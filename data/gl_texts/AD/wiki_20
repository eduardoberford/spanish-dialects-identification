{"id": "439750", "revid": "98629", "url": "https://gl.wikipedia.org/wiki?curid=439750", "title": "Lady Godiva", "text": "Godiva, condesa de Mercia (|\u0261\u0259\u02c8da\u026av\u0259|), falecida entre 1066 e 1086, en ingl\u00e9s antigo Godgifu, foi unha nobre inglesa que, segundo unha lenda do s\u00e9culo XII cabalgou espida (cuberta s\u00f3 coa s\u00faa longa cabeleira) polas r\u00faas de Coventry para lograr a remisi\u00f3n das opresivas taxas que o seu home impo\u00f1\u00eda aos seus vasalos. A expresi\u00f3n inglesa \"Peeping Tom\" para mir\u00f3n apareceu en versi\u00f3ns posteriores da lenda, en que un home chamado Thomas a observou foi cegado ou morto.\nFigura hist\u00f3rica.\nGodiva era a esposa de Leofric, cone de Mercia. Tivero un fillo co\u00f1ecido, Aelfgar.\nO nome de Godiva aparece en actas e no Domesday Book, a\u00ednda que a graf\u00eda var\u00eda. O nome ingl\u00e9s antigo Godgifu ou Godgyfu significa \"regalo de Deus\"; Godiva e a forma latinizada. Era un nome popular e houbo contempor\u00e1neas co mesmo nome.\nSe \u00e9 a mesma Godiva que aparece na historia da abad\u00eda de Ely, o \"Liber Eliensis\", escrito a finais do s\u00e9culo XII, ent\u00f3n era vi\u00fava cando casou con Leofric. Leofric e Godiva eran benefactores xenerosos de casas relixiosas. En 1043 Leofric fundou e dotou un mosteiro beneditino en Coventry no lugar en que existira un convento destru\u00eddo polos dinamarqueses en 1016. O escritor do s\u00e9culo XII Roger de Wendover considera a Godiva a forza persuasiva detr\u00e1s do acto. A finais da d\u00e9cada de 1050, o seu nome aparece xunto co do seu home nunha concesi\u00f3n de terra ao mosteiro de santa Mar\u00eda, Worcester e nunha doaz\u00f3n ao minster de Stow St Mary, Lincolnshire. Ela e o seu marido foron conmemorados como benefactores doutros mosteiros como Leominster, Chester, Much Wenlock e Evesham. Godiva achegou a Coventry unha cantidade de obras en metais preciosos do ourive Mannig e legou un colar de prato valorado en cen marcos. Outro colar foi a Evesham, para ser colocado na imaxe da Virxe que acompa\u00f1a o crucifixo a tama\u00f1o natural de ouro e prata que entregou o matrimonio, e a catedral de San Paulo en Londres recibiu unha casula con flocos de ouro. Tam\u00e9n estiveron entre os que m\u00e1is xenerosos dos doadores anglosax\u00f3ns das d\u00e9cadas anteriores \u00e1 conquista normanda. Os primeiros bispos normandos fixeron pouco uso dos regalos, lev\u00e1ndoos a Normand\u00eda ou fund\u00edndoos en.\nA mansi\u00f3n de Woolhope en Herefordshire, xunto con outras catro, foi doado \u00e1 catedral de Hereford antes da conquista normanda por Wulviva e Godiva, habitualmente consideradas esta Godiva e a s\u00faa irm\u00e1. Na igrexa instalouse no s\u00e9culo XX unha cristaleira represent\u00e1ndoas.\nA s\u00faa sinatura, \"Ego Godiva Comitissa diu istud desideravi\" [Eu, a condesa Godiva, desexou isto durante longo tempo], aparece en actas supostamente dadas por Thorold de Bucknall ao mosteiro beneditino de Spalding. Con todo, alg\u00fans historiadores consideran que esta acta \u00e9 espuria. Mesmo se \u00e9 as\u00ed, \u00e9 posible que Thorold, que aparece no Domesday Book como sh\u00e9riff de Lincolnshire, fose o seu irm\u00e1n.\nTrala morte de Leofric en 1057, a s\u00faa vi\u00fava viviu ata alg\u00fan momento entre a invasi\u00f3n normanda de 1066 e 1086. Aparece mencionada no censo do Domesday como unha das poucas anglosaxoas e a \u00fanica muller gran terratenente trala conquista. No tempo do censo de 1086, Godiva falecera, mais as s\u00faas antigas terras aparecen na listaxe, a\u00ednda que con outros propietarios. Por isto, Godiva debeu falecer entre 1066 e 1086.\nO lugar en que foi enterrada Godiva e causa de debate. Segundo o \"Chronicon Abbatiae de Evesham\", ou \"Cr\u00f3nica de Evesham\", foi enterrada na igrexa da Trindade en Evesham, que xa non existe. Segundo o \"Oxford Dictionary of National Biography\", \"non existe raz\u00f3n para dubidar de que fose enterrada co seu marido en Coventry, f\u00f3ra da afirmaci\u00f3n da cr\u00f3nica de Evesham de que xace na Sant\u00edsima Trindade de Evesham\".\nWilliam Dugdale (1656) di que se colocou unha xanela con representaci\u00f3ns de Leofric e Godiva na igrexa da Trindade de Coventry en tempos de Ricardo II.\nLenda.\nA lenda do paseo n\u00faa aparece por primeira vez no s\u00e9culo XIII, no \"Flores Historiarum\" e na adaptaci\u00f3n que fixo Roger de Wendover. Non se recolle nos dous s\u00e9culos entre a morte de Godiva e este cap\u00edtulo, mentres que si se mencionan as s\u00faas doaz\u00f3ns.\nSegundo a versi\u00f3n t\u00edpica da historia, Lady Godiva apiadouse do pobo de Coventry, que estaba sufrindo gravemente baixo as taxas opresivas do seu marido. Lady Godiva suplicaba unha e outra vez ao seu marido, que rexeitaba rebaixalas. Por \u00faltimo, canso dos seus rogos, dixo que aceptar\u00eda a petici\u00f3n se ela se esp\u00eda e cabalgaba as\u00ed polas r\u00faas da vila. Godiva tomoulle a palabra, e tras emitir un anuncio para que todas as persoas permanecesen dentro das s\u00faas vivendas e pechasen as xanelas, cabalgou a trav\u00e9s da poboaci\u00f3n, vestida s\u00f3 co seu longo cabelo. S\u00f3 un habitante, un xastre posteriormente co\u00f1ecido como \"Peeping Tom\", desobedeceu o mandato, nun dos m\u00e1is famosos exemplos de voyeurismo.\nAlg\u00fans historiadores descubriron elementos de rituais de fertilidade pag\u00e1ns na historia de Godiva, a trav\u00e9s dunha moza \"May Queen\" que foi levada \u00e1 \u00e1rbore sagrada de Cofa, quizais para celebrar a renovaci\u00f3n da primavera. A forma m\u00e1is antiga da lenda amosa a Godiva atravesando o mercado de Coventry mentres o pobo estaba reunido, axudada s\u00f3 por dous cabaleiros. Esta versi\u00f3n aparece en \"Flores Historiarum\" de Roger de Wendover (finado en 1236).\nOutros intentos de atopar unha forma racional e m\u00e1is plausible para a lenda incl\u00fae unha baseada no costume do tempo dos penitentes de facer un desfile p\u00fablico cunha indumentaria consistente nunha camisola sen mangas semellantes a unha enagua e que era considerada \"roupa interior\". As\u00ed, Godiva puido viaxar na realidade a trav\u00e9s da cidade como penitente. A historia de Godiva puido pasar ao folclore e convertida nunha versi\u00f3n m\u00e1is rom\u00e1ntica. Outra teor\u00eda di que a \"nudez\" de Lady Godiva pod\u00eda referirse a que cabalgou sen as s\u00faas xoias, que marcaban a s\u00faa clase superior. Con todo, estes intentos de reconciliar feitos reais coa lenda son febles, e na \u00e9poca dos primeiros informes, \"naked\" s\u00f3 significa \"sen roupa ningunha\".\nUnha versi\u00f3n modificada da historia foi dada polo impresor Richard Grafton, logo elixido membro do parlamento por Coventry. Segundo a s\u00faa \"Chronicle of England\" (1569), \"Leofricus\" xa exonerara o pobo de Coventry de \"calquera forma de taxa, ag\u00e1s sobre os cabalos\", as\u00ed que Godiva (\"Godina\" no texto) acordara cabalgar n\u00faa s\u00f3 para aliviar o imposto sobre os cabalos. E como condici\u00f3n, requiriu aos oficiais de Coventry que prohibisen \u00e1 poboaci\u00f3n \"baixo unha gran pena\" que a mirasen e que o d\u00eda do paseo se encerrasen nas s\u00faas casas coas xanelas pechas. Grafton foi un ardente protestante e hixienizou a historia anterior.\nA balada \"Leoffricus\" no Percy Folio (ca. 1650) ad\u00e1ptase \u00e1 versi\u00f3n de Grafton indicando que Lady Godiva realizou a s\u00faa cabalgata para suprimir as taxas sobre os cabalos, e que os oficiais da cidade ordenaron aos cidad\u00e1ns que pechasen as s\u00faas portas e xanelas e permanecesen no interior das s\u00faas vivendas o d\u00eda do paseo.\nPeeping Tom.\nA historia de Peeping Tom, que foi o \u00fanico dos cidad\u00e1ns que espiou o paseo de Godiva, probablemente non se orixinou na literatura, sen\u00f3n na tradici\u00f3n popular da localidade de Coventry. Tense dito que aparece en cr\u00f3nicas do s\u00e9culo XVII, mais todos os textos publicados son do s\u00e9culo XVIII ou posteriores.\nSegundo un artigo de 1826 enviado por un estudoso da historia local que se identificou como W. Reader, xa hai unha tradici\u00f3n ben establecida de que hab\u00eda un certo xastre que espiara a Lady Godiva, e que a Gran Feira da Trindade anual, agora chamada Festival Godiva, que incl\u00fae o desfile, ten \"unha grotesca figura chamada Peeping Tom\", e que era unha estatua de madeira tallada en carballo. O autor data a efixie, segundo o estilo de armadura que leva, no reinado de Carlos II (finado en 1685). O mesmo autor considera que a lenda ten que ser posterior a William Dugdale (finado en 1686) posto que non fixo menci\u00f3n a el nas obras nas que discute Coventry na s\u00faa totalidade. (A historia do xastre e o uso dunha efixie de madeira pode proceder do s\u00e9culo XVII, pero a efixie non sempre se chamou \"Tom\".)\nW. Reader data a primeira procesi\u00f3n de Godiva en 1677, pero outras fontes sin\u00e1lana en 1678, e nese ano un rapaz do da famlia de James Swinnerton encarnou a Lady Godiva.\nO \"Dictionary of National Biography\" (\"D.N.B.\") achega un informe meticuloso das fontes literarias. O historiador Paul de Rapin (1732) fala do folclore de Coventry sobre Lady Godiva realizando o seu paseo mentres \"ordena a todas as persoas a manterse afastadas das portas e xanelas, baixo pena de morte \" pero un home non puido evitar mirala e \"custoulle a vida\"; Rapin informou m\u00e1is tarde que a cidade lembra isto cunha \"estatua dun home mirando pola xanela\".\nDespois, Thomas Pennant en \"Journey from Chester to London\" (1782) volveu contar como \"a curiosidade dun certo xastre superou o seu medo, botou unha soa ollada\". Pennant notou que a persoa que encarnaba a Godiva no desfile non estaba completamente espida, sen\u00f3n que levaba \"seda, moi axustada \u00e1s s\u00faas extremidades\", dunha cor que semellaba a pel. (In Chester's time around 1782 silk was worn, but the annotator of the 1811 edition noted that a cotton garment had since replaced the silk fabric.) Segundo o \"D.N.B.\", o documento m\u00e1is antigo que menciona a \"Peeping Tom\" por este nome son os anais oficiais de Coventry con data 11 de xu\u00f1o de 1773, documentando que a cidade expedira unha nova perruga e pintura para a efixie de madeira.\nTam\u00e9n se di que hai unha carta anterior a 1700, na que se di que o mir\u00f3n era realmente Action (talvez pronunciado Act\u00e6on?), mozo de Lady Godiva.\nUnha lenda adicional proclama que Peeping Tom foi logo cegado e castigado duramente, ou que o pobo o colleu e foi o que lle quitou a vista.\nNa cultura popular.\nNo segundo episodio da s\u00e9tima temporada da serie de televisi\u00f3n \"Charmed\", t\u00edtulado \"The Bare Witch Project\", os protagonistas co\u00f1ecen a Lady Godiva e prot\u00e9xena dun bar\u00f3n malvado."}
{"id": "439752", "revid": "89787", "url": "https://gl.wikipedia.org/wiki?curid=439752", "title": "Sonny Carter", "text": "Manley Lanier Jr. 'Sonny' Carter foi un astronauta estadounidense que formou parte da tripulaci\u00f3n da misi\u00f3n STS-33. Pasou un total de 5 d\u00edas no espazo e faleceu o 5 de abril de 1991 durante un accidente a\u00e9reo.\nTraxectoria.\nCarter naceu o 15 de agosto de 1947 en Macon, Xeorxia. Era graduado en qu\u00edmica pola Universidade Emory en 1969, e doutorado en medicina pola mesma universidade en 1973. Estaba casado e ti\u00f1a d\u00faas fillas.\nFoi seleccionado pola NASA en maio de 1984, convert\u00e9ndose oficialmente en astronauta en xu\u00f1o de 1985. Participou na misi\u00f3n STS-33 como especialista de misi\u00f3n e pasou no espazo un total de 5 d\u00edas."}
{"id": "439753", "revid": "72012", "url": "https://gl.wikipedia.org/wiki?curid=439753", "title": "Manley Carter", "text": ""}
{"id": "439755", "revid": "89787", "url": "https://gl.wikipedia.org/wiki?curid=439755", "title": "John Casper", "text": "John Howard Casper foi un astronauta e piloto de probas estadounidense que formou parte da tripulaci\u00f3n das misi\u00f3ns STS-36, STS-54, STS-62 e STS-77. Pasou un total de 34,41 d\u00edas no espazo.\nTraxectoria.\nCasper naceu o 9 de xullo de 1943 en Greenville, Carolina do Sur. \u00c9 graduado en enxe\u00f1er\u00eda pola Academia da Forza A\u00e9rea dos Estados Unidos e en astron\u00e1utica pola Universidade Purdue. Est\u00e1 casado con Beth Taylor Casper e ten catro fillos.\nFoi seleccionado pola NASA en maio de 1984, convert\u00e9ndose oficialmente en astronauta en xu\u00f1o de 1985. Participou nas misi\u00f3ns STS-36, STS-54, STS-62 e STS-77 e pasou no espazo un total de 34,41 d\u00edas."}
{"id": "439756", "revid": "85894", "url": "https://gl.wikipedia.org/wiki?curid=439756", "title": "Christopher Cassidy", "text": "Christopher John 'Chris' Cassidy \u00e9 un astronauta estadounidense que formou parte da misi\u00f3n STS-127, a Expedici\u00f3n 36, a Expedici\u00f3n 35 e a Soiuz TMA-08M. Pasou un total de 181,96 d\u00edas no espazo.\nTraxectoria.\nCassidy naceu o 4 de xaneiro de 1970 en Salem, Massachusetts. \u00c9 graduado en matem\u00e1ticas pola Academia da Armada dos Estados Unidos en 1993 e m\u00e1ster en enxe\u00f1er\u00eda oce\u00e1nica polo Instituto de Tecnolox\u00eda de Massachusetts en 2000. Est\u00e1 casado e ten tres fillos.\nFoi seleccionado pola NASA en maio de 2004, convert\u00e9ndose oficialmente en astronauta en febreiro de 2006. Participou na misi\u00f3n STS-127, a Expedici\u00f3n 36, a Expedici\u00f3n 35 e a Soiuz TMA-08M e pasou no espazo un total de 181,96 d\u00edas."}
{"id": "439758", "revid": "27155", "url": "https://gl.wikipedia.org/wiki?curid=439758", "title": "Periclase", "text": ""}
{"id": "439759", "revid": "45576", "url": "https://gl.wikipedia.org/wiki?curid=439759", "title": "Lando Norris", "text": "Lando Norris, nado en Bristol o 13 de novembro de 1999, \u00e9 un piloto de carreiras ingl\u00e9s. Compite na F\u00f3rmula 2, para Carlin Motorsport. Ga\u00f1ou o Campionato de F\u00f3rmula MSA en 2015, e a Toyota Racing Series, Eurocup Formula Renault 2.0 e F\u00f3rmula Renault 2.0 Copa do Norte de Europa en 2016. Tam\u00e9n recibiu o McLaren Autosport BRDC Award ese ano. Posteriormente ga\u00f1ou o Campionato Europeo de F\u00f3rmula 3 de 2017. \u00c9 membro do programa de pilotos novos de McLaren, e pilota para McLaren desde .\nTraxectoria.\nO seu pai \u00e9 Adam Norris, un xestor de pensi\u00f3ns xubilado. Norris educouse na Millfield School en Street, Somerset, despois coa s\u00faa familia se trasladou a Glastonbury.\nDespois de mostrar interese nas carreiras de motocicletas, a atenci\u00f3n de Norris cambiou das d\u00faas rodas \u00e1s catro despois de que o seu pai o levase a el e ao seu irm\u00e1n a ver unha rolda do Campionato nacional de Super Kart 1 no pista local de karts. Comezou a s\u00faa carreira de carreira aos sete anos cando logrou a pole position no seu primeiro evento nacional. En 2013, Norris ga\u00f1ou o Campionato do mundo de Karting celebrado en Bahrain, a WSK Euro Series e os t\u00edtulos europeos de CIK-FIA e CIK-FIA Supercup. Ao ano seguinte ga\u00f1ou o Campionato Mundial CIK-FIA KF, o que o converte no campi\u00f3n de karting m\u00e1is novo do mundo.\nEn 2014, Norris fixo o seu debut no Campionato Ginetta Junior, unha serie de apoio do BTCC onde terminou en terceiro lugar, ga\u00f1ando a Rookie Cup no seu primeiro ano sen karts. en 2015, Norris asinou con Carlin Motorsport para conducir na serie recentemente creada F\u00f3rmula MSA. Norris ga\u00f1ou a serie con oito vitorias, dez pole positions e 14 podios. Tam\u00e9n fixo aparici\u00f3ns ocasionais no Campionato ADAC de F\u00f3rmula 4 e no Campionato de Italia de F\u00f3rmula 4 con M\u00fccke Motorsport onde gozou de m\u00e1is \u00e9xitos, logrando seis podios de oito no primeiro e un s\u00f3 podio no \u00faltimo.\nPara o 2016, anunciouse que Norris estar\u00eda pilotando para M2 Competition nas Toyota Racing Series en Nova Zelandia. Norris conseguiu seis vitorias ao longo da tempada, inclu\u00edndo o Gran Premio de Nova Zelandia e ga\u00f1ou o campionato no seu primeiro intento. Norris participou na F\u00f3rmula Renault 2.0 Eurocup e na F\u00f3rmula Renault 2.0 NEC pilotando para Josef Kaufmann Racing nas que terminou primeiro en ambas series. Ademais de embarcarse nunha campa\u00f1a no BRDC British Formula 3 Championship con Carlin, onde terminou oitavo cunha participaci\u00f3n parcial. Tam\u00e9n participou na \u00faltima rolda do Campionato de Europa de F\u00f3rmula 3 e no Gran Premio de Macau de 2016 con Carlin, terminando und\u00e9cimo na final.\nNorris pilotou a tempo completo con Carlin no Campionato de Europa de F\u00f3rmula 3 de 2017. Logrou o t\u00edtulo na primeira das tres carreiras na final de Hockenheimring e terminou 53 puntos por diante do subcampi\u00f3n Joel Eriksson.\nF\u00f3rmula Un.\nEn febreiro de 2017, Norris foi contratado como piloto j\u00fanior de McLaren. En agosto de 2017, o brit\u00e1nico probou para McLaren F1 nunha proba programada a mediados da tempada. Fixo a segunda volta r\u00e1pida no segundo d\u00eda de probas en Hungaroring. En novembro de 2017, Norris converteuse no piloto oficial de probas e reserva de McLaren para a tempada de F1 de 2018. O 24 de agosto de 2018, Norris participou na 1\u00aa pr\u00e1ctica libre no Gran Premio de B\u00e9lxica co McLaren, pilotando o autom\u00f3bil #47. Pilotou 26 voltas na sesi\u00f3n e rematou a sesi\u00f3n na d\u00e9cimo sexta posici\u00f3n de 20 autos, superando tam\u00e9n o mellor tempo de volta do outro coche de McLaren, pilotado polo piloto titular de McLaren Stoffel Vandoorne.\nO 3 de setembro de 2018, anunciouse que Norris pilotara para McLaren para no Campionato Mundial de F\u00f3rmula 1 de 2019, como compa\u00f1eiro de Carlos Sainz.\nRexistro de carreiras.\nTraxectoria profesional.\n\u2020 como Norris era un piloto invitado, non pod\u00eda puntuar.\nResultados completos do campionato da FIA de F\u00f3rmula 3.\n\u2020 Piloto que non finalizou a carreira, pero clasificouse ao completar m\u00e1is do 90% da distancia de carreira.\n\u2021 Como Norris era un piloto invitado, non pod\u00eda puntuar."}
{"id": "439762", "revid": "839", "url": "https://gl.wikipedia.org/wiki?curid=439762", "title": "Ramzi Garmou", "text": ""}
{"id": "439764", "revid": "839", "url": "https://gl.wikipedia.org/wiki?curid=439764", "title": "Saad Sirub", "text": ""}
{"id": "439766", "revid": "56817", "url": "https://gl.wikipedia.org/wiki?curid=439766", "title": "Gnomes", "text": "Gnomes \u00e9 un grupo de m\u00fasica de Perm, Rusia."}
{"id": "439768", "revid": "6218719", "url": "https://gl.wikipedia.org/wiki?curid=439768", "title": "Fernando Redondo Neira", "text": "Fernando Redondo Neira, nado en Camporrapado (Boqueix\u00f3n) en 1971, \u00e9 un xornalista e investigador galego.\nTraxectoria.\n\u00c9 licenciado en Ciencias da Comunicaci\u00f3n pola Universidade do Pa\u00eds Vasco e doutor pola Universidade de Santiago de Compostela.\n\u00c9 membro da Asociaci\u00f3n Espa\u00f1ola de Historiadores do Cinema as\u00ed como da Asociaci\u00f3n Galega de Investigadores da Comunicaci\u00f3n.\nO 1 de abril de 2019 foi nomeado novo presidente da Fundaci\u00f3n Xos\u00e9 Neira Vilas.\nReco\u00f1ecementos.\nEn 2018 foi galardoado co Premio Manuel Reim\u00f3ndez Portela."}
{"id": "439769", "revid": "839", "url": "https://gl.wikipedia.org/wiki?curid=439769", "title": "Petras Pranci\u0161kus B\u016b\u010dys", "text": ""}
{"id": "439770", "revid": "865", "url": "https://gl.wikipedia.org/wiki?curid=439770", "title": "The Futurist", "text": "The Futurist \u00e9 un \u00e1lbum da banda estadounidense de noise rock Shellac, publicado en 1997 pola propia banda s\u00f3 para os seus amigos. O \u00e1lbum foi orixinalmente usado como m\u00fasica para unha actuaci\u00f3n do grupo de danza contempor\u00e1nea La La La Human Steps.\nA portada cont\u00e9n 779 nomes, un por cada copia do \u00e1lbum. Na parte de abaixo hai un espazo en branco para que calquera non mencionado escriba o seu nome. Cada persoa que recibiu o \u00e1lbum ti\u00f1a o seu nome marcado na portada cun c\u00edrculo; isto f\u00edxose para identificar a un \"culpable\" se o disco remataba \u00e1 venda.\nPor raz\u00f3ns desco\u00f1ecidas, \"The Futurist\" nunca foi publicado comercialmente. Especulouse que puido ser debido a que Shellac non estaba satisfeito co produto final. Un ano despois a banda editar\u00eda o seu segundo \u00e1lbum, \"Terraform\".\nMovementos.\nA m\u00fasica en \"The Futurist\" est\u00e1 dividida nun total de dez movementos. Versi\u00f3ns compartidas a trav\u00e9s de internet dividiron o \u00e1lbum en cinco movementos e en d\u00faas caras (o dico foi editado s\u00f3 en vinilo)."}
{"id": "439771", "revid": "89787", "url": "https://gl.wikipedia.org/wiki?curid=439771", "title": "Linguas valyrias", "text": "As linguas valyrias son unha\u00a0familia de linguas\u00a0ficticias\u00a0da serie de novelas de fantas\u00eda\u00a0\"A Song of Ice and Fire\"\u00a0de\u00a0George R. R. Martin, e da adaptaci\u00f3n \u00e1 serie de televisi\u00f3n\u00a0\"Game of Thrones\".\nNas novelas, o alto valyrio e as linguas descendentes dela son mencionadas a mi\u00fado, pero non est\u00e1n desenvolvidas al\u00e9n dunhas poucas palabras. Para a serie de televisi\u00f3n, o ling\u00fcista David J. Peterson creou o alto valyrio, as\u00ed como os seus derivados, o astapori e o valyrio de Meereen, e que est\u00e1n baseados en fragmentos recollidos nas novelas. O valyrio, xunto co dothraki, foron descritos como \"as linguas ficticias m\u00e1is convincentes dende o \u00e9lfico\".\nAlto valyrio.\nNo mundo de \"A Song of Ice and Fire\", o alto valyrio ocupa un espazo cultural semellante \u00f3 do lat\u00edn na Europa medieval. As novelas describen que xa non \u00e9 unha lingua de uso coti\u00e1n, sen\u00f3n que \u00e9 unha lingua de aprendizaxe e educaci\u00f3n entre a nobreza de Essos e Westeros, con moita literatura e canci\u00f3ns compostas en valyrio."}
{"id": "439772", "revid": "23204", "url": "https://gl.wikipedia.org/wiki?curid=439772", "title": "Lingua valyria", "text": ""}
{"id": "439775", "revid": "75439", "url": "https://gl.wikipedia.org/wiki?curid=439775", "title": "Re-TROS", "text": "Re-TROS (abreviatura de (Rebuilding The Rights Of Statues) \u00e9 un grupo de m\u00fasica electr\u00f3nica chin\u00e9s procedente de Beijing. A banda fundouse no ano 2004 en Nanjing. Re-TROS est\u00e1 composto por Hua Dong (voz principal, guitarra e teclados), a s\u00faa muller Liu Min (baixo), e Ma Hui (bater\u00eda)."}
{"id": "439776", "revid": "839", "url": "https://gl.wikipedia.org/wiki?curid=439776", "title": "Pranci\u0161kus B\u016b\u010dys", "text": "Pranci\u0161kus Petras B\u016b\u010dys, nado o 20 de agosto de 1872 en \u0160ilgaliai (Lituania) e finado o 25 de outubro de 1951 en Roma (Italia), foi un relixioso greco-cat\u00f3lico lituano, bispo e superior da Congregaci\u00f3n dos Padres Marianos.\nTraxectoria.\nNaceu o 20 de agosto de 1872 en \u0160ilgaliai, unha poboaci\u00f3n de Lituania, situada ent\u00f3n na gobernaci\u00f3n de Suwa\u0142ki da Polonia do Congreso e na diocese de Sejny. Cursou os estudos secundarios en Marijampol\u0117, e posteriormente entrou no seminario en Sejny para continualos na Academia Teol\u00f3xica de San Petersburgo e na Universidade de Friburgo. O 25 de marzo de 1899 foi ordenado sacerdote da arquidiocese de Mahilio\u016d polo bispo auxiliar Karol Antoni Niedzia\u0142kowski, e comezou a traballar como profesor de Apolox\u00e9tica na Academia Teol\u00f3xica de San Petersburgo.\nEn 1908, xunto con Jurgis Matulaitis-Matulevi\u010dius, foi un dos inspiradores da renovaci\u00f3n da Congregaci\u00f3n dos Padres Marianos. O 29 de agosto de 1909, en presenza de Wincenty S\u0119kowski e Kazimierz Ruszkiewicz, foi admitido en segredo ao novizado da congregaci\u00f3n, e o 15 de setembro de 1910 profesou como sacerdote da Congregaci\u00f3n dos Padres Marianos, facendo os votos perpetuos sete anos m\u00e1is tarde, o 11 de xu\u00f1o de 1917.\nO 27 de xullo de 1927 foi elixido Superior Xeral da s\u00faa congregaci\u00f3n. Dedicado ao apostolado entre os cristi\u00e1ns orientais, colaborou en 1929 co xesu\u00edta Michel d'Herbigny en elaborar unha confesi\u00f3n de fe a ser empregada para a recepci\u00f3n de conversos rusos, da que foron enviadas copias a Pie Eug\u00e8ne Neveu.\nO 3 de xullo de 1930 foi nomeado bispo titular de \"Olympus\". Recibiu a consagraci\u00f3n episcopal o 6 de xullo do mesmo ano, de mans do exarca apost\u00f3lico de Sof\u00eda Kiril Kurtev.\nO 21 de xullo de 1933 renunciou como superior da s\u00faa orde, sendo sucedido por Andrej Cikota. O 22 de xullo de 1939 foi reelixido superior dos Padres Marianos.\nRetirouse o 14 de maio de 1951 e finou meses m\u00e1is tarde, o 25 de outubro, en Roma."}
{"id": "439777", "revid": "23204", "url": "https://gl.wikipedia.org/wiki?curid=439777", "title": "Alto valyrio", "text": ""}
{"id": "439778", "revid": "56817", "url": "https://gl.wikipedia.org/wiki?curid=439778", "title": "Caps\u00f3mero", "text": "Os caps\u00f3meros (do lat\u00edn \"capsa\", 'caixa' e do grego \u03bc\u03b5\u03c1\u03bf\u03c2, \"meros\", 'parte') son as subunidades morfol\u00f3xicas que forman a c\u00e1pside dos virus, a cuberta proteica xeralmente icosa\u00e9drica ou helicoidal que protexe o material xen\u00e9tico dun virus. Os caps\u00f3meros autoens\u00e1mblanse para formar a c\u00e1pside durante a replicaci\u00f3n v\u00edrica. Est\u00e1n formados por grupos de mol\u00e9culas proteicas id\u00e9nticas (prot\u00f3meros) que est\u00e1n unidas por enlaces non covalentes e son visibles con microscopio electr\u00f3nico. Cada caps\u00f3mero pode estar constitu\u00eddo por unha ou varias prote\u00ednas. Alg\u00fans caps\u00f3meros te\u00f1en unha funci\u00f3n receptora ou fusox\u00e9nica ademais da funci\u00f3n de empaquetamento .\nCaps\u00f3meros de c\u00e1psides icosa\u00e9dricas.\nOs caps\u00f3meros poden clasificarse en funci\u00f3n da s\u00faa localizaci\u00f3n na c\u00e1pside. Por exemplo, nunha c\u00e1pside icosa\u00e9drica, hai 12 v\u00e9rtices. Cada un destes doce v\u00e9rtices est\u00e1 ocupado por un pent\u00e1mero. O pent\u00e1mero ch\u00e1mase as\u00ed porque ten 5 caps\u00f3meros veci\u00f1os. Nos espazos entre os pent\u00e1meros son hex\u00e1meros, que constit\u00faen a maior parte dunha c\u00e1pside icosa\u00e9drica. Estes te\u00f1en cada un seis caps\u00f3meros veci\u00f1os. Nunha c\u00e1pside icosa\u00e9drica, sempre haber\u00e1 12 pent\u00e1meros, mais o n\u00famero de hex\u00e1meros \u00e9 variable.\nEn c\u00e1psides icosa\u00e9dricas os caps\u00f3meros (unidades morfol\u00f3xicas) son poliprote\u00ednas constitu\u00eddas por cinco ou seis prote\u00ednas ou mon\u00f3meros proteicos (unidades estruturais). Estes mon\u00f3meros proteicos tam\u00e9n se chaman, nalg\u00fans grupos de virus como os \"Picornavirus\", prot\u00f3meros. \u00c1 s\u00faa vez, en certos virus, os prot\u00f3meros pos\u00faen distintos dominios proteicos denominados dominios RVC. \u00c1s veces as caras dun virus icosa\u00e9drico coinciden co n\u00famero de mon\u00f3meros ou prot\u00f3meros, pero non sempre ten que ser as\u00ed.\nAplicaci\u00f3n.\nOs caps\u00f3meros \u00fasanse na construci\u00f3n de part\u00edculas similares a virus para elaborar vacinas."}
{"id": "439779", "revid": "85894", "url": "https://gl.wikipedia.org/wiki?curid=439779", "title": "Rosa Cal Mart\u00ednez", "text": "Mar\u00eda Rosa Cal Mart\u00ednez, nada en Ferrol o 27 de setembro de 1944, \u00e9 unha mestra e escritora galega.\nTraxectoria.\nTraballou de mestra de ensinanza primaria ata o ano 1977. Marchou a Madrid, onde se licenciou en Periodismo e Pedagox\u00eda. Doutorouse en 1987 coa tese \"La prensa alternativa en la zona no urbana de Galicia (1975-1984)\", dirixida por Jos\u00e9 Altabella Hern\u00e1ndez. Ten praza na facultade de Ciencias da Comunicaci\u00f3n da Informaci\u00f3n onde \u00e9 mestra."}
{"id": "439780", "revid": "19415", "url": "https://gl.wikipedia.org/wiki?curid=439780", "title": "Primeira Divisi\u00f3n estatal de h\u00f3ckey a pat\u00edns", "text": ""}
{"id": "439781", "revid": "85894", "url": "https://gl.wikipedia.org/wiki?curid=439781", "title": "Carmen L\u00f3pez-Cort\u00f3n", "text": "Carmen L\u00f3pez-Cort\u00f3n nada en Vixoi (Bergondo) o 9 de xullo de 1866 e finada en Madrid o 19 de marzo de 1938, foi unha mestra galega.\nTraxectoria.\nFilla de Jos\u00e9 Pascual L\u00f3pez Cort\u00f3n e Julia Viqueira Flores-Calder\u00f3n, estudou en Madrid na Instituci\u00f3n Libre de Ense\u00f1anza. Viaxou a Inglaterra para ampliar co\u00f1ecementos da educaci\u00f3n brit\u00e1nica, e al\u00ed decidiuse cara aos temas pedag\u00f3xicos, educativos e sociais.\nPublicou no Bolet\u00edn da Instituci\u00f3n Libre de Ense\u00f1anza alg\u00fans artigos en que expu\u00f1a como se produciu o acceso das mulleres \u00e1 educaci\u00f3n superior nalg\u00fans pa\u00edses europeos.\nVida persoal.\nCasou con Manuel Bartolom\u00e9 Cossio o 9 de agosto de 1893 no Santuario do Bom Jesus do Monte, en Braga (Portugal). Tiveron d\u00faas fillas: Natalia (1894) e Julia (1900)."}
{"id": "439783", "revid": "89787", "url": "https://gl.wikipedia.org/wiki?curid=439783", "title": "Lingua dothraki", "text": "A lingua dothraki \u00e9 unha lingua ficticia\u00a0das novelas de fantas\u00eda de\u00a0George R. R. Martin,\u00a0\"A Song of Ice and Fire\u00a0\"e a s\u00faa adaptaci\u00f3n \u00e1 serie de televisi\u00f3n\u00a0\"Game of Thrones\". \u00c9 falada polo pobo ficticio dothraki, os habitantes n\u00f3mades do mar dothraki. A lingua foi desenvolvida para a serie de televisi\u00f3n polo ling\u00fcista David J. Peterson, a partir de palabras e frases dothrakis presentes nas novelas de Martin.\nEn setembro de 2011, a lingua abrangu\u00eda 3163 verbas, que daquela a\u00ednda non foran feitas p\u00fablicas. En 2012, 146 nenas acabadas de nacer nos Estados Unidos foi chamadas \"Khaleesi\", o termo dothraki para a muller dun \"khal\" ou gobernante, que \u00e9 o t\u00edtulo adoptado na serie pola personaxe de Daenerys Targaryen. O dothraki e o valyrio foron descritos como \"as linguas ficticias m\u00e1is convincentes dende o \u00e9lfico\"."}
{"id": "439784", "revid": "55340", "url": "https://gl.wikipedia.org/wiki?curid=439784", "title": "Christian Michelsen", "text": "Peter Christian Hersleb Kjerschow Michelsen, nado en Bergen o 15 de marzo de 1857 e finado en Fana o 29 de xu\u00f1o de 1925 foi un naviero e home de estado noruegu\u00e9s. Foi o Primeiro Ministro de Noruega entre 1905 e 1907, o primeiro trala independencia. \u00c9 co\u00f1ecido pola s\u00faa participaci\u00f3n central na disoluci\u00f3n da uni\u00f3n entre Noruega e Suecia en 1905, e un dos pol\u00edticos noruegueses m\u00e1is influentes da s\u00faa \u00e9poca.\nTraxectoria.\nNado en Bergen, recibiu o seu nome polo seu av\u00f3, o bispo Peder Christian Hersleb Kjerschow. Era o m\u00e1is vello de cinco irm\u00e1ns nados nunha familia de mercadores. Michelsen asistiu \u00e1 escola da catedral de Bergen. Estudou dereito na Universidade de Oslo e converteuse en avogado. M\u00e1is tarde estableceu a compa\u00f1\u00eda naviera Chr. Michelsen &amp; Co., que chegou a ser das maiores de Noruega.\nCarreira pol\u00edtica.\nConverteuse en membro do parlamento noruegu\u00e9s (\"Storting\") en 1891, representando o Partido Liberal de Noruega. El consider\u00e1base por encima das loitas de partido e unha das s\u00faas maiores aspiraci\u00f3ns era crear unha coalici\u00f3n de partidos cos conservadores. Serviu como ministro de finanzas no gabinete de Hagerup, e op\u00faxose con forza \u00e1 pol\u00edtica de uni\u00f3n entre Suecia e Noruega. En marzo de 1905, Michelsen substitu\u00edu a Hagerup como primeiro ministro e converteuse inmediatamente no l\u00edder do movemento cara \u00e1 disoluci\u00f3n da uni\u00f3n (\"Unionsoppl\u00f8sningen i 1905\").\nA base formal da disoluci\u00f3n foi o rexeitamento do rei \u00d3scar II a aceptar as leis consulares norueguesas (\"Konsulatsaken\"). O goberno sueco insistira durante varios anos que as leis que gobernaban os asuntos estranxeiros ti\u00f1an que ser parte do acordo de uni\u00f3n, e polo tanto as leis consulares non pod\u00edan ser asumidas polo Storting sen o consentimento do parlamento sueco (\"Riksdag\"). Os suecos estaban dispostos a aceptar a arela norueguesa de separar os asuntos consulares, pero ped\u00edan que Noruega aceptase os precedentes sobre os que funcionara a uni\u00f3n durante noventa anos, en concreto, que o minstro de exteriores sexa sueco. Para os noruegueses isto implicaba que os suecos ti\u00f1an un poder superior na uni\u00f3n. Mentres que esta supremac\u00eda exist\u00eda, Noruega non esta disposta a aceptar relaci\u00f3ns desiguais como base legal.\nO 27 de maio de 1905, o rei \u00d3scar rexeitou asinar o proxecto de lei e os ministros noruegueses dimitiron en bloque. O rei non levou a cabo m\u00e1is acci\u00f3ns, probablemente consciente de que a disoluci\u00f3n era inminente, e os pol\u00edticos suecos non fixeron nada, probablemente crendo que era outra retirada norueguesa. O 7 de xu\u00f1o, o Storting declarou que a causa de o rei non fose capaz de formar un novo goberno trala dimisi\u00f3n de Michelsen, perdera a capacidade de gobernar e polo tanto quedaba cesado como rei de Noruega. Este movemento estrat\u00e9xico deu \u00e1 disoluci\u00f3n unha base legal, e foi principalmente obra de Michelsen. El sab\u00eda que o pobo noruegu\u00e9s, tras meses de informaci\u00f3ns dirixidas pola prensa de xeito un\u00e1nime, esta unido dunha forma pouco habitual en democracia. No referendo que demostrou o desexo de Noruega de disolver a uni\u00f3n, a permanencia desta s\u00f3 logrou 184 votos, que supu\u00f1a un de cada 2000.\nMichelsen, a pesar de crer nunha rep\u00fablica democr\u00e1tica para Noruega, aceptou que unha monarqu\u00eda democr\u00e1tica ter\u00eda moitas oportunidades de ser aceptada no estranxeiro e entre a maior\u00eda dos cidad\u00e1ns noruegueses. O pr\u00edncipe Carlos de Dinamarca converteuse no rei Haakon VII de Noruega tras un referendo que deu \u00e1 monarqu\u00eda aproximadamente un 79% dos votos.\nEn 1906, Michelsen ga\u00f1ou as elecci\u00f3ns definidas como \"por riba dos partidos\", que o distanciaron rapidamente dos l\u00edderes liberais. En 1907 dimitiu, canso de rifas insignificantes entre os l\u00edderes pol\u00edticos, e aceptando que os seus puntos de vista pol\u00edticos foran derrotados. J\u00f8rgen L\u00f8vland continuou a obra de Michelsen, ag\u00e1s no desexo de manter unida a coalici\u00f3n, que acabou por romperse en 1908.\nEn pol\u00edtica social, a etapa de Michelsen como primeiro ministro viu a aprobaci\u00f3n da lei de 1906 sobre contribuci\u00f3ns ao desemprego dos gobernos central e locais, que introduciu o seguro voluntario.\nEn 1925, xunto co explorador polar Fridtjof Nansen e o empresario da industria Joakim Lehmkuhl, fundaron a Liga Patri\u00f3tica (\"Fedrelandslaget\").\nVida privada.\nCasou en 1881 con Johanne Benedicte Wallendahl (1861\u20131910).\nEn 1905, recibiu a Gran Cruz da Real Orde Norueguesa de St. Olav e en 1907 recibiu ademais o colar.\nGamlehaugen.\nEn 1899, Michelsen comezou a construci\u00f3n da mansi\u00f3n Gamlehaugen, completada o ano seguinte. Actualmente \u00e9 a residencia da familia real norueguesa e est\u00e1 aberta ao p\u00fablico.\nInstituto Chr. Michelsen Institute.\nMichelsen legou a maior parte da s\u00faa fortuna a un fondo que fixo posible o establecemento e a operaci\u00f3n do Instituto Chr. Michelsen (CMI) para a ciencia e a liberdade intelectual. Fundado en Bergen en 1930, realiza investigaci\u00f3ns tanto aplicadas como te\u00f3ricas e ten un perfil multidisciplinar con catro grupos tem\u00e1ticos: dereitos humanos, democracia e desenvolvemento, paz, conflito e o estado, reduci\u00f3n da pobreza e reforma do sector p\u00fablico."}
{"id": "439785", "revid": "98629", "url": "https://gl.wikipedia.org/wiki?curid=439785", "title": "Se buscan fulmontis", "text": "B\u00fascanse fulmontis, en castel\u00e1n Se buscan fulmontis, \u00e9 un filme espa\u00f1ol, \u00f3pera prima do director \u00c1lex Calvo-Sotelo, que anteriormente fora autor de varias curtametraxes e videoclips, as\u00ed como dun documental sobre os concertos do grupo musical \"Los Enemigos\", autores da banda sonora.\nArgumento.\nTras quebrar o negocio de transportes no que traballaban, tres amigos dun barrio obreiro quedan en paro e responden a un anuncio nun xornal en que solicitan \"fullmontis\" (homes dispostos a facer striptease).\nProduci\u00f3n.\nProdutoras principais.\nNa produci\u00f3n do filme interviron as seguintes produtoras e entidades:\nComentarios.\n\u00c9 unha versi\u00f3n de \"The Full Monty\" ao \"estilo espa\u00f1ol\". A banda sonora orixinal correu a cargo de Los Enemigos e Raimundo Amador."}
{"id": "439787", "revid": "56817", "url": "https://gl.wikipedia.org/wiki?curid=439787", "title": "\u00c1lex Calvo-Sotelo", "text": "Alejandro Calvo-Sotelo, \u00c1lex, nado en Madrid en 1959, \u00e9 un director, guionista e produtor de cine espa\u00f1ol.\nActividades.\nTraballou en cinema, publicidade e televisi\u00f3n nos departamentos de atrezzo, decoraci\u00f3n, c\u00e1mara, montaxe, gui\u00f3n, direcci\u00f3n e produci\u00f3n. Coescribiu diversos gui\u00f3ns para longametraxes. Como axudante de direcci\u00f3n traballouo \u2014desde 1983 a 2006\u2014 \u00e1s ordes de reco\u00f1ecidos directores como Milos Forman, Terry Gilliam, Richard Lester, Mario Monicelli, Paul Verhoeven, Agust\u00ed Villaronga e Jaime Ch\u00e1varri, entre outros. Realizou d\u00faas exposici\u00f3ns de fotograf\u00eda.\nAs\u00ed mesmo, exerceu como docente, ofrecendo os seus co\u00f1ecementos e experiencia, no Cabido de Tenerife (1997), na Universidade das Illas Baleares (2007) e na Escola de Cinema do S\u00e1hara Occidental (2012)."}
{"id": "439789", "revid": "72012", "url": "https://gl.wikipedia.org/wiki?curid=439789", "title": "Alejandro Calvo-Sotelo", "text": ""}
{"id": "439790", "revid": "72012", "url": "https://gl.wikipedia.org/wiki?curid=439790", "title": "B\u00fascanse fulmontis", "text": ""}
{"id": "439799", "revid": "23204", "url": "https://gl.wikipedia.org/wiki?curid=439799", "title": "El bosque del lobo", "text": "El bosque del lobo \u00e9 un filme dram\u00e1tico de 1971, ambientado en Galicia e dirixido por Pedro Olea, escrito por el mesmo e Juan Antonio Porto, e baseado na novela \"El bosque de Ancines\" de Carlos Mart\u00ednez-Barbeito, que \u00e1 s\u00faa vez est\u00e1 baseada en feitos reais, concernentes ao caso de Manuel Blanco Romasanta e o mito de que era un lobishome.\nNo filme desenv\u00f3lvese a historia dun asasino similar a Romasanta, pero esta vez chamado Benito Freire, interpretado por Jos\u00e9 Lu\u00eds L\u00f3pez V\u00e1zquez. A cinta \u00e9 actualmente considerada un cl\u00e1sico da cinematograf\u00eda espa\u00f1ola da s\u00faa \u00e9poca e a primeira interpretaci\u00f3n totalmente reco\u00f1ecida de L\u00f3pez V\u00e1zquez.\nArgumento.\nBenito Freire ded\u00edcase \u00e1 venda ambulante por diferentes aldeas galegas e sofre frecuentes episodios de ataques e esquizofrenia. Debido a certos feitos que se dan co transcurso do tempo, pola comarca comeza a estenderse o rumor de que Freire padece a maldici\u00f3n da licantrop\u00eda.\nProduci\u00f3n.\nO filme foi rodado en Santa Baia de Berredo, Celanova, Ver\u00edn, Becerre\u00e1, Tui e Astorga. Non foi do agrado do almirante Carrero Blanco, quen intentou prohibir a pel\u00edcula despois de vela en sesi\u00f3n privada."}
{"id": "439800", "revid": "85894", "url": "https://gl.wikipedia.org/wiki?curid=439800", "title": "Margarita Astray", "text": "Margarita Astray Reguera, nada en Ourense en 1885 e finada en Madrid en abril de 1936, foi unha escritora en lingua castel\u00e1 e pianista galega.\nTraxectoria.\nEducada en Madrid, casou aos dezaoito anos de idade con Salvador Luccini Corcuera, enxe\u00f1eiro agr\u00f3nomo, tivo un fillo e enviuvou moi nova. Deu concertos nas Illas Baleares, Italia, Su\u00edza, Francia, Inglaterra e Portugal e fixou residencia en Par\u00eds.\nDe volta en Espa\u00f1a, deixou a actividade musical para dedicarse \u00e1 literaria. Colaborou en \"Heraldo de Madrid\", \"Marineda\" (A Coru\u00f1a), \"La Tribuna\" (Madrid), \"Pictorial Review\" (Nova York), \"La Ilustraci\u00f3n Art\u00edstica\" (Barcelona), \"La Ilustraci\u00f3n Espa\u00f1ola y Americana\" (Madrid), \"Ideales\" (Madrid) revista que fundou e dirixiu, \"Blanco y Negro\" (Madrid) e \"ABC\" (Madrid).\nVolveu casar, con Enrique Loup."}
{"id": "439801", "revid": "5863", "url": "https://gl.wikipedia.org/wiki?curid=439801", "title": "Margarita Astray Reguera", "text": ""}
{"id": "439802", "revid": "98629", "url": "https://gl.wikipedia.org/wiki?curid=439802", "title": "The Full Monty", "text": "The Full Monty \u00e9 un filme ingl\u00e9s de comedia estreado en 1997, dirixido por Peter Cattaneo e protagonizada nos principais papeis por Robert Carlyle, Mark Addy e Tom Wilkinson. Foi nomeada a catro Premios \u00d3scar en 1998.\nEste filme influ\u00edu e inspirou a creaci\u00f3n de espect\u00e1culos de \"stripers\" masculinos, dos que moitos eventos deste tipo en todo o mundo foron realizados por actores, cantantes e at\u00e9 xente com\u00fan para un p\u00fablico netamente feminino. En diversas cidades do planeta ditos eventos ga\u00f1aron moita fama e publicidade, pois eran produci\u00f3ns exclusivamente para as mulleres, o cal creou un efecto nos medios e inmenso en practicamente todos os pa\u00edses onde se realizaron estas presentaci\u00f3ns. As\u00ed mesmo foi a fonte de inspiraci\u00f3n do filme espa\u00f1ol \"Se buscan fulmontis\", dirixida en 1999 por Alejandro Calvo-Sotelo.\nArgumento.\nA acci\u00f3n desenv\u00f3vese no norte de Inglaterra, concretamente na cidade de Sheffield, que nos anos 1970 fora o eixe da prosperidade da zona de Yorkshire. Al\u00ed resid\u00edan m\u00e1is de medio mill\u00f3n de persoas, cun importante movemento econ\u00f3mico sustentado pola metalurxia: as f\u00e1bricas de laminaci\u00f3n, as forxas e os talleres daban emprego directo a case un 20 % da poboaci\u00f3n total da rexi\u00f3n. A avanzada maquinaria da que dispo\u00f1\u00edan permit\u00eda fabricar o mellor aceiro do mundo para m\u00faltiples usos, desde trabes de gran resistencia at\u00e9 cubertar\u00edas de aceiro inoxid\u00e1bel que se encontraban en todos os fogares. Foi unha das primeiras cidades planificadas urbanisticamente, onde os barros vitorianos fixeron sitio a fogares m\u00e1is modernos. En fin, Sheffield estaba marcando a pauta do desenvolvemento econ\u00f3mico do norte de Inglaterra.\nO filme comeza facendo referencia a ese pasado glorioso de Sheffield, mediante unha curtametraxe a maneira de documental. A trama empeza a desenvolverse na cidad en tempo actual (os anos 90), con ambientes urbanos agora degradados. A reconversi\u00f3n industrial transformara esta rexi\u00f3n nun p\u00e1ramo onde unha gran parte da poboaci\u00f3n non s\u00f3 quedara sen traballo, sen\u00f3n que tam\u00e9n quedara sen ilusi\u00f3ns.\nA trav\u00e9s dos diferentes personaxes pres\u00e9ntanse os efectos do desemprego, que afectaba \u00e1 maior parte da xente. A medida que a trama comeza a tomar forma, p\u00f3dese ver como desfilan ante o espectador vidas rotas, precariedade laboral, axencias de emprego, familias divididas e circunstancias familiares especialmente dif\u00edciles. Mostra diso \u00e9 o que lle toca enfrontar ao protagonista, Gaz, quen, debido \u00e1 s\u00faa falta de ingresos se ve impedido de manter unha relaci\u00f3n est\u00e1bel co seu pequeno fillo Nathan. A s\u00faa \u00fanica alternativa \u00e9 facer algo totalmente innovador.\nAs\u00ed, pouco a pouco, idea un plan que vi\u00f1a tomando corpo na medida en que as circunstancias vitais o asfixian. Gaz debe encontrar o modo de facerllle unha tregua \u00e1 vida que leva nese momento. Cunha convici\u00f3n a proba de fracasos, proponse sa\u00edr deste pozo sen fondo no que se atopan el, a s\u00faa familia e os seus amigos.\nGaz, o seu fillo Nathan e o seu amigo Dave emprenden unha desatinada idea: converterse en \"stripers\" ou, como din eles, 'striper boys'. Isto oc\u00f3rreselles cando un show de \"stripers\" masculino de verdade chega \u00e1 cidade, e case todas as mulleres acoden a velos en masa. Para iso conseguen a axuda de Gerald, ex-xefe deles, agora tam\u00e9n desempregado, e Lomper, outro ex-obreiro que se encontraba ao bordo do suicidio.\nFacendo algo parecido a un \"casting\", a este grupo incorp\u00f3ranse dous novos candidatos ao espect\u00e1culo: Cabalo (\"Horse\") e Guy, igual de perdedores que os outros catro, pero tam\u00e9n coas mesmas necesidades e o mesmo desexo de triunfar, e as\u00ed comenzan a ensaiar. Desde este momento, Gaz comeza a ter unha esperanza para cambiar a s\u00faa situaci\u00f3n. A s\u00faa vida adquire un sentido, creando un equipo que xorde coa forza da mesma necesidade.\nPero os problemas comezan a xurdir: Gaz necesita di\u00f1eiro para montar o espect\u00e1culo e para pagar a pensi\u00f3n \u00e1 s\u00faa exmuller, porque do contrario perde a custodia do seu fillo; Dave, amargado polo seu peso e por non encontrar traballo, ten un gromo de impotencia sexual e decide abandonar o espect\u00e1culo; a muller de Gerald descobre, despois de seis meses de ocultalo, que o seu marido est\u00e1 sen traballo.\nDurante un dos ensaios nunha planta metal\u00farxica abandonada, os cinco integrantes que quedan son descubertos pola polic\u00eda, bailando semiespidos. Son levados \u00e1 comisar\u00eda de polic\u00eda xunto co menor, Nat, e posteriormente apareceron en todos os xornais, o que representou un duro golpe para a s\u00faa dignidade. Por\u00e9n, a afronta t\u00f3rnase ao seu favor, pois desperta o interese de todas as damas por velos bailar.\nOutros acontecementos po\u00f1en a proba o seu valor e a s\u00faa coraxe que, por medio de divertidas situaci\u00f3ns, demostrar\u00e1n a s\u00faa autenticidade e tomar\u00e1n decisi\u00f3ns importantes para salvar a s\u00faa reputaci\u00f3n. Gaz tam\u00e9n deber\u00e1 ensinar ao seu fillo Nathan o sentido da responsabilidade co seu propio exemplo."}
{"id": "439803", "revid": "89787", "url": "https://gl.wikipedia.org/wiki?curid=439803", "title": "Annie Leibovitz", "text": "Anna-Lou \"Annie\" Leibovitz (|\u02c8li\u02d0b\u0259v\u026ats|), nada en Waterbury, Connecticut o 2 de outubro de 1949, \u00e9 unha fot\u00f3grafa estadounidense. Foi a primeira muller en expo\u00f1er na Washington's National Portrait Gallery, en 1991. Tam\u00e9n foi a \u00faltima persoa que fotografou a John Lennon, o d\u00eda en que foi asasinado.\n\u00c9 a fot\u00f3grafa mellor pagada do mundo e traballou para revistas como \"Vanity Fair\", \"Rolling Stone\" ou \"Vogue\". En 1984 foi galardoada pola Asociaci\u00f3n Estadounidense de Editores de Revistas como Fot\u00f3grafa do ano. En maio de 2013 recibiu o Premio Pr\u00edncipe de Asturias de Comunicaci\u00f3n e Humanidades.\nTraxectoria.\nPrimeiros anos.\nNada en Connecticut en 1949, Anna-Lou Leibovitz \u00e9 a terceira dos seis fillos de Marilyn Edith (de solteira Heit) e Samuel Leibovitz. \u00c9 estadounidense de terceira xeraci\u00f3n, pois os seus pais eran xudeus romaneses. A nai era profesora de danza contempor\u00e1nea de orixe estoniana e o pai foi tenente coronel nas Forzas A\u00e9reas dos Estados Unidos. A familia mud\u00e1base frecuentemente polos destinos do pai. As s\u00faas primeiras fotograf\u00edas foron tomadas en Filipinas durante a guerra de Vietnam, dos arredores da base militar e dos veci\u00f1os da zona. A paix\u00f3n de Leibovitz pola arte naceu do compromiso da s\u00faa nai coa danza, a m\u00fasica e a pintura.\nEn Northwood High School en Silver Spring, Maryland, comezou a interesarse en varios empe\u00f1os art\u00edsticos e empezou a escribir e tocar m\u00fasica. Asistiu ao San Francisco Art Institute, onde estudou pintura coa idea de facerse profesora de artes. Na escola fixo os primeiros traballos fotogr\u00e1ficos e cambiou o seu interese principal \u00e1 fotograf\u00eda. Foi inspirada pola obra de Robert Frank e Henri Cartier-Bresson, sobre quen aprendeu na escola. Durante varios anos, continuou a desenvolver a s\u00faa habilidade fotogr\u00e1fica mentres realizaba outros traballos, entre eles un voluntariado nun kibbutz de Amir, Israel durante uns meses de 1969.\nCarreira.\nCando Leibovitz volveu aos Estados Unidos en 1970, comezou a s\u00faa carreira como fot\u00f3grafa na revista \"Rolling Stone\". En 1973 o editor Jann Wenner nomeouna fot\u00f3grafa xefa da revista, cargo que mantivo durante dez anos. Leibovitz traballou para a revista ata 1983, e as s\u00faas fotos \u00edntimas de celebridades axudaron a definir a imaxe de \"Rolling Stone\".\nFotografou os Rolling Stones en San Francisco en 1971 e 1972, e traballou con eles na xira de the Rolling Stones' Tour of the Americas '75. A s\u00faa foto favorita da xira \u00e9 unha de Mick Jagger nun ascensor.\nMentres traballaba en \"Rolling Stone\", descubriu que pod\u00eda traballar para revistas e \u00e1 vez crear obras persoais da s\u00faa familia, que para ela era m\u00e1is importante. \u201cNon tes a oportunidade de facer estes traballos \u00edntimos ag\u00e1s con persoas que amas, a xente que te tolerar\u00e1. \u00c9 xente que che abre os seus coraz\u00f3ns e as s\u00faas almas e as s\u00faas vidas. Debes coidalos\u201d.\nJohn Lennon.\nO 8 de decembro de 1980 fixo unha sesi\u00f3n de fotos con John Lennon para \"Rolling Stone\" e prometoulle que estar\u00edan na portada. Inicialmente intentou facer unha foto con Lennon s\u00f3, como quer\u00eda \"Rolling Stone\". Por\u00e9n, Lennon insistiu en que estivesen tanto el como Yoko Ono na portada. Leibovitz intentou ent\u00f3n recrear a escena do bico da portada de \"Double Fantasy\", imaxe que ela adoraba. Fixo a Lennon espirse e arrecuncharse xunto a Yoko no chan. Leibovitz dixo, \"o que \u00e9 interesante \u00e9 que ela dixo que quitar\u00eda a parte de arriba e eu dixen \u00abdeixa todo posto\u00bb sen preconcibir a imaxe en absoluto. Ent\u00f3n el arrecunchouse xunto a ela e era moi, moi forte. Creo que foi sorprendente mirar a primeira Polaroid e os dous estaban moi excitados. John dixo \u00abcaptaches a nosa relaci\u00f3n con exactitude. Prom\u00e9teme que estar\u00e1 na portada\u00bb. Mireino aos ollos e estivemos de acordo niso\". Leibovitz foi a \u00faltima persoa en fotografar a Lennon, que foi asasinado cinco horas despois.\nA imaxe foi recreada en 2009 polo fillo de John e Yoko, Sean Lennon, coa s\u00faa moza Kemp Muhl e cos roles cambiados (Sean vestido, Kemp espida), e por Henry Bond e Sam Taylor-Wood no seu pastiche \"October 26, 1993\"."}
{"id": "439805", "revid": "23204", "url": "https://gl.wikipedia.org/wiki?curid=439805", "title": "Okuribito", "text": " \u00e9 un filme xapon\u00e9s de 2008 dirixido por Y\u014djir\u014d Takita. Est\u00e1 protagonizado por Masahiro Motoki, Ry\u014dko Hirosue e Tsutomu Yamazaki. Est\u00e1 vagamente baseado en \"Coffinman\", unha memoria de Shinmon Aoki, e o filme conta a historia dun home novo que regresa \u00e1 s\u00faa vila despois de fracasar na s\u00faa carreira como violonchelista e comeza a traballar como n\u014dkanshi, un embalsamador tradicional xapon\u00e9s. Enfr\u00f3ntase \u00f3s prexu\u00edzos de t\u00f3dolos seus co\u00f1ecidos, inclu\u00edndo a s\u00faa muller, por mor de tab\u00fas sociais coa xente que traballa coa morte. Posteriormente, consegue o respecto dos seus e aprende a importancia das concexi\u00f3ns interpersoais a trav\u00e9s da beleza e a dignidade do seu traballo.\nA idea de \"Okuribito\" xurdiu de Motoki que, afectado por ter visto unha cerimonia funeral no r\u00edo Ganxes cando viaxou \u00e1 India, leu amplamente sobre o tema da morte e atopou \"Coffinman\". El sentiu que a historia poder\u00eda adaptarse ben \u00f3 cinema, e \"Okuribito\" foi rematado unha d\u00e9cada despois. Por mor dos prexu\u00edzos xapon\u00e9s contra aqueles que traballan cos mortos, os distribuidores amos\u00e1ronse remisos a estrealo at\u00e9 que ga\u00f1aron un gran premio sorpresa no Festival Internacional de Cinema de Montreal en agosto de 2008. O mes seguinte o filme estreouse no Xap\u00f3n, onde ga\u00f1ou o premio da academia xaponesa \u00f3 mellor filme do ano e converteuse no filme con maior recadaci\u00f3n no seu pa\u00eds ese ano. Este \u00e9xito foi superado no 2009, cando se converteu na primeira produci\u00f3n xaponesa en ga\u00f1ar o \u00d3scar \u00f3 mellor filme en lingua non inglesa.\n\"Okuribito\" recibiu cr\u00edticas positivas, cunha valoraci\u00f3n do 80% de aprobaci\u00f3n en Rotten Tomatoes en funci\u00f3n de 105 recensi\u00f3ns. A cr\u00edtica louvou o humor do filme, a beleza da cerimonia de embalsamamento e a calidade das interpretaci\u00f3ns, pero alg\u00fans discreparon pola s\u00faa previsibilidade e sentimentalismo manifesto. Os cr\u00edticos salientaron unha variedade de temas, pero enfoc\u00e1ronse principalmente na humanidade que provoca a morte e como fortalece os lazos familiares. O \u00e9xito de \"Okuribito\" provocou o estabelecemento de atracci\u00f3ns tur\u00edsticas en lugares conectados coa rodaxe do filme e fixo medrar o interese polas cerimonias de embalsamamento, as\u00ed como a adaptaci\u00f3n da historia a diferentes medios, inclu\u00edndo un manga e unha obra de teatro.\nSinopse.\nDaigo Kobayashi (Masahiro Motoki) perde o seu traballo como violonchelista cando a orquestra \u00e9 disolta. El e a s\u00faa muller Mika (Ry\u014dko Hirosue) m\u00fadanse dende Toquio at\u00e9 a vila natal del en Yamagata, onde viven na s\u00faa casa natal que lle foi herdada despois da morte da s\u00faa nai dous anos atr\u00e1s. A casa conta cunha cafeter\u00eda que rexentaba o pai de Daigo antes de que marchase da casa coa camareira e abandonase a Daigo con seis anos; dende ent\u00f3n pai e fillo perderon o contacto. Daigo sente xenreira cara \u00f3 seu pai e culpa por non coidar mellor da s\u00faa nai. Daigo a\u00ednda conserva unha \"carta de pedra\", unha piedra que segundo din transmite un significado a trav\u00e9s da s\u00faa textura, que o seu pai lle dera moitos anos antes.\nDaigo atopa un anuncio de emprego \"asistindo sa\u00eddas\". Asumindo que o traballo \u00e9 para unha axencia de viaxes, vai a unha entrevista na oficina NK Agent e descobre a trav\u00e9s da secretaria, Yuriko Kamimura (Kimiko Yo), que o traballo consiste en preparar corpos para a cremaci\u00f3n nunha cerimonia de embalsamamento tradicional. A\u00ednda que remiso, Daigo \u00e9 contratado no momento e recibe un anticipo en efectivo do seu novo xefe, Sasaki (Tsutomu Yamazaki). Daigo am\u00f3sase furtivo sobre os seus novos deberes e ocultalle a verdadeira natureza do traballo a Mika.\nO seu primeiro traballo consiste en asistir no embalsamamento dunha muller que morreu soa na casa e que foi descuberta d\u00faas semanas despois. Sofre de n\u00e1useas por mor do forte cheiro e despois \u00e9 humillado nun autob\u00fas cando uns estra\u00f1os detectan ese desagradable cheiro sobre el. Para limparse, visita un ba\u00f1o p\u00fablico que adoitaba frecuentar cando era neno. Os ba\u00f1os son rexentados por Tsuyako Yamashita (Kazuko Yoshiyuki), a nai dun dos antigos compa\u00f1eiros de clase de Daigo.\nCo tempo, Daigo s\u00e9ntese m\u00e1is agusto coa s\u00faa profesi\u00f3n conforme vai cumprindo un n\u00famero de encargos e experimenta a gratitude das familias dos finados. Malia que afronta o ostracismo social, Daigo non deixa o traballo, nin sequera cando Mika descobre un DVD de adestramento no que el mesmo fai de morto. Mika vaise cos seus pais a Toquio. O antigo compa\u00f1eirode clase de Daigo, Yamashita (Tetta Sugimoto) ins\u00edstelle en que atope unha forma de traballo m\u00e1is respectable e, ata ent\u00f3n, que o evite a el e \u00e1 s\u00faa familia.\nDespois dalg\u00fans meses, Mika regresa e an\u00fancialle que est\u00e1 embarazada. Expr\u00e9salle a Daigo a s\u00faa esperanza de que poida atopar un traballo do cal o seu futuro fillo poida estar orgulloso. Durante a s\u00faa conversa, Daigo recibe unha chamada por un embalsamamento para a se\u00f1ora Yamashita. Daigo prepara o corpo en fronte da familia Yamashita e de Mika, quen tam\u00e9n co\u00f1ec\u00eda \u00e1 dona dos ba\u00f1os. O ritual v\u00e1lelle o respecto de t\u00f3dolos presentes, e Mika deixa de insistir en que Daigo cambie de traballo.\nAlg\u00fan tempo despois, reciben a nova da morte do pai de Daigo. De xeito remiso, Daigo vai con Mika a outra vila para velo corpo. Nun comezo, Daigo non \u00e9 quen de reco\u00f1ecer \u00f3 seu pai, pero of\u00e9ndese cando uns traballadores da funeraria manipulan sen o debido coidado o corpo. Daigo teima en vestilo el mesmo, e mentre o fai atopa unha carta de pedra que el lle dera \u00f3 seu pai cando era neno. A lembranza do seu pai volve \u00e1 s\u00faa mente e, despois de rematar a cerimonia, Daigo achega suavemente a carta de pedra \u00e1 barriga de Mika.\nProduci\u00f3n.\nContexto cultural.\nOs funerais xaponeses son cerimonias moi ritualizadas que na maior\u00eda dos casos se realizan de acordo con ritos budistas. Na preparaci\u00f3n para o funeral, o corpo \u00e9 lavado e os orificios son bloqueados con algod\u00f3n ou gasas. O ritual de embalsamamento (chamado \"n\u014dkan\"), tal como se representa \"Okuribito\", \u00e9 practicada moi raramente, mesmo nas \u00e1reas rurais. Esta cerimonia non est\u00e1 estandarizada, pero polo xeral require dun profesional que prepara ritualmente o corpo, v\u00edsteo de branco e \u00e1s veces apl\u00edcalle maquillaxe. Despois o corpo ponse sobre xeo seco nun cadaleito, xunto coas posesi\u00f3ns persoais e outros obxectos necesarios para a viaxe \u00e1 outra vida.\nMalia a importancia dos rituais funerarios, na cultura tradicional xaponesa o tema \u00e9 considerado sucio, como todo o relacionado coa morte que \u00e9 unha fonte de \"\" (deshonra). Despois de estar en contacto coa morte, os individuos deben limparse a si mesmos a trav\u00e9s de rituais de purificaci\u00f3n. A xente que traballa directamente cos mortos, como os profesionais funerarios, son considerados sucios, e durante a era feudal eran considerados \"burakumin\" (intocables), obrigados a vivir nas s\u00faas propias aldeas e discriminados pola sociedade m\u00e1is ampla. Malia o cambio cultural da Restauraci\u00f3n Meiji de 1868, o estigma da morte a\u00ednda ten unha considerable forza dentro da sociedade xaponesa, e a discriminaci\u00f3n contra os intocables continuou.\nAt\u00e9 1972, a maior\u00eda das mortes eran xestionadas polas familias, con funerais na casa, ou \"\". No ano 2014, arredor do 80% das mortes prod\u00facense nos hospitais, e a preparaci\u00f3n dos corpos \u00e9 realidazada polo persoal dos propios hospitais; neses casos, a mi\u00fado a familia non ve o corpo at\u00e9 o funeral. Unha enquisa de 1998 descubriu que un 29,5% dos xaponeses cren na outra vida, e un 40% adicional queren crer; esta crenza era m\u00e1is alta entre a xente nova. A crenza na existencia dunha alma (54%) e a conexi\u00f3n entre os mundos dos vivos e os mortos (64,9%) tam\u00e9n son moi com\u00fans."}
{"id": "439807", "revid": "98629", "url": "https://gl.wikipedia.org/wiki?curid=439807", "title": "Fernando Redondo", "text": ""}
{"id": "439810", "revid": "44210", "url": "https://gl.wikipedia.org/wiki?curid=439810", "title": "Mari\u00e1n Andrej Pac\u00e1k", "text": "Mari\u00e1n Andrej Pac\u00e1k, nado o 24 de abril de 1973 en Levo\u010da (Checoslovaquia, hoxe Eslovaquia) \u00e9 un relixioso greco-cat\u00f3lico eslovaco, dende 2018 bispo de Santos Cirilo e Metodio de Toronto.\nTraxectoria.\nNaceu nunha familia de greco-cat\u00f3licos da rexi\u00f3n de Pre\u0161ov, en Eslovaquia oriental. Logo de completar a s\u00faa educaci\u00f3n, se uniu \u00e1 Congregaci\u00f3n do Sant\u00edsimo Redentor o 16 de agosto de 1991. Na congregaci\u00f3n fixo os votos solemnes o 16 de agosto de 1997, e foi ordenado sacerdote o 12 de xullo de 1998 por Milan Chautur, logo de completar os estudos de Filosof\u00eda e Teolox\u00eda no Seminario Teol\u00f3xico Redentorista de Tuch\u00f3w e na Pontificia Universidade San Xo\u00e1n Paulo II en Cracovia.\nLogo da s\u00faa ordenaci\u00f3n exerceu de p\u00e1rroco en Star\u00e1 \u013dubov\u0148a entre 1998 e 2001, e entre 2008 e 2015, e tam\u00e9n en Michalovce entre 2004 e 2008. Entre 2001 e 2004 licenciouse en Teolox\u00eda moral na Academia Afonsina de Roma. Dende 2015 at\u00e9 2018 foi p\u00e1rroco en Vranov nad Top\u013eou.\nO 5 de xullo de 2018 foi nomeado bispo dos Santos Cirilo e Metodio de Toronto polo papa Francisco. Recibiu a consagraci\u00f3n episcopal de mans do metropolita J\u00e1n Babjak o 2 de setembro do mesmo ano, e tivo como co-consagrantes principais ao bispo de Ko\u0161ice Milan Chautur e ao bispo de Bratislava Peter Rusnak."}
{"id": "439811", "revid": "15490", "url": "https://gl.wikipedia.org/wiki?curid=439811", "title": "Lista das aves de Galicia", "text": "A seguinte \u00e9 unha lista alfab\u00e9tica das aves silvestres atopadas en Galicia. Incl\u00fae tanto as especies habituais como as citas ocasionais, mesmo algunhas que hai anos que non se observan na Comunidade, a non ser que sexa desde hai moito tempo. Non se incl\u00faen as aves dom\u00e9sticas (como por exemplo a gali\u00f1a, pavo, ganso ou a avestruz) nin as aves ornamentais que se cr\u00edan en catividade, a\u00ednda que si aquelas que, procedentes desta \u00faltima situaci\u00f3n, escaparon ou foron liberadas e xa se adaptaron \u00e1 vida en liberdade ou est\u00e1n en v\u00edas de facelo. Ind\u00edcase a s\u00faa presenza (nativa, invernante, accidental...). Tam\u00e9n se di se \u00e9 com\u00fan ou pouco com\u00fan, xa que unha especie nativa ou moi estendida polo territorio pode non ser moi abondosa. Igualmente se indica o seu status en Galicia (que non ten por que coincidir co seu status mundial), para o cal se utilizaron as equivalencias co sistema da Uni\u00f3n Internacional para a Conservaci\u00f3n da Natureza (IUCN, coas siglas en ingl\u00e9s). Unha ave pouco com\u00fan pode ter un status pouco preocupante se as s\u00faas poboaci\u00f3ns son estables, e mesmo pode estar en expansi\u00f3n. M\u00f3strase unha soa imaxe de cada ave, a\u00ednda que en moitas delas o macho e a femia e os inmaturos te\u00f1en plumaxes diferentes ou presentan plumaxes de inverno e ver\u00e1n ou de tempada reprodutora."}
{"id": "439813", "revid": "55340", "url": "https://gl.wikipedia.org/wiki?curid=439813", "title": "Lista de aves de Galicia", "text": ""}
{"id": "439815", "revid": "5863", "url": "https://gl.wikipedia.org/wiki?curid=439815", "title": "Margarita Astray y Reguera", "text": ""}
{"id": "439816", "revid": "5863", "url": "https://gl.wikipedia.org/wiki?curid=439816", "title": "Margarita Astray e Reguera", "text": ""}
{"id": "439817", "revid": "5863", "url": "https://gl.wikipedia.org/wiki?curid=439817", "title": "Agapia", "text": ""}
{"id": "439818", "revid": "23204", "url": "https://gl.wikipedia.org/wiki?curid=439818", "title": "Viradeira", "text": "Viradeira \u00e9 unha serie de televisi\u00f3n emitida pola Televisi\u00f3n de Galicia, creada e producida por Voz Audiovisual.\nOs seus exteriores f\u00edlmanse en Mugardos, que na serie fai de Dorneda, a vila mari\u00f1eira onde se desenvolve a acci\u00f3n.\nArgumento.\nA chegada dun cazatesouros \u00e1 vila na busca do suposto tesouro que agochan os restos do gale\u00f3n Augusta, un barco da Armada Invencible, revoluciona ao pobo."}
{"id": "439819", "revid": "98629", "url": "https://gl.wikipedia.org/wiki?curid=439819", "title": "Cefotaxima", "text": "Cefotaxima \u00e9 un antibi\u00f3tico beta-lact\u00e1mico pertencente \u00e1 terceira xeraci\u00f3n de cefalosporinas. En Espa\u00f1a foi comercializada baixo o nome de \"Claforan\".\nEspectro de acci\u00f3n.\nCefotaxima pos\u00fae un amplo espectro de actividade, que abrangue bacterias grampositivas (Staphylococcus e Streptococcus), gramnegativas (Escherichia coli, Citrobacter, Klebsiella, Enterobacter aerogenes, Serratia marcescens, Proteus, Haemophilus influenzae, Neisseria gonorrhoeae, Neisseria meningitidis, Moraxella catarrhalis). Tam\u00e9n presenta actividade fronte anaerobios (Bacteroides, Peptococcus, Peptostreptococcus, Fusobacterium).\nResistencia.\nCefotaxima adoita ser resistente \u00e1 hidr\u00f3lise por beta-lactamases de tipo I, II, III, IV e V. Adoita ser resistente \u00e1s penicilinasas producidas por Staphylococcus aureus. Por\u00e9n, as beta-lactamases producidas por Bacteroides fragilis, Proteus vulgaris, Citrobacter, Enterobacter, Pseudomonas e Serratia poden inactivar a cefotaxima. Do mesmo xeito, as beta-lactamases de expectro estendido (BLEE) producidas por outras enterobacterias poden degradar a cefotaxima.\nIndicaci\u00f3ns cl\u00ednicas.\nEn Espa\u00f1a, a Agencia Espa\u00f1ola de Medicamentos y Productos Sanitarios aprobou as seguintes indicaci\u00f3ns:\nDosificaci\u00f3n.\nSoamente existe formulaci\u00f3n inxectable (intramuscular ou intravenosa). A dose oscila entre 1 ou 2 gramos cada 6 u 8 horas. Debe ser reducida en insuficiencia renal e en poboaci\u00f3n pedi\u00e1trica.\nEmbarazo e lactaci\u00f3n.\nCefotaxima pertence \u00e1 categor\u00eda B da FDA. Secr\u00e9tase en pequenas cantidades no leite materno, polo que se recomenda precauci\u00f3n no seu emprego.\nInteracci\u00f3ns medicamentosas.\nIncompatible na mesma soluci\u00f3n con aminoglic\u00f3sidos, metronidazol e bicarbonato de sodio. Pode interferir na medici\u00f3n de niveis de teofilina2."}
{"id": "439820", "revid": "2956", "url": "https://gl.wikipedia.org/wiki?curid=439820", "title": "Claforan", "text": ""}
{"id": "439821", "revid": "1505", "url": "https://gl.wikipedia.org/wiki?curid=439821", "title": "Rabiforcado", "text": ""}
{"id": "439822", "revid": "5863", "url": "https://gl.wikipedia.org/wiki?curid=439822", "title": "Tormenta tropical", "text": ""}
{"id": "439823", "revid": "98629", "url": "https://gl.wikipedia.org/wiki?curid=439823", "title": "Gran Premio de Rusia de 2018", "text": "O Gran Premio de Rusia de 2018, (), oficialmente co\u00f1ecido como 2018 Formula 1 VTB Russian Grand Prix, foi unha carreira de F\u00f3rmula Un, que se celebrou o 30 de setembro de 2018 sobre 53 voltas ao Circu\u00edto urbano de Sochi, na cidade de Sochi no Krai de Krasnodar, Rusia. A carreira foi a d\u00e9cimo sexta rolda da tempada , o s\u00e9timo Gran Premio de Rusia e a quinta vez que a carreira disputase como unha rolda do Campionato Mundial de F\u00f3rmula 1 desde que se iniciou a serie en .\nAntecedentes.\nA carreira foi trasladada desde a s\u00faa data orixinal de abril a setembro para cubrir a desaparici\u00f3n do Gran Premio de Malaisia, que suspendeuse ao final da tempada de F\u00f3rmula Un.\nDurante a fin de semana, a primeira zona DRS moveuse 95 metros ata a li\u00f1a de meta desde a curva 1.\nCarreira.\nNo inicio, Sebastian Vettel tivo un mellor comezo que Lewis Hamilton, pero non tivo marxe para superalo na s\u00faa primeira volta. Na volta 4, ambos pilotos da Scuderia Toro Rosso, Pierre Gasly e Brendon Hartley sufriron fallos nos freos que forzaron a ambos a retirarse. Foron as \u00fanicas retiradas da carreira.\nM\u00e1is tarde, na volta 14, Hamilton fixo o seu \u00fanico pitstop da carreira, quedando detr\u00e1s de Vettel. D\u00faas voltas m\u00e1is tarde, Hamilton fixo un amago sobre Sebastian Vettel na curva 3 e pasouno para o cuarto lugar na curva catro.\nO momento m\u00e1is destacado da carreira chegou na volta 26, cando Mercedes pediu a Valtteri Bottas que deixase pasar a Lewis Hamilton para ser segundo na curva 13. Max Verstappen, que lideraba a carreira desde a volta 19, fixo o seu pitstop na volta 42.\nHamilton ga\u00f1ou a carreira por terceira vez na s\u00faa carreira, con Valtteri Bottas segundo e Sebastian Vettel completando o podio en terceiro lugar. Como consecuencia, Hamilton ampliou o liderado sobre Vettel no campionato a 50 puntos."}
{"id": "439829", "revid": "23562", "url": "https://gl.wikipedia.org/wiki?curid=439829", "title": "Divisi\u00f3n de Honra B de Rugby 2018-2019", "text": "A tempada 2018-2019 da Divisi\u00f3n de Honra B \u00e9 a vix\u00e9simo primeira edici\u00f3n da segunda divisi\u00f3n do rugby en Espa\u00f1a. Organizada pola Federaci\u00f3n Espa\u00f1ola de Rugby, \u00e9 por quinto ano seguido o \u00fanico nivel intermedio entre a m\u00e1xima competici\u00f3n nacional, a Divisi\u00f3n de Honra, e as diversas ligas rexionais de cada federaci\u00f3n auton\u00f3mica.\nFormato de competici\u00f3n.\nA liga regular est\u00e1 composta por 22 xornadas, nas que cada equipo xoga contra t\u00f3dolos rivais do seu grupo d\u00faas veces, unha como anfitri\u00f3n e outra como visitante. \u00d3 remate da tempada regular levarase a cabo a fase de ascenso, na que ter\u00e1n dereito a competir oito equipos: os dous primeiros equipos de cada grupo e os dous terceiros que te\u00f1an m\u00e1is puntos na liga. A fase de ascenso consiste en eliminatorias directas con encontros de ida e volta (cuartos de final, semifinais e final). O ga\u00f1ador da final ser\u00e1 o \u00fanico equipo que acade o ascenso directo, mentres que o outro equipo finalista a\u00ednda ter\u00e1 a oportunidade de ascender nunha eliminatoria de promoci\u00f3n na que se enfrontar\u00e1 \u00f3 pen\u00faltimo equipo da m\u00e1xima categor\u00eda."}
{"id": "439840", "revid": "98629", "url": "https://gl.wikipedia.org/wiki?curid=439840", "title": "Ceftazidima", "text": "\"Non confundir con ceftazidima/avibactam.\"\nCeftazidima \u00e9 un antibi\u00f3tico beta-lact\u00e1mico pertencente \u00e1 terceira xeraci\u00f3n de cefalosporinas. En Espa\u00f1a foi comercializada baixo o nome de \"Fortam\", noutros pa\u00edses \"Fortaz\".\nEspectro de acci\u00f3n.\nCeftazidima \u00e9 un antibi\u00f3tico de amplo espectro, que presenta actividade fronte moitas especies bacterianas, nas que se incl\u00faen:\nGrampositivos\nGramnegativos\nAnaerobios\nNon obstante, ceftazidima non pos\u00fae actividade significativa fronte a Enterococcus, Clostridium difficile, Listeria monocytogenes e Campylobacter.\nIndicaci\u00f3ns cl\u00ednicas.\nEn Espa\u00f1a, a axencia espa\u00f1ola de medicamentos, aprobou ceftazidima para as seguintes indicaci\u00f3ns cl\u00ednicas:\nDosificaci\u00f3n.\nUnicamente existe soluci\u00f3n inxectable (intramuscular ou intravenosa). A dose oscila entre 1 ou 2 gramos cada 8 ou 12 horas. A dose debe ser axustada en poboaci\u00f3n pedi\u00e1trica e en insuficiencia renal cr\u00f3nica (filtrado menor de 30).\nEmbarazo e lactaci\u00f3n.\nCeftazidima pertence \u00e1 categor\u00eda B da FDA. Escr\u00e9tase en pequenas cantidades no leite materno polo que se aconsella precauci\u00f3n no seu uso.\nInteracci\u00f3ns medicamentosas.\nIncompatible na mesma soluci\u00f3n con vancomicina e aminoglic\u00f3sidos.\nEfectos secundarios.\nSemellantes ao resto das cefalosporinas. Destacan as molestias gastrointestinais e a diarrea, inclu\u00edndo a colite pseudomembranosa."}
{"id": "439841", "revid": "2956", "url": "https://gl.wikipedia.org/wiki?curid=439841", "title": "Fortam", "text": ""}
{"id": "439842", "revid": "2956", "url": "https://gl.wikipedia.org/wiki?curid=439842", "title": "Fortaz", "text": ""}
{"id": "439845", "revid": "5863", "url": "https://gl.wikipedia.org/wiki?curid=439845", "title": "Astray Reguera", "text": ""}
{"id": "439849", "revid": "5863", "url": "https://gl.wikipedia.org/wiki?curid=439849", "title": "Astray y Reguera", "text": ""}
{"id": "439850", "revid": "5863", "url": "https://gl.wikipedia.org/wiki?curid=439850", "title": "Astray e Reguera", "text": ""}
{"id": "439855", "revid": "89787", "url": "https://gl.wikipedia.org/wiki?curid=439855", "title": "Nick Raskulinecz", "text": "Nick Raskulinecz, nado o 4 de febreiro de 1970 en Knoxville, Tennessee, \u00e9 un produtor musical estadounidense. Raskulinecz produciu \u00e1lbum de bandas como Foo Fighters, Alice in Chains, Rush, Korn ou Mastodon entre outras.\nCarreira.\nRaskulinecz \u00e9 da \u00e1rea de Bearden de Knoxville, Tennessee. Comezou a producir e gravar bandas en Knoxville cunha gravadora de oito pistas que lle mercou o seu av\u00f3. Tocou tam\u00e9n nunha popular banda local de thrash/funk chamada Hypertribe. Tres dos seus \u00e1lbums foran producidos no Underground Recording Studio en Seymour, Tennessee, con Matt Lincoln como enxe\u00f1eiro e compartindo tarefas de produci\u00f3n. Pouco despois Raskulinecz mudouse aos \u00c1nxeles co seu grupo, agora chamado Movement, en 1995, e atopou traballo en Sound City Studios como asistente despois dunha suxesti\u00f3n de Brian Bell de Weezer. Finalmente converteuse en enxe\u00f1eiro e aprendeu a producir.\nEn 2001, pouco despois de que Raskulinecz deixase Sound City, traballou como enxe\u00f1eiro independente nun estudio de ensaio e pensou en regresar a Knoxville coa s\u00faa muller Amber. Cando Dave Grohl, que o co\u00f1ecera traballando como enxe\u00f1eiro no tema de Foo Fighters \"A320\" para \"\", invitou a Raskulinecz a traballar no novo \u00e1lbum da banda no estudio caseiro de Grohl en Virxinia. Raskulinecz, que fixera a s\u00faa estrea como produtor co \u00e1lbum \"Last Call for Vitriol\" de Superdrag, aceptou a proposici\u00f3n de Grohl e o resultado foi \"One by One\", publicado en 2002. A experiencia foi exitosa e Raskulinecz volveu traballar con Foo Fighters no seu seguinte traballo, \"In Your Honor\" (2005). Tam\u00e9n mesturou o son no DVDs de Foo Fighters \"Everywhere but Home\" e \"Live at Wembley Stadium\", e no \u00e1lbum ao vivo \"Skin and Bones\", que estaba acompa\u00f1ado polo DVD dun vivo en Hyde Park tam\u00e9n mesturado por Raskulinecz.\nAdemais do seu traballo con Foo Fighters, Nick traballou tam\u00e9n con artistas como Ghost, We As Human, Evanescence, Marilyn Manson, Soil, Deftones, Coheed and Cambria, Stone Sour, Trivium, Duff McKagan, Mondo Generator, Danzig, The Exies, Ash, My Ruin, Korn, Velvet Revolver, Halestorm, Rush, Mastodon, Shadows Fall, Superdrag, Goatsnake, Fireball Ministry, Rye Coalition, Death Angel, Danko Jones e Apocalyptica.\nRaskulinecz produciu \"Snakes &amp; Arrows\" co tr\u00edo canadense Rush en 2007. Rush volveu contar con Raskulinecz para coproducir os seus sinxelos de 2010 \"Caravan\" e \"BU2B\", e despois o \u00e1lbum \"Clockwork Angels\", publicado en xu\u00f1o de 2012. Con Rush ga\u00f1ou o alcume de \"Booujzhe\", da s\u00faa descrici\u00f3n de como quer\u00eda que un particular ritmo de bater\u00eda fose nunha canci\u00f3n. Ademais, Raskulinecz produciu \"Threads of Life\" para Shadows Fall.\nEn setembro de 2007, informouse que Raskulinecz producir\u00eda o disco \"Killing Season\" do quinteto de thrash Death Angel. \"Killing Season\" \u00e9 o quinto \u00e1lbum de Death Angel e foi publicado o 26 de febreiro de 2008.\nRaskulinecz produciu un \u00e1lbum da banda canadense Thornley. O disco, titulado \"Tiny Pictures\", publicouse o 10 de febreiro de 2009. Tam\u00e9n foi o produtor do cuarto traballo de Trivium, \"Shogun\", editado en 2008.\nRaskulinecz produciu \"Black Gives Way to Blue\", o cuarto \u00e1lbum de estudio da banda de grunge Alice in Chains. Publicado o 29 de setembro de 2009, este foi o primeiro disco do grupo en 14 anos, dende \"Alice in Chains\", e tam\u00e9n o primeiro co seu novo vocalista William DuVall tras a morte de Layne Staley. Raskulinecz tam\u00e9n producir\u00eda os seus \u00e1lbums de 2013, \"The Devil Put Dinosaurs Here\", e de 2018, \"Rainier Fog\".\nEn 2010, Raskulinecz mudouse a Nashville coa s\u00faa familia, xa que quer\u00eda regresar a Tennessee, de onde tam\u00e9n \u00e9 a s\u00faa muller, e criar \u00e1 s\u00faa familia al\u00ed. Nun primeiro momento traballou nos Blackbird Studios, onde produciu o disco de Stone Sour \"Audio Secrecy\", o seu segundo coa banda despois do \"Come What(ever) May\". Ese ano tam\u00e9n se publicou o \"Diamond Eyes\" de Deftones, que Raskulinecz gravou en California.\nRaskulinecz tam\u00e9n traballou no terceiro \u00e1lbum de Evanescence, o autotitulado \"Evanescence\", lanzado o 11 de outubro de 2011. Raskulinecz no presente toca na banda Epic Ditch co antigo l\u00edder de Superdrag John Davis. En febreiro de 2012, Epic Ditch publicou o seu \u00e1lbum de estrea, \"36-Hour\", a trav\u00e9s do selo Velocity of Sound Records. Nick tocou o baixo e encargouse da produci\u00f3n do disco.\nAlg\u00fans dos derradeiros traballos de Raskulinecz incl\u00faen o primeiro \u00e1lbum de Big Wreck en 10 anos, \"Albatross\", o s\u00e9timo \u00e1lbum de estudio de Deftones, \"Koi No Yokan\", e o segundo traballo da banda sueca de heavy metal Ghost, \"Infestissumam\".\nRaskulinecz inaugurou Rock Falcon Studios, as s\u00faas propias instalaci\u00f3ns de gravaci\u00f3n en Franklin, no ano 2013. O primeiro \u00e1lbum gravado al\u00ed foi \"Teeth Dreams\" de The Hold Steady, publicado no ano seguinte. Tam\u00e9n gravado en Rock Falcon e lanzado ese ano foron o \"Once More 'Round the Sun\" de Mastodon, e o \"Stuck\" de Adelitas Way. Posteriormente coproduxo o disco de Bush \"Man on the Run\". Raskulinecz gravou as primeiras sesi\u00f3ns do \u00e1lbum \"Madness\" de Sleeping with Sirens, pero a banda descartou as gravaci\u00f3ns, ag\u00e1s dous temas extra.\nEn 2015 Raskulinecz gravou o \u00e1lbum \"Shadowmaker\" da banda Apocalyptica, publicado o 17 de abril dese mesmo ano. Tam\u00e9n en 2015 engarfouse da produci\u00f3n de \"The Killer Instinct\" de Black Star Riders, e este traballo levou a que Raskulinecz producise un EP en solitario do guitarrista Damon Johnson, \"Echo\".\nNo ano 2016 Nick produciu o d\u00e9cimo segundo \u00e1lbum de Korn, \"The Serenity of Suffering\"."}
{"id": "439858", "revid": "122821", "url": "https://gl.wikipedia.org/wiki?curid=439858", "title": "BMG Rights Management", "text": "BMG Rights Management GmbH \u00e9 unha compa\u00f1\u00eda internacional de m\u00fasica centrada na xesti\u00f3n de publicaci\u00f3n musical, dereitos de gravaci\u00f3n e distribuci\u00f3n de m\u00fasica. A empresa opera como unha divisi\u00f3n do conglomerado de medios internacional Bertelsmann. Fundouse no ano 2008 como unha empresa conxunta entre Bertelsmann e a firma global de administraci\u00f3n de fondos de investimento Kohlberg Kravis Roberts (KKR). En marzo de 2013 Bertelsmann tomou o control de BMG mercando as acci\u00f3ns de KKR, convertendo a BMG nunha subsidiaria total do grupo Bertelsmann.[1][2] A s\u00faa sede at\u00f3pase en Berl\u00edn e ten oficinas rexionais en Nova York, Nashville, Os \u00c1nxeles, Londres, Madrid, Par\u00eds, Estocolmo, Hilversum, Mil\u00e1n, Pequ\u00edn, Toronto, Sydney e S\u00e3o Paulo. BMG \u00e9 a m\u00e1is nova e cuarta maior das grandes compa\u00f1\u00edas da industria musical internacional, con m\u00e1is de 2,5 mill\u00f3ns de composici\u00f3ns e gravaci\u00f3ns no seu cat\u00e1logo.\nNo presente entre os artistas de BMG Rights Management at\u00f3panse Kylie Minogue, Avril Lavigne, Dido, Lenny Kravitz, Fergie, Evanescence, Alice in Chains, A Perfect Circle, Nickelback, Blondie, The Prodigy e Blink-182."}
{"id": "439866", "revid": "65337", "url": "https://gl.wikipedia.org/wiki?curid=439866", "title": "Siclo", "text": "O siclo, tam\u00e9n coas graf\u00edas x\u00e9quel, shekel e sheqel (acadio: \"\u0161iqlu\" ou \"siqlu\"; hebreo: \u05e9\u05e7\u05dc, \"shekel\"; lat\u00edn: \"siclus\") foi unha antiga unidade de peso e, paralelamente, unha denominaci\u00f3n monetaria de prata e de ouro utilizada por varios pobos do Oriente Pr\u00f3ximo mediterr\u00e1neo, entre eles os antigos hebreos.\nHistoria.\nIdade Antiga.\nNa s\u00faa orixe relaci\u00f3nase cunha unidade de medida equivalente a unha certa cantidade de cebada, que variou co tempo e cos lugares.\nNa \u00e9poca do Antigo Israel pesaba arredor dos 11 gramos, a\u00ednda que o seu valor foi moi flutuante, e \u00e9 frecuente atopalos con pesos desde os 7 ata os 14 ou mesmo 17 gramos. Como moeda hebrea, equival\u00eda a 1/60 de mina e a 1/3600 de talento. En Mesopotamia durante o per\u00edodo paleobabil\u00f3nico, est\u00edmase que o siclo ti\u00f1a 8 gramos.\nNo C\u00f3digo de Hammurabi menci\u00f3nanse os siclos nalgunhas leis referentes ao labor dos cirurxi\u00e1ns, por exemplo:\nIdade Contempor\u00e1nea.\nEn 1980, retomouse a denominaci\u00f3n de siclo ou x\u00e9quel para a moeda que substitu\u00edu a libra como moeda de Israel. Posteriormente, en 1985, o x\u00e9quel foi novamente substitu\u00eddo polo novo shekel, cunha equivalencia de mil dos antigos por un novo.\nMoeda b\u00edblica.\nNa Biblia menci\u00f3nase varias veces esta moeda. Por exemplo, o prezo de venda da tumba de Sara e os patriarcas, que Abraham lle comprou a Efr\u00f3n foi de 400 siclos e o prezo de venda de Xos\u00e9 por parte dos seus irm\u00e1ns \u00e1 caravana de mercadores foi de 20 siclos de prata. P\u00e9nsase que as \"30 moedas de prata\" asignadas a Xudas Iscariote a cambio da entrega de Xes\u00fas de Nazaret puideron ser siclos de Tiro."}
{"id": "439867", "revid": "65337", "url": "https://gl.wikipedia.org/wiki?curid=439867", "title": "Shekel", "text": ""}
{"id": "439868", "revid": "65337", "url": "https://gl.wikipedia.org/wiki?curid=439868", "title": "Sheqel", "text": ""}
{"id": "439871", "revid": "6939", "url": "https://gl.wikipedia.org/wiki?curid=439871", "title": "Heraclio Botana P\u00e9rez", "text": ""}
{"id": "439873", "revid": "89787", "url": "https://gl.wikipedia.org/wiki?curid=439873", "title": "Nesgo de x\u00e9nero na Wikipedia", "text": "O nesgo de x\u00e9nero na Wikipedia ref\u00edrese a unha cr\u00edtica da enciclopedia en li\u00f1a\u00a0Wikipedia segundo a cal a natureza e a cantidade do seu contido est\u00e1n tendencialmente influenciadas polo feito da maior\u00eda dos seus editores ser do sexo masculino.\u00a0Est\u00e1 entre as cr\u00edticas m\u00e1is frecuentes \u00e1 Wikipedia\u00a0e parte dunha cr\u00edtica m\u00e1is xeral sobre unha fenda sist\u00e9mica na enciclopedia. A Wikipedia ten normalmente menos entradas, e con menor extensi\u00f3n, sobre mulleres ou de temas importantes para as mulleres en comparaci\u00f3n \u00e1s entradas sobre homes ou sobre temas importantes para os homes. A Fundaci\u00f3n Wikimedia, que mant\u00e9n a Wikipedia, concorda con esas cr\u00edticas e realiza acci\u00f3ns para aumentar a participaci\u00f3n de mulleres\u00a0na Wikipedia.\nConclusi\u00f3ns da pescuda e cuesti\u00f3ns.\n\"A gran maior\u00eda dos editores da\u00a0Wikipedia son homes novos, con formaci\u00f3n universitaria\", un grupo demogr\u00e1fico que ten sido descrito como \"un grupo de homes geeks que son o suficientemente ricos para pagar 2 000 d\u00f3lares para ter un computador port\u00e1til e unha conexi\u00f3n de banda larga.\"\u00a0As pescudas indicaron que entre o 8,5% e o 16% das persoas que editan a Wikipedia son do sexo feminino. Consecuentemente, a Wikipedia foi criticada por alg\u00fans acad\u00e9micos e xornalistas por ter principalmente contribuidores do sexo masculino, e por ter menos e artigos sobre mulleres ou de temas importantes para as mulleres e por eses artigos seren normalmente pouco extensos. \"The New York Times\" apuntou que a taxa de participaci\u00f3n das mulleres na Wikipedia pode estar de acordo con outros \"foros p\u00fablicos de relevancia\". En 2009, unha pescuda da Fundaci\u00f3n Wikimedia revelou que o 6% dos editores que fixeron m\u00e1is de 500 edici\u00f3ns eran do sexo feminino, co editor home t\u00edpico tendo de media o dobre de edici\u00f3ns en comparaci\u00f3n \u00e1s editoras t\u00edpicas.\nNas Wikipedias, en especial a de ingl\u00e9s, a proporci\u00f3n de artigos sobre mulleres en relaci\u00f3n a artigos sobre homes foi maior do que noutros tres bancos de datos. No entanto, a an\u00e1lise ling\u00fc\u00edstica computacional conclu\u00edu que a maneira como as mulleres e os homes son descritos nos artigos demostra fenda, cos artigos sobre mulleres tendo maior probabilidade de uso excesivo de palabras relacionadas a x\u00e9nero e familia. Os pescudadores cren que iso \u00e9 un sinal de que os editores da Wikipedia consideran o x\u00e9nero masculino o \"x\u00e9nero neutro\". Outra cr\u00edtica da abordaxe da Wikipedia, baseada nun editorial do The Guardian de 2014,\u00a0\u00e9 que ten dificultade en tomar decisi\u00f3ns sobre \"o que importa\". Para ilustrar este punto, notaron que o contido relacionado\u00a0con actrices de filmes pornogr\u00e1ficos estaba m\u00e1is ben organizado do que o contido sobre\u00a0escritoras.\nEn 2010, a Universidade das Naci\u00f3ns Unidas e o UNU-MERIT, conxuntamente, presentaron unha s\u00edntese dos resultados dun pescuda global da Wikipedia. O 30 de xaneiro de 2011, un artigo de\u00a0\"The New York Times\"\u00a0citou unha pescuda da\u00a0Fundaci\u00f3n Wikimedia,\u00a0segundo a cal menos do 13% dos colaboradores da Wikipedia son mulleres. Sue Gardner, ent\u00f3n directora executiva da fundaci\u00f3n, dixo que o aumento da diversidade far\u00eda mellorar a enciclopedia. Os factores que o artigo citou para explicar o baixo n\u00famero de mulleres editando foi entre outros motivos o asedio que pode ocorrer contra as mulleres nos ambientes wiki. En 2013, os resultados da pescuda foron cuestionados e indicouse que, nos EUA, a participaci\u00f3n das mulleres representaba o 22,7% e, en xeral, o 16,1% do total.\nEn febreiro de 2011, \"The New York Times\"\u00a0realizou unha serie de columnas sobre o tema \"Onde est\u00e1n as mulleres na Wikipedia?\" Susan C. Herring, profesora de ciencia da informaci\u00f3n e ling\u00fc\u00edstica, dixo que a ela non lle sorprend\u00eda a disparidade de x\u00e9nero na Wikipedia. Dixo que a natureza controversa de moitas p\u00e1xinas de discusi\u00f3n de artigos t\u00f3rnase desagrad\u00e1bel para moitas mulleres, \"se non realmente intimidantes.\" Joseph M. Reagle reaccionou da mesma forma, dicindo que a combinaci\u00f3n dunha \"cultura de elitismo hacker\" e\u00a0do efecto desproporcional de membros virulentos, mesmo estes sendo unha minor\u00eda pode tornar o ambiente da comunidade desagrad\u00e1bel. Dixo: \"a ideolox\u00eda e a ret\u00f3rica da liberdade e da abertura poden ser usadas (a) para suprimir preocupaci\u00f3ns sobre discursos impropios ou ofensivos como se fosen \"censura\" e (b) racionalizar a baixa participaci\u00f3n feminina como simplemente unha cuesti\u00f3n de preferencia persoal e de escolla.\" Justine Cassell dixo que, a\u00ednda que as mulleres sexan tan ben informadas canto os homes e tan capaces canto homes de defender o seu punto de vista, \"\u00e9 a\u00ednda o caso na sociedade norteamericana, que o debate, a disputa e a defensa vigorososa dunha posici\u00f3n moitas veces sexan a\u00ednda vistos como unha postura masculina, e ese tipo de estilo en mulleres pode suscitar avaliaci\u00f3ns negativas.\"\nO\u00a0 \"International Journal of Communication\"\u00a0publicou unha pescuda de Reagle e Lauren Rhue que analizou a cobertura, representaci\u00f3n de x\u00e9nero e tama\u00f1o de artigos de miles de asuntos biogr\u00e1ficos na Wikipedia en lingua inglesa e na\u00a0\"Encyclop\u00e6d\u00eda Britannica\"\u00a0en li\u00f1a. Conclu\u00edron que a Wikipedia ti\u00f1a unha cobertura mellor e artigos m\u00e1is longos en xeral sobre mulleres, que a Wikipedia normalmente ti\u00f1a m\u00e1is artigos sobre mulleres do que a\u00a0Britannica, en termos absolutos, mais que hab\u00eda maior propensi\u00f3n de artigos sobre mulleres estaren ausentes na Wikipedia se comparados cos de homes en relaci\u00f3n \u00e1 \"Britannica.\" Isto \u00e9, a Wikipedia era mellor do que a\u00a0\"Britannica\" en termos de cobertura biogr\u00e1fica, mais a\u00ednda mellor cando se trataba de homes. Da mesma forma, p\u00f3dese dicir que \"a Britannica\" \u00e9 m\u00e1is equilibrada en quen negligencia do que a Wikipedia. Para as d\u00faas obras de referencia, a lonxitude do artigo non era\u00a0consistentemente distintos, por x\u00e9nero.\nEn abril de 2011, a Fundaci\u00f3n Wikimedia, a s\u00faa primeira pescuda semestral sobre a Wikipedia, indicou que o 9% dos editores da Wikipedia son mulleres. Tam\u00e9n revelou que, \"ao contrario da percepci\u00f3n dalg\u00fans, os nosos datos mostran que poucas mulleres editoras senten que elas son asediadas e moi poucas senten que a Wikipedia \u00e9 un ambiente sexualizado.\" No entanto, en outubro de 2011, un artigo no papel no\u00a0International Symposium on Wikis and Open Collaboration mostrou que as evidencias suxiren que a Wikipedia pode ter \"unha cultura que crea barreiras \u00e1 participaci\u00f3n feminina\".\nUn estudo publicado en 2014 descubriu que hai tam\u00e9n un \"hiato de habilidade na internet\" con relaci\u00f3n aos editores da Wikipedia. Os autores encontraron que hai maior probabilidade dos colaboradores m\u00e1is altamente cualificados seren homes e que non hai ningunha disparidade de x\u00e9nero entre os pouco cualificados; conclu\u00edron que o \"hiato de competencias\" agrava as disparidades de x\u00e9nero entre os editores. Entre 2010 e 2014, as mulleres representaran case o 61% dos participantes dos cursos universitarios organizados pola Fundaci\u00f3n de\u00a0Wiki Educaci\u00f3n. As s\u00faas contribuci\u00f3ns, viuse, desprazaban o contido da Wikipedia da cultura pop e de temas de exactas\u00a0para as ciencias sociais e humanidades.\nEn 2016, Wagner et al. encontraron unha fenda de x\u00e9nero ling\u00fc\u00edstico en asuntos relacionados coa familia, x\u00e9nero e relacionamentos en entradas sobre mulleres, en comparaci\u00f3n cos de homes.\u00a0Os autores tam\u00e9n encontraron diferenzas estruturais en termos de metadatos e ligaz\u00f3ns, o que ten consecuencias negativas na busca por informaci\u00f3ns sobre mulleres.\nUn estudo de\u00a02017 conclu\u00edu que as mulleres que participaron dunha experiencia editando un sitio web como a Wikipedia entend\u00edan os outros editores como homes e entend\u00edan as s\u00faas respostas como m\u00e1is cr\u00edticas que cando hab\u00eda sinais de que o x\u00e9nero do editor era neutro.\u00a0O estudo conclu\u00edu que:\nUn estudo realizado por Ford e Wajcman observou que a fenda de x\u00e9nero contin\u00faa a interpretar o problema como un d\u00e9ficit en mulleres. En contraste, o seu argumento central afirma que os estudos feministas sobre a infraestrutura da tecnociencia permiten a an\u00e1lise de x\u00e9nero noutro nivel. Examinaron tres cuesti\u00f3ns dentro da infraestrutura: pol\u00edticas de contido, software e base legal das operaci\u00f3ns. Suxiren que progreso pode ser feito a partir da mudanza\u00a0da cultura de produci\u00f3n de co\u00f1ecemento, incentivando alternativas de co\u00f1ecemento, reducindo as barreiras t\u00e9cnicas para a edici\u00f3n e afrontando a complexidade das pol\u00edticas Wikipedia.\nCausas.\nForon suxeridas varias causas para a disparidade de x\u00e9nero. Un estudo de 2010, revelou que a participaci\u00f3n feminina na Wikipedia, do 13%, era pr\u00f3xima \u00e1 doutros foros en Internet,\u00a0con taxa de participaci\u00f3n das mulleres en 15%.\u00a0A pescudadora da\u00a0Wikipedia Sarah Stierch reco\u00f1eceu que \u00e9 \"bastante com\u00fan\" dentro da Wikipedia que os editores mante\u00f1an o seu x\u00e9nero como non identificado. A percepci\u00f3n dunha cultura pouco acolledora e a tolerancia a linguaxe abusiva son tam\u00e9n raz\u00f3ns entendidas como fomentando o hiato de x\u00e9nero. De acordo cun estudo de 2013, outra causa para o hiato de x\u00e9nero na Wikipedia \u00e9 o fallo en atraer e reter editoras, resultando nun impacto negativo na abranxencia da Wikipedia. Na Wikipedia, \"...as editoras que publicamente se identifican como mulleres afrontan asedio\" doutros editores da Wikipedia.\nA ex-directora executiva da Fundaci\u00f3n Wikimedia Sue Gardner\u00a0citou nove raz\u00f3ns para que as mulleres non editen a Wikipedia, nunha s\u00edntese de comentarios de editoras:\nLam \"et al.\" suxiren que pode haber unha cultura que non \u00e9 inclusiva das mulleres na Wikipedia, o que pode ser debido a unha disparidade en temas representados e editados con cu\u00f1o masculino en relaci\u00f3n a temas con cu\u00f1o feminino, a tendencia a usuarias seren m\u00e1is activas nos aspectos sociais e comunitarios da Wikipedia, un aumento na probabilidade de que as edici\u00f3ns realizadas por novas editoras sexan revertidas e/ou os artigos con alta proporci\u00f3n de mulleres editoras envolvidas teren m\u00e1is controversias.\nEn xullo de 2014, a National Science Foundation anunciou que ir\u00eda gastar $200.000 para un estudo sist\u00e9mico da fenda de x\u00e9nero na Wikipedia. Un artigo de Julia Adams e Hannah Br\u00fcckner que foi apoiado polo financiamento foi publicado en 2015.\nUnha preocupaci\u00f3n \u00e9 que os artigos sobre mulleres poidan ter maior probabilidade de seren marcados para eliminaci\u00f3n.\nReacci\u00f3ns.\nA Fundaci\u00f3n Wikimedia asume oficialmente, polo menos desde 2011, cando Gardner era directora-executiva, que a fenda de x\u00e9nero existe no proxecto. A fundaci\u00f3n fixo algunhas acci\u00f3ns para tentar resolver esa fenda, mais Gardner expresou frustraci\u00f3n co grao de \u00e9xito alcanzado. Tam\u00e9n observou que, \"no tempo moi limitado de lecer que as mulleres ti\u00f1an, tend\u00edan a estar m\u00e1is envoltas en actividades sociais, en vez de editar a Wikipedia. 'As mulleres ven a tecnolox\u00eda como m\u00e1is unha ferramenta que utilizan para realizar as tarefas, en vez de algo divertido en si mesmo.'Predefinici\u00f3n:'\" En 2011, a Fundaci\u00f3n estabeleceu unha meta de ter 25 por cento dos seus colaboradores, identific\u00e1ndose como do sexo feminino at\u00e9 2015. En agosto de 2013, Gardner dixo: \"Eu non solucionei [o problema]. N\u00f3s non o solucionamos. A Fundaci\u00f3n Wikimedia non o solucionou. A soluci\u00f3n non vir\u00e1 da Fundaci\u00f3n Wikimedia.\"\nEn texto na\u00a0\"Slate\", en 2011, Heather Mac Donald chamou o desequilibrio de x\u00e9nero da Wikipedia un \"non-problema en busca dunha soluci\u00f3n equivocada.\" Mac Donald afirmou: \"De m\u00e1is simple explicaci\u00f3n para as distintas taxas de participaci\u00f3n na Wikipedia\u2014o que est\u00e1 de acordo coa experiencia coti\u00e1\u2014\u00e9 que, na media, homes e mulleres te\u00f1en distintos intereses e formas preferidas de pasar seu tempo libre.\"\nEn agosto de 2014, o cofundador da Wikipedia\u00a0Jimmy Wales\u00a0anunciou en\u00a0entrevista na BBC os plans da Fundaci\u00f3n Wikimedia\u00a0de \"dividir pola metade\" a fenda de x\u00e9nero no contido na Wikipedia. Wales dixo que a fundaci\u00f3n estar\u00eda aberta de m\u00e1is divulgaci\u00f3n e mudanzas de software.\nEsforzos para aumentar a participaci\u00f3n feminina.\nOrganiz\u00e1ronse\u00a0editatonas para aumentar a cobertura de t\u00f3picos relacionados a mulleres na Wikipedia e para incentivar a editaren na Wikipedia a m\u00e1is mulleres. Eses eventos son moitas veces apoiados pola Fundaci\u00f3n Wikimedia, a cal, por veces, fornece mentores e tecnolox\u00eda para axudar a orientar os novatos.\nA propia Galipedia comezou a traballar nesta li\u00f1a coa creaci\u00f3n do en 2013. No 2014 apareceu o proxecto Women in Red do que se fixeron eco moitas wikipedias, entre elas a Galipedia trav\u00e9s do e o . Complementando estas iniciativas permanentes, a Galipedia v\u00e9n desenvolvendo actividades de edici\u00f3n enfocadas a traballar o nesgo nos contidos, por medio de distintos wikimarat\u00f3ns tem\u00e1ticos polo D\u00eda Internacional da Muller e a Nena na Ciencia o D\u00eda Internacional da Muller Traballadora.\nEn 2019, en Vigo, houbo un curso para aumentar o n\u00famero de editoras organizado polo Centro de Documentaci\u00f3n e Recursos Feministas impartido por Montserrat Boix. Dentro da Galipedia act\u00faa, de xeito continuado, un para facilitar a incorporaci\u00f3n de persoas que se queiran iniciar na edici\u00f3n na Galipedia.\nTam\u00e9n en 2019 xurdiu a C\u00e1tedra Feminismos 4.0 DePo-UVigo para identificar machismos dixitais."}
{"id": "439878", "revid": "23204", "url": "https://gl.wikipedia.org/wiki?curid=439878", "title": "Set It Up", "text": "Set It Up \u00e9 un filme estadounidense de 2018 dirixido por Claire Scanlon. Escrito por Katie Silberman, est\u00e1 protagonizado por\u00a0Zoey Deutch, Glen Powell, Taye Diggs e Lucy Liu. Conta a historia de dous asistentes que traballan moitas horas extras por mor dos seus xefes que tentan que se namoren para teren eles m\u00e1is tempo libre. O filme foi estreado o 15 de xu\u00f1o a trav\u00e9s de Netflix."}
{"id": "439880", "revid": "23204", "url": "https://gl.wikipedia.org/wiki?curid=439880", "title": "Jigokumon", "text": " \u00e9 un filme xapon\u00e9s de 1953 dirixido por Teinosuke Kinugasa. Conta a historia dun samurai (Kazuo Hasegawa) que tenta casar cunha muller (Machiko Ky\u014d) que el mesmo rescatou, s\u00f3 para descubrir que el xa est\u00e1 casada. Rodado empregando Eastmancolor, \"Jigokumon\" foi o primeiro filme en cor de Daiei Film e o primeiro xapon\u00e9s en cor en ser estreado f\u00f3ra do Xap\u00f3n.\nJigokumon ga\u00f1ou a Palma de Ouro no Festival de Cinema de Cannes de 1954, e en 1955 ga\u00f1ou un Oscar Honor\u00edfico como \"mellor filme estranxeiro lanzado por primeira vez nos Estados Unidos en 1954\", xunto co \u00d3scar \u00f3 mellor dese\u00f1o de vestiario. Ese mesmo ano ga\u00f1ou o New York Film Critics Circle Award de \"mellor filme estranxeiro\". Tam\u00e9n ga\u00f1ou o Leopardo de Ouro no Festival Internacional de Cinema de Locarno.\nO filme forma parte da lista dos 1000 mellores filmes de t\u00f3dolos tempos do The New York Times."}
{"id": "439888", "revid": "56817", "url": "https://gl.wikipedia.org/wiki?curid=439888", "title": "Joseph Werth", "text": "Joseph Werth, nado o 4 de outubro de 1952 en Karaganda (RSS de Casaquist\u00e1n), \u00e9 un relixioso ruso-alem\u00e1n, dende 1991 ao cargo da diocese da Transfiguraci\u00f3n en Novosibirsk.\nTraxectoria.\nFamilia e primeiros anos.\nJoseph Werth naceu en Karaganda o 4 de outubro de 1952; \u00e9 o duod\u00e9cimo fillo dunha familia de alem\u00e1ns do Volga que foran deportados \u00e1 RSS de Casaquist\u00e1n en 1929, no marco da campa\u00f1a sovi\u00e9tica contra os kulak. Logo de realizar o servizo militar no ex\u00e9rcito da Uni\u00f3n Sovi\u00e9tica, entrou o 14 de agosto de 1975 no novizado da Compa\u00f1\u00eda de Xes\u00fas en Lituania. Comezou posteriormente os seus estudos de teolox\u00eda en Kaunas, e foi ordenado sacerdote o 27 de maio de 1984. Logo de pasar un ano en Lituania, foi vigairo patriarcal en Aqt\u00f6be (Casaquist\u00e1n) e posteriormente na parroquia de Marks (provincia de Saratov, RSFS de Rusia).\nPontificado.\nCoa ca\u00edda da Uni\u00f3n Sovi\u00e9tica, foi nomeado o 13 de abril de 1991 polo papa Xo\u00e1n Paulo II administrador apost\u00f3lico de Siberia e bispo titular de \"Bulna\". Recibiu a consagraci\u00f3n episcopal o 16 de xu\u00f1o de mans do legado apost\u00f3lico a Rusia, Francesco Colasuonno, e tivo como co-consagrantes principais ao administrador apost\u00f3lico da Rusia europea Tadeusz Kondrusiewicz e ao bispo auxiliar de Vilnius Juozas Tunaitis. Cando o territorio foi dividido en d\u00faas administraci\u00f3ns apost\u00f3licas, o 18 de maio de 1999, permaneceu como administrador apost\u00f3lico de Siberia occidental.\nO 11 de febreiro de 2002 a administraci\u00f3n foi elevada a diocese, tomando o nome de diocese da Transfiguraci\u00f3n en Novosibirsk, e Werth foi nomeado bispo diocesano. O 20 de decembro de 2004 foi nomeado tam\u00e9n ordinario do exarcado cat\u00f3lico de Rusia. Entre febreiro de 2005 e xaneiro de 2011 foi presidente da Conferencia Episcopal Cat\u00f3lica de Rusia. O 19 de febreiro de 2014 o papa Francisco nomeouno membro da Congregaci\u00f3n para as Igrexas Orientais."}
{"id": "439893", "revid": "1576", "url": "https://gl.wikipedia.org/wiki?curid=439893", "title": "Chanka", "text": "Tazhutdin de\u00a0Batlaich, m\u00e1is\u00a0co\u00f1ecido como\u00a0Chanka,\u00a0nado en\u00a01866 en Batlaich e finado en 1909, foi un poeta \u00e1varo, un dos fundadores da literatura \u00e1vara.\nTraxectoria.\nNaceu no seo dunha familia humilde, s\u00faa nai era choradeira e cantante popular. Criouno seu av\u00f3 e estudou\u00a0\u00a0lingua \u00e1rabe e teolox\u00eda, convert\u00e9ndose en mulla, un profesor na\u00a0madrasa\u00a0da s\u00faa aldea natal.\nActividade literaria.\nA s\u00faa \u00e9 unha poes\u00eda humanista, nela chama \u00e1 emancipaci\u00f3n espiritual do ser humano e en moitos dos seus poemas proclamou o dereito da muller \u00e1 s\u00faa felicidade persoal, nunha loita contra os canons obsoletos, tanto patriarcais como relixiosos.\u00a0Tam\u00e9n escribiu poemas de tema sociais e elex\u00edas.\nA s\u00faa obra est\u00e1 en \u00edntima conexi\u00f3n coa poes\u00eda oral \u00e1vara e ao tempo, especialmente nas s\u00faas elex\u00edas, amosa unha significa influencia da literatura \u00e1rabe cl\u00e1sica.\u00a0Ao final da s\u00faa vida, xa vivindo en Turqu\u00eda, deixou os temas mundanos para centrarse nos sentimentos relixiosos. Morreu en 1909 mentres peregrinaba \u00e1\u00a0Meca.\nA s\u00faa obra esparellouse entre os \u00e1vares de xeito oral, e s\u00f3 comezou a publicarse despois da revoluci\u00f3n de outubro.\u00a0En 1963 publicouse \"T\u2019asa rishcharal kuchidul\" que recolle a s\u00faa produci\u00f3n."}
{"id": "439896", "revid": "35560", "url": "https://gl.wikipedia.org/wiki?curid=439896", "title": "A Brief History of Time", "text": ""}
{"id": "439898", "revid": "23204", "url": "https://gl.wikipedia.org/wiki?curid=439898", "title": "Cu\u00edtiva", "text": "Cu\u00edtiva \u00e9 un concello colombiano\u00a0que se atopa na provincia de Sugamuxi no departamento de Boyac\u00e1. \u00c9 unha das tres poboaci\u00f3ns que se atopan bordeando a lagoa de Tota. Est\u00e1 situada a uns 85 quil\u00f3metros \u00f3 leste da cidade de Tunja. O concello limita polo norte con Iza, polo oriente con Sogamoso, polo occidente con Aquitania e polo sur co concello de Tota.\nA capela doutrineira do concello, constru\u00edda no s\u00e9culo XVII \u00e9 un Monumento Hist\u00f3rico Nacional.\nXeograf\u00eda.\nO concello conta con once vereas, o centro urbano e dous territorios insulares no lago de Tota. As augas territoriais do concello son limitadas \u00f3 sur co concello de Tota e \u00f3 leste co concello de Aquitania.\nEconom\u00eda.\nOs principais factores de ingreso econ\u00f3mico de Cu\u00edtiva son a agricultura e a gandar\u00eda. Debido \u00e1 s\u00faa localizaci\u00f3n \u00e1 beira da lagoa de Tota, o turismo tam\u00e9n \u00e9 un sector importante da econom\u00eda do concello."}
{"id": "439901", "revid": "23204", "url": "https://gl.wikipedia.org/wiki?curid=439901", "title": "Tibasosa", "text": "Tibasosa \u00e9 un concello colombiano do departamento de Boyac\u00e1, que se atopa no centro-leste de Colombia, na rexi\u00f3n do Alto Chicamocha. Conta, segundo os datos do censo de 2005, cunha poboaci\u00f3n de 12\u00a0463 habitantes. Tibasosa forma parte da provincia do Sugamuxi.\nNo eido econ\u00f3mico, salienta como un dos principais produtores da feixoa a nivel nacional, as\u00ed como dos seus derivados.\nO concello limita polo norte con Duitama e Santa Rosa de Viterbo, polo leste con Nobsa e Sogamoso, polo oeste con Paipa e polo sur con Firavitoba.\nEtimolox\u00eda.\nO nome de \"Tibasosa\" deriva da lingua muisca e quere dicir \"xefe do dominio\"."}
{"id": "439903", "revid": "85894", "url": "https://gl.wikipedia.org/wiki?curid=439903", "title": "Cristina Bruno", "text": "Cristina Bruno Almqvist nada na Coru\u00f1a, \u00e9 unha pianista galega.\nTraxectoria.\nEst\u00e1 titulada polo Conservatorio de m\u00fasica de Madrid e na Universidade de M\u00fasica de Hamburgo. Estudou cos mestres Cubiles, Carra e Zubeld\u00eda, e no estranxeiro coas m\u00fasicas Florica Muzicescu, Eliza Hansen e Maria Curcio en Bucarest, Hamburgo e Londres, respectivamente.\nFoi bolseira da Fundaci\u00f3n Juan March. Comezou a dar concertos en 1968. Primeiro en Madrid e despois en HamburgoActuou como solista en orquestras espa\u00f1olas e estranxeiras: London Symphony, Suisse Romande, Sinf\u00f3nica Hamburgo, Orquestra RTV Bucarest ou Orquestra RTV Espa\u00f1ola.Na s\u00faa carreira foi moi importante o director de orquestra Sergiu Celibidache, quen a escolle como solista. O seu repertorio abrangue dende o barroco ata a m\u00fasica contempor\u00e1nea.\nEn 2009 tocou coa Real Filharmon\u00eda de Galicia, baixo a batuta de Antoni Ros-Marb\u00e1, primeiro no Teatro Monumental de Madrid e o 13 de marzo no Auditorio de Galicia."}
{"id": "439907", "revid": "89787", "url": "https://gl.wikipedia.org/wiki?curid=439907", "title": "Inhibidor da protease relacionado coa prote\u00edna Z", "text": "O inhibidor da protease dependente da prote\u00edna Z ou ZPI \u00e9 unha prote\u00edna do plasma sangu\u00edneo que inhibe os factores Xa e XIa da fervenza de coagulaci\u00f3n do sangue. \u00c9 un membro da clase de encimas inhibidores da serina protease (serpinas). Como indica o seu nome, require a prote\u00edna Z, outra prote\u00edna circulante do sangue, para poder funcionar axeitadamente, pero isto s\u00f3 se aplica \u00e1 s\u00faa inhibici\u00f3n do factor X.\nTen un peso molecular duns 72 kDa e consta de 444 amino\u00e1cidos. Prod\u00facese no f\u00edgado. Est\u00e1 codificada no xene \"SERPINA10\" do cromosoma 14 humano.\nPapel en enfermidades.\nWater \"et al.\" atoparon deficiencia de ZPI no 4,4% dunha cohorte de pacientes de trombofilia (unha tendencia \u00e1 trombose).\nHistoria.\nHan \"et al.\" describiron por primeira vez o ZPI en 1998. O mesmo grupo caracterizouna con m\u00e1is detalle en 2000."}
{"id": "439910", "revid": "5863", "url": "https://gl.wikipedia.org/wiki?curid=439910", "title": "Cristina Bruno Almqvist", "text": ""}
{"id": "439915", "revid": "5863", "url": "https://gl.wikipedia.org/wiki?curid=439915", "title": "Catuxa Gil \u00c1lvarez", "text": ""}
{"id": "439919", "revid": "5863", "url": "https://gl.wikipedia.org/wiki?curid=439919", "title": "Mercedes Gonz\u00e1lez Bar\u00e1", "text": ""}
{"id": "439925", "revid": "865", "url": "https://gl.wikipedia.org/wiki?curid=439925", "title": "Ringo Deathstarr", "text": "Ringo Deathstarr \u00e9 unha banda estadounidense de shoegaze procedente de Austin, Texas e formada polo vocalista e compositor Elliott Frazier no ano 2007. O nome do grupo \u00e9 un composto entre o bater\u00eda dos Beatles Ringo Starr e a Estrela da Morte de Star Wars (en ingl\u00e9s Death Star)."}
{"id": "439926", "revid": "89787", "url": "https://gl.wikipedia.org/wiki?curid=439926", "title": "Robert J. Cenker", "text": "Robert Joseph Cenker Jr \u00e9 un astronauta estadounidense que formou parte da misi\u00f3n STS-61-C. Pasou un total de 6,09 d\u00edas no espazo.\nTraxectoria.\nCenker naceu o 5 de novembro de 1948 en Uniontown, Pensilvania. \u00c9 graduado en enxe\u00f1er\u00eda aeroespacial e enxe\u00f1er\u00eda el\u00e9ctrica. Est\u00e1 casado con Barbara Ann Cenker e ten dous fillos e unha filla.\nFoi seleccionado pola empresa RCA como especialista de carga para a misi\u00f3n STS-61-C, durante a que se despregou o sat\u00e9lite Satcom Ku-1. Pasou no espazo un total de 6,09 d\u00edas."}
{"id": "439927", "revid": "72012", "url": "https://gl.wikipedia.org/wiki?curid=439927", "title": "Robert Cenker", "text": ""}
{"id": "439928", "revid": "1576", "url": "https://gl.wikipedia.org/wiki?curid=439928", "title": "Ano santo xacobeo", "text": ""}
{"id": "439934", "revid": "865", "url": "https://gl.wikipedia.org/wiki?curid=439934", "title": "The Warlocks", "text": "The Warlocks \u00e9 unha banda estadounidense de rock formada nos \u00c1nxeles, California, no ano 1998 polo guitarrista e vocalista Bobby Hecksher. O seu estilo vai dende o rock psicod\u00e9lico ata o drone. O grupo pasou por varios cambios de persoal dende a s\u00faa formaci\u00f3n, sendo Hecksher o seu \u00fanico membro constante."}
{"id": "439935", "revid": "23204", "url": "https://gl.wikipedia.org/wiki?curid=439935", "title": "Lush", "text": "Lush foi unha banda inglesa de shoegazing formada en Londres no ano 1987. A formaci\u00f3n orixinal estaba composta por Miki Berenyi (voces, guitarra), Emma Anderson (voces), Steve Rippon (baixo) e Chris Acland (bater\u00eda). Phil King substitu\u00edu a Rippon en 1991. Foi unha das primeiras bandas en ser descritas coa etiqueta \"shoegazing\". Tras a morte de Acland o grupo separouse en 1996.\nO grupo reuniuse durante un curto per\u00edodo de tempo entre 2015 e 2016 con Berenyi, Anderson, King e Justin Welch. Lush sa\u00edu de xira e gravou un EP con material novo.\nHistoria.\nFormaci\u00f3n e primeiros anos.\nA banda formouse en Londres no ano 1987 e chamouse inicialmente The Baby Machines (por unha li\u00f1a da canci\u00f3n de Siouxsie and the Banshees \"Arabian Knights\"), e estaba composta por Meriel Barham (voces), Emma Anderson (guitarra, voces), Miki Berenyi (guitarra, voces), Steve Rippon (baixo) e Chris Acland (bater\u00eda). As s\u00faas influencias eran diversas; estaban inspirados pola escena garage rock da serie \"Nuggets\", Cocteau Twins, Siouxsie and the Banshees, The Beach Boys e The Byrds.\nAnderson e Berenyi foran amigos do colexio, co\u00f1ec\u00edanse dende principios dos anos 80, e xuntos publicaran o fanzine \"Alphabet Soup\". En 1986 Anderson uniuse a The Rover Girls como baixista e Berenyi uniuse a The Bugs, tam\u00e9n como baixista. Ningunda das d\u00faas bandas durou moito, e en 1987 un\u00edronse a Barham e Acland en The Baby Machines. Rippon uniuse pouco despois e os membros do grupo decidiron cambiar o nome a Lush, facendo a s\u00faa estrea ao vivo no Camden Falcon o 6 demarzo de 1988. Barham deixou a banda e despois uniuse a Pale Saints. Berenyi f\u00edxose ent\u00f3n cargo das voces principais.\nAnderson dixo dos inicios da banda, \"\u00c9ramos unha especie de punk rock en certa maneira. Pensamos, 'Ben, se eles poden facelo, porque carallo non poder\u00edamos n\u00f3s?' Basicamente, a nosa idea era ter guitarras extremadamente altas con voces moito m\u00e1is d\u00e9biles. E, realmente, as voces eran m\u00e1is d\u00e9biles debido ao nerviosismo - sempre estar\u00edamos 'B\u00e1ixaas! B\u00e1ixaas!'\" Berenyi dixo, \"Comezamos escribindo himnos riot grrrl de merda... o que probablemente era encantador dende un punto de vista xuvenil. Pero houbo un cambio moi r\u00e1pido dende o momento no que comezamos a compo\u00f1er para as gravaci\u00f3ns. A m\u00fasica, as letras fix\u00e9ronse moito m\u00e1is reflexivas e expresivas, m\u00e1is importantes, realmente. Lembro que ese cambio comezou cando Emma escribiu Thoughtforms, certamente f\u00edxome pensar que necesitaba po\u00f1erme en orde\"."}
{"id": "439940", "revid": "88215", "url": "https://gl.wikipedia.org/wiki?curid=439940", "title": "Tempadas do Hockey Club Liceo da Coru\u00f1a", "text": "O Hockey Club Liceo da Coru\u00f1a \u00e9 un club profesional de h\u00f3ckey a pat\u00edns da cidade da Coru\u00f1a. Foi fundado en 1972 e na tempada 1979-80 debutou na Divisi\u00f3n de Honra (denominada dende 2002 OK Liga), a m\u00e1xima categor\u00eda do h\u00f3ckey a pat\u00edns espa\u00f1ol, categor\u00eda na que compite dende aquela. Tr\u00e1tase dunha icona dentro do h\u00f3ckey galego, historicamente \u00e9 o club deportivo m\u00e1is laureado de Galiza cun total de 40 t\u00edtulos (18 a nivel estatal, e 22 t\u00edtulos internacionais).\nA seguinte t\u00e1boa amosa todos os resultados nas distintas competici\u00f3ns estatais e internacionais dende a creaci\u00f3n do club:"}
{"id": "439943", "revid": "98629", "url": "https://gl.wikipedia.org/wiki?curid=439943", "title": "Cefdinir", "text": "Cefdinir \u00e9 un antibi\u00f3tico beta-lact\u00e1mico pertencente \u00e1 terceira xeraci\u00f3n de cefalosporinas. En Estados Unidos foi comercializado baixo o nome de \"Omnicef\". Na Uni\u00f3n Europea non foi comercializado.\nEspectro de acci\u00f3n.\nCefdinir pos\u00fae actividade fronte a bacterias grampositivas: Staphylococcus aureus, Streptococcus pyogenes e Streptococcus pneumoniae. Tam\u00e9n pos\u00fae actividade fronte a gramnegativas: Haemophilus influenzae, Haemophilus parainfluenzae e Moraxella catarrhalis.\nPresenta actividade in-vitro (non avaliado en estudos cl\u00ednicos) fronte Staphylococcus epidermidis, Streptococcus agalactiae, Streptococcus grupo viridans, Citrobacter diversus, Escherichia coli, Klebsiella pneumoniae e Proteus mirabilis. Non pos\u00fae actividade fronte Pseudomonas nin Enterobacter.\nIndicaci\u00f3ns cl\u00ednicas.\nNos Estados Unidos est\u00e1 aprobado para a pneumon\u00eda comunitaria, bronquite aguda, sinusite, farinxite por S. pyogenes e infecci\u00f3n de pel e partes brandas.\nDosificaci\u00f3n.\nSoamente existe formulaci\u00f3n oral. A dose habitual oscila entre 300 ou 600 miligramos ao d\u00eda (nunha ou d\u00faas tomas). A dose debe axustarse en poboaci\u00f3n pedi\u00e1trica e en insuficiencia renal (filtrado menor de 30).\nEmbarazo e lactaci\u00f3n.\nCefdinir est\u00e1 na categor\u00eda B da FDA de emprego de f\u00e1rmacos durante o embarazo. Cefdinir non se excreta no leite materno polo que se pode empregar durante a lactaci\u00f3n.\nInteracci\u00f3ns.\nSales de aluminio\nA administraci\u00f3n conxunta de cefdinir e anti\u00e1cidos baseados en sal de aluminio, reduce os niveis do antibi\u00f3tico, polo que se debe separar polo menos 2 horas a toma.\nProbenecid\nDe forma semellante a outros antibi\u00f3ticos, probenecid dificulta a eliminaci\u00f3n renal de cefdinir, elevando os niveis plasm\u00e1ticos.\nSuplementos de ferro oral\nA administraci\u00f3n conxunta reduce os niveis de cefdinir. Debe separarse 2 horas a toma.\nEfectos secundarios.\nHabitualmente de curta intensidade e duraci\u00f3n. Destacan as molestias gastrointestinais, as n\u00e1useas e a diarrea."}
{"id": "439950", "revid": "624", "url": "https://gl.wikipedia.org/wiki?curid=439950", "title": "Mina (unidade)", "text": "A mina (arameo: \"m\u0115n\u0113\"; hebreo: \"\u05de\u05e0\u05d4\" -\"man\u00e4h\"-; grego: \"\u03bc\u03bd\u1fb6\" -\"mna\"-; en acadio: \"man\u00fb\"; en lat\u00edn: \"mina\u202c\") foi unha unidade de peso propia do Oriente Pr\u00f3ximo na Antig\u00fcidade, equivalente a 1,25 libras (arredor de 0,57gramos), que posteriormente se utilizou como unidade de moeda.\nNo mundo hebreo divid\u00edase en 50 siclos. Na Grecia antiga, a mina equival\u00eda orixinalmente a 70 dracmas e posteriormente aumentou ata os 100 dracmas.\nDesde os primeiros momentos da civilizaci\u00f3n sumeria, xa se utilizaba a mina como unidade de peso, con anterioridade \u00e1 aparici\u00f3n dos siclos e dos talentos. En tempos de Ur-Nammu, a mina ti\u00f1a un valor de 1/60 talentos ou 60 siclos.\nA mina no sistema monetario da Antiga Grecia.\nAs equivalencias da mina coas outras moedas daquela \u00e9poca son as seguintes:\nGaler\u00eda de imaxes.\nOs seguintes debuxos corresp\u00f3ndnse \u00e1s ilustraci\u00f3ns de diversos tipos de pesos dunha mina procedentes do dicionario de antig\u00fcidades de Daremberg."}
{"id": "439951", "revid": "23204", "url": "https://gl.wikipedia.org/wiki?curid=439951", "title": "Cucaita", "text": "Cucaita \u00e9 un concello colombiano que se atopa na provincia do Centro, no departamento de Boyac\u00e1. Est\u00e1 situado a uns 144 quil\u00f3metros da cidade de Bogot\u00e1.\nToponimia.\nO top\u00f3nimo \"Cucaita\", en \"muysc cubun\" (lingua muisca) est\u00e1 formado polos termos cu, \u00absemellanza\u00bb, ca, \u00abcercado\u00bb, \u00abfortaleza\u00bb ou \u00abmansi\u00f3n rexia do soberano\u00bb, i, \u00absombra\u00bb e \u00abta\u00bb, labranza. En conxunto, este voc\u00e1bulo significa \"Cercado do Seminario\".\nHistoria.\nNa \u00e9poca precolombiana, o territorio do actual municipio estivo habitado polos muiscas, que ti\u00f1an al\u00ed un dos seus principais \"seminarios\" de formaci\u00f3n para os \"chyquy\" (sacerdotes muiscas). Naquel tempo, unha inmensa lagoa ocupaba boa parte do val que se estende entre Cucaita e Samac\u00e1. Nas ribeiras de devandita lagoa, asent\u00e1banse os cacicados independentes de Saquencipa, Moniquir\u00e1 e S\u00e1chica. O cacicado de Cucaita estaba situado na beira oriental da desaparecida lagoa. O casar\u00edo atop\u00e1base un pouco retirado da beira da lagoa, no que hoxe son predios de Chanzos e Cuesta en Medio.\nXeograf\u00eda.\nCucaita sit\u00faase na Cordilleira Oriental, \u00f3 nord\u00e9s do departamento de Boyac\u00e1. A s\u00faa cabeceira municipal at\u00f3pase a unha altitude aproximada de 2.650 m s. n. m., cunha temperatura media anual de 14,2 \u00b0C.\nCucaita limita polo norte co concello de Sora, polo leste con Tunja, a capital do departamento, polo sur con Tunja e Samac\u00e1 e polo oeste con Samac\u00e1."}
{"id": "439952", "revid": "839", "url": "https://gl.wikipedia.org/wiki?curid=439952", "title": "Jo\u00e3o Pereira Ven\u00e2ncio", "text": "Jo\u00e3o Pereira Ven\u00e2ncio, nado en Monte Redondo (Leiria, Portugal) o 8 de febreiro de 1904 e finado en Leiria o 2 de agosto de 1985, foi un relixioso cat\u00f3lico latino portug\u00e9s, bispo de Leiria de 1958 a 1972.\nTraxectoria.\nFoi ordenado sacerdote o 21 de decembro de 1929, sendo incardinado na diocese de Leiria. O 30 de setembro de 1954 foi nomeado bispo auxiliar de Leiria e bispo titular de \"Euroea in Epiro\". Recibiu a consagraci\u00f3n episcopal o 8 de decembro de 1954 de mans do bispo diocesano Jos\u00e9 Alves Correia da Silva.\nO 13 de setembro de 1958 foi nomeado bispo de Leiria. Exerceu dito cargo at\u00e9 o 1 de xullo de 1972. Na d\u00e9cada dos anos 70 erixiu a Uni\u00f3n Sacerdotal da Obra dos Santos Anxos en F\u00e1tima. En 1979 emitiu votos solemnes na Orde dos Co\u00e9ngos Regulares da Santa Cruz restaurada por Xo\u00e1n Paulo II, e en novembro de 1980 foi nomeado prior xeral da orde. Finou en Leiria o 2 de agosto de 1985."}
{"id": "439953", "revid": "1505", "url": "https://gl.wikipedia.org/wiki?curid=439953", "title": "Papio hamadryas", "text": "O Papio hamadryas \u00e9 unha especie de babu\u00edno da familia dos monos do vello mundo. \u00c9 o m\u00e1is setentrional de t\u00f3dolos babu\u00ednos, sendo nativo do Corno de \u00c1frica e o suroeste da Pen\u00ednsula de Arabia. Estas rexi\u00f3ns ofr\u00e9cenlles unha vantaxe a esta especie por ter menos depredadores naturais que o centro ou o sur de \u00c1frica, onde residen outras especies de babu\u00ednos. O \"Papio hamadryas\" era unha especie sagrada no Antigo Exipto e aparece en varios roles na relixi\u00f3n do Antigo Exipto."}
{"id": "439966", "revid": "72012", "url": "https://gl.wikipedia.org/wiki?curid=439966", "title": "Epicrates maurus", "text": "Epicrates maurus\u00a0\u00e9 unha especie terrestre do x\u00e9nero \"Epicrates\", da familia das boas na suborde das serpes. Habita en rexi\u00f3ns c\u00e1lidas do sur de Am\u00e9rica Central e o noroeste de Am\u00e9rica do Sur.\nDistribuci\u00f3n xeogr\u00e1fica e subespecies.\nEsta especie distrib\u00faese en rexi\u00f3ns c\u00e1lidas do sur de Am\u00e9rica Central e o noroeste de Am\u00e9rica do Sur. Conta con d\u00faas subespecies:"}
{"id": "439967", "revid": "85894", "url": "https://gl.wikipedia.org/wiki?curid=439967", "title": "Xiana do Teixeiro", "text": "Xiana do Teixeiro \u00e9 unha directora de cinema galega. Traballa co relato \u00edntimo, coa identidade e coa construci\u00f3n do x\u00e9nero.\nObra.\nEn colaboraci\u00f3n"}
{"id": "439968", "revid": "89787", "url": "https://gl.wikipedia.org/wiki?curid=439968", "title": "Falsa coral", "text": "A falsa coral (\"Lampropeltis triangulum\") \u00e9 unha especie de serpe real. Conta con 24 subespecies reco\u00f1ecidas. \"Lampropeltis elapsoides\"foi anteriormente clasificada como a subespecie \"L. t. elapsoides\", pero no presente est\u00e1 reco\u00f1ecida como unha especie diferente. A subespecies aparencias sorprentemente diferentes, e moitas delas te\u00f1en os seus propios nomes com\u00fans. Alg\u00fans estudosos suxiren que estes animais poden dividirse en especies separadas. Non son animais velenosos nin representan perigo para os humanos."}
{"id": "439989", "revid": "13797", "url": "https://gl.wikipedia.org/wiki?curid=439989", "title": "Mario Casariego", "text": "Mario Francisco Casariego Acevedo, nado o 13 de febreiro de 1909 nas Figueiras (Castropol) e finado o 15 de xu\u00f1o de 1983 na Cidade de Guatemala, foi un relixioso espa\u00f1ol, arcebispo de Santiago de Guatemala dende 1964 at\u00e9 o seu pasamento.\nTraxectoria.\nO 3 de outubro de 1930 profesou como membro dos Co\u00e9ngos Regulares da Somasca, e o 19 de xullo de 1936 foi ordenado sacerdote por Mariano Rossell Arellano.\nO 15 de novembro de 1958 foi nomeado bispo auxiliar de Santiago de Guatemala e bispo titular de \"Pudentiana\". Recibiu a consagraci\u00f3n episcopal de mans do papa Xo\u00e1n XXIII o 27 de decembro.\nO 12 de novembro de 1963 foi nomeado arcebispo coadxutor de Santiago de Guatemala e arcebispo titular de \"Perge\". O 12 de decembro de 1964 sucedeu a Mariano Rossell como arcebispo metropolitano de Santiago de Guatemala.\nO papa Paulo VI creouno cardeal co t\u00edtulo de \"Cardeal-Presb\u00edtero de Santa Maria in Aquiro\" no consistorio do 28 de abril de 1969. Finou no cargo o 15 de xu\u00f1o de 1983."}
{"id": "439992", "revid": "98629", "url": "https://gl.wikipedia.org/wiki?curid=439992", "title": "Stephen Malkmus", "text": "Stephen Joseph Malkmus, nado o 30 de maio de 1966, \u00e9 un m\u00fasico estadounidense co\u00f1ecido por ser o principal vocalista e guitarrista da banda de rock alternativo Pavement. No presente act\u00faa con Stephen Malkmus and the Jicks.\nBiograf\u00eda.\nPrimeiros anos.\nStephen Malkmus naceu en Santa Monica, California o 30 de maio de 1966 do matrimonio formado por Mary e Stephen Malkmus, Sr. Cando ti\u00f1a 8 anos a familia trasladouse a Stockton, onde asistiu ao Cate School de Carpinteria e ao Tokay High School de Lodi. Na adolescencia Malkmus tivo varios traballos, como pintar n\u00fameros das casas nos bordillos da r\u00faa ou preparar hamburguesas nun club de campo.\nAos 16 anos pasou unha noite na cadea despois de consumir alcol, ouri\u00f1ar nos arbustos e cami\u00f1ar polos tellados de varias casas. Despois foi posto en liberdade condicional por beber sendo menor de idade, e tam\u00e9n foi expulsado da escola \"por ir a unha festa no bosque onde a xente estaba tomando cogomelos\".\nMalkmus aprendeu a tocar a guitarra tocando o tema de Jimi Hendrix \"Purple Haze\". No instituto tocou en varias bandas de punk rock baseadas en Stockton: Bag O Bones, The Straw Dogs e Crisis Alert. Despois da s\u00faa graduaci\u00f3n Malkmus foi \u00e1 Universidade de Virxinia, onde estudara o seu pai, e al\u00ed especializouse en historia e foi pinchadiscos na radio universitaria WTJU. Durante ese tempo co\u00f1eceu aos tam\u00e9n pinchadiscos na radio David Berman (que posteriormente liderar\u00eda Silver Jews) e James McNew (de Yo La Tengo). A finais dos 80 traballou como garda de seguridade no Whitney Museum of American Art en Nova York, xunto con Berman e Bob Nastanovich.\nCarreira.\nMalkmus formou Pavement xunto con Scott Kannberg mentres estaba vivindo en Stockton, California nos anos 80. O seu primeiro \u00e1lbum, \"Slanted &amp; Enchanted\", foi publicado coa aclamaci\u00f3n da cr\u00edtica, e a banda continuou recibindo a atenci\u00f3n dos medios e do p\u00fablico nos seus seguintes lanzamentos. Pavement, e Malkmus en particular, was hailed as spearheading the underground indie movement of the 1990s. En 2001, tras a disoluci\u00f3n da banda en 1999, Malkmus publicou o seu primeiro \u00e1lbum en solitario. Tam\u00e9n foi membro do grupo Silver Jews xunto co poeta e letrista David Berman. A principios de 1999 Stephen Malkmus participou nun proxecto paralelo de Sonic Youth chamado Kim's Bedroom, onde estaban a baixista e vocalista Kim Gordon, o guitarrista e vocalista Thurston Moore, o veterano m\u00fasico de vangarda de Chicago Jim O'Rourke, e o famoso bater\u00eda xapon\u00e9s Ikue Mori; nunca editaron un \u00e1lbum, pero realizaron un feixe de concertos. Malkmus na actualidade \u00e9 l\u00edder de The Jicks.\nO 23 de maio de 2003 en Milwaukee, mentres estaba de xira coa s\u00faa nova banda The Jicks, Malkmus empezou o concerto dicindo, \"Isto non est\u00e1 no noso disco\". A banda ent\u00f3n comezou a tocar canci\u00f3ns de Pavement, sendo a segunda vez que Malkmus tocaba algunha canci\u00f3n do seu anterior grupo dende a s\u00faa disoluci\u00f3n en 1999. A primeira vez foi o 22 de abril de 2002 en S\u00e3o Paulo, onde interpretou \"In The Mouth a Desert\".\nEn 2007, Malkmus proporcionou tres temas para a pel\u00edcula de Todd Haynes \"I'm Not There\", baseada na vida de Bob Dylan. Contribu\u00edu \u00e1 banda sonora coas canci\u00f3ns \"Ballad of a Thin Man\", \"Can't Leave Her Behind\" e \"Maggie's Farm\". Malkmus reco\u00f1eceu que nunca foi \"realmente un gran seguidor de Dylan\", pero destacou que involucrarse coa pel\u00edcula fixo que o escoitase \"novamente un pouco m\u00e1is de preto\".\"\nO cuarto \u00e1lbum de estudio de Malkmus con The Jicks, \"Real Emotional Trash\", foi publicado en marzo do ano 2008.\nPavement reuniuse en marzo de 2010 e embarcouse nunha xira mundial durante ese ano.\nEn agosto do ano 2011 publicou o seu quinto \u00e1lbum de estudio con The Jicks, \"Mirror Traffic\". Tocou o \u00e1lbum \"Ege Bamyasi\", orixinalmente da banda Can, na s\u00faa totalidade o 1 de decembro de 2012 no WEEK-END Festival en Colonia, Alema\u00f1a. Unha gravaci\u00f3n desa acuaci\u00f3n foi publicada como un \u00e1lbum ao vivo de edici\u00f3n limitada Record Store Day de 2013.\nO sexto \u00e1lbum de Malkmus con The Jicks, \"Wig Out at Jagbags\", foi publicado o 7 de xaneiro de 2014.\nEn 2016 Malkmus compuxo a banda sonora para a serie de Netflix \"Flaked\", protagonizada por Will Arnett."}
{"id": "439993", "revid": "89787", "url": "https://gl.wikipedia.org/wiki?curid=439993", "title": "Dani Montero", "text": "Daniel Montero, nado en Catoira en 1997, \u00e9 un debuxante galego.\nTraxectoria.\n\u00c9 ilustrador de libros infant\u00eds e xuven\u00eds para editoriais como SM. Amais do labor de ilustraci\u00f3n, tam\u00e9n se ocupou do texto en libros como \"Las tonteor\u00edas del Dr. Telini\" (PuertoNorte-Sur, 2009) e \"Zooil\u00f3gico: bestiario de seres mitoil\u00f3gicos\" (Jaguar, 2011).\nEn 2009 obtivo o Premio Castelao de Banda Dese\u00f1ada da Deputaci\u00f3n da Coru\u00f1a por \"Sen mirar atr\u00e1s\" (Demo Editorial, 2010). Colaborou nas revistas \"Golfi\u00f1o\" e \"Cthulhu\".\nTraballou na produci\u00f3n de filme como \"Holy Night?."}
{"id": "439994", "revid": "6939", "url": "https://gl.wikipedia.org/wiki?curid=439994", "title": "Daniel Montero", "text": ""}
{"id": "439995", "revid": "6939", "url": "https://gl.wikipedia.org/wiki?curid=439995", "title": "Revista Golfi\u00f1o", "text": ""}
{"id": "439996", "revid": "6939", "url": "https://gl.wikipedia.org/wiki?curid=439996", "title": "Golfi\u00f1o (revista)", "text": ""}
{"id": "439997", "revid": "865", "url": "https://gl.wikipedia.org/wiki?curid=439997", "title": "Little Barrie", "text": "Little Barrie \u00e9 unha banda inglesa de rock alternativo fundada no ano 2000. Est\u00e1 formada por Barrie Cadogan (voces, guitarra), Lewis Wharton (baixo, voces) e Virgil Howe (bater\u00eda, voces). O seu son \u00e9 unha mestura de influencias que incl\u00faen freakbeat, garage rock, R&amp;B brit\u00e1nico, neopsicodelia, surf rock, krautrock, funk e R&amp;R. Ata a data o grupo leva publicados cinco \u00e1lbums de estudio, o \u00faltimo deles, \"Death Express\", aparecido no ano 2017."}
{"id": "440011", "revid": "865", "url": "https://gl.wikipedia.org/wiki?curid=440011", "title": "Wand", "text": "Wand \u00e9 unha banda estadounidense de rock psicod\u00e9lico formada nos \u00c1nxeles no ano 2013. O grupo est\u00e1 composto por Cory Hanson (voces, guitarra), Sofia Arreguin (sintetizadores, voces), Robert Cody (guitarra) Lee Landey (baixo) e Evan Burrows (bater\u00eda).\nA banda leva publicados catro \u00e1lbums de estudio, \"Ganglion Reef\" (2014), \"Golem\" (2015), \"1000 Days\" (2015) e \"Plum\" (2017)."}
{"id": "440015", "revid": "56817", "url": "https://gl.wikipedia.org/wiki?curid=440015", "title": "Secret Machines", "text": "Secret Machines foi un tr\u00edo estadounidense de rock alternativo. Formouse en Dallas, Texas, no ano 2000 e posteriormente trasladouse a Nova York. Eles definen o seu estilo como space rock. A formaci\u00f3n orixinal estaba composta por dous irm\u00e1ns, Brandon (voces, baixo e teclados) e Benjamin Curtis (guitarra e coros), e Josh Garza (bater\u00eda). No mes de marzo de 2007 Benjamin deixou o grupo para centrarse en School of Seven Bells e foi substitu\u00eddo por Phil Karnats.\nA\u00ednda que non se realizou ning\u00fan anuncio oficial, a banda leva inactiva dende 2010. Nese ano Brandon Curtis comezou a a actuar como membro de xira de Interpol."}
{"id": "440020", "revid": "5274535", "url": "https://gl.wikipedia.org/wiki?curid=440020", "title": "Enxoval", "text": "O enxoval\u00a0\u00e9 o conxunto de bens, (mobiliario, roupa etc.) que conforman un fogar. Tradicionalmente, era a familia da esposa a que achegaba o enxoval \u00f3 matrimonio, sendo responsabilidade da nai ir preparando o enxoval das s\u00faas fillas antes da s\u00faa voda e de acordo coa s\u00faa posici\u00f3n econ\u00f3mica. Era preceptivo que a confecci\u00f3n e especialmente o bordado de determinadas pezas (manteis, sabas...) fosen obra da noiva.\nEnxoval e rito.\nCap\u00edtulo importante nos museos de etnograf\u00eda e arqueolox\u00eda, antrop\u00f3logos e etn\u00f3logos diferencian polo menos tres tipos de enxoval ritual:\nEn Occidente, no marco da sociedade de consumo metropolitana, practicamente desapareceu. Por\u00e9n, durante s\u00e9culos, o enxoval da noiva tivo como recept\u00e1culo case sacro a \"arca de noiva\", tam\u00e9n chamada \"ba\u00fal ou arc\u00f3n nupcial\", \"arca de enxoval\" ou \"arc\u00f3n de voda\". Recib\u00edan tales t\u00edtulos porque adoitaban enviarse polo esposo \u00e1 s\u00faa prometida na v\u00e9spera da voda. Polas s\u00faas figuras en relevo, a s\u00faa\u00a0marqueter\u00eda e pinturas, destacan os venecianos e florentinos do Renacemento."}
{"id": "440056", "revid": "27155", "url": "https://gl.wikipedia.org/wiki?curid=440056", "title": "Hemostase", "text": "A hemostase ou hemostasia \u00e9 o proceso que fai que as hemorraxias cesen e deixe de perderse sangue polos vasos sangu\u00edneos lesionados. \u00c9 o primeiro paso para a curaci\u00f3n das feridas. Implica a coagulaci\u00f3n, o cambio que experimenta o sangue de ser un l\u00edquido a ser un xel. En condici\u00f3ns normais, as c\u00e9lulas endoteliais dos vasos sangu\u00edneos intactos impiden a coagulaci\u00f3n do sangue segregando substancias coagulantes con efectos similares \u00e1 heparina, as\u00ed como trombomodulina e impiden a agregaci\u00f3n das plaquetas segregando \u00f3xido n\u00edtrico e prostaciclina. Por\u00e9n, cando ocorre unha lesi\u00f3n nun vaso, as c\u00e9lulas endoteliiais paran a s\u00faa secreci\u00f3n de inhibidores da agregaci\u00f3n e coagulaci\u00f3n e no seu lugar segregan factor de von Willebrand, que inicia o establecemento e mantemento da hemostase despois da lesi\u00f3n. A hemostase comprende tres etapas: 1) vasoconstrici\u00f3n, 2) bloqueo temporal da rotura no vaso por medio dun tap\u00f3n plaquetario, e 3) coagulaci\u00f3n do sangue coa formaci\u00f3n dun co\u00e1gulo de fibrina. Estes procesos selan o orificio ata que se reparen os tecidos.\nEtimolox\u00eda.\nA palabra \"hemostase\" \u00e9 unha combinaci\u00f3n dos termos gregos \u03b1\u1f31\u03bc\u03bf- \"haimo-\" (tam\u00e9n \u03b1\u1f37\u03bc\u03b1 \"ha\u00eema\"), 'sangue', e \u03c3\u03c4\u03ac\u03c3\u03b9\u03c2 st\u00e1sis, 'inm\u00f3bil' (~detenci\u00f3n da hemorraxia).\nEtapas.\nA hemostase ocorre cando o sangue sae f\u00f3ra dos vasos sangu\u00edneos. \u00c9 unha resposta do corpo para deter a perda de sangue. Durante a hemostase suc\u00e9dense rapidamente tres etapas. A primeira resposta \u00e9 o espasmo muscular na que os vasos se constrinxen para diminu\u00edr o fluxo de sangue. No segundo paso prod\u00facese a formaci\u00f3n do tap\u00f3n, no cal as plaquetas se pegan uns a outras para formar un selo temporal para cubrir a rotura da parede do vaso. O terceiro e \u00faltimo paso denom\u00ednase coagulaci\u00f3n. A coagulaci\u00f3n reforza o tap\u00f3n plaquetario con febras de fibrina que act\u00faa como \"pegamento molecular\". As plaquetas son fundamentais no proceso da hemostase. Permiten a creaci\u00f3n do \"tap\u00f3n plaquetario\" que se forma case inmediatamente despois da rotura do vaso. Poucos segundos despois de que se produce dita rotura as plaquetas comezan a adherirse \u00e1 superficie do subendotelio. As primeiras febras de fibrina tardan aproximadamente sesenta segundos en empezar a entretecerse na ferida. Pasados varios minutos o tap\u00f3n plaquetario est\u00e1 completamente formado por fibrina. A hemostase mantense no corpo por tres mecanismos:\nFibrin\u00f3lise.\nDespois da coagulaci\u00f3n, restabl\u00e9cese a situaci\u00f3n normal por medio da desintegraci\u00f3n do co\u00e1gulo sangu\u00edneo. Despois de que o co\u00e1gulo se estableceu, comeza a reparaci\u00f3n dos tecidos afectados co proceso de cicatrizaci\u00f3n. Para facer posible isto o co\u00e1gulo \u00e9 colonizado por c\u00e9lulas que formar\u00e1n novos tecidos e no proceso vai sendo degradado.\nA fibrin\u00f3lise \u00e9 a degradaci\u00f3n da fibrina. A fibrina \u00e9 o compo\u00f1ente encargado de manter adherido o co\u00e1gulo \u00e1 parede vascular, as\u00ed como manter ben unidas as plaquetas do tap\u00f3n plaquetario entre si. A fibrin\u00f3lise \u00e9 catalizada polo encima plasmina, unha serina protease que ataca os enlaces pept\u00eddicos na rexi\u00f3n de tripla h\u00e9lice dos mon\u00f3meros de fibrina. A plasmina x\u00e9rase a partir do plasmin\u00f3xeno, un precursor inactivo, que se activa tanto pola acci\u00f3n de factores intr\u00ednsecos (propios da fervenza de coagulaci\u00f3n) coma extr\u00ednsecos, o m\u00e1is importante dos cales \u00e9 producido polo endotelio vascular e denom\u00ednase \"activador tisular do plasmin\u00f3xeno\" (t-PA).\nEn medicina de urxencias.\nEn medicina pode conseguirse a hemostase, se o corpo non pode orixinala por si s\u00f3 de forma natural, de varias maneiras durante tratamentos m\u00e9dicos ou cir\u00farxicos. Cando o corpo est\u00e1 en condici\u00f3ns de shock e estr\u00e9s, a hemostase \u00e9 dif\u00edcil de conseguir, a\u00ednda que o seu establecemento \u00e9 vital para a supervivencia do paciente en medicina de urxencia. A hemostase pode conseguirse con axentes qu\u00edmicos e mec\u00e1nicos ou f\u00edsicos, e o procedemento concreto el\u00edxese segundo a situaci\u00f3n.\nSe un individuo padeceu unha lesi\u00f3n importante que causou unha hemorraxia extrema, ent\u00f3n aplicar s\u00f3 un axente hemost\u00e1tico non ser\u00eda efectivo. Os m\u00e9dicos seguen debatendo sobre cales son os mellores modos para axudar a un paciente en estado cr\u00f3nico, pero ac\u00e9ptase universalmente que os axentes hemost\u00e1ticos son a principal ferramenta para tratar as lesi\u00f3ns hemorr\u00e1xicas m\u00e1is pequenas.\nOs principais tipos de hemostase utilizados en medicina de urxencia son:\nTrastornos.\nPara o funcionamento adecuado do sistema de coagulci\u00f3n c\u00f3mpre unha regulaci\u00f3n moi precisa. Cando o sangue non coagula suficientemente, isto pode deberse a trastornos hemorr\u00e1xicos como a hemofilia ou a trombocitopenia inmune. Unha coagulaci\u00f3n excesiva tam\u00e9n causa problemas como a trombose, na que se forma un exceso de co\u00e1gulos e pode orixinar embolias, nas que os co\u00e1gulos se desprazan polo torrente sangu\u00edneo e acaban entupindo alg\u00fan vaso.\nOs trastornos da hemostase poden ser conx\u00e9nitos, de orixe xen\u00e9tica, debido a unha deficiencia ou defecto nas plaquetas ou factores de coagulaci\u00f3n dun individuo, ou poden ser adquiridos, como, por exemplo, na s\u00edndrome HELLP, que \u00e9 unha variedade da preeclampsia que pode presentarse no embarazo, ou na s\u00edndrome hemol\u00edtica-ur\u00e9mica, que se debe \u00e1s toxinas da bacteria \"E. coli\".\nHistoria da hemostase artificial.\nO co\u00f1ecemento dos procedementos hemost\u00e1ticos datan polo menos da antiga Grecia; e son mencionados nos relatos da guerra de Troia. Os antigos gregos e romanos aplicaban est\u00edpticos vexetais e minerais nas feridas grandes ata a conquista de Exipto arredor do ano 332 a.C. polos gregos. Nesa \u00e9poca apareceron m\u00e1is avances m\u00e9dicos descubertos no proceso de momificaci\u00f3n, que aumentaron o co\u00f1ecemento sobre a hemostase. Descubr\u00edronse moitas das arterias e veas do corpo e sab\u00edase que tapon\u00e1ndoas pod\u00eda deterse a perda de sangue. Non obstante, ata a invenci\u00f3n da imprenta moitos destes co\u00f1ecementos non se espallaron por occidente."}
{"id": "440065", "revid": "23204", "url": "https://gl.wikipedia.org/wiki?curid=440065", "title": "Pancho Vladigerov", "text": "Pancho Haralanov Vladigerov (|\u02c8pant\u0283o xara\u02c8\u026ba\u014bov v\u026badi\u02c8\u0261\u025br\u0329ov|), tam\u00e9n transliterado como Wladigeroff, Wladigerow, Vladiguerov ou Vladigueroff (en ), nado en Z\u00faric (Su\u00edza) o 13 de marzo de 1899 e finado en Sof\u00eda, Bulgaria (Bulgaria) o 8 de setembro de 1978 foi un compositor, pedagogo e pianista b\u00falgaro.\nVladigerov \u00e9 sen d\u00fabida o compositor b\u00falgaro m\u00e1is influente de todos os tempos. Foi un dos primeiros que combinou con \u00e9xito formas da m\u00fasica folcl\u00f3rica b\u00falgara coa m\u00fasica cl\u00e1sica. Formou parte da chamada \"segunda xeraci\u00f3n de compositores b\u00falgaros\" e foi un dos membros fundadores da Sociedade B\u00falgara de M\u00fasica Contempor\u00e1nea (1933), que logo se converteu na Uni\u00f3n de Compositores B\u00falgaros. Vladigerov marcou o comezo dalg\u00fans x\u00e9neros na m\u00fasica b\u00falgara, inclu\u00edndo a sonata para viol\u00edn e o tr\u00edo de piano. Foi ademais un pedagogo respectado; entre os seus alumnos estaban practicamente todos os mellores compositores da seguinte xeraci\u00f3n, como Alexander Raichev, Alexander Yossifov e Stefan Remenkov, ademais do pianista Alexis Weissenberg.\nTraxectoria.\nVladigerov naceu en Z\u00faric (Su\u00edza), mais viviu en Shumen, (Bulgaria). A s\u00faa nai, Dr. Eliza Pasternak era unha rusa xud\u00eda. Era parente do escritor Boris Pasternak, que era curm\u00e1n de Vladigerov. O seu pai, Dr. Haralan Vladigerov era un avogado e pol\u00edtico b\u00falgaro. Pancho Vladigerov tocaba o piano e compu\u00f1a dende neno. En 1910, dous anos despois da temper\u00e1 morte do seu pai, Vladigerov e o resto da familia mud\u00e1ronse a Sof\u00eda, onde Pancho comezou a estudar composici\u00f3n con Dobri Hristov, o compositor m\u00e1is distinguido da s\u00faa xeraci\u00f3n.\nO av\u00f3 materno de Pancho, Leon Pasternak, xudeu ruso que abandonou Odesa e se instalou en Z\u00faric uns anos antes do nacemento de Pancho, foi unha figura moi influente no seu desenvolvemento musical e no seu posterior \u00e9xito. O av\u00f3, matem\u00e1tico de profesi\u00f3n, foi campi\u00f3n de xadrez, e m\u00fasico e compositor afeccionado, e adoitaba tocar o viol\u00edn con Pancho e co irm\u00e1n xemelgo deste. Baseado nunha canci\u00f3n xud\u00eda que lle ensinou o seu av\u00f3, Vladigerov compuxo en 1950 a s\u00faa grande sinfon\u00eda, o \"Poema Xudeu\", Opus 47. Esta sinfon\u00eda recibiu en 1952 o maior honor dado polo goberno b\u00falgaro a un artista, o premio Dimitrov, e valeulle a admiraci\u00f3n dos seus colegas m\u00fasicos: \"Unha obra coma esta escr\u00edbese s\u00f3 unha vez cada cen anos\", exclamou Dmitrii Shostakovich.\nEn 1912, a nai de Vladigerov conseguiu obter unha bolsa gobernamental para que os seus fillos estudasen en Berl\u00edn, onde Pancho e o seu irm\u00e1n xemelgo, o violinista Luben Vladigerov, entraron na Staatliche Akademische Hochschule f\u00fcr Musik (agora parte da Universidade das Artes de Berl\u00edn), que estaba baixo os auspicios da Academia das Artes. Pancho Vladigerov estudou teor\u00eda musical e composici\u00f3n con Paul Juon e piano con Karl Heinrich Barth. En 1920 graduouse da Academia tras estudar piano tam\u00e9n con Leonid Kreutzer e composici\u00f3n con Friedrich Gernsheim e Georg Schumann. Ga\u00f1ou en d\u00faas ocasi\u00f3ns o premio Mendelssohn da Academia (1918 e 1920).\nTrala s\u00faa graduaci\u00f3n Vladigerov converteuse no director musical do Deutsches Theater de Berl\u00edn e traballou co c\u00e9lebre director teatral Max Reinhardt. En 1932, tras moitas d\u00fabidas, decidiu volver a Sof\u00eda, onde foi nomeado profesor de piano, m\u00fasica de c\u00e1mara e composici\u00f3n na Academia Estatal de M\u00fasica, que na actualidade leva o seu nome.\nVladigerov compuxo unha gran variedade de x\u00e9neros, inclu\u00edndo unha \u00f3pera (\"Tsar Kaloyan\", con libreto de Nikolai Liliev e Fani Popova-Mutafova), ballet, m\u00fasica sinf\u00f3nica, cinco concertos para piano, dous concertos para viol\u00edn, m\u00fasica de c\u00e1mara inclu\u00edndo cuartetos de corda, tr\u00edos (viol\u00edn, violoncello e piano), obras e transcrici\u00f3n para viol\u00edn e piano e numerosas obras para piano s\u00f3, 38 transcrici\u00f3ns de pezas instrumentais para instrumento e piano, 13 transcrici\u00f3ns posteriores das s\u00faas primeiras obras para dous pianos, cincuenta arranxos de concertos de canci\u00f3ns folcl\u00f3ricas para voz e piano/orquestra, 20 canci\u00f3ns para voz e piano, dez canci\u00f3ns corais con piano/orquestra e m\u00fasica incidental para as s\u00faas actuaci\u00f3ns no Deutsches Theater de Berl\u00edn, o Theater in der Josefstadt de Viena e o Teatro Nacional de Sof\u00eda.\nVladigerov obtivo gran fama en Europa na d\u00e9cada de 1920 cando moitas das s\u00faas pezas se publicaron por Universal Edition en Viena e foron editadas en LPs pola compa\u00f1\u00eda alem\u00e1 Deutsche Grammophon antes de que fosen interpretadas en Europa ou nos Estados Unidos. Como pianista realizou xiras pola maior\u00eda dos pa\u00edses europeos interpretando principalmente a s\u00faa obra. En 1969 recibiu o premio Herder da Universidade de Viena. A compa\u00f1\u00eda b\u00falgara de gravaci\u00f3n Balkanton publicou unha edici\u00f3n da s\u00faa m\u00fasica para escenario e sinf\u00f3nica en catro conxuntos de sete LPs cada un; por\u00e9n, s\u00f3 unha parte moi pequena da s\u00faa obra est\u00e1 dispo\u00f1ible en CD.\nA m\u00fasica de Vladigerov foi admirada por personalidades tan diversas como Richard Strauss, Dmitrii Shostakovich e Aram Khachaturian. Foi interpretada por artistas como Alexis Weissenberg, David Oistrakh, Emil Gilels, Ivan Drenikov e Marc-Andr\u00e9 Hamelin; non obstante, contin\u00faa a ser un gran desco\u00f1ecido f\u00f3ra do seu pa\u00eds natal. Os seus s\u00f3s para piano foron interpretados varias veces no Reino Unidos pola pianista b\u00falgara Valentina Seferinova, que segue a divulgar a s\u00faa m\u00fasica.\nA obra m\u00e1is interpretada e emblem\u00e1tica de Vladigerov \u00e9 sen d\u00fabida \"Vardar Rhapsody\", tam\u00e9n co\u00f1ecida como \"Rapsodia B\u00falgara\". Orixinariamente escrita para viol\u00edn e piano, foi logo orquestrada e arranxada para varios instrumentos. Unha obra fogosa, converteuse, segundo as palabras dun cr\u00edtico admirador, no \"equivalente b\u00falgaro da Polonesa en la maior de Chopin\".\nPancho Vladigerov faleceu en 1978 en Sof\u00eda. A s\u00faa casa no n.\u00ba 10, Yakubitsa, foi transformada en museo. O seu fillo Alexander (1933\u20131993) e os seus netos Pancho Vladigerov Jr., Alexander Wladigeroff, e Konstantin Wladigeroff tam\u00e9n foron m\u00fasicos respectados.\nHonras.\nO paso Vladigerov na Ant\u00e1rtida recibiu o seu nome.\nDende 1986 cel\u00e9brase en Shumen unha competici\u00f3n internacional de m\u00fasica co seu nome. No outono de 2006 Pancho Vladigerov Jr. fundou The Intellectual Legacy of Pancho Vladigerov Foundation. O seu principal obxectivo \u00e9 preservar, protexer e popularizar o legado tanxible e intanxible de Vladigerov.\nA Academia Nacional de M\u00fasica \"Prof. Pancho Vladigerov\", situada en Sof\u00eda, foi bautizada as\u00ed por Vladigerov."}
{"id": "440073", "revid": "23204", "url": "https://gl.wikipedia.org/wiki?curid=440073", "title": "Anduri\u00f1a (canci\u00f3n)", "text": "Anduri\u00f1a \u00e9 unha canci\u00f3n gravada e publicada en 1968 polo d\u00fao espa\u00f1ol de pop Juan y Junior.\nDescrici\u00f3n.\nAmbientada na Galicia rural, a letra da canci\u00f3n ref\u00edrese \u00e1 desaparici\u00f3n dunha moza nomeada cari\u00f1osamente \"Anduri\u00f1a\", con ganas de vivir a vida, a\u00ednda que un dos vellos do lugar conf\u00eda no seu regreso.\nPublicouse como sinxelo coa \"Para verte re\u00edr\" na cara B. A contraportada da edici\u00f3n foi ilustrada cun deuxo orixinal de Pablo Picasso, do 23 de xaneiro de 1968, o \u00fanico que realizou para unha car\u00e1tula dun disco.\nVersi\u00f3ns.\nA canci\u00f3n foi traducida ao galego, interpretada por Juan Pardo e Joan Manuel Serrat m\u00e1is de trinta anos despois da publicaci\u00f3n do disco orixinal.\nFoi tam\u00e9n versionada pola cantante Bea Porr\u00faa para o \u00e1lbum \"Berce galego\" (2009). Tam\u00e9n foi interpretada en varias ocasi\u00f3ns polas fillas do autor, Teba e Lys.\nEn 2023 foi versionada por La Casa de los ingleses."}
{"id": "440100", "revid": "98629", "url": "https://gl.wikipedia.org/wiki?curid=440100", "title": "JDA Dijon", "text": "O Jeanne d'Arc Dijon Basket, m\u00e1is co\u00f1ecido como JDA Dijon, \u00e9 un equipo profesional de baloncesto de Francia da cidade de Dijon (Borgo\u00f1a-Franco Condado). O equipo disputa os seus partidos como local no Palais des sports Jean-Michel Geoffroy de Dijon, recinto con capacidade para 4.628 espectadores. Entre os seus maiores logros est\u00e1 a consecuci\u00f3n de dous t\u00edtulos de Copa, obtidos en 1993 e 2006. Actualmente compite na Ligue Nationale de Basketball Pro A, a m\u00e1xima categor\u00eda do baloncesto franc\u00e9s.\nHistoria.\nA club Jeanne d\u2019Arc (Xoana de Arco) foi fundado en xaneiro de 1880 en polo abade Bizouard na R\u00faa St. Philibert (hoxe R\u00faa Condorcet). Dado o \u00e9xito do n\u00famero de socios inscritos, trasladouse ao distrito de Plaine des Roses R\u00faa Lacodaire. Entre as principais actividades \u00e1s que se adicaba o club estaban a ximnasia, o canto coral, o teatro ou o f\u00fatbol. Ao longo do tempo o club estivo apiques de desaparecer en varias ocasi\u00f3ns. Durante a primeira guerra mundial (1914\u221218) o Jeanne d\u2019Arc ti\u00f1a m\u00e1is de 450 membros, dos cales 57 faleceron durante a guerra. Posteriormente o club prospera e cr\u00e9anse novas secci\u00f3ns como o tenis de mesa, esgrima, e baloncesto. Durante a segunda guerra mundial o club volveu a estar en perigo, con moitos falecidos entre os seus membros. Tras recuperarse de novo, en 1966 o club volve a sufrir graves problemas debido a problemas coa propiedade das s\u00faas instalaci\u00f3n. Debido a isto, o club volveuse trasladar, esta vez ao Boulevard de l'Ouest, onde en 1972 se acabou de constru\u00edr o pavill\u00f3n de baloncesto Henri Boisselot. Posteriormente a esa \u00e9poca o Jeanne d'Arc limita as s\u00faas actividades ao baloncesto. Entre os seus t\u00edtulos destacan as d\u00faas Copas de Francia (1993 e 2006) e un Match des Champions (2006).\nT\u00edtulos.\nCopa de Francia\nMatch des champions"}
{"id": "440101", "revid": "5132", "url": "https://gl.wikipedia.org/wiki?curid=440101", "title": "JDA Dijon Basket", "text": ""}
{"id": "440102", "revid": "5132", "url": "https://gl.wikipedia.org/wiki?curid=440102", "title": "Jeanne d\u2019Arc Dijon Basket", "text": ""}
{"id": "440103", "revid": "5132", "url": "https://gl.wikipedia.org/wiki?curid=440103", "title": "Jeanne d'Arc Dijon Basket", "text": ""}
{"id": "440104", "revid": "5132", "url": "https://gl.wikipedia.org/wiki?curid=440104", "title": "Jeanne d'Arc Dijon Bourgogne", "text": ""}
{"id": "440105", "revid": "89787", "url": "https://gl.wikipedia.org/wiki?curid=440105", "title": "360\u00ba visi\u00f3n envolvente", "text": "360\u00b0 visi\u00f3n envolvente (tam\u00e9n co\u00f1ecida como \"Omniview technology\" ou vista de paxaro \"bird view technology\") \u00e9 unha tecnolox\u00eda de ADAS asociada \u00e1 instalaci\u00f3n de catro ou m\u00e1is c\u00e1maras na fronte, laterais e parte traseira do chasis dun veh\u00edculo. A s\u00faa sa\u00edda ao mercado data de 2007.\nDescrici\u00f3n.\nA funcionalidade de 360\u00b0 visi\u00f3n envolvente forma parte dos sistemas de asistencia ao aparcamento, co principal obxectivo da cobertura dos puntos mortos resultantes da falta de visi\u00f3n total do condutor e dos espellos. A partir de, como m\u00ednimo, catro c\u00e1maras con obxectivo de ollo de peixe situadas d\u00faas debaixo dos espellos, unha na ponte dianteira e outra na traseira para cubrir 360\u00b0 ao redor do veh\u00edculo o sistema de software embebido corrixe a distorsi\u00f3n destas lentes para presentalas por pantalla ao condutor sobre unha superfice plana cun .png do veh\u00edculo real no centro.\nUn m\u00e9todo de uni\u00f3n de imaxes modula unha transici\u00f3n suave entre imaxes adxacentes. Posteriormente un bloque de post-procesamento axusta a balanza de brillo para compesar diferenzas sist\u00e9micas entre as distintas condici\u00f3ns de exposici\u00f3n das catro c\u00e1maras. En suma imaxes superpostas en forma de gr\u00e1ficos (li\u00f1as, textos, pol\u00edgonos ...) axudan ao condutor a finalizar a manobra: o t\u00fanel que produce o xiro do volante, informaci\u00f3n de velocidade, a distancia entre rodas etc ...\nV\u00e9xase tam\u00e9n.\nLigaz\u00f3ns externas.\nProvedores industriais (Tier1) da tecnolox\u00eda de Omniview :"}
{"id": "440106", "revid": "98629", "url": "https://gl.wikipedia.org/wiki?curid=440106", "title": "Nanunanu-i-Ra", "text": "Nananu-i-Ra \u00e9 unha illa en Fidxi a uns 3 quil\u00f3metros da costa norte da illa principal de Viti Levu, preto da cidade de Rakiraki na provincia de Ra. A illa ten 3\u00b45 quil\u00f3metros cadrados e ten unha elevaci\u00f3n m\u00e1xima de 180 metros. O nome \"Nananu-I-Ra\" significa \"Enso\u00f1o do oeste\" en Fidxiano. A Mitolox\u00eda fidxiana sost\u00e9n que Nanan\u00fa-I-Ra \u00e9 o punto de partida para os esp\u00edritos incorp\u00f3reos que deixan este mundo para o m\u00e1is al\u00f3.\nO pico m\u00e1is alto e o miradoiro do lado oriental conten os restos dun antigo asentamento con cer\u00e1mica fracturada e decorada na parte baixa con lendas de criaturas m\u00edticas.\nAs trampas para peixes da era tribal foron a fonte principal de comida e a\u00ednda existen nalg\u00fans lugares de Nananu-i-Ra.\nNo seu tempo foi un pr\u00f3spero destino tur\u00edstico, en gran parte esquecido, ten unha inmensa importancia xeopol\u00edtica, xa que est\u00e1 situado entre os portos e puntos de aterraxe entre Viti Levu e Vanua Levu.\nNananu-i-Ra \u00e9 propiedade privada con numerosas subdivisi\u00f3ns dispo\u00f1ibles para a venda a partir de 2018 e \u00e9 principalmente unha zona residencial.\nTen fama como lugar de praias virxes con magn\u00edficos arrecifes e est\u00e1 situada a pouca distancia de Ellington Wharf ou Wananavu Resort con conexi\u00f3ns dispo\u00f1ibles en calquera momento por operadores de barcos locais.\nO concello m\u00e1is pr\u00f3ximo \u00e9 Raki Raki que atender\u00e1 e servir\u00e1 todas as necesidades dun residente ou turista.\nVodafone Fidxi ofrece un servizo de internet prepago con cobertura total en Nananu-i-Ra.\nAs turbinas e\u00f3licas son a fonte de enerx\u00eda que alimentan a maior\u00eda dos fogares dos residentes.\nAs illas veci\u00f1as incl\u00faen a illa Dolphin e a illa de Nanan-i-Cake."}
{"id": "440108", "revid": "25871", "url": "https://gl.wikipedia.org/wiki?curid=440108", "title": "Mar de Koro", "text": "O mar de Koro \u00e9 un mar do Oc\u00e9ano Pac\u00edfico entre a illa de Viti Levu, Fidxi e a illa de Koro, ao oeste e \u00e1s Illas Lau ao leste, rodeado polas illas do arquip\u00e9lago fidxiano.\nLeva o nome da illa Koro."}
{"id": "440109", "revid": "5863", "url": "https://gl.wikipedia.org/wiki?curid=440109", "title": "Pilar Hidalgo Iglesias", "text": ""}
{"id": "440112", "revid": "5863", "url": "https://gl.wikipedia.org/wiki?curid=440112", "title": "Sarah E. Lorenzana Couto", "text": ""}
{"id": "440116", "revid": "98629", "url": "https://gl.wikipedia.org/wiki?curid=440116", "title": "Kioa", "text": "Kioa \u00e9 unha illa en Fidxi, a illa m\u00e1is externa cara a Vanua Levu, unha das d\u00faas illas principais de Fidxi. Situada fronte \u00e1 Ba\u00eda de Buca, Kioa foi comprada por xente da illa de Niutao pero os colonos actuais son do atol Vaitupu en Tuvalu, que chegaron entre 1947 e 1983.\nA pesar do seu tama\u00f1o relativamente grande, Vaitupu converteuse en superpoboada durante a d\u00e9cada de 1940, tanto que un elevado n\u00famero de familias migraron para vivir na illa de Kioa. Ao final da segunda guerra mundial, Neli Lifuka foi fundamental para recolectar os fondos para a compra de Kioa. Inicialmente 37 persoas migraron desde Vaitupu para vivir na illa Kio, nunha d\u00e9cada, seguiron m\u00e1is de 235 persoas. En 1956, Neli Lifuka uniuse \u00e1 comunidade de Kio e converteuse no presidente do seu consello.\nKioa \u00e9 unha das d\u00faas illas de Fidxi poboadas polas comunidades migrantes das Illas do Pac\u00edfico, a outra \u00e9 Illa Rabi, tam\u00e9n no grupo Vanua Levu e o fogar dos desprazados da illa Banaba. A principios de 2005, o goberno fidxiano decidiu conceder a cidadan\u00eda plena aos insulares de Kiona e Rabi. Como culminaci\u00f3n dunha d\u00e9cada de naturalizaci\u00f3n, realizouse unha cerimonia formal o 15 de decembro de 2005 para adxudicar 566 certificados de cidadan\u00eda aos veci\u00f1os das illas e os seus descendentes (alg\u00fans dos cales agora viven noutro lugar das Fidxi), que lles outorga dereitos a asistencia provincial e nacional para o desenvolvemento rural. A cerimonia foi dirixida polos ministros de Fidxi Josefa Vosanibola e Ratu Naiqama Lalabalavu, que tam\u00e9n \u00e9 o Tui Cakau ou xefe supremo do Cakaudrove, que incl\u00fae a illa de Kioa.\nLalabalavu invitou aos illotes de Kiona a que se sintan orgullosos da s\u00faa identidade e que alimenten e protexan a s\u00faa cultura.\nA\u00ednda que forma parte da provincia de Cakaudrove, a illa goza de certo grao de co seu propio corpo administrativo, o Consello da Illa de Kioa.\nO contorno da illa contrib\u00fae ao seu significado nacional como se describe no Plan de Acci\u00f3n Estrat\u00e9xico da Biodiversidade de Fidxi.\nProposta de transferencia de poboaci\u00f3n.\nEn febreiro de 2006, nun foro de refuxiados clim\u00e1ticos en Melbourne, Don Kennedy, un cient\u00edfico xapon\u00e9s nacido en Tuvalu, suxeriu que toda a poboaci\u00f3n de Tuvalu deber\u00eda trasladarse \u00e1 illa para preservar a cultura tuvaluan, logo de que a s\u00faa terra natal se convertera en inhabitable debido ao aumento do nivel do mar. \"Unha deslocalizaci\u00f3n en masa asegurar\u00eda preservar a lingua e cultura de Tuvalu en lugar de estar esparcidos polos catro recunchos da Terra\", dixo o servizo de noticias Fiji Live. As nove illas de Tuvalu te\u00f1en unha altura media de s\u00f3 3 metros sobre o nivel do mar.\nOs partidos pol\u00edticos de Fidxi foron cautelosos na s\u00faa resposta \u00e1 proposta de Kennedy. O presidente do Partido dos Pobos Unidos Mick Beddoes dixo que acoller aos 9.000 tuvaluanos causar\u00eda unha gran presi\u00f3n sobre os recursos e econom\u00eda de Kioa. Dixo que as naci\u00f3ns das illas do Pac\u00edfico deber\u00edan compartir o custo dese movemento, coa maior\u00eda do finanzamento procedente de \"as principais naci\u00f3ns contaminantes\". O presidente do Partido da Alianza Nacional, o Ratu Epeli Ganilau (que v\u00e9n da veci\u00f1a illa de Taveuni) dixo que se deber\u00edan seguir os procedementos axeitados, mentres que o presidente da Federaci\u00f3n Nacional, Raman Pratap Singh, dixo que a proposta era boa en principio, pero que se ter\u00edan que tomar os acordos adecuados e que ter\u00edan que pagar unha compensaci\u00f3n aos propietarios.\nO primeiro ministro de Tuvalu, Maatia Toafa, dixo o 21 de febreiro de 2006 que se estaba a examinar a reubicaci\u00f3n a Kioa, pero non era prioritaria. Comprar terras en Australia ou Nova Zelandia tam\u00e9n era unha opci\u00f3n, dixo. Se \u00edan a trasladarse a Kio, necesitar\u00edan financiamento para desenvolver a illa, citou \"Fiji Live\".\nEn 2013, Enele Sopoaga, o primeiro ministro de Tuvalu, dixo que trasladar os tuvaluanos para evitar o impacto do aumento do nivel do mar \"nunca deber\u00eda ser unha opci\u00f3n porque era unha derrota en si mesmo. Para Tuvalu creo que realmente necesitamos mobilizar a opini\u00f3n p\u00fablica no Pac\u00edfico e no resto do mundo para falar realmente cos seus lexisladores para que te\u00f1an alg\u00fan tipo de obriga moral e as\u00ed facer o correcto."}
{"id": "440117", "revid": "98629", "url": "https://gl.wikipedia.org/wiki?curid=440117", "title": "El mundo alrededor", "text": "El mundo alrededor \u00e9 un filme espa\u00f1ol, estreado en 2005, dirixido por Alejandro Calvo-Sotelo, do que foi a s\u00faa segunda longametraxe.\nArgumento.\nGabriel \u00e9 un funcionario de prisi\u00f3ns. Un d\u00eda, Charly, un ex-rockeiro en apuros a quen co\u00f1eceu no c\u00e1rcere, p\u00eddelle un favor: unha furgoneta para levar ao festival de m\u00fasica Vi\u00f1a Rock en Villarrobledo (provincia de Albacete), a un grupo de chicas que foron contratadas para actuaren al\u00ed. Gabriel decide participar na viaxe que acaba durando tres d\u00edas.\nComentario cr\u00edtico.\nSegundo Javier Oca\u00f1a, en \"El Pa\u00eds\", \"o filme \u00e9 unha modesta e m\u00e1is ben compracente comedia con estrutura de \"road movie\"\"."}
{"id": "440145", "revid": "1131", "url": "https://gl.wikipedia.org/wiki?curid=440145", "title": "Templo das Inscrici\u00f3ns", "text": "B'olon Yej Che\u02bc Naah (: [\u0253olon jex che\u0294 na\u02d0h]) \u201cCasa das Nove Lanzas Afiadas\u201d ou Templo I \u00e9 a edificaci\u00f3n m\u00e1is alta e de m\u00e1is importancia da antiga cidade de \"Lakam Ha\", capital do reino de \"B'aakal\" pertencente \u00e1 cultura maia durante o per\u00edodo cl\u00e1sico tard\u00edo, situada actualmente no estado mexicano de Chiapas, preto do r\u00edo Usumacinta.\u00a0Foi constru\u00eddo, baixo o reinado de K'inich Janaab' Pakal, \"Escudo Ave-Hanab de Rostro Solar\" tam\u00e9n chamado Pakal ou Pakal o Grande (603 - 683) ajaw ou gobernante de Palenque, concibido unicamente para glorificar \u00f3 mandatario en vida e albergar o seu corpo cando morrese. Dentro de Palenque, o Templo das Inscrici\u00f3ns est\u00e1 localizado nunha \u00e1rea co\u00f1ecida como a Gran Praza nun cerro con pendente natural e sit\u00faase nun \u00e1ngulo recto co sueste do Palacio. \nHistoria.\nO Templo das Inscrici\u00f3ns foi rematado pouco despois do ano 683. A construci\u00f3n foi iniciada polo mesmo Pakal, a\u00ednda que o seu fillo, K'inich Kan Bahlam II completou a estrutura e a s\u00faa decoraci\u00f3n final.\nO Templo das Inscrici\u00f3ns foi significativo no estudo dos antigos maias, debido \u00e1 extraordinaria mostra de textos xerogl\u00edficos e os relevos de estuco nos alicerces do edificio, que foron estudados e investigados durante douscentos anos, a pesar disto no ano de 1949, o arque\u00f3logo mexicano Alberto Ruz Lhullier, removeu unha laxa de pedra do chan do templo revelando unha escaleira interior dividida en dous tramos chea de cascallos. Tres anos m\u00e1is tarde cando se despexou a escaleira descubriuse que conduc\u00eda \u00e1 tumba de Pakal. A entrada \u00e1 cripta at\u00f3pase a 1,50 metros debaixo do nivel do chan."}
{"id": "440146", "revid": "23204", "url": "https://gl.wikipedia.org/wiki?curid=440146", "title": "B'olon Yej Che\u02bc Naah", "text": ""}
{"id": "440147", "revid": "23204", "url": "https://gl.wikipedia.org/wiki?curid=440147", "title": "Sak K'uk'", "text": "Ix Sak K'uk' ou Sak K'uk' (f. 9 ou 12 de setembro de 640) foi a gobernante de facto do estado maia de Baakal, cuxa sede estaba na cidade de Lakam Ha, no presente co\u00f1ecida como a \u00abzona arqueol\u00f3xica de Palenque\u00bb, no que hoxe \u00e9 o estado mexicano de Chiapas. Relaci\u00f3nase co nome dun dos deuses proxenitores de Palenque, Muwaan Mat, que \u2015de acordo cos xerogl\u00edficos do sartego do seu fillo Pakal o Grande\u2015, gobernou dende o ano 612 at\u00e9 o 615. O seu nome pode traducirse como \u2018Ave Branca\u2019 (en lingua maia cl\u00e1sica, \"sak\": \u2018branco\u2019; e \"kuk\": \u2018ave\u2019). Tam\u00e9n \u00e9 mencionada como a Se\u00f1ora Bestezuela.\nCrise din\u00e1stica.\nO se\u00f1or\u00edo de Baakal, cuxa sede principal era Lakam Ja (Palenque) mantivo guerras frecuentes co se\u00f1or\u00edo de Kaan, cuxa sede se atopaba en Calakmul. Palenque foi abatido en d\u00faas ocasi\u00f3ns. A primeira derrota ocorreu no ano 599, e sufriuna a ahau Yohl Ik'nal, que a\u00ednda as\u00ed seguiu gobernando at\u00e9 a s\u00faa morte, ocorrida no 604. \u00c9 probable que se respectase a s\u00faa xerarqu\u00eda en troques do pago dun tributo.\nO seu fillo primox\u00e9nito, e sucesor, Aj Ne' Ohl Mat, sufriu a segunda derrota no ano 611.\nDurante o transcurso desta guerra ocorreu unha crise din\u00e1stica. O seu irm\u00e1n Janaab' Pakal exerceu un cargo secundario (\"ti\u2019sakhuun\") entre o 608 e o 610. Este \u00faltimo ano foi nomeado \"yajawk' ahk\"' (\u2018se\u00f1or do lume\u2019) e atacou exitosamente a vila de Santa Elena.\nA\u00ednda que Aj Ne' Ohl Mat e Janaab' Pakal sobreviviron \u00e1 forte derrota rexistrada en abril do 611, nun lapso de dezaseis meses ambos morreron, se cadra asasinados a consecuencia da mesma conflagraci\u00f3n.\nJannaab' Pakal, que \u00e9 considerado o pai de Sak K'uk', morreu en marzo do 612, mentres que Aj Ne' Ohl Mat morreu en agosto do mesmo ano sen deixar herdeiro \u00f3 trono. A dinast\u00eda de B'aakal dividiuse en d\u00faas. Por unha banda, Ik' Muuy Muwaan, quen reclamou o seu dereito \u00f3 trono estabelec\u00e9ndose en Tortuguero e por outra banda, Sak K'uk', quen decidiu regresar a Palenque.\nMuwaan Mat.\nNos xer\u00f3glidos do sartego de Pakal \u201co Grande\u201d que narran a sucesi\u00f3n din\u00e1stica de Palenque at\u00f3pase rexistrado que Muwaan Mat ascendeu \u00f3 poder o 9.8.19.7.18\u00a09\u00a0etz'nab\u00a06\u00a0ceh da conta longa do calendario maia, \u00e9 dicir, o 19 de outubro do 612 \u2014dous meses despois da morte de Aj Ne' Ohl Mat\u2014 coa inscrici\u00f3n \u201ck'uhul ixik, satay ajaw\u201d que quere dicir: \u201cperdida est\u00e1 a divina se\u00f1ora, perdido est\u00e1 o se\u00f1or\u201d. Esta frase que alude \u00e1 derrota da guerra explica dalg\u00fan xeito un renacer coa entronizaci\u00f3n de Muwaan Mat, quen \u00e9 un deus nado no ano 3121\u00a0a.\u00a0C., sete anos antes da data cero da conta longa (0.0.0.0.0\u00a04\u00a0ajau\u00a08\u00a0cumk\u00fa), que tomara o t\u00edtulo de \u00abDivino Se\u00f1or de Matwiil\u00bb no 2305\u00a0a.\u00a0C. e que regresara para volver asumir o trono no 612\u00a0d.\u00a0C.\nMuwaan Mat era considerado un dos tres deuses proxenitores de Palenque. A met\u00e1fora do seu regreso para asumir o trono e restabelecer novamente a varon\u00eda (sucesi\u00f3n patrilineal), d\u00e1 lexitimidade \u00f3 trono do seguinte e futuro ahau K'inich Janaab' Pakal, quen no 612 s\u00f3 ti\u00f1a nove\u00a0anos de idade.\nInicialmente, cando a escritura maia empezou a descifrarse, os epigrafistas consideraron que Muwaan Mat era un pseud\u00f3nimo de Sak K'uk', pero a idea foise rexeitando pois este deus do millo era de sexo masculino.\nEntronizaci\u00f3n de Pakal o Grande e goberno de facto de Sak Kuk.\nSak K'uk' contraeu matrimonio con K'an Mo' Hix, quen era \"cho'j ajaw\", un nobre de segundo rango, cuxa li\u00f1axe subordinada posiblemente viv\u00eda no Grupo Pedras B\u00f3las.\nTrala crise din\u00e1stica ocorrida por mor da guerra con Calakmul, ambos regresaron a Lakam Ha' coa intenci\u00f3n de entronizar \u00f3 seu fillo K'inich Janaahb' Pakal, mellor co\u00f1ecido como Pakal \u201co Grande\u201d, base\u00e1ndose na idea de que Sak K'uk' pertenc\u00eda \u00f3 n\u00facleo din\u00e1stico do se\u00f1or\u00edo.\nA cerimonia de entronizaci\u00f3n de Pakal levouse a cabo o 9.9.2.4.8\u00a05 lamat 1\u00a0mol, \u00e9 dicir, o 26 de xullo de 615, cando s\u00f3 contaba con doce\u00a0anos de idade. Un retrato deste evento est\u00e1 tallado en altorrelevo\u00a0no taboleiro oval do Palacio de Palenque.\nA maior parte dos maianistas considera que Sak K'uk' foi a depositaria do poder en Palenque e que ostentou o poder \"de facto\" non soamente do ano 612 ao 615, sen\u00f3n probablemente at\u00e9 a s\u00faa morte, debido a que hai moi poucos rexistros que narren a actividade de Pakal durante todos estes anos.\nSak Kuk morreu o 9 ou 12 de setembro do 640 e o seu esposo Kan Mo Hix morreu o 29 de decembro de 642.\n\u00c9 at\u00e9 ent\u00f3n cando comezan a constru\u00edrse as obras arquitect\u00f3nicas que caracterizaron \u00f3 goberno de Pakal \u201co Grande\u201d."}
{"id": "440148", "revid": "23204", "url": "https://gl.wikipedia.org/wiki?curid=440148", "title": "Ix Sak K'uk'", "text": ""}
{"id": "440149", "revid": "197", "url": "https://gl.wikipedia.org/wiki?curid=440149", "title": "Estatero", "text": "O estatero (do grego: \"\u03c3\u03c4\u03b1\u03c4\u03ae\u03c1\", \"peso\") ou a estatera (a trav\u00e9s do lat: \"stat\u0113ra\") foi unha moeda da Antiga Grecia cu\u00f1ada en prata, electro e ouro en diversas rexi\u00f3ns e \u00e9pocas, que se basea nunha anterior unidade de peso. O termo util\u00edzase tam\u00e9n para designar outras moedas similares, a imitaci\u00f3n dos estateros gregos, emitidas noutros lugares da Europa Antiga e do Oriente Medio.\nEn funci\u00f3n das s\u00faas autoridades emisoras e da s\u00faa tipolox\u00eda, os estateros poden recibir denominaci\u00f3ns m\u00e1is espec\u00edficas, como \"d\u00e1rico\", \"filipo\" ou \"creseida\".\nHistoria.\nUnidade de peso.\nSegundo o historiador ingl\u00e9s Robin Lane Fox, o estatero como unidade de peso ten a s\u00faa orixe na illa de Eubea, cun peso duns 16,8 gramos ou 0,59 onzas, tomando como base o siclo fenicio, cun peso semellante, e que tam\u00e9n se correspond\u00eda coa quincuax\u00e9sima parte dunha mina.\nMoeda de prata.\nO estatero como moeda de prata da Antiga Grecia, primeiro en forma de lingote e m\u00e1is tarde xa como moeda cu\u00f1ada, apareceu no s\u00e9culo VIII a. de C. e mant\u00edvose en circulaci\u00f3n ata o s\u00e9culo I da nosa era. O primeiro estatero cu\u00f1ado que se co\u00f1ece, xa coa marca da autoridade emisora sa\u00edu dos obradoiros monetarios de Exina arredor do ano 700 a. de C. e amosa o tradicional sapoconcho das moedas desta procedencia. Un destes exemplares cons\u00e9rvase no Gabinete de Medallas da Biblioteca Nacional de Francia, en Par\u00eds.\nO estatero de prata emitido en Corinto, de 8,6 gramos de peso, dividiuse en tres dracmas de prata de 2,9 gramos, a\u00ednda que a s\u00faa vinculaci\u00f3n co didracma (dous dracmas) ateniense de prata era evidente, xa que compart\u00edan o mesmo peso de 8,6 gramos (0,30 oz). Consecuentemente, o tetradracma (catro dracmas) ateniense pesaba 17,2 gramos (0,61 oz). A cu\u00f1axe de estateros tam\u00e9n se produciu en diversas cidades-Estado gregas, como \u00e9 o caso da xa citada Aegina, Aspendos, Delfos, Knossos ou Cidonia, moitas outras de Xonia, Lampsaco, Metaponto, Olimpia, Paestum, Siracusa, Thasos ou Tebas, entre outras.\nMoeda de ouro.\nTam\u00e9n existiu o estatero de ouro, a\u00ednda que a s\u00faa cu\u00f1axe foi m\u00e1is espor\u00e1dica e s\u00f3 nalg\u00fans lugares, xa que se trataba m\u00e1is comunmente dunha unidade de conta equivalente, segundo a \u00e9poca e o lugar, a 20 ou a 28 dracmas dependendo en sitio e tempo (o de Atenas, por exemplo, era de 20 dracmas). O motivo destas variaci\u00f3ns \u00e9 que o estatero de ouro pesaba xeralmente 8,5 gramos, o dobre ca un dracma, mentres que a pariedade entre o ouro e a prata ti\u00f1a flutuaci\u00f3ns, ata que se estableceu en 1:10. O uso do ouro na cu\u00f1axe de estateros parece maioritariamente de orixe macedonia. Os tipos m\u00e1is co\u00f1ecidos de estateros de ouro gregos corresp\u00f3ndense cos de 28 dracmas de C\u00edzico.\nO estatero no sistema monetario da Antiga Grecia.\nEquivalencias.\nAs equivalencias do estatero coas outras moedas daquela \u00e9poca \u00e9 a seguinte:\nDivisores.\nO estatero ti\u00f1a moi numerosas fracci\u00f3ns, das que as m\u00e1is utilizadas eran as seguintes:\nEstateros non gregos.\nOs guerreiros das tribos celtas trouxeron este valor \u00e1 Europa Central e Occidental logo de tomaren contacto con el mentres serv\u00edan como mercenarios no norte de Grecia.\nNa Galia, ao regresaren \u00e1 s\u00faa terra os xefes galos que serviron nos ex\u00e9rcitos de Filipo II de Macedonia ou nos de Alexandre e os seus sucesores, tam\u00e9n emitiron estateros de ouro (co\u00f1ecidos como \"filipos\"), tomando como modelo os emitidos por Filipo II. Alg\u00fans destes estateros galos foron, pola s\u00faa vez, importados polos brit\u00e1nicos en grandes cantidades, quen, por imitaci\u00f3n, chegaron tam\u00e9n a producilos nas illas. Estes estateros brit\u00e1nicos adoitan pesar entre 4,5 e 6,5 gramos (0,16 a 0,23 oz).\nAdemais de nas Illas Brit\u00e1nicas, os estateros celtas e as s\u00faas imitaci\u00f3ns chegaron tam\u00e9n a emitirse nas actuais Polonia e Rep\u00fablica Checa. E seguindo a extensi\u00f3n da cultura grega cara ao leste da man de Alexandre, os estateros chegaron mesmo a territorios asi\u00e1ticos nos actuais Afganist\u00e1n e Paquist\u00e1n, no tempo do emperador Kanishka (s\u00e9culo II d. de C.)."}
{"id": "440150", "revid": "65337", "url": "https://gl.wikipedia.org/wiki?curid=440150", "title": "Estatera", "text": ""}
{"id": "440164", "revid": "89787", "url": "https://gl.wikipedia.org/wiki?curid=440164", "title": "Travesti Afgano", "text": "Travesti Afgano \u00e9 unha banda de post-punk galega baseada en L\u00e9rez, Pontevedra, formada no ano 2012 por membros de Lobishome e Metralletas Lecheras. Ata a data levan publicados dous \u00e1lbums, \"Jefes de Julais\" (2015) e \"Nos vale madre\" (2017), un EP \"Yo se la chup\u00e9 a Mark E. Smith\" (2013), e un disco compartido con Monstruo, \"Split TRVST\u200b/\u200bMNSTR\" (2015).\nHistoria.\nA idea de formar Travesti Afgano xorde tras un concerto de Lobishome en 2012. Nunca conversa entre Luismi Gonz\u00e1lez (Lobishome) e Rafa Anido (Metralletas Lecheras), os dous falaron de iniciar un novo proxecto debido ao par\u00f3n da banda de Anido. A eles un\u00eduse o baixista de Lobishome, Marcos Mart\u00ednez, encarg\u00e1ndose da bater\u00eda.\nDespois duns poucos ensaios a banda xa ti\u00f1a compostos varios temas que gravaron con Manu G. Sanz (Selv\u00e1tica, Ind\u00f3mitos) en Tomi\u00f1o para converterse no EP \"Yo se la chup\u00e9 a Mark E. Smith\", editado en casete en xullo de 2013 a trav\u00e9s do selo Seara Records.\nTravesti Afgano converteuse en cuarteto coa entrada de Camilo, tam\u00e9n membro de Metralletas Lecheras, ocupando a bater\u00eda, pansando Marcos Mart\u00ednez a tocar o baixo. En novembro de 2014 gravaron o seu primeiro \u00e1lbum con Ib\u00e1n Terraforma en Terraforma Estudios, no H\u00edo, Cangas. O disco, titulado \"Jefes de Julais\" foi publicado en decembro de 2015 a trav\u00e9s do selo Mama Vynila Records. Ese mesmo ano, no mes de marzo, tam\u00e9n lanzaron o casete compartido \"Split TRVST\u200b/\u200bMNSTR\" coa banda Monstruo.\nEn xu\u00f1o de 2017 a banda publicou o seu segundo \u00e1lbum, \"Nos vale madre\", gravado tam\u00e9n en Terraforma Estudios e producido e mesturado por Manu G. Sanz. O disco foi lanzado polos selos Mama Vynila, Pelgar, Discos Anormales e Producciones Espor\u00e1dicas. O traballo est\u00e1 formado por once temas orixinais e d\u00faas versi\u00f3ns, \"La polla de Hitler\" de Angry Samoans e \"Golden Apples\" de Country Teasers."}
{"id": "440165", "revid": "5863", "url": "https://gl.wikipedia.org/wiki?curid=440165", "title": "ESADG", "text": ""}
{"id": "440166", "revid": "5863", "url": "https://gl.wikipedia.org/wiki?curid=440166", "title": "ESAD", "text": ""}
{"id": "440167", "revid": "5863", "url": "https://gl.wikipedia.org/wiki?curid=440167", "title": "ESAD de Galicia", "text": ""}
{"id": "440184", "revid": "29496", "url": "https://gl.wikipedia.org/wiki?curid=440184", "title": "Epi e Blas", "text": ""}
{"id": "440187", "revid": "65337", "url": "https://gl.wikipedia.org/wiki?curid=440187", "title": "Creseida", "text": "Creseida \u00e9 a denominaci\u00f3n das moedas da Antiga Grecia con valor dun estatero cu\u00f1adas en ouro, electro e prata no s\u00e9culo VI a. de C. no Reino de Lidia, na Asia Menor, baixo a autoridade do seu derradeiro monarca, Creso (ca. 561-547 a. de C.), de quen toman o nome.\nCaracterizaci\u00f3n.\nOs primeiros estateros de Creso cu\u00f1\u00e1ronse en electro, unha aliaxe de prata e ouro pobre neste \u00faltimo metal, e ti\u00f1an un peso de arredor de 14,3 gramos. Mais adiante emit\u00edronse tam\u00e9n en ouro e en prata puros, a\u00ednda que xa cun peso inferior.\nUnha caracter\u00edstica da tipolox\u00eda das creseidas \u00e9 o feito de estaren cu\u00f1adas en discos de groso calibre e con forma ovoide. Os seus anversos caracteriz\u00e1banse preferentemente pola representaci\u00f3n de anomais; as m\u00e1is frecuentes eran o touro e o le\u00f3n en loita, o le\u00f3n en solitario e o cabalo.\nOs seus reversos estaban sempre ocupados por un ou dous cadrados incusos gravados mediante golpe de punz\u00f3n.\nXa na Antig\u00fcidade, estim\u00e1base que estas moedas eran as primeiras que existiran. Os Lidios, segundo Her\u00f3doto \"foron os primeiros homes que adoitaron cu\u00f1ar moedas de ouro e de prata\". E tam\u00e9n Xen\u00f3fanes expresaba a mesma opini\u00f3n.\nCreseidas aquem\u00e9nidas.\nCando Ciro o Grande, rei do Imperio Aquem\u00e9nida, invadiu Lidia e toda a Asia Menor, adoptou o sistema bimet\u00e1lico introducido por Creso e continuou coas cu\u00f1axes de ouro e de prata en Sardes seguindo o modelo da creseida ata arredor de 520 a. de C. O dese\u00f1o dos animais neste per\u00edodo era m\u00e1is r\u00edxido, menos natural que o das emisi\u00f3ns orixinais lidias.\nAlgunhas destas moedas foron atopadas en moi boas condici\u00f3ns no co\u00f1ecido como Tesouro de Apadana, achado baixo os cimentos do palacio de Apadana en Pers\u00e9pole, datado ca. 515 a. de C., o que confirma que as moedas foran cu\u00f1adas non recentemente baixo administraci\u00f3n aquem\u00e9nida. "}
{"id": "440188", "revid": "5863", "url": "https://gl.wikipedia.org/wiki?curid=440188", "title": "Adhesivo", "text": "Un adhesivo \u00e9 un soporte de texto ou imaxes impresas ou serigrafadas sobre unha l\u00e1mina de vinilo, papel ou tea, en cuxa parte posterior se dispuxo dunha fina capa de adherente. Esta l\u00e1mina vai pegada sobre un papel siliconado ou \"transfer\" co fin de manter a capacidade de adhesi\u00f3n at\u00e9 o momento en que se decida fixar esta l\u00e1mina sobre outra superficie de forma definitiva.\nAlg\u00fans adhesivos non necesitan a capa adherente, xa que se colocan sobre superficies moi lisas, como o cristal ou a cer\u00e1mica, e a fixaci\u00f3n real\u00edzase por efecto electrost\u00e1tico. \nUtil\u00edzanse tam\u00e9n como accesorio para decoraci\u00f3n de interiores e exteriores, e como soporte publicitario."}
{"id": "440190", "revid": "98629", "url": "https://gl.wikipedia.org/wiki?curid=440190", "title": "Cefoperazona", "text": "Cefoperazona \u00e9 un antibi\u00f3tico beta-lact\u00e1mico pertencente \u00e1 terceira xeraci\u00f3n de cefalosporinas, para uso veterinario e humano. Foi comerzializada baixo o nome de \"Cefobid\" en Estados Unidos para uso en humanos. En Espa\u00f1a comercial\u00edzase como \"Fortiperazone\" para uso exclusivo de gando vac\u00fan.\nEspectro de acci\u00f3n.\nCefoperazona pos\u00fae un amplo espectro antibi\u00f3tico:\nBacterias grampositivas\nBacterias gramnegativas\nExiste actividade in-vitro fronte aos seguintes microorganismos (pero non est\u00e1 avaliada a efectividade cl\u00ednica): Bordetella pertussis, Neisseria meningitidis, Salmonela spp, Serratia liquefaciens, Shigella spp, Yersinia enterocolitica, Eubacterium spp e Fusobacterium spp.\nIndicaci\u00f3ns cl\u00ednicas.\nCefoperazona foi aprobada unicamente en animais, pola Axencia Europea de medicamentos para o seu uso no gando vac\u00fan. \nNos Estados Unidos aprobouse en humanos coas seguintes indicaci\u00f3ns: infecci\u00f3n respiratoria, a peritonite, a sepse, a infecci\u00f3n de pel e partes brandas e a infecci\u00f3n urinaria.\nEmbarazo e lactaci\u00f3n.\nCefoperazona pertence \u00e1 categor\u00eda B da FDA. Secr\u00e9tase en baixas cantidades no leite materno polo que se aconsella precauci\u00f3n."}
{"id": "440191", "revid": "96271", "url": "https://gl.wikipedia.org/wiki?curid=440191", "title": "Sentimentalismo", "text": "O sentimentalismo \u00e9 unha corrente de pensamento que prioriza os sentimentos por diante do intelecto e que foi desenvolvido no s\u00e9culo XVIII como reacci\u00f3n ao racionalismo da Ilustraci\u00f3n.\nHistoria e caracter\u00edsticas.\nNo \u00e1mbito da literatura, foi un movemento precursor do Romanticismo, que influ\u00edu fortemente en autores como Fran\u00e7ois-Ren\u00e9 de Chateaubriand; entre as novelas sentimentalistas adoitan encadrarse as brit\u00e1nicas \"Pamela\" (1740) de Samuel Richardson e \"Sense and Sensibility\" de Jane Austen. No teatro est\u00e1 vencellado ao melodrama.\nConviviu co pietismo, movemento fundado por Philipp Jakob Spener que tivo especial significaci\u00f3n en Alema\u00f1a. Na orixe, abordada sobre todo textos de tem\u00e1tica relixiosa. Pouco e pouco introduciu outros temas, a mi\u00fado moralizantes, que foron desprazando os eclesi\u00e1sticos i relixiosos.\nPersoeiros.\nEntre os te\u00f3ricos do sentimentalismo destaca Jean-Baptiste Dubos. Alg\u00fans poetas sentimentalistas foron Friedrich Gottlieb Klopstock (1724-1803), Christian F\u00fcrchtegott Gellert (1715-1769), Johann Timotheus Hermes (1738-1821) ou Sophie von La Roche (1730-1807)."}
{"id": "440192", "revid": "15490", "url": "https://gl.wikipedia.org/wiki?curid=440192", "title": "Filipo", "text": "O termo filipo ou Filipo p\u00f3dese referir a:"}
{"id": "440193", "revid": "25871", "url": "https://gl.wikipedia.org/wiki?curid=440193", "title": "K'inich Kan Bahlam II", "text": "K'inich Kan Bahlam II ou K'inich Kan B'ahlam II, nado o\u00a020 de maio de 635 e finado o 16 de febreiro de 702,\u00a0foi un \"ahau\" ou gobernante maia do \"ajawlal\" ou se\u00f1or\u00edo de B'aakal, cuxa sede era Lakam Ha', no presente co\u00f1ecida como a zona arqueol\u00f3xica de Palenque, no actual estado mexicano de Chiapas. \u00c9 referido tam\u00e9n como Chan Bahlum II. O seu nome pode ser traducido como \u2018Serpe Xaguar Radiante\u2019 ou \u2018Gran Sol Serpe Xaguar\u2019.\nGobernou do ano 683 at\u00e9 o 702. O seu goberno, do mesmo xeito que o do seu pai, Pakal o Grande, caracterizouse pola construci\u00f3n de grandes edificios p\u00fablicos en Palenque e as s\u00faas obras m\u00e1is importantes pertenencen \u00f3 Grupo das Cruces. Realizou campa\u00f1as militares contra Tonin\u00e1 e pactou alianzas con Moral-Reforma. Ambos os gobernos representan a mellor \u00e9poca do se\u00f1or\u00edo de B'aakal.\nNacemento e entronizaci\u00f3n.\nFoi neto de K'an Mo' Hix e Sak K'uk' e fillo de Pakal o Grande e Tz'akbu Ajaw. De acordo \u00e1 conta longa do calendario maia naceu o 9.10.2.6.6\u00a02 \"kimi\" 19 \"zotz\", \u00e9 dicir, o 20 de maio de 635. Pouco despois de morrer o seu pai, foi entronizado o 9.12.11.12.10\u00a08 \"ok\" 3 \"kayab\", \u00e9 dicir, o 7 de xaneiro de 684, cando ti\u00f1a corenta e oito anos de idade. Esta data foi seleccionada intencionalmente xa que ocorreu despois de cento once ciclos transcorridos do calendario \"tzolkin\" e trinta e sete ciclos sin\u00f3dicos de Marte dende a data de entronizaci\u00f3n de Aj Ne' Ohl Mat no 605.\nCampa\u00f1as militares.\nNo ano 687 dirixiu unha campa\u00f1a militar cara \u00f3 sur de Palenque, en contra Tonin\u00e1, sede do se\u00f1or\u00edo de Po' Winiko'ob', logrando someter a praza o 9 de setembro. A\u00ednda que se desco\u00f1ece a causa desta acci\u00f3n militar, \u00e9 probable que sexa porque o seu gobernante, Puh-Tz'amal?, realizase alg\u00fan tipo de pacto co se\u00f1or\u00edo de Kan, inimigo ac\u00e9rrimo de B'aakal, cuxa praza principal era Calakmul. Un rexistro do Templo do Sol indica que durante esta expedici\u00f3n, Kan Balam foi acompa\u00f1ado polo seu irm\u00e1n Wak?nal B'ahlam Ch'aaj Il Sib'ik Kan. O\u00a0ano seguinte, K'inich B'aaknal Chaahk ascendeu \u00f3 poder do se\u00f1or\u00edo de Po' Winiko'ob' e xurou vingar esta derrota.\nO 4 de xullo de 690, Kan Balam II, preocupado polo v\u00ednculo que establecera no leste o se\u00f1or\u00edo Moral-Reforma con Calakmul, decidiu convidar \u00f3 seu gobernante, \u201cCranio de Falc\u00f3n\u201d, a Palenque para que a\u00ed celebrase a s\u00faa terceira entronizaci\u00f3n ou reinstalaci\u00f3n \u00f3 poder. Asemade, para conmemorar o acto, enviou a un artes\u00e1n palencano para labrar o ronsel 4 en Moral-Reforma. Mediante estas acci\u00f3ns pol\u00edticas e diplom\u00e1ticas, Kan Balam selou un pacto con \"Cranio de Falc\u00f3n\" e rompeu o v\u00ednculo que ti\u00f1a este con Calakmul.\nO 4 de outubro de 692, K'inich B'aaknal Chaahk comezou a s\u00faa vinganza contra B'aakal capturando \u00f3 xefe palencano K'awiil Mo'. Capturou a outros dignatarios palencanos entre o 693 e o 696. De acordo cos rexistros do taboleiro dos guerreiros, Kan Balam respondeu da mesma maneira, o 14 de xaneiro de 695 capturou \u00f3\u00a0\"ch'ok ajaw\" B'olon Yooj.\nObras arquitect\u00f3nicas e inscrici\u00f3ns xerogl\u00edficas.\nLevou a cabo o remate do Templo das Inscrici\u00f3ns que serviu de mausoleo \u00f3 seu pai, chamouno B'olon Eht Naah, cuxo significado \u00e9 a \u2018Casa dos Nove Se\u00f1ores\u2019. Esta pir\u00e1mide que ten nove mesetas e cuxas escaleiras internas descenden \u00e1 tumba de Pakal o Grande evocan ao inframundo ou Xibalb\u00e1, que de igual forma ti\u00f1a nove estratos. A obra foi terminada e inaugurada o 3 de xullo de 690.\nEse mesmo ano, termin\u00e1ronse as remodelaci\u00f3ns do Grupo das Cruces, o cal comprende o Templo da Cruz, o Templo da Cruz Foliada e o Templo do Sol. Na crux\u00eda posterior de cada un deses edificios disp\u00faxose dun habit\u00e1culo chamado \"pib'naah\"', cuxa funci\u00f3n era a dun ba\u00f1o de vapor ou temazcal onde nac\u00edan e renac\u00edan simbolicamente cada unha das deidades da tr\u00edada divina. O Templo da Cruz foi dedicado a Wak-Chan-Ajaw ou \u2018Gobernante do 6.\u00b0 Ceo\u2019 (\u201cGI\u201d), a s\u00faa construci\u00f3n a base de corpos graduados, simula trece niveles, de acordo \u00e1 cosmovisi\u00f3n maia, este n\u00famero corresponde \u00f3 n\u00famero de ceos no que estaba dividido o nivel celeste ou superior. O Templo da Cruz Foliada representa o nivel terrestre e foi dedicado a Unen-K'awiil (\u201cGII\u201d), deus da agricultura e da li\u00f1axe gobernante de Palenque; foi chamado \"B'olon Pet Ha' Naah\", cuxo significado \u00e9 a \u2018Casa do R\u00edo dos Nove Petenes\u2019. O Templo do Sol foi dedicado \u00e1 deidade \"GIII\", do mesmo xeito que o Templo das Inscrici\u00f3ns, a s\u00faa plataforma est\u00e1 conformada por nove corpos graduados, os que cadrna cos nove estratos que ti\u00f1a o inframundo ou Xibalb\u00e1. O \"pib'naah\" do Templo do Sol foi chamado \"B'olon P'ul Witz K'inich Paskab\", que significa a \u2018Monta\u00f1a do Nove Sahumerios do Amencer do Sol\u2019.\nNos tres edificios do Grupo da Cruz at\u00f3panse rexistros e imaxes que representan o momento da ascensi\u00f3n de Kan Balam \u00f3 trono de B'aakal. En cada unha delas hai marcada unha simbolox\u00eda, no Templo da Cruz destaca a imaxe da \u00e1rbore c\u00f3smica; no Templo da Cruz Foliada a icona que destaca \u00e9 unha planta de millo, a cal foi considerada como a planta fundadora da civilizaci\u00f3n maia; finalmente, no Templo do Sol, dedicado a temas de guerra e sacrificio, salienta un escudo de guerra coa cara do deus solar.\nO 20 de xullo de 690, unha vez terminadas as remodelaci\u00f3ns do Grupo da Cruz, Kan Balam realizou unha cerimonia dedicada \u00f3s deuses da triada divina de Palenque, creando novos incensarios, os cales foron utilizados dous anos m\u00e1is tarde, durante as celebraci\u00f3ns do final do \"kat\u00fan\" 9.13.0.0.0\u00a08 \"ajaw\" 8 \"uo\", \u00e9 dicir, o 15 de marzo de 692. Outros templos que consagrou e constru\u00edu foron o Templo do Altar do Cranio e o Templo XVII que tivo un car\u00e1cter c\u00edvico. Neste \u00faltimo edificio at\u00f3panse varias inscrici\u00f3ns que rexistran parte da historia din\u00e1stica de Palenque as\u00ed como as historias b\u00e9licas de Kan Balam onde, ademais, m\u00f3strase o seu retrato cun prisioneiro de guerra capturado.\nAdemais da historia din\u00e1stica de Palenque e das \u00e9picas militares, Kan Balam introduciu a narraci\u00f3n m\u00edtica da historia dos deuses de Palenque, desta forma deixou constancia da biograf\u00eda de Muwaan Mat; a chegada do deus \u201cGI\u201d e o seu encontro coa terra de Matwiil no 2360\u00a0a.\u00a0C.; e o nacemento do deus \u201cGIII\u201d ocorrido no mesmo ano. As\u00ed mesmo rexistrou o nacemento dun personaxe lendario chamado Ahku'l Ichiiw Ou Kokan Kan, cuxo significado \u00e9 \u2018Serpe da Espi\u00f1a de Raia do Lugar onde abundan as Tartarugas\u2019, ocorrido no ano 993\u00a0a.\u00a0C. Este personaxe \u00f3 cal se describe como humano converteuse no primeiro gobernante de Matwiil e B'aakal \u00e1 idade de vinte e seis anos, cando Palenque a\u00ednda non era habitado, a s\u00faa presenza xustifica a transici\u00f3n da \u00e9poca m\u00edtica \u00e1 \u00e9poca hist\u00f3rica.\nKan Balam morreu o 9.13.10.5 6 chikchan 3 pop, \u00e9 dicir, o 16 de febreiro de 702. O seu sucesor foi o seu irm\u00e1n K'an Joy Chitam II, quen levou a cabo os seus funerais. \u00c9 posible que fose enterrado no Templo XV-A, mais as tumbas deste templo foron saqueadas durante a \u00e9poca prehisp\u00e1nica."}
{"id": "440194", "revid": "23204", "url": "https://gl.wikipedia.org/wiki?curid=440194", "title": "K'inich Kan B'ahlam II", "text": ""}
{"id": "440195", "revid": "23204", "url": "https://gl.wikipedia.org/wiki?curid=440195", "title": "K'inich Kan Balam II", "text": ""}
{"id": "440199", "revid": "23204", "url": "https://gl.wikipedia.org/wiki?curid=440199", "title": "Tz'akbu Ajaw", "text": "Tz'akbu Ajaw ou Ahpo-Hel, nada en\u00a0Ox Che' Kuh, \"circa\" 610 e finada o 16 de novembro de 672,\u00a0foi a esposa do ahau K'inich Janaab' Pakal, m\u00e1is co\u00f1ecido como Pakal o Grande, quen gobernou a cidade estado maia de Palenque. En ocasi\u00f3ns \u00e9 referida como Ix Tz'akbu Ajaw (Se\u00f1ora Tz'akbu Ajaw ou \"Se\u00f1ora da Sucesi\u00f3n\").\nTraxectoria.\nCrese que naceu en Ox Che' Kuh, un lugar situado nas chairas do actual estado mexicano de Tabasco, onde viv\u00eda unha subli\u00f1axe do se\u00f1or\u00edo de B'aakal (Lugar do \u00d3so), cuxa capital era Lakam Ha' (Lugar das Grandes Augas) \u2014hoxe co\u00f1ecida como a zona arqueol\u00f3xica de Palenque\u2014, onde viv\u00eda a clase gobernante. O seu pai foi Yax Itzam Aat, un gobernante de segunda orde, cuxo t\u00edtulo era \"tuun ajaw\" ou gobernante da Pedra Preciosa.\nO 19 ou 22 de marzo do ano 626 casou con Pakal o Grande. Do seu matrimonio naceron tres fillos, dous deles foron gobernantes, K'inich Kan Bahlam II, quen naceu no 635, e K'inich K'an Joy Chitam II, quen naceu no 644. O seu terceiro fillo foi Tiwol Chan Mat, naceu no 648, non ascendeu \u00f3 poder pero foi pai de K'inich Ahkal Mo' Nahb III, quen gobernou do 721 ao 729.\nTz'akbu Ajaw at\u00f3pase representada iconogr\u00e1ficamente no Taboleiro do Palacio xunto ao seu fillo Joy Chitam e \u00f3 seu esposo Pakal o Grande, todos eles sentados nos tronos da creaci\u00f3n m\u00edtica durante a cerimonia de entronizaci\u00f3n. Ela dist\u00ednguese por portar as insignias guerreiras do pedernal e escudo que entrega \u00f3 seu fillo. Outro taboleiro onde tam\u00e9n se atopan representados este tres personaxes est\u00e1 resgardado no museo Dumbarton Oaks en Washington D. C.\nRealiz\u00e1ronse diversos estudos \u00e1 osamenta da chamada Ra\u00ed\u00f1a Vermella de Palenque \u2014atopada en 1994 por Fanny L\u00f3pez Jim\u00e9nez e Arnoldo Gonz\u00e1lez Cruz no Templo XIII\u2014 que apoian a hip\u00f3tese que sost\u00e9n que estes restos mortais corresponden a Tz'akbu Ajaw."}
{"id": "440200", "revid": "23204", "url": "https://gl.wikipedia.org/wiki?curid=440200", "title": "Ahpo-Hel", "text": ""}
{"id": "440201", "revid": "23204", "url": "https://gl.wikipedia.org/wiki?curid=440201", "title": "Ix Tz'akbu Ajaw", "text": ""}
{"id": "440202", "revid": "23204", "url": "https://gl.wikipedia.org/wiki?curid=440202", "title": "K'an Joy Chitam II", "text": ""}
{"id": "440204", "revid": "25871", "url": "https://gl.wikipedia.org/wiki?curid=440204", "title": "K'inich K'an Joy Chitam II", "text": "K'inich K'an Joy Chitam II ou Kan Joy Chitam II, nado o\u00a02 de novembro de 644\u00a0e finado c. 721,\u00a0foi un ahau ou gobernante maia do \"ajawlal\" ou se\u00f1or\u00edo de B'aakal, cuxa sede era Lakam Ha', no presente co\u00f1ecida como a zona arqueol\u00f3xica de Palenque, no actual estado mexicano de Chiapas. \u00c9 tam\u00e9n referido como Kan Xul II e K'an Hok' Chitam II. O seu nome pode ser traducido como \"Gran Pecar\u00ed Precioso\" ou \"Pecar\u00ed Amarelo Atado\".\nNacemento e entronizaci\u00f3n.\nFoi neto de K'an Mo' Hix e Sak K'uk' e fillo de Pakal o Grande e Tz'akbu Ajaw. De acordo \u00e1 conta longa do calendario maia,\u00a0naceu o 9.10.11.17.0\u00a011 ajaw 8 mak, \u00e9 dicir, o 2 de novembro de 644. Foi irm\u00e1n do seu antecesor K'inich Kan Balam II. Foi entronizado o 9.13.10.6.8 5 lamat 6 xul, \u00e9 dicir, o 30 de maio de 702.\nJoy Chitam mandou tallar un taboleiro no Palacio de Palenque para plasmar o seu entronizaci\u00f3n. Tr\u00e1tase dunha escena imaxinaria na cal o seu pai Pakal \u201co Grande\u201d lle entrega o diadema real, mentres que a s\u00faa nai, Tz'akbu Ajaw, lle entrega as insignias de guerra. Outro taboleiro que se resgarda no museo Dumbarton Oaks, mostra outra escena imaxinaria na cal Joy Chitam danza personificado como o deus Chaahk mentres os seus pais o miran. Contraeu matrimonio con Ix Kinnuw Mat (ou Hun K'Anleum), tam\u00e9n co\u00f1ecida como o \"Se\u00f1ora Corvo mari\u00f1o\" ou \"Se\u00f1ora Telara\u00f1a\".\nCampa\u00f1as militares.\nFoi herdeiro da guerra que iniciou o seu irm\u00e1n contra o se\u00f1or\u00edo de Po' Winiko' ob', en cuxa sede principal Tonin\u00e1, gobernaba K'inich B'aaknal Chaak, quen xurara vinganza en contra do se\u00f1or\u00edo de B'aakal. No ano 711, Joy Chitam foi capturado polos seus inimigos. Non foi sacrificado conforme os costumes b\u00e9licos maias, probablemente foi liberado no 718, ano no que, segundo as inscrici\u00f3ns do taboleiro de K'an Tok, investiu a un sacerdote de nome Janaahb' Ajaw, neto de Pakal \u201co Grande\u201d. Trala derrota militar e a ausencia do ahau, o se\u00f1or\u00edo de B'aakal perdeu parte do seu dominio no leste.\nO monumento 122 descuberto en Tonin\u00e1, mostra a Joy Chitam II como prisioneiro do se\u00f1or\u00edo de Po' Winiko' ob' sinalando a data da s\u00faa captura 9.13.19.13.3 13 ak'bal 16 yax, que equivale \u00f3 26 de agosto de 711. Desco\u00f1\u00e9cese a data da s\u00faa morte, mais alg\u00fans maianistas, como David Freidel e Linda Schele, suxeriron que puido ser asasinado ou sacrificado polos seus inimigos. \u00c9 probable que durante a \u00e9poca do seu cativerio, un personaxe chamado Ux Yop Huun exercese unha especie de rexencia en Lakam Ha' (Palenque).\nObras arquitect\u00f3nicas.\nDurante o seu goberno constru\u00edu o Templo XIV, as\u00ed como a galer\u00eda que conecta a Casa \u201cA\u201d coa Casa \u201cD\u201d do Palacio de Palenque."}
{"id": "440206", "revid": "23204", "url": "https://gl.wikipedia.org/wiki?curid=440206", "title": "Kan Joy Chitam II", "text": ""}
{"id": "440208", "revid": "89787", "url": "https://gl.wikipedia.org/wiki?curid=440208", "title": "Yuri Knorozov", "text": "Yuriy Valentinovich Knorozov (en ), nado en\u00a0Kh\u00e1rkiv, URSS (a actual Ucra\u00edna) o\u00a019 de novembro de 1922\u00a0e finado en\u00a0San Petersburgo\u00a0o\u00a030 de marzo de 1999,\u00a0foi un ling\u00fcista, epigrafista, etn\u00f3logo, maianista, que tivo un papel clave no desciframento da escrita maia, o sistema de escritura\u00a0da cultura maia.\nTraxectoria.\nYuriy Knorozov proced\u00eda dunha familia de intelectuais. En 1939, ingresou \u00e1 Facultade de Historia da Universidade de Kharkivv. Logo de comezar a segunda guerra mundial, en outubro de 1941, Kharkivv foi ocupada polas tropas nazis, pero en 1943 Knorozov logrou trasladarse a Moscova para continuar os seus estudos na Facultade de Historia da Universidade Estatal Lomonosov de Moscova, \u00e1 que xa fora admitido en 1940. Pouco tempo despois foi conscripto nas forzas armadas sovi\u00e9ticas."}
{"id": "440210", "revid": "23204", "url": "https://gl.wikipedia.org/wiki?curid=440210", "title": "Tiwol Chan Mat", "text": "Tiwol Chan Mat ou Tiwohl Chan Mat, nado en 648 e finado en 680, foi un membro da nobreza maia do \"ajawlel\" ou se\u00f1or\u00edo de B'aakal, cuxa sede principal era Lakam Ha', no presente co\u00f1ecida como a zona arqueol\u00f3xica de Palenque, no estado mexicano de Chiapas. \u00c9 tam\u00e9n referido como Batz' Chan Mat.\nTraxectoria.\nFoi fillo do ahau K'inich Janaab' Pakal ou Pakal \u201co Grande\u201d e Tz'akbu Ajaw. Os seus irm\u00e1ns foron K'inich Kan Bahlam II e K'inich K'an Joy Chitam II. Casou con Ix Kinuuw Mat, quen, do mesmo xeito que a s\u00faa nai, era orixinaria de Ux Che' K'uh, polo que se cre que o matrimonio foi concertado para reforzar os v\u00ednculos coa familia real, xa que esta poboaci\u00f3n fora atacada por B'ahlam Ajaw, se\u00f1or de Tortuguero, quen se escindiu da dinast\u00eda real de B'aakal tralas mortes de Aj Ne' Ohl Mat e Pakal \u201co Vello\u201d e a derrota inflixida por K'uhul Kaan Ajawel, se\u00f1or de Kaan, cuxa sede era Calakmul.\nDe acordo \u00e1 conta longa do calendario maia, o 9.14.10.4.2\u00a09 ik 5 kayab, equivalente \u00f3 13 de setembro de 678, foi pai de K'inich Ahkal Mo' Naab III, quen anos m\u00e1is tarde gobernar\u00eda o se\u00f1or\u00edo de B'aakal. Tiwol Chan Mat morreu dous anos, tres meses e d\u00edas despois, na data 9.12.8.9.18\u00a07 etz'nab 6 muwan, equivalente \u00f3 23 de decembro de 680, cando Pakal \u201co Grande\u201d a\u00ednda viv\u00eda.\nO seu retrato at\u00f3pase tallado no taboleiro dos escravos onde, nunha escena imaxinaria, el e a s\u00faa esposa realizan a entronizaci\u00f3n do seu fillo Ahkal Mo' Naab III. \u00c9 probable que tam\u00e9n sexa pai de Upakal K'inich Janaab' Pakal."}
{"id": "440211", "revid": "23204", "url": "https://gl.wikipedia.org/wiki?curid=440211", "title": "Batz' Chan Mat", "text": ""}
{"id": "440212", "revid": "23204", "url": "https://gl.wikipedia.org/wiki?curid=440212", "title": "Tiwohl Chan Mat", "text": ""}
{"id": "440215", "revid": "839", "url": "https://gl.wikipedia.org/wiki?curid=440215", "title": "Guillermo Bernal Romero", "text": "Guillermo Bernal Romero, nado na\u00a0Cidade de M\u00e9xico\u00a0o\u00a014 de xu\u00f1o de 1960,\u00a0\u00e9 un historiador e investigador mexicano. Especializouse na epigraf\u00eda da escrita maia.\nTraxectoria.\nRealizou os seus estudos de bacharelato na Escola Nacional Preparatoria 1 \u201cGabino Barreda\u201d e de licenciatura en historia na Facultade de Filosof\u00eda e Letras da Universidade Nacional Aut\u00f3noma de M\u00e9xico (UNAM) obtendo o seu t\u00edtulo en 1979. Especializouse en estudos mesoamericanos cursando unha mestr\u00eda de 2004 a 2006 e un doutoramento de 2007 a 2011. As tres teses que escribiu para obter os seus graos acad\u00e9micos base\u00e1ronse en investigaci\u00f3ns realizadas en Palenque, a de licenciatura en 2003, \"El Tablero de K'an Tok: reconstrucci\u00f3n, an\u00e1lisis epigr\u00e1fico e implicaciones historiogr\u00e1ficas en una inscripci\u00f3n gl\u00edfica maya del Grupo XVI, Palenque, Chiapas\", a de mestr\u00eda en 2006, \"El trono de K'inich Ahkal Mo' Nahb': una inscripci\u00f3n gl\u00edfica del Templo XXI de Palenque\"\u00a0e a de doutoramento en 2011:\u00a0\"El se\u00f1or\u00edo de Palenque durante la Era de K'inich Janaahb' Pakal y K'inich Kan B'ahlam (615-702 d. C.)\". Realizou diversos cursos de especializaci\u00f3n e participado en varios seminarios sobre escritura xerogl\u00edfica maia e n\u00e1huatl, as\u00ed como de lingua ch\u2019ol.\nInvestigador.\nDe 1998 a 2005 colaborou para o Proxecto Arqueol\u00f3xico Palenque, chegando a ser director do Museo Alberto Ruz Lhuillier do Instituto Nacional de Antropolox\u00eda e Historia (INAH). Dende 2006, \u00e9 investigador de tempo completo do Centro de Estudos Maias do Instituto de Investigaci\u00f3ns Filol\u00f3xicas (IIFI) da Universidade Nacional Aut\u00f3noma de M\u00e9xico. Os resultados das s\u00faas continuas investigaci\u00f3ns sobre a historia din\u00e1stica e da vida cerimonial de Palenque publicounos en artigos de divulgaci\u00f3n en revistas especializadas, as\u00ed como nalg\u00fans libros, de tal forma, que \u00e9 citado frecuentemente por outros\u00a0arque\u00f3logos e historiadores. \u00c9 un asiduo participante das Mesas Redondas de Palenque."}
{"id": "440216", "revid": "23204", "url": "https://gl.wikipedia.org/wiki?curid=440216", "title": "Enrique Florescano", "text": "Enrique Florescano Mayet, nado en\u00a0San Juan de Coscomatepec (Veracruz) 1937 e finado o 6 de marzo de 2023, foi un historiador mexicano. Foi historiador pola Universidade Veracruzana. Foi ademais mestre polo Colexio de M\u00e9xico e doutor pola \u00c9cole Pratique des Hautes \u00c9tudes. As s\u00faas investigaci\u00f3ns abrangueron practicamente toda a historia de M\u00e9xico, sendo as m\u00e1is notables as feitas sobre o per\u00edodo mesoamericano, centrando a s\u00faa atenci\u00f3n sobre aspectos relixiosos, m\u00edticos e sobre a figura de Quetzalc\u00f3atl. Foi membro do Consello Consultivo de Ciencias da Presidencia da Rep\u00fablica.\nTraxectoria.\nEn 1956 ingresou na Facultade de Dereito da Universidade Veracruzana, en Xalapa. A partir de 1958 decidiu estudar, simultaneamente \u00e1 avogac\u00eda, a carreira de historia. Nese mesmo ano fundou a revista \"Situaciones\", unha publicaci\u00f3n mensual estudantil da Facultade de Filosof\u00eda e Letras, e creou o suplemento cultural do Diario de Xalapa, que dirixiu at\u00e9 1960. En 1965 obtivo o grao de Mestr\u00eda en Historia Universal no Colexio de M\u00e9xico.\nO 21 de xu\u00f1o de 1967 presentou a tese \"Les Prix du mais a M\u00e9xico 1708-1813\", para obter o grao de doutor en Historia na Universidade de Par\u00eds. En 1968 incorporouse como investigador de tempo completo no Centro de Estudos Hist\u00f3ricos do Colexio de M\u00e9xico. En 1969 outorg\u00f3uselle nomeamento como profesor titular do Seminario de Historia Econ\u00f3mica de M\u00e9xico da Facultade de Filosof\u00eda e Letras da Universidade Nacional Aut\u00f3noma de M\u00e9xico. Dende decembro de 1970 e at\u00e9 1973 dirixiu a revista \"Historia Mexicana\".\nEn febreiro de 1971 foi nomeado titular do Departamento de Investigaci\u00f3ns Hist\u00f3ricas do Instituto Nacional de Antropolox\u00eda e Historia e en decembro do mesmo ano, cando o departamento cambiou a Direcci\u00f3n de Estudos Hist\u00f3ricos, quedou \u00e1 fronte. A permanencia nesta instituci\u00f3n levou a que en 1982 recibise o cargo de Director Xeral do Instituto Nacional de Antropolox\u00eda e Historia. O 15 de decembro de 1988 foi nomeado polo doutor V\u00edctor Flores Olea, daquela Presidente do Consello Nacional para a Cultura e as Artes, Coordinador Nacional de Proxectos Hist\u00f3ricos, cargo que posteriormente tomar\u00eda o nome de Direcci\u00f3n Xeral Adxunta de Proxectos Hist\u00f3ricos."}
{"id": "440217", "revid": "23204", "url": "https://gl.wikipedia.org/wiki?curid=440217", "title": "Enrique Florescano Mayet", "text": ""}
{"id": "440219", "revid": "89787", "url": "https://gl.wikipedia.org/wiki?curid=440219", "title": "K'an Mo' Hix", "text": "K'an Mo' Hix, que viviu contra o ano 612, foi un nobre da cidade-estado maia de Palenque. Foi o marido de Sak K'uk', ra\u00ed\u00f1a de Palenque, e pai de K'inich Janaab' Pakal, que foi un dos meirandes gobernantes de Palenque e o responsable da construci\u00f3n ou extensi\u00f3n de arquitectura monumental e dalgunhas das inscrici\u00f3ns m\u00e1is notables. \u00c9 posible que tam\u00e9n sexa o pai de Ajen Yohl Mat."}
{"id": "440220", "revid": "89787", "url": "https://gl.wikipedia.org/wiki?curid=440220", "title": "Vigd\u00eds Finnbogad\u00f3ttir", "text": " Vigd\u00eds Finnbogad\u00f3ttir (|\u02c8v\u026a\u0263tis \u02c8f\u026an.p\u0254\u0263a\u02ccto\u028aht\u026ar|), nada en Reiquiavik o 15 de abril de 1930 foi a cuarta presidenta de Islandia, entre o 1 de agosto de 1980 e 1996. Foi a primeira muller elixida democraticamente como presidenta na historia. Cunha presidencia de dezaseis anos, \u00e9 ademais a muller que m\u00e1is tempo serviu como presidenta en calquera pa\u00eds do mundo. \u00c9 embaixadora de boa vontade da UNESCO e membro do Club de Madrid.\nTraxectoria.\nPrimeiros anos.\nVigd\u00eds Finnbogad\u00f3ttir naceu en Reiquiavik en 1930. O seu pai, Finnbogi R\u00fatur \u00deorvaldsson, foi enxe\u00f1eiro civil, ademais de profesor na Universidade de Islandia. A s\u00faa nai, Sigr\u00ed\u00f0ur Eir\u00edksd\u00f3ttir, foi enfermeira e voceira da Asociaci\u00f3n de Enfermeiras Islandesas. Tiveron dous fillos, Vigd\u00eds e un fillo, \u00deorvaldur, nado un ano despois. Tras superar o seu exame de matriculaci\u00f3n en 1949, estudou franc\u00e9s e literatura francesa na Universidade de Grenoble e na Sorbona en Par\u00eds entre 1949 e 1953; a continuaci\u00f3n estudou historia do teatro na Universidade de Copenhague. Logrou un BA en franc\u00e9s e ingl\u00e9s, ademais dun certificado de graduada profesional en educai\u00f3n na Universidade de Islandia. Casou cun m\u00e9dico en 1954, pero divorciouse en 1963, e aos 41 anos adoptou unha filla, sendo a primeira muller solteira \u00e1 que se lle permitiu adoptar un fillo.\nVigd\u00eds participatou nas d\u00e9cadas de 1960 e 1970e numerosos mitins para ptrotestar contra a presenza militar estadounidense en Islandia, e particularmente en Keflav\u00edk. Cada ano, centos de persoas, \u00e1s veces miles, percorr\u00edan a estrada de 50\u00a0km a Keflav\u00edk e cantaban \"\u00cdsland \u00far NATO, herinn burt\" (literalmente: \"Iceland f\u00f3ra da OTAN, militares f\u00f3ra\").\nCarreira acad\u00e9mica e art\u00edstica.\nTras graduarse, Vigd\u00eds deu clases de franc\u00e9 e de teatro franc\u00e9s na universidade e traballou no teatro experimental. Traballou coa Compa\u00f1\u00eda de Teatro de Reiquiavik entre 1954 e 1957 e de novo entre 1961 e 1964. Durante os ver\u00e1ns tam\u00e9n traballaba de gu\u00eda tur\u00edstica. Ensinou franc\u00e9s en Menntask\u00f3linn \u00ed Reykjav\u00edk (1962\u201367) e en Menntask\u00f3linn vi\u00f0 Hamrahl\u00ed\u00f0 (1967-1972). Deu clases tam\u00e9n durante un tempo na Universidade de Islandia, ademais de impartir cursos de franc\u00e9s na R\u00daV, a televisi\u00f3n estatal islandesa.\nFoi directora art\u00edstica da Compa\u00f1\u00eda de Teatro de Reiquiavik (Leikf\u00e9lag Reykjav\u00edkur), e despois do Teatro da Cidade entre 1972 e 1980. De 1976 a 1980, foi membro do comit\u00e9 consultivo sobre asuntos culturais nos pa\u00edses n\u00f3rdicos.\nEn 1996, foi unha das fundadoras do Council of Women World Leaders no John F. Kennedy School of Government na Universidade Harvard. Dous anos despois, foi nomeada presidenta da Comisi\u00f3n Mundial da UNESCO sobre a \u00e9tica da tecnolox\u00eda e o co\u00f1ecemento cient\u00edfico.\nPresidencia de Islandia.\nO movemento das mulleres islandesas ten unha longa historia. Durante o Ano Internacional das Mulleres de 1975, as islandesas atraeron grande atenci\u00f3n cando organizaron unha folga xeral para demostrar a importancia do infravalorado traballo das mulleres. O noventa por cento das islandeses foron \u00e1 folga. Na elecci\u00f3n presidencial de 1980, o movemento feminino centrouse en que fose elixida unha muller. Tras moita persuasi\u00f3n, Vidg\u00eds aceptou presentarse contra tres candidatos masculinos. Foi a primeira muller no mundo elixida xefa de estado nunha elecci\u00f3n democr\u00e1tica, a pesar de ser unha nai solteira divorciada. Foi elixida por unha marxe pequena, cun 33,6\u00a0% do voto nacional, mentres que o seguinte candidato recibiu o 32,1\u00a0%. Conseguiu unha gran popularidade e foi reelixida tres veces, sen oposici\u00f3n en 1984, co 94,6\u00a0% dos votos contra outra muller en 1988 e novamente sen oposici\u00f3n en 1992. Na elecci\u00f3n de 1996 decidiu non concorrer \u00e1 reelecci\u00f3n.\nA pesar de que a presidencia de Islandia e un cargo principalmente cerimonial, Vigd\u00eds tivo un papel activo como activista ambiental e loitou a favor da lingua e a cultura islandesa, actuando como embaixadora cultural e promocionando o pa\u00eds. Puxo \u00e9nfase no papel dos estados m\u00e1is pequenos e presidiu un cumio crucial entre o presidente dos Estados Unidos Ronald Reagan e o l\u00edder sovi\u00e9tico Mikhail Gorbachev en 1986. Tivo como lema: \"Nunca deixes caer as mulleres\" e traballou especificamente para promover a educaci\u00f3n das nenas. Era consciente do seu papel como modelo para as mulleres novas.\nEn 1993, a obra \"Mitt Folk\", encargada polo goberno brit\u00e1nico, do compositor Oliver Kentish foi dedicada a ela como regalo do Reino Unido a Islandia na celebraci\u00f3n do 50.\u00ba aniversario da rep\u00fablica.\nRetiro.\nDende 1998, Vigd\u00eds Finnbogad\u00f3ttir e embaixadora de boa vontade da UNESCO para as linguas.\n\u00c9 tam\u00e9n membro do comit\u00e9 de honra da Fundaci\u00f3n Chirac, dende que foi creada en 2008 polo expresidente franc\u00e9s Jacques Chirac para promocionar a paz mundial."}
{"id": "440221", "revid": "17467", "url": "https://gl.wikipedia.org/wiki?curid=440221", "title": "Capell\u00e1n de los Dolores de Fruime", "text": ""}
{"id": "440222", "revid": "17467", "url": "https://gl.wikipedia.org/wiki?curid=440222", "title": "Antonio Zernadas de Castro", "text": ""}
{"id": "440223", "revid": "17467", "url": "https://gl.wikipedia.org/wiki?curid=440223", "title": "Diego Antonio Zernadas de Castro y Ulloa", "text": ""}
{"id": "440225", "revid": "23204", "url": "https://gl.wikipedia.org/wiki?curid=440225", "title": "Isaiah Berlin", "text": "Isaiah Berlin OM, nado en Riga (Imperio Ruso) o 6 de xu\u00f1o de 1909 e finado en Oxford o 5 de novembro de 1997, foi un politic\u00f3logo e historiador das ideas ruso-brit\u00e1nico, considerado como un dos principais pensadores liberais do s\u00e9culo XX.\nTraxectoria.\nBerlin naceu en Riga, Letonia, despois dun duro parto que lle deixou case in\u00fatil para sempre o brazo esquerdo. O territorio cham\u00e1base ent\u00f3n Livonia e pertenc\u00eda ao Imperio ruso. Era fillo dun comerciante en madeiras descendente, ao parecer, de Schneur Zalman de Liad\u00ed, fundador \"dunha das seitas m\u00e1is importantes de xudeus has\u00eddicos de Europa oriental, co\u00f1ecidos co nome de lubabich\". Este trasladouse coa s\u00faa familia a Petrogrado (Rusia) cando Isaiah ti\u00f1a seis anos. Al\u00ed foi testemu\u00f1a da Revoluci\u00f3n rusa de 1917. En 1921 a s\u00faa familia logrou chegar emigrada a Inglaterra; Isaiah obtivo a nacionalidade brit\u00e1nica (m\u00e1is tarde adoptou tam\u00e9n a estadounidense) e educouse na Saint Paul School de Londres e no Corpus Christi College de Oxford, onde nun primeiro momento se dedicou ao estudo das \"litterae humaniores\", centrado nas linguas cl\u00e1sicas, a historia antiga e a filosof\u00eda. Graduouse \"cum laude\" e obtivo o premio John Locke de filosof\u00eda superando o seu compa\u00f1eiro de estudos, Alfred Jules Ayer, de quen foi amigo. En 1932, aos 23 anos, foi o primeiro xudeu en ser elixido para recibir unha bolsa no All Souls College de Oxford. Berl\u00edn dominaba o ruso e o ingl\u00e9s, falaba franc\u00e9s, alem\u00e1n e italiano e sab\u00eda hebreo, lat\u00edn e grego antigo.\nEntre 1957 e 1967 foi Chichele Professor de Teor\u00eda Social e Pol\u00edtica na Universidade de Oxford. En 1967 axudou a fundar o Wolfson College de Oxford, e converteuse no seu primeiro presidente. Recibiu o t\u00edtulo de Knight Bachelor en 1957 e a Orde de M\u00e9rito en 1971. Foi presidente da Academia Brit\u00e1nica entre 1974 e 1978. Recibiu tam\u00e9n o Premio Xerusal\u00e9n en 1979 polos seus escritos sobre a liberdade individual na sociedade. Era un activista a favor dos dereitos humanos.\nA obra de Berlin foi vasta pero dispersa, debido a que na s\u00faa maior\u00eda consiste en artigos e recensi\u00f3ns en revistas especializadas. S\u00f3 d\u00faas das numerosas recompilaci\u00f3ns dos seus traballos foron editadas directamente por el: \"Four Essays on Liberty\" (1969) e \"Vico and Herder\" (1976). O seu m\u00e1is famoso artigo, a conferencia inaugural como Chichele Professor de 1958, intitulada \"Two concepts of liberty\" (\"Dous conceptos de liberdade\"), foi de enorme influencia tanto na teor\u00eda pol\u00edtica contempor\u00e1nea como na teor\u00eda liberal. En devandito artigo presenta a xa famosa distinci\u00f3n entre liberdade positiva e liberdade negativa.\nChegou a co\u00f1ecer persoalmente os poetas rusos Anna Akhmatova, Boris Pasternak e Joseph Brodsky e proporcionou ao dramaturgo brit\u00e1nico Tom Stoppard o impulso para escribir a obra \"The Coast of Utopia\".\nPensamento.\nIndividuo e historia.\nNo seu ensaio \"Historical Inevitability\" (1954), Berlin exp\u00f3n a opci\u00f3n de se crer en que \"a vida de pobos enteiros e as sociedades foron decisivamente influenciada por individuos excepcionais\" ou, pola contra, en que todo o que sucede se produce como resultado de forzas impersoais alleas \u00e1s intenci\u00f3ns humanas. Rexeita ambas as opci\u00f3ns e exp\u00f3n esta escolla como carente de sentido. Refuta as\u00ed a teor\u00eda marxista do materialismo hist\u00f3rico, segundo a cal a historia \u00e9 concibida como o resultado do determinismo, pois debe ter en conta tam\u00e9n a liberdade de escolla de cada individuo. E igualmente ning\u00fan home pode ser absolto da s\u00faa responsabilidade na historia, mesmo se un autor non \u00e9 necesariamente responsable do devir do seu pensamento ou ideolox\u00eda.\nLiberdade.\n\u00c9 co\u00f1ecido sobre todo polo seu desenvolvemento da distinci\u00f3n entre os conceptos de liberdade positiva dos antigos e de liberdade negativa dos modernos que expuxo en 1958 en \"Dous conceptos de liberdade.\" Nesta obra aplica os procedementos da filosof\u00eda anal\u00edtica ao desmembramento dos significados de liberdade como concepto pol\u00edtico. A liberdade negativa para el \u00e9 a ausencia de barreiras ou interferencias e deriva da tradici\u00f3n anglosaxoa, mentres que a positiva, pr\u00f3xima \u00e1 idea da lei e da realizaci\u00f3n de si mesmo ou autorrealizaci\u00f3n, \u00e9 a posibilidade de facer algo. Berlin sinala que estas d\u00faas concepci\u00f3ns diferentes da liberdade poden chocar entre si. Segundo el, os inimigos da liberdade negativa son os fil\u00f3sofos dunha parte da Ilustraci\u00f3n, os contrarrevolucionarios antiliberais como Joseph de Maistre, e do socialismo xurdido dende Helv\u00e9tius, Rousseau, Fichte e Saint-Simon, pois defenden unha concepci\u00f3n autoritaria da liberdade, herdeira da Revoluci\u00f3n Francesa, op\u00f3ndose \u00e1 tradici\u00f3n anglosaxoa. Pensa que a Ilustraci\u00f3n tivo un papel ambiguo na historia das ideas e sit\u00faase entre os idealistas alem\u00e1ns e os fil\u00f3sofos da modernidade.\nNo contexto da guerra fr\u00eda, a obra de Isaiah Berlin tomou partido polas democracias occidentais, o que explica a severidade do seu xu\u00edzo sobre certos fil\u00f3sofos ilustrados que influir\u00edan nas ideolox\u00edas \u00abtotalitarias\u00bb (nazismo, marxismo). Por exemplo, considera a Jean-Jacques Rousseau como un cantor do autoritarismo e estima que o pensamento de Helv\u00e9tius contribu\u00edu a reducir os m\u00f3biles da acci\u00f3n humanitaria a unha simple procura do interese.\nContrailustraci\u00f3n.\nBerlin manexa o concepto de contrailustraci\u00f3n en \"Three Critics of the Enlightenment: Vico, Hamann, Herder\" (\"Tres cr\u00edticos da Ilustraci\u00f3n: Vico, Hamann, Herder\"). Estes autores, aos que logo engadir\u00eda a Joseph de Maistre, son agrupados por Berlin neste concepto porque contribu\u00edron a defender propostas alternativas ao pensamento ilustrado. Estas alternativas ser\u00edan a chamada contrailustraci\u00f3n, que el caracterizou como relativista, antirracionalista, vitalista e org\u00e1nica e xeralmente as\u00f3ciase a un romanticismo ent\u00f3n nacente. M\u00e1is especificamente, sinala que Hamann foi un dos primeiros pensadores en concibir a linguaxe como unha ferramenta cognitiva mediante a articulaci\u00f3n e uso de s\u00edmbolos, ao contemplar nas \"ideas claras e distintas\" de Descartes unha falacia, xa que esas ideas deb\u00edan recorrer \u00e1 linguaxe para formularse, como xa apercibiu Ludwig Wittgenstein no s\u00e9culo XX. Herder, pola s\u00faa banda, acu\u00f1ou o termo \"Nazionalismus\" (nacionalismo), que \u00e9 interpretado por Berl\u00edn como forxador da \"naci\u00f3n\" como \"Volkgeist\", \u00fanica forma de vida dun pobo concreto e particular, unido por ra\u00edces \u00e1 s\u00faa terra, definido por unha historia \u00fanica e espec\u00edfica e aliado entre si por v\u00ednculos de parentesco.\nSegundo Zeev Sternhell, \u00abIsaiah Berlin engade \u00e1 segunda metade do s\u00e9culo XX un enlace \u00e1 cultura pol\u00edtica da contrailustraci\u00f3n\u00bb.\nPluralidade de valores, ou pluralismo \u00e9tico e moral.\nPara Berlin, os valores son creaci\u00f3ns de e para a humanidade e non produtos que se descobren na natureza. Argumentou, sobre a base da epistemolox\u00eda e a empat\u00eda pola que temos acceso ao desenvolvemento hist\u00f3rico doutras culturas, que a natureza da humanidade \u00e9 tal que certos valores van ser importantes en todas elas, por exemplo a liberdade individual, segundo un pluralismo obxectivo. O argumento de Berl\u00edn inspir\u00e1base en parte nas teor\u00edas ling\u00fc\u00edsticas de Wittgenstein, e propuxo co seu concepto de \"pluralismo \u00e9tico\" ou \"pluralismo de valores\" a idea de que os valores morais poden ser igualmente v\u00e1lidos e, con todo, incompatibles, de xeito que poden entrar en conflito entre si dunha maneira tal que non admite resoluci\u00f3n algunha sen facer referencia a determinados contextos de decisi\u00f3n. Cando os valores entran en conflito, non pode ser que un sexa m\u00e1is importante que o outro; por exemplo, manter unha promesa pode entrar en conflito coa procura da verdade ou a liberdade pode entrar en conflito coa xustiza social. Os conflitos morais son \"un elemento intr\u00ednseco, inamovible na vida humana\" e \"estas colisi\u00f3ns de valores son a esencia do que \u00e9\". Para Berl\u00edn, este choque de valores inconmensurables (isto \u00e9, que non poden prevalecer un sobre outro), non xa dentro do propio individuo, sen\u00f3n entre os individuos mesmos, constit\u00fae a traxedia da vida humana. Alan Brown suxire, con todo, que Berl\u00edn ignora o feito de que os valores son conmensurables na medida en que contrib\u00faen ao ben humano.\n\"O ourizo e o raposo\".\nO seu ensai\"o\" \"The Hedgehog and the Fox\" (\"O ourizo e o raposo\"), cuxo t\u00edtulo alude a un fragmento do poeta grego antigo Arqu\u00edloco, foi un dos m\u00e1is populares de Berl\u00edn entre o gran p\u00fablico e foi reimpreso numerosas veces. O texto de Arqu\u00edloco \u00e9: \u03c0\u03cc\u03bb\u03bb '\u03bf\u1f36\u03b4' \u1f00\u03bb\u03ce\u03c0\u03b7\u03be, \u1f00\u03bb\u03bb' \u1f10\u03c7\u1fd6\u03bd\u03bf\u03c2 \u1f13\u03bd \u03bc\u03ad\u03b3\u03b1 (\"o raposo sabe moitas cousas, pero o ourizo unha cousa importante\"). Os \"Adagia\" do humanista do renacemento Erasmo rexistran a sentenza como \"Vulpes novit Multa, verum equino unum magnum\", e a f\u00e1bula es\u00f3pica da raposa e o gato encarna a mesma idea. Sobre a taxonom\u00eda que ofrece o seu t\u00edtulo dixo o autor unha vez: \"Nunca fun demasiado en serio. Formuleino como unha especie de xogo intelectual agradable, mais tom\u00e1ronme\". Berlin divide os escritores e pensadores en d\u00faas categor\u00edas: ourizos, ou que ven o mundo definido a trav\u00e9s da lente dunha soa idea (e entre os seus exemplos incl\u00fae a Plat\u00f3n, Lucrecio, Dante Alighieri, Blaise Pascal, Georg Wilhelm Friedrich Hegel, Fiodor Dostoievski, Friedrich Nietzsche, Henrik Ibsen, Marcel Proust e Fernand Braudel), e raposos, que se fundan nunha ampla gama de experiencias e para quen o mundo non pode ser reducido a unha soa idea (e entre os seus exemplos incl\u00fae a Herodoto, Arist\u00f3teles, Erasmo, William Shakespeare, Michel de Montaigne, Moli\u00e8re, Johann Wolfgang Goethe, Aleksandr Pushkin, Honor\u00e9 de Balzac, James Joyce e Philip Warren Anderson). Desta distinci\u00f3n salva a Lev Tolstoi, pois sost\u00e9n que, a\u00ednda que os talentos de Tolstoi son os dun raposo, as s\u00faas crenzas son as propias dun ourizo, e interpreta a s\u00faa concepci\u00f3n da historia en \"A guerra e a paz\" nese sentido; para el Joseph de Maistre e Tolstoi te\u00f1en, a pesar das s\u00faas diverxencias, moito en com\u00fan, e reaf\u00edrmase ao final en que o ruso era por natureza un raposo, pero polas s\u00faas convicci\u00f3ns un ourizo, dilema interior que lle causou unha gran dor ao final da s\u00faa vida.\nObras.\n\u00c1 parte das primeiras edici\u00f3ns de \"Karl Marx\" e \"The Hedgehog and the Fox\", e \"Unfinished Dialogue\", todos os libros listados a partir de 1978 foron editados, ou coeditados por Henry Hardy, e todos ag\u00e1s \"Karl Marx\" son compilaci\u00f3ns ou transcrici\u00f3ns de conferencias, ensaios e cartas."}
{"id": "440227", "revid": "98629", "url": "https://gl.wikipedia.org/wiki?curid=440227", "title": "Xos\u00e9 Quiroga Garc\u00eda-Boente", "text": "Xos\u00e9 Quiroga Garc\u00eda-Boente, tam\u00e9n co\u00f1ecido como Xose Quiroga, nado en Ourense en 1979, \u00e9 un fot\u00f3grafo e activista galego que vive en Barcelona.\nTraxectoria.\nComeza estudando Dereito, licenci\u00e1ndose na Universidade da Coru\u00f1a, e logo f\u00f3rmase en fotograf\u00eda documental na Escola de Arte e Superior de Dese\u00f1o Pablo Picasso da Coru\u00f1a. Compaxina o seu labor como fotoxornalista en medios independentes como \"Diagonal\" e \"La Directa\", coa pescuda art\u00edstica e a docencia en cursos especializados en fotograf\u00eda e \u00e9tica. Adoita empregar a linguaxe inclusiva en feminino.\nOs seus proxectos art\u00edsticos evol\u00faen desde as series iniciais, enfocadas cara a unha fotograf\u00eda etnogr\u00e1fica cr\u00edtica, aos temas que singularizan a s\u00faa traxectoria como fotorreporteiro e creador: exclusi\u00f3n, desigualdade, crise dos refuxiados no sur de Europa ou memoria hist\u00f3rica e do colonialismo.\nDesde 2010 colabora coa artista de orixe peruana Daniela Ortiz con intervenci\u00f3ns que constit\u00faen unha reflexi\u00f3n sobre as formas de discriminaci\u00f3n e inxustiza (racismo, clase social, nacionalidade, x\u00e9nero e sexualidade), as\u00ed como outras formas de protesta social (movementos contra os deshaucios, feministas, trans...). Ortiz e Quiroga crearon en 2010 \"Antigonia. Nexo informativo\", unha canle de guerrilla informativa (ou mediaactivismo) que serviu como punto de partida para proxectos art\u00edsticos conxuntos. En 2013 desenvolven o proxecto art\u00edstico e de intervenci\u00f3n cidad\u00e1 \"NN 15.518\". O t\u00edtulo est\u00e1 tirado dunha lista de Against Racism na que se contabilizan e pormenorizan as 16.264 persoas migrantes falecidas en Europa, das que 15.518 son an\u00f3nimas (No Name). Ortiz e Quiroga explican o proxecto nun tr\u00e1iler. A mostra completouse coa distribuci\u00f3n de textos e unha xornada aberta \u00e1 participaci\u00f3n da cidadan\u00eda e de pol\u00edticos para facer unha lectura da lista de finadas.\nEn 2014 Ortiz e Quiroga realizan un proxecto con moita repercusi\u00f3n nos circu\u00edto art\u00edstico: \"Estat-Naci\u00f3\". Proponse unha mirada cr\u00edtica ao discurso da soberan\u00eda en Catalu\u00f1a fronte aos dereitos e leis de estranxeir\u00eda que afectan \u00e1 poboaci\u00f3n migrante. As\u00ed, no v\u00eddeo \"CC13\", tomando como \"passe-par-tour\" imaxes da Via Catal\u00e1 que tivo lugar na diada do 11 de setembro de 2013, sobrep\u00f3\u00f1ense lugares e monumentos da cidade de Barcelona que remiten a unha memoria das pr\u00e1cticas de colonizaci\u00f3n e escravitude levadas a cabo en Latinoam\u00e9rica e sobre todo por catal\u00e1ns (o Xeneral Prim i Prats, Joan G\u00fcell i Ferrer, Antonio L\u00f3pez i L\u00f3pez, ou o Cercle Hispano Ultramar\u00ed). En 2012 realizaron \"CP12\", un v\u00eddeo gravado no D\u00eda da Hispanidade no porto de Barcelona. Narra desde unha posici\u00f3n cr\u00edtica a historia da colonizaci\u00f3n espa\u00f1ola de Am\u00e9rica por medio dunha contralectura f\u00edlmica do monumento a Cristovo Col\u00f3n e pon en evidencia as contradici\u00f3ns que xorden da banalizaci\u00f3n da memoria cando o monumento serve como motivo nas fotograf\u00edas tur\u00edsticas.\nMembro da plataforma para esixir o peche dos centros de internamento de estranxeiros, Tanquem els CIEs, do colectivo GroundPress e de MigrARTE, al\u00ed\u00f1ase no movemento abolicionista das prisi\u00f3ns, e por iso coordina desde 2014 o proxecto colaborativo \"Voizes Archive\", un arquivo de entrevistas a persoas que est\u00e1n ou estiveron no c\u00e1rcere sobre a s\u00faa experiencia penitenciaria. Quiroga explica o proxecto:O noso obxectivo [...] \u00e9 procurar a colaboraci\u00f3n de diferentes colectivos antic\u00e1rceres e/ou de creaci\u00f3n audiovisual para xerar un arquivo internacional de entrevistas a persoas presas; arquivo que consideramos que poder\u00eda ser de utilidade tanto para o activismo a prol da abolici\u00f3n das prisi\u00f3ns como para as reflexi\u00f3ns e investigaci\u00f3ns que desde o pensamento cr\u00edtico, quer no marco, quer \u00e1 marxe do \u00e1mbito acad\u00e9mico, est\u00e1n a realizarse sobre o tema dos c\u00e1rceres.En 2017 foi artista en residencia no Hangar de Barcelona, compartindo estada con Lot Amor\u00f3s, Marcel\u00ed Ant\u00fanez, Rub\u00e9n Pati\u00f1o e Carla Boserman. Algunhas das s\u00faas reportaxes forman parte de fondos institucionais: \u201cSummer Fan\u201d, foi inclu\u00eddo na colecci\u00f3n do FAD e \"Estat Naci\u00f3\" na do MACBA.\nCoordinou o programa escolar \"Zona intrusa 7\" no concello de Matar\u00f3, curado, en diferentes momentos, por Quiroga e Ortiz, N\u00faria G\u00fcell e Levi Orta."}
{"id": "440239", "revid": "5863", "url": "https://gl.wikipedia.org/wiki?curid=440239", "title": "Isabel Castro de Andrade", "text": ""}
{"id": "440240", "revid": "5863", "url": "https://gl.wikipedia.org/wiki?curid=440240", "title": "Isabel Castro Andrade", "text": ""}
{"id": "440241", "revid": "5132", "url": "https://gl.wikipedia.org/wiki?curid=440241", "title": "JL Bourg", "text": "O Jeunesse la\u00efque de Bourg-en-Bresse, m\u00e1is co\u00f1ecido como JL Bourg, \u00e9 un club profesional de baloncesto franc\u00e9s con sede na cidade de Bourg-en-Bresse (Auvernia-R\u00f3dano-Alpes). Actualmente xoga na Ligue Nationale de Basket Pro A (LNB), a m\u00e1xima categor\u00eda do baloncesto galo. Fundando en 1910, o JL xoga os seus partidos como local no Ekinox, un pavill\u00f3n inaugurado en xaneiro de 2014 con capacidade para 3.548 espectadores.\nHistoria.\nO club Jeunesse la\u00efque de Bourg-en-Bresse foi fundado en 1910 por Henri Mamet, quen foi o seu primeiro presidente. Inicialmente club deportivo, a secci\u00f3n de baloncesto non foi creada at\u00e9 en 1947. O primeiro t\u00edtulo do club chega en menos dunha d\u00e9cada, coa consecuaci\u00f3n do campionato do departamento de Ain. Cinco anos m\u00e1is tarde, en 1961, \u00e9 a quenda do primeiro t\u00edtulo nacional, ap\u00f3s vencer ao Nantes na final do UFOLEP (Union fran\u00e7aise des \u0153uvres la\u00efques d'\u00e9ducation physique, do franc\u00e9s: \"Uni\u00f3n francesa de asociaci\u00f3ns laicas de educaci\u00f3n f\u00edsica\"). O club chega ao baloncesto profesional en 1996 ao ascender \u00e1 Segunda Divisi\u00f3n (en 1991 xogaba na quinta divisi\u00f3n). DEsde o ano 2000 at\u00e9 2007 o JL xogou na Primeira Divisi\u00f3n, regresando a ela en 2014. Ese mesmo ano, en febreiro, inaug\u00farase o seu novo pavill\u00f3n, o Ekinox. Na temporada 2015\u221216 o equipo descende de novo, mais regresa \u00e1 m\u00e1xima categor\u00eda en tan s\u00f3 dous anos despois de finalizar primeiros na temporada 2016\u221217 da Pro B.\nPavill\u00f3ns.\nOs seguintes son os pavill\u00f3ns que ten utilizado o JL Bourg como local:\nT\u00edtulos.\nSegunda Divisi\u00f3n de Francia\nLeaders Cup"}
{"id": "440242", "revid": "5132", "url": "https://gl.wikipedia.org/wiki?curid=440242", "title": "JL Bourg Basket", "text": ""}
{"id": "440243", "revid": "5132", "url": "https://gl.wikipedia.org/wiki?curid=440243", "title": "Jeunesse la\u00efque de Bourg-en-Bresse", "text": ""}
{"id": "440244", "revid": "5132", "url": "https://gl.wikipedia.org/wiki?curid=440244", "title": "Jeunesse La\u00efque de Bourg-en-Bresse", "text": ""}
{"id": "440245", "revid": "2956", "url": "https://gl.wikipedia.org/wiki?curid=440245", "title": "Cefobid", "text": ""}
{"id": "440246", "revid": "2956", "url": "https://gl.wikipedia.org/wiki?curid=440246", "title": "Fortiperazone", "text": ""}
{"id": "440247", "revid": "2956", "url": "https://gl.wikipedia.org/wiki?curid=440247", "title": "Omnicef", "text": ""}
{"id": "440248", "revid": "27155", "url": "https://gl.wikipedia.org/wiki?curid=440248", "title": "Hemostasia", "text": ""}
{"id": "440249", "revid": "89787", "url": "https://gl.wikipedia.org/wiki?curid=440249", "title": "Parque Nacional de Manas", "text": "O Parque Nacional de Manas (, ) \u00e9 un parque nacional da India inscrito no Patrimonio da Humanidade da UNESCO, e que ten a consideraci\u00f3n de reserva da biosfera e forma parte da reserva de Manas do Proxecto Tigre que conta cunha superficie total de 2837\u00a0km\u00b2. Localizado en Assam, ao p\u00e9 do Himalaia e contiguo ao Parque Real Nacional de Manas de But\u00e1n. O parque co\u00f1\u00e9cese pola s\u00faa fauna end\u00e9mica e en risco de extinci\u00f3n, como \u00e9 o caso da tartaruga \"Pangshura sylhetensis\", do lep\u00f3rido \"Caprolagus hispidus\", do langur dourado e do s\u00faido \"Sus salvanius\". Tam\u00e9n \u00e9 famoso pola s\u00faa poboaci\u00f3n de b\u00fafalos acu\u00e1ticos.\nHistoria.\nManas era unha reserva forestal utilizada pola familia real de Cooch Behar e o rax\u00e1 de Gauripur como reserva de caza. O 1 de outubro de 1928 estableceuse o santuario de Manas cunha superficie de 360\u00a0km\u00b2 que en 1955 aumentou ata chegar a 391\u00a0km\u00b2. En 1973 creouse a reserva natural. En decembro de 1985 a UNESCO declarouna Patrimonio da Humanidade. No ano 1990 incopor\u00e1ronse as reservas forestais de Kahitama, Kokilabari e Panbari para formar o Parque Nacional de Manas con 500\u00a0km\u00b2. En 1992 a UNESCO inscribiuno na Lista do Patrimonio Mundial en Perigo por mor da caza furtiva intensiva e mais polas actividades terroristas. O 21 de xu\u00f1o de 2011 deixou de figurar como Patrimonio Mundial en perigo.\nXeograf\u00eda.\nO parque local\u00edzase en seis distritos Kokrajhar, Bongaigaon, Barpeta, Nalbari, Nalbari, Kamrup e mais Darrang, no oeste do estado de Assam.\nO r\u00edo Manas \u00e9 o principal curso de auga do parque \u00e9 un importante afluente do Brahmaputra; o l\u00edmite oeste do parque coincide coa bifurcaci\u00f3n do r\u00edo en dous, o Beki e o Bholkaduba, que con cinco outros cursos de auga irrigan o parque en bancais aluviais baixos, xa que as altitudes medias van dos 61 aos 110 metros sobre o nivel do mar.\nXeolox\u00eda.\nO solo aluvial no sur \u00e9 propicio para as prader\u00edas mentres as sabanas do norte presentan un subsolo calcario constitu\u00eddo por arenito.\nOcupaci\u00f3n humana.\nO pobo bodo leva s\u00e9culos asentado na zona mais para a creaci\u00f3n da reserva expropi\u00e1ronlles as s\u00faas terras, establecendo as s\u00faas aldeas na periferia, mant\u00e9ndose habitada tan s\u00f3 unha vila rural no seo do parque.\nClima.\nO seu clima \u00e9 tropical, con ver\u00e1ns quentes con arredor de 28\u00a0\u00b0C de media e invernos cunha temperatura media que non baixa de 17\u00a0\u00b0C no mes de febreiro. A precipitaci\u00f3n media \u00e9 de 1600\u00a0mm ao ano e entre maio e setembro, meses de monz\u00f3n, danse fortes precipitaci\u00f3ns que a mi\u00fado asolagan o parque.\nFlora.\nRex\u00edstranse 543 especies de plantas. Son com\u00fans as dicotiled\u00f3neas con 374 especies, inclu\u00edndo 89 de \u00e1rbores, e as monocotiled\u00f3neas con 139 mais tam\u00e9n hai 30 especies de pterid\u00f3fitas e ximnospermas.\nAs \u00e1rbores m\u00e1is com\u00fans dentro do parque son \"Aphanamixis polystachya\", \"Anthocephalus chinensis\", \"Syzygium cumini\", \"Syzygium formosum\", \"Syzygium oblatum\", \"Bauhinia purpurea\", \"Mallotus philippensis\", \"Cinnamomum tamala\", \"Actinodaphne obvata\", \"Bombax ceiba\", \"Sterculia villosa\", \"Dillenia indica\", \"Dillenia pentagyna\", \"Careya arborea\", \"Lagerstroemia parviflora\", \"Lagerstroemia speciosa\", \"Terminalia bellirica\", \"Terminalia chebula\", \"Trewia polycarpa\", \"Gmelina arborea\", \"Oroxylum indicum\" e \u00e1rbores do x\u00e9nero \"Bridelia\" . As prader\u00edas abundan en \"Imperata cylindrica\", \"Saccharum naranga\", \"Phragmites karka\", \"Arundo donax\", \"Dillenia pentagyna\", \"Phyllanthus emblica\", \"Bombax ceiba\", e especies de \"Clerodendrum\", \"Leea\", \"Grewia\", \"Premna\" e \"Mussaenda\".\nFauna.\nHabitan o santuario 55 especies de mam\u00edferos, 450 de aves, 50 de r\u00e9ptiles e 3 de anfibios.\nEntre a fauna do santuario salientan elefantes, rinocerontes, \"Bos gaurus\", b\u00fafalos, \"Rucervus duvaucelii\", tigres de Bengala, \"Panthera pardus fusca\", \"Neofelis nebulosa\", \"Catopuma temminckii\", \"Cuon alpinus\", \"Trachypithecus pileatus\", \"Macaca assamensis\", primates do x\u00e9nero \"Nycticebus\", \"Lutrogale perspicillata\", \"Melursus ursinus\", c\u00e9rvidos do x\u00e9nero \"Muntiacus\", \"Hyelaphus porcinus\", panteras negras, \"Rusa unicolor\" e chitais.\nUnhas poucas especies non se atopan en estado salvaxe f\u00f3ra do parque, como \u00e9 o caso do sapoconcho \"Pangshura sylhetensis\", o lep\u00f3rido \"Caprolagus hispidus\", o langur dourado e o s\u00faido \"Porcula salvania\".\nEntre as aves presentes no parque destaca a principal poboaci\u00f3n da ameazada \"Houbaropsis bengalensis\". Outras aves con presenza importante son \"Buceros bicornis\", \"Gallus sonneratii\", bulbuis, \"Tadorna ferruginea\", \"Lophura leucomelanos\", pel\u00edcanos, \"Haliaeetus humilis\", \"Spilornis cheela\", falc\u00f3ns, \"Pericrocotus speciosus\", abellarucos, \"Copsychus fulicatus\", \"Anthracoceros coronatus\", \"Ocyceros birostris\", \"Mergus merganser\", pav\u00f3ns, aguias peixeiras e garzas."}
{"id": "440251", "revid": "5863", "url": "https://gl.wikipedia.org/wiki?curid=440251", "title": "Diego Antonio Cernadas de Castro", "text": ""}
{"id": "440273", "revid": "1505", "url": "https://gl.wikipedia.org/wiki?curid=440273", "title": "Laboratorio de Formas de Galicia", "text": ""}
{"id": "440283", "revid": "89787", "url": "https://gl.wikipedia.org/wiki?curid=440283", "title": "Basketball Champions League", "text": "A Basketball Champions League (BCL), tam\u00e9n co\u00f1ecida como FIBA Champions League, \u00e9 unha competici\u00f3n anual de clubs de baloncesto profesioanis organizada pola FIBA para equipos europeos. \u00c9 a principal competici\u00f3n organizada por FIBA Europa, participando o equipo campi\u00f3n na Copa Intercontinental. Os clubs clasificanse ao torneo en funci\u00f3n do seu desenvolvemento nas s\u00faa respectivas ligas nacionais. Excepcionalmente, alg\u00fans equipo poden participar por medio dunha invitaci\u00f3n.\nHistoria.\nEn outubro de 2015, a FIBA tentou recuperar o control da competici\u00f3n de clubs de alto nivel de Europa, ao propo\u00f1er unha nova competici\u00f3n, na que 16 equipos xogar\u00edan nun formato de liga, outorgando oito prazas garantidas a diferentes clubs. Por\u00e9n, os mellores clubs europeos decidiron manter ese mesmo formato de competici\u00f3n mais dentro da Euroliga, polo que a FIBA anunciou o lanzamento dunha nova competici\u00f3n de clubs de baloncesto europea coa clasificaci\u00f3n baseada no m\u00e9rito deportivo.\nEquipos.\nOs seguintes son os equipos participantes na edici\u00f3n 2023\u221224 da Liga de Campi\u00f3ns de Baloncesto (entre par\u00e9ntese posici\u00f3n que ocupou o equipo na s\u00faa competici\u00f3n dom\u00e9stica).\nOutros vinte e catros equipos competir\u00e1n nunha fase previa para co\u00f1ecer os outros tres equipos participantes."}
{"id": "440284", "revid": "5863", "url": "https://gl.wikipedia.org/wiki?curid=440284", "title": "Jos\u00e9 Manuel Rivas Troiti\u00f1o", "text": ""}
{"id": "440285", "revid": "5132", "url": "https://gl.wikipedia.org/wiki?curid=440285", "title": "Liga de Campi\u00f3ns de Baloncesto", "text": ""}
{"id": "440291", "revid": "5132", "url": "https://gl.wikipedia.org/wiki?curid=440291", "title": "SIG Basket", "text": ""}
{"id": "440292", "revid": "5132", "url": "https://gl.wikipedia.org/wiki?curid=440292", "title": "Basketball Nymburk", "text": ""}
{"id": "440293", "revid": "1131", "url": "https://gl.wikipedia.org/wiki?curid=440293", "title": "Villafranca, Navarra", "text": "Villafranca \u00e9 un concello de Navarra, situado no meiri\u00f1ado de Tudela, na comarca da Ribera Arga-Arag\u00f3n e a 70 km da capital da comunidade, Pamplona. En 2017 ti\u00f1a 2845 habitantes segundo o INE."}
{"id": "440294", "revid": "65337", "url": "https://gl.wikipedia.org/wiki?curid=440294", "title": "Filipo (moeda)", "text": "Filipo (en grego: \"\u03c6\u03b9\u03bb\u03af\u03c0\u03c0\u03b5\u03b9\u03bf\u03c2-philippeios-\") \u00e9 a denominaci\u00f3n das moedas da Antiga Grecia con valor dun estatero cu\u00f1adas en ouro no s\u00e9culo IV a. de C. no antigo Reino de Macedonia polo rei Filipo II (395-336 a. de C.) e alg\u00fans dos seus sucesores.\nHistoria.\nOs filipos, cu\u00f1ados por vez primeira nalg\u00fan momento entre os anos 355 e 347 a. de C., responden a unha tipolox\u00eda fixa, caracterizada pola presenza do busto da deidade grega Apolo nos seus anversos e, nos reversos, unha biga ou carro tirado por dous Cabalos. Nas primeiras tiraxes, Apolo am\u00f3sase con cabelo longo, e, a partir de a\u00ed, mant\u00edvose permanentemente con cabelo curto nas posteriores emisi\u00f3ns.\nOs filipos estaban destinados primordialmente \u00e1s grandes adquisici\u00f3ns f\u00f3ra de Macedonia e, consecuentemente, tiveron un r\u00e1pido espallamento, primeiro polos Balc\u00e1ns e a Grecia continental e m\u00e1is tarde (como se reflicte nos achados) por Italia, Constantinopla, o sur da actual Rusia, Chipre, Siria e Exipto.\nCon todo, as maiores cantidades de filipos foron cu\u00f1ados en tempos do sucesor de Filipo II, Alexandre o Grande, a\u00ednda que mantiveron a s\u00faa denominaci\u00f3n na honra do seu creador.\nInfluencia.\nOs filipos est\u00e1n consioderadas como as moedas m\u00e1is famosas das cu\u00f1adas baixo a autoridade de Filipo II de Macedonia e a s\u00faa influencia mant\u00edvose mesmo despois de deixar de estar en circulaci\u00f3n, xa que os seus dese\u00f1os e as s\u00faas caracter\u00edsticas metrol\u00f3xicas foron moi imitados al\u00e9n das fronteiras gregas.\nOs estateros de ouro dos galos ouro staters, cuxo dese\u00f1o imitaba moi estreitamente o dos filipos, continuaron a emitirse ata a fin da Guerra das Galias tres s\u00e9culos m\u00e1is tarde (58 a 51 a. de C.).\nEn moitos casos, o dese\u00f1o das moedas mudou conforme se foi adaptando \u00e1s culturas alleas \u00e1 grega. En ocasi\u00f3ns, o cabelo de Apolo alongouse e estilizouse, mentres que a carruaxe dos reversos se reduc\u00eda a un simple cabalo, ocupando o espazo restante con simbolox\u00eda celta como a cruz solar, a cabeza dun xabaril ou a representaci\u00f3n do deus de Sol, Ogmios.\nO espallamento dos filipos chegou a ser tan amplo que, en moitos textos romanos antigos, a palabra \"philippeioi\" se usou para se referir xenericamente a calquera moeda de ouro pesada."}
{"id": "440295", "revid": "23204", "url": "https://gl.wikipedia.org/wiki?curid=440295", "title": "C\u00f3mbita", "text": "C\u00f3mbita \u00e9 un concello\u00a0colombiano\u00a0que se atopa\u00a0na provincia do Centro, no departamento de Boyac\u00e1. Est\u00e1 situado sobre a Troncal Central do Norte a uns 8,5\u00a0km da cidade de Tunja, capital do departamento, de cuxa \u00e1rea metropolitana fai parte C\u00f3mbita.\nO concello limita \u00f3 norte con Arcabuco e Sotaquir\u00e1, \u00f3 sur con Tunja e Motavita, \u00f3 leste con Tunja e Oicat\u00e1, e \u00f3 oeste con Arcabuco e Motavita.\nToponimia.\nO top\u00f3nimo \u00abC\u00f3mbita\u00bb prov\u00e9n do nome da tribo que habitaba no lugar antes da chegada dos espa\u00f1ois, \u00e9 unha palabra que en \"muysc cubun\" (lingua muisca) significa \u00abforza do cume\u00bb.\nHistoria.\nNa \u00e9poca precolombiana, o territorio do actual municipio de C\u00f3mbita estivo habitado polos muiscas tributarios do Zaque de Hunza (actual Tunja). En 1586, estabelec\u00e9ronse na zona os pais Agosti\u00f1os Recoletos, quen administraron a poboaci\u00f3n at\u00e9 1764. En 1776, o arcebispo de Santaf\u00e9 de Bogot\u00e1, don Agust\u00edn Alvarado e Castelo, ditou un decreto para que se creasen novas parroquias \u00abonde queira que as pidan os fregueses\u00bb. Foi ent\u00f3n cando os habitantes de C\u00f3mbita solicitaron que o seu casar\u00edo fose elevado \u00e1 categor\u00eda de parroquia."}
{"id": "440296", "revid": "22570", "url": "https://gl.wikipedia.org/wiki?curid=440296", "title": "Metralletas Lecheras", "text": "Metralletas Lecheras \u00e9 unha banda galega de punk rock baseada no Milladoiro.\nHistoria.\nMetralletas Lecheras nace no ano 2007 cando Rafa Anido e Don Camilo decidiron montar un grupo. Nese momento Anido s\u00f3 estaba tocando en Jim\u00e9nez del Oso, xa que a s\u00faa outra banda, Los Iribarnes, disolv\u00e9rase pouco antes, polo que dispo\u00f1\u00eda de tempo para un novo proxecto.\nA banda realizou o seu primeiro concerto o 2 de maio de 2009 en Santiago de Compostela, tocando con Jim\u00e9nez del Oso e Lee van Cleef. Ao pouco tempo comezaron a gravar a s\u00faa maqueta \"Metralletas Lecheras\" con Roberto Mallo, t\u00e9cnico de Tri\u00e1ngulo de Amor Bizarro e en outono ingresar\u00eda no grupo Z\u00e9 Pequeno (The Phantom Keys) como baixista.\nMetralletas Lecheras realizou en 2010 d\u00faas sesi\u00f3ns de gravaci\u00f3n nos estudios Abrigueiro de Friol e tras actual en Madrid foron fichados polo selo Bowery Recods que publicou o seu primeiro \u00e1lbum, \"Melod\u00edas Para Romanos\", en marzo de 2011. Os temas do traballo sa\u00edron desas sesi\u00f3ns en Friol, ag\u00e1s \"Tita Cervera\", que foi gravado en 2009 en Vila Melocot\u00f3n, Milladoiro.\nEn novembro de 2010, antes do lanzamento do disco, entrou na banda Rub\u00e9n Dom\u00ednguez (Telephones Rouges, Cudevaso) para encargarse dos teclados. Nese ano as s\u00faas canci\u00f3ns \"Peregrina\" e \"Atapuerca\" son inclu\u00eddas nos \u00e1lbums recompilatorios \"Come on Pelegr\u00edn\" e \"Galician Bizarre\" respectivamente.\nEn 2012 participaron no disco homenaxe aos Resentidos \"\", aportando o tema \"Minusv\u00e1lida\". En novembro dese ano Metralletas Lecheras publicaron o EP de catro temas \"Et les Filles de la R\u00e9alit\u00e9\", gravado no estudio A Ponte de Tom\u00e1s Ageitos e no que se incl\u00fae unha versi\u00f3n do temas \"Mongoloid\" de Devo cantada en galego e bautizada como \"Mutenroi\".\nA finais de 2015 o selo Pantera e Iribarne Produci\u00f3ns publicou o EP recompilatorio \"Metralletas Lecheras\" con temas dos seus anteriores traballos, ademais de inclu\u00edr a canci\u00f3n \"Jesucristo\", sinxelo editado en abril de 2012. A banda presentou este lanzamento no mes de decembro no Liceo Mutante de Pontevedra xunto con Los Televisores. Dende ent\u00f3n Metralletas Lecheras permanece inactiva."}
{"id": "440302", "revid": "23204", "url": "https://gl.wikipedia.org/wiki?curid=440302", "title": "Choach\u00ed", "text": "Choach\u00ed \u00e9 un concello do departamento de Cundinamarca (Colombia), que se atopa na provincia de Oriente, a 42 km de Bogot\u00e1. A cabeceira municipal at\u00f3pase a unha altitude de 1924 m s. n. m., cunha temperatura media anual de 18 \u00b0C.\nToponimia.\nA orixe do nome do municipio \u00e9 muisca, ten m\u00faltiples interpretaci\u00f3ns dependendo do autor. Entre outras atopamos:\nHistoria.\nAntes da chegada dos espa\u00f1ois, na beira occidental do actual r\u00edo Blanco, hab\u00eda d\u00faas poboaci\u00f3ns ind\u00edxenas cuxos nomes en lingua muisca eran Tuche e Chiguach\u00ed, sendo a segunda onde hoxe se atopa o centro urbano de Choach\u00ed.\nA colonizaci\u00f3n empezou antes de 1563 coa chegada dos espa\u00f1ois Juan de Avellaneda, Francisco Lorenzo e Antonio Berm\u00fadez (fundador de Choach\u00ed), este \u00faltimo, soldado e compa\u00f1eiro de Gonzalo Jim\u00e9nez de Quesada, quen debido \u00e1 s\u00faa fidelidade e servizos militares foi nomeado encomendeiro pola Real Audiencia, nas terras do cacique Ubaque, correspond\u00e9ndolle a porci\u00f3n de Chiguach\u00ed.\nDo proceso adiantado por Diego de Villafa\u00f1e en 1563, en contra de Antonio Berm\u00fadez, menci\u00f3nase que o primeiro trazado da vila \u00f3 estilo espa\u00f1ol foi en 1560, pero este foi incendiado polo cacique Bosatiba. Isto obrigou a realizarse un novo e definitivo trazo en 1564 no sitio actual; tradicionalmente t\u00edvose como data fundacional o 29 de setembro de 1550, o que resultou ser incorrecto, pero mant\u00edvose o d\u00eda 29 de setembro como data que conmemora a festa patronal de san Miguel Arcanxo."}
{"id": "440305", "revid": "5132", "url": "https://gl.wikipedia.org/wiki?curid=440305", "title": "Jaka Bla\u017ei\u010d", "text": "Jaka Bla\u017ei\u010d, nado o 30 de xu\u00f1o de 1990 en Jesenice, \u00e9 un xogador profesional de baloncesto internacional esloveno que xoga no Bah\u00e7e\u015fehir Koleji da Basketbol S\u00fcper Ligi (BSL) turca. Cunha estatura de 1,96 metros pode xogar nas posici\u00f3ns de escolta e ala.\nTraxectoria.\nO 15 de setembro de 2015, asinou un contrato por tres tempadas co Baskonia da Liga ACB.\nO 16 de xullo de 2017, Bla\u017ei\u010d asinou co BC Andorra para a tempada 2017-18.\nO 9 de agosto de 2018, asinou un contrato dunha tempada co FC Barcelona."}
{"id": "440306", "revid": "7523", "url": "https://gl.wikipedia.org/wiki?curid=440306", "title": "Jaka Blazic", "text": ""}
{"id": "440307", "revid": "22570", "url": "https://gl.wikipedia.org/wiki?curid=440307", "title": "Yvonne Knibiehler", "text": "Yvonne Knibiehler, nada en 1922 , en Montpellier, \u00e9 unha acad\u00e9mica, ensa\u00edsta, historiadora e feminista francesa. Nai de tres fillos, profesora em\u00e9rita da universidade de Aix-en-Provence, especialista na\u00a0historia das mulleres e da maternidade, implicada en todas as grandes causas do s\u00e9culo\u00a0XX, \u00e9 autora de varios libros.\nTraxectoria.\nYvonne Knibiehler estudou na Universidade de Montpellier de 1940 a 1944. Licenciouse en Xeograf\u00eda e Historia en\u00a01945.\nEnsinou na escola secundaria en Nimes (Gard). Viviu en Marrocos\u00a0entre 1949 e 1954 e ensinou en\u00a0Oujda. Logo ensinou en Enghien (Seine-et-Oise), e, a continuaci\u00f3n, no Liceo Th\u00e9odore Aubanel en Avignon (Vaucluse) at\u00e9 1964. Despois traballou na\u00a0universidade, como axudante (1964), e como profesora (1970). Defendeu\u00a0a s\u00faa tese de doutoramento\u00a0en novembro de 1970 sobre\u00a0Fran\u00e7ois-Auguste Mignet, e, a continuaci\u00f3n, foi profesora (1972) na\u00a0Universidade de Provence (Aix-Marsella I). Retirouse\u00a0en 1984, despois de se especializar na historia das mulleres, a\u00a0familia e a\u00a0sa\u00fade.\n\"Moitas veces contra a corrente do pensamento dominante, demostrou en pleno combate feminista que a maternidade segu\u00eda sendo unha cuesti\u00f3n central da identidade feminina. Hoxe, cando m\u00e1is e m\u00e1is mulleres son incitadas a volver aos seus fogares, denuncia o cansazo das nais. \"(contracapa, \"Qui gardera les enfants ?\")"}
{"id": "440309", "revid": "89787", "url": "https://gl.wikipedia.org/wiki?curid=440309", "title": "Sylloge Nummorum Graecorum", "text": "Sylloge Nummorum Graecorum (SNG) \u00e9 un proxecto de investigaci\u00f3n emprendido pola British Academy en 1931, concibido inicialmente para a publicaci\u00f3n dos cat\u00e1logos das moedas da Antiga Grecia presentes tanto nas colecci\u00f3ns p\u00fablicas como nas privadas de Gran Breta\u00f1a e posteriormente ampliado a diferentes pa\u00edses do mundo.\nNacemento e evoluci\u00f3n do proxecto.\nNeste proxecto, inaugurado en 1931 coa publicaci\u00f3n da colecci\u00f3n de E. G. Spencer-Churchill, utilizouse a tradicional divisi\u00f3n numism\u00e1tica inaugurada no s\u00e9culo XVIII polo numism\u00e1tico austr\u00edaco Joseph Eckhel (1737-1798). Xa que logo, consid\u00e9ranse gregas as moedas das antigas culturas mediterr\u00e1neas, e excl\u00faense desa consideraci\u00f3n unicamente as emitidas baixo o poder de Roma e o seu Imperio.\nOs cat\u00e1logos publ\u00edcanse na modalidade \"in folio\", cun texto limitado colocado diante de cada ilustraci\u00f3n, para lle restar a estas o menos espazo posible, de xeito oposto \u00e1 tradici\u00f3n anterior. A partir de 1984, os novos cat\u00e1logos pasaron a publicarse predominantemente en formato A4.\nEsta mesma metodolox\u00eda foi tomada como propia, as\u00ed mesmo, por outros diversos pa\u00edses, que non s\u00f3 mantiveron o t\u00edtulo do proxecto sen\u00f3n que asumiron os criterios de catalogaci\u00f3n, baixo a coordinaci\u00f3n do Consello Internacional de Numism\u00e1tica (CIN). De feito, \u00e1 parte da trintena de volumes publicados polo Reino Unido, existen xa m\u00e1is doutros 120 editados noutros pa\u00edses europeos como Dinamarca, Francia, Alema\u00f1a, Grecia, Italia, Finlandia, Polonia, Eslovenia, Espa\u00f1a, Suecia, Su\u00edza, Hungr\u00eda, B\u00e9lxica, Bulgaria, Croacia e a Rep\u00fablica Checa, ademais de Rusia, Israel, Turqu\u00eda, Australia, Brasil e os Estados Unidos.\nEspa\u00f1a incorporouse ao proxecto en 1994 a trav\u00e9s das colecci\u00f3ns numism\u00e1ticas do Museo Arqueol\u00f3xico Nacional, que deron lugar \u00e1 publicaci\u00f3n dos seus tres primeiros volumes.\nO proxecto foi asumido en 1972 pola Uni\u00f3n Acad\u00e9mica Internacional (UAI), seguindo coordinado polo Consello Internacional de Numsimatica (CIN).\nOutros proxectos similares.\nA ra\u00edz do \u00e9xito deste proxecto, cre\u00e1ronse tam\u00e9n outros para diferentes series de emisi\u00f3ns monetarias, como o \"Sylloge Nummorum Romanorum\" (SNR) ou o \"Sylloge of Coins of the British Isles \"(SCBI)."}
{"id": "440311", "revid": "785", "url": "https://gl.wikipedia.org/wiki?curid=440311", "title": "Fundaci\u00f3n Lu\u00eds Seoane", "text": ""}
{"id": "440312", "revid": "1822", "url": "https://gl.wikipedia.org/wiki?curid=440312", "title": "Calco", "text": "O termo calco p\u00f3dese referir a:"}
{"id": "440314", "revid": "65337", "url": "https://gl.wikipedia.org/wiki?curid=440314", "title": "Catedral armenia de Lviv", "text": "A catedral armenia da Asunci\u00f3n da Virxe Mar\u00eda de Lviv (Ucra\u00edna) est\u00e1 situada na parte vella da cidade. At\u00e9 1945 funcionou como catedral da arquieparqu\u00eda cat\u00f3lica de Lviv, e dende 2000 fai a funci\u00f3n de catedral da eparqu\u00eda ortodoxa armenia de Ucra\u00edna.\nHistoria.\n1363-1945.\nUnha pequena igrexa armenia fora constru\u00edda entre 1363 e 1370, financiada por un comerciante armenio de Feodosia, e estabelecida como igrexa nai dunha eparqu\u00eda; dita igrexa ti\u00f1a como modelo a catedral de Ani da antiga cidade armenia de Ani. En 1437 o edificio foi rodeado cunha galer\u00eda de arcadas, da que s\u00f3 se conserva a m\u00e1is meridional. Logo de sufrir da\u00f1os nun incendio en 1527, foi erixido un novo campanario en 1571. En 1630 a nave principal foi ampliada, e foi novamente reconstru\u00edda en 1723.\nDende o s\u00e9culo XVII at\u00e9 1945 a catedral foi a s\u00e9 da arquieparqu\u00eda cat\u00f3lica armenia de Lviv, logo de que a eparqu\u00eda entrase en uni\u00f3n coa Igrexa cat\u00f3lica baixo a direcci\u00f3n de Miko\u0142aj Torosowicz e do seu sucesor Wartan Hunanian. A catedral debe o seu aspecto actual \u00e1s reformas levadas a cabo entre os anos 1908 e 1927 polo arcebispo J\u00f3zef Teodorowicz.\nDende 1945.\nLogo da segunda guerra mundial o territorio de Ucra\u00edna occidental foi anexionado pola Uni\u00f3n Sovi\u00e9tica, pasando a formar parte da RSS de Ucra\u00edna. As autoridades sovi\u00e9ticas decidiron rematar coa arquidiocese armenia, e arrestaron ao administrador apost\u00f3lico Dionizy Kajetanowicz, asasinado no gulag en 1954. Ademais de rematar co clero da arquieparqu\u00eda, a pr\u00e1ctica totalidade dos armenios galicianos foron trasladados forzosamente aos territorios da presente Polonia. A catedral foi pechada, e empregada como almac\u00e9n de arte sacra confiscada. A\u00ednda que a arquieparqu\u00eda cat\u00f3lica a\u00ednda existe oficialmente, est\u00e1 vacante dende a morte de Kajetanowicz.\nCoa ca\u00edda da Uni\u00f3n Sovi\u00e9tica as autoridades ucra\u00ednas cederon o templo \u00e1 Igrexa apost\u00f3lica armenia baixo a condici\u00f3n de que tanto cat\u00f3licos como ortodoxos orientais puideran usalo. En 1997 foi erixida unha eparqu\u00eda ortodoxa armenia con s\u00e9 en Lviv. O 18 de maio de 2003 a catedral foi reconsagrada polo catholicos de Etchmiadzin Karekin II e outros tres bispos apost\u00f3licos.\nDende 2009 a catedral foi sometida a un proceso de renovaci\u00f3n, financiado polo Ministerio de Cultura de Polonia en cooperaci\u00f3n coa Fundaci\u00f3n da Cultura e o Patrimonio dos Armenios Polacos con s\u00e9 en Varsovia.\nInterior e contorna.\nXunto \u00e1 parte norte da catedral hai un pequeno convento de irm\u00e1s bieitas armenias, e xunto \u00e1 parte norte o pazo episcopal, ambas as d\u00faas construci\u00f3ns do s\u00e9culo XVII. O interior actual \u00e9 en grande medida obra de Jan Henryk Rosen e J\u00f3zef Mehoffer. A catedral ten d\u00faas iconas milagrosas de san Gregorio o Iluminador e da Nai de Deus, tra\u00eddos no s\u00e9culo XVII dende Yazlovets."}
{"id": "440322", "revid": "1131", "url": "https://gl.wikipedia.org/wiki?curid=440322", "title": "Pallar\u00e9s", "text": ""}
{"id": "440337", "revid": "865", "url": "https://gl.wikipedia.org/wiki?curid=440337", "title": "Chicharr\u00f3n", "text": "Chicharr\u00f3n \u00e9 unha banda galega de indie rock baseada en Carballo formada no ano 2013. Ata a data leva publicados seis \u00e1lbums de estudio.\nHistoria.\nChicharr\u00f3n naceu no ano 2013 tras a separaci\u00f3n de Franc3s, cando o seu vocalista e guitarrista Alberto M. Vecino decidiu crear un poxecto m\u00e1is experimental con Alberto Gende. Pouco despois Gende morreu e Vecino contactou co seu irm\u00e1n, o guitarrista Diego Gende (Lowcost), e con Rub\u00e9n Dom\u00ednguez, cuxa banda Telephones Rouges separ\u00e1rase tam\u00e9n pouco antes, e os tres reiniciaron o novo proxecto.\nEn xu\u00f1o de 2014 publicaron o seu primeiro \u00e1lbum, \"Chicharr\u00f3n\", a trav\u00e9s do colectivo art\u00edstico Prenom . O disco gravouse no mes de marzo no estudio A Ponte de Tom\u00e1s Ageitos, que participou tocando a bater\u00eda, na parroquia compostel\u00e1 de Villestro.\nPosteriormente ingresaron a teclista Mar Catarina (Esposa) e o bater\u00eda Xurxo Meis, cambiando Rub\u00e9n Dom\u00ednguez os teclados polo baixo. Con esta formaci\u00f3n a banda gravou o seu segundo traballo, \"Postal\", escrito totalmente en galego. O \u00e1lbum foi publicado en marzo de 2016 por Prenom e foi novamente gravado no estudio A Ponte, coa masterizaci\u00f3n realizada no estudio Terraforma no H\u00edo, Cangas.\nNo ano 2017 Chicharr\u00f3n publicou dous sinxelos. O primeiro foi \"Contra acantilados\", lanzado no mes de marzo e xa coa voz de Mara P\u00e9rez, nova integrante da banda. A canci\u00f3n aparece na banda sonora do filme de Anxos Faz\u00e1ns \"A estaci\u00f3n violenta\". E o segundo sinxelo, editado no mes de setembro, foi \"Na cela\", un poema de Ant\u00eda Otero do seu libro \"O cuarto das abellas\".\nEn agosto de 2018 o grupo comezou a gravar o seu terceiro disco bautizado como \"Canci\u00f3ns cl\u00ednicas\". O \u00e1lbum foi gravado no Estudio Terraforma por Ib\u00e1n P\u00e9rez coa produci\u00f3n de Rub\u00e9n Dom\u00ednguez, e publicado a trav\u00e9s de Prenom o 9 de novembro dese ano.\nA meirande parte do seu cuarto \u00e1lbum de estudio, \"Unha fogueira intacta\", gravouse novamente no Estudio Terraforma en setembro de 2022. Outras partes grav\u00e1ronse entre Carballo, Vigo, San Vicente e Madrid en distintos momentos de 2019 e 2020. O traballo apareceu o 7 de abril de 2021 a trav\u00e9s de Ferror Records.\nA banda compuxo os temas para un novo traballo entre outubro e decembro do ano 2021. \"Erosi\u00f3n\" gravouse no seu local de ensaio en Carballo en xaneiro de 2022, ag\u00e1s as bater\u00edas que se gravaron no Grove. O \u00e1lbum foi editado a trav\u00e9s do selo Ferror Records o 1 de marzo de 2022."}
{"id": "440338", "revid": "98629", "url": "https://gl.wikipedia.org/wiki?curid=440338", "title": "Janaab' Pakal", "text": "Janaab' Pakal, finado o\u00a09 de marzo de 612,\u00a0foi un nobre maia do se\u00f1or\u00edo de B'aakal, cuxa cidade capital era Lakam Ha', hoxe co\u00f1ecida como a zona arqueol\u00f3xica de Palenque. En ocasi\u00f3ns \u00e9 erroneamente referido como Pakal I, sen motivo alg\u00fan, pois non chegou a ser ahau de Palenque. Alg\u00fans epigrafistas, como Peter Mathews, optaron por referirse a este personaxe como Pakal \u201co Vello\u201d.\nTraxectoria.\nMoi probablemente foi fillo de Yohl Ik'nal e irm\u00e1n m\u00e1is novo de Aj Ne' Ohl Mat. Exerceu un cargo secundario (\"ti'sakhuun\") do 608 \u00f3 610, este \u00faltimo ano foi nomeado \"yajawk' ahk\"' (se\u00f1or do lume) atacando exitosamente o sitio de Santa Elena. En abril de 611 o se\u00f1or\u00edo de B'aakal foi derrotado polo se\u00f1or\u00edo de Kaan, cuxa sede era Calakmul. A\u00ednda que Janaab' Pakal e o seu irm\u00e1n Aj Ne' Ohl Mat sobreviviron \u00e1 derrota, ambos morreron poucos meses despois, o 6 de marzo e 8 de agosto do 612 respectivamente.\nAj Ne' Ohl Mat, quen era o ahau do se\u00f1or\u00edo, morreu sen descendentes. En 612, foi sucedido por Sak K'uk', quen moi probablemente era filla de Janaab' Pakal, quen \u00e1 s\u00faa vez \u2014tres anos m\u00e1is tarde\u2014 entronizou \u00f3 seu fillo Pakal o Grande. O retrato de Janaab' Pakal (\u201co Vello\u201d) at\u00f3pase tallado en altorrelevo\u00a0no lado occidental do sartego de Pakal \u201co Grande\u201d, non as\u00ed o de Aj Ne' Ohl Mat, posiblemente pola vergo\u00f1a da derrota sufrida ante Calakmul."}
{"id": "440339", "revid": "23204", "url": "https://gl.wikipedia.org/wiki?curid=440339", "title": "Pakal o Vello", "text": ""}
{"id": "440340", "revid": "23204", "url": "https://gl.wikipedia.org/wiki?curid=440340", "title": "Janaab Pakal", "text": ""}
{"id": "440341", "revid": "23204", "url": "https://gl.wikipedia.org/wiki?curid=440341", "title": "Janahb Pakal", "text": ""}
{"id": "440342", "revid": "89787", "url": "https://gl.wikipedia.org/wiki?curid=440342", "title": "Peter Mathews", "text": "Peter Mathews, nado en 1951 en Camberra, \u00e9 un arque\u00f3logo, epigrafista e maianista australiano. Foi profesor da Universidade de Calgary e co-director do proxecto arqueol\u00f3xico de Naacht\u00fan. Tam\u00e9n foi profesor de arqueolox\u00eda e de xer\u00f3glifos maias na \"Universidade de La Trobe\".\nDatos biogr\u00e1ficos.\nGraduouse como arque\u00f3logo da Universidade de Calgary e m\u00e1is tarde da Universidade de Yale dunha mestr\u00eda e un doutoramento na mesma \u00e1rea acad\u00e9mica. En Yale, estudou con Michael D. Coe.\nDurante a d\u00e9cada de 1960 identificou e denominou artefactos arqueol\u00f3xicos provenientes do \"Sitio Q\" no Pet\u00e9n guatemalteco, presuntamente o xacemento co\u00f1ecido como La Corona.\nParticipou en 1973 na primeira mesa redonda de Palenque, Chiapas, en M\u00e9xico.\nEn 1997, xunto con outros colegas arque\u00f3logos mexicanos, foi secuestrado e atacado por un grupo de facinorosos cando trataron de impedir o saqueo dun xacemento arqueol\u00f3xico chamado \"El Cayo\", na conca do r\u00edo Usumacinta, Chiapas, preto da fronteira con Guatemala. O seu retorno \u00e1 civilizaci\u00f3n foi azaroso tal como el o relata."}
{"id": "440346", "revid": "23204", "url": "https://gl.wikipedia.org/wiki?curid=440346", "title": "Aj Ne' Ohl Mat", "text": "Aj Ne' Ohl Mat ou Ajen Yohl Mat, finado o 8 ou 11 de agosto de 612, foi un ahau do se\u00f1or\u00edo maia de B'aakal, cuxa cidade capital era Lakam Ha', hoxe co\u00f1ecida como a zona arqueol\u00f3xica de Palenque. Gobernou do 605 \u00f3 612 e tam\u00e9n \u00e9 co\u00f1ecido como Ac Kan ou Ah Lawal Mat.\nTraxectoria.\n\u00c9 moi probable que sexa fillo da s\u00faa antecesora Yohl Ik'nal e irm\u00e1n de Janaab' Pakal (Pakal \u201co Vello\u201d). De acordo \u00e1 conta longa do calendario maia, Aj Ne' Ohl Mat foi entronizado o 9.8.11.9.10 8 ok 18 muwan, \u00e9 dicir, o 1 de xaneiro do ano 605. Durante o seu goberno, a influencia do se\u00f1or\u00edo de B'aakal chegou at\u00e9 Santa Elena, \u00e1 marxe esquerda do r\u00edo San Pedro M\u00e1rtir, lugar que ser\u00eda unha fonte constante de conflito co se\u00f1or\u00edo de Kaan, cuxa sede foi Calakmul, a\u00ednda que probablemente nesa \u00e9poca a sede se atopase en Dzibanch\u00e9.\nO 4 ou 7 de abril de 611, o \u201cdivino se\u00f1or de Kaan\u201d ou \"k'uhul Kaan ajaw\", co\u00f1ecido como \"Serpe Enrolada\", derrotou a Palenque. Aj Ne' Ohl Mat e o seu irm\u00e1n Janaab' Pakal sobreviviron \u00f3 ataque. Trala derrota, a sociedade palencana dividiuse, unha parte emigrou a Tortuguero e outra regresou novamente a Palenque. Aj Ne' Ohl Mat morreu o 9.8.19.4.6 2 kimi 14\u00a0mol. Mentres tanto o seu irm\u00e1n Janaab' Pakal exerceu algunha clase de poder en Santa Elena, pero non accedeu \u00f3 trono de Palenque de maneira oficial, pois morreu o 6 de marzo de 612, antes que Aj Ne' Ohl Mat; o seu nome est\u00e1 descrito no sartego de Pakal o Grande.\nA\u00ednda que Sak K'uk' foi a sucesora \"de facto\" en Lakam Ha', houbo unha crise din\u00e1stica no se\u00f1or\u00edo de B'aakal. Unha facci\u00f3n da nobreza palencana, encabezada por Ik' Muuy Muwaan, estabeleceuse en Tortuguero. De feito, en Palenque non existen rexistros que indiquen as celebraci\u00f3ns do final do kat\u00fan do ano 613 (9.9.0.0.0 3 ajau 3 zotz)."}
{"id": "440347", "revid": "23204", "url": "https://gl.wikipedia.org/wiki?curid=440347", "title": "Ajen Yohl Mat", "text": ""}
{"id": "440348", "revid": "23204", "url": "https://gl.wikipedia.org/wiki?curid=440348", "title": "Ac Kan", "text": ""}
{"id": "440349", "revid": "23204", "url": "https://gl.wikipedia.org/wiki?curid=440349", "title": "Ah Lawal Mat", "text": ""}
{"id": "440351", "revid": "23204", "url": "https://gl.wikipedia.org/wiki?curid=440351", "title": "Aj Ne' Yohl Mat", "text": ""}
{"id": "440352", "revid": "85894", "url": "https://gl.wikipedia.org/wiki?curid=440352", "title": "Beatriz de la Fuente", "text": "Beatriz Ram\u00edrez de la Fuente, nada na\u00a0Cidade de M\u00e9xico\u00a0o\u00a06 de febreiro de 1929\u00a0e finada\u00a0ib\u00eddem\u00a0o\u00a020 de xu\u00f1o de 2005,\u00a0foi unha acad\u00e9mica, investigadora e historiadora mexicana, esposa do doutor Ram\u00f3n de la Fuente e nai do tam\u00e9n m\u00e9dico e ex-reitor da Universidade Nacional Aut\u00f3noma de M\u00e9xico (UNAM) Juan Ram\u00f3n de la Fuente.\nTraxectoria.\nCursou, con menci\u00f3n honor\u00edfica, estudos de licenciatura, mestr\u00eda e doutoramento en historia, no Colexio de Historia da Facultade de Filosof\u00eda e Letras da Universidade Nacional Aut\u00f3noma de M\u00e9xico (UNAM).\nEn 1959, comezou a impartir cursos de posgrao de Historia da arte na Universidade Iberoamericana (UIA) na cal chegou a ser profesora titular at\u00e9 1970. Deu cursos de Estudos Mesoamericanos na Facultade de Filosof\u00eda e Letras da UNAM.\nFoi directora da Escola de Historia da arte da Universidade Iberoamericana de 1963 a 1970. Foi directora do Instituto de Investigaci\u00f3ns Est\u00e9ticas da UNAM de 1980 a 1986.\nAcad\u00e9mica.\nMembro de n\u00famero da Academia de Artes de M\u00e9xico, foi a primeira muller en pertencer como membro \u00f3 Colexio Nacional, ingresando o 7 de maio de 1985. Membro do Bur\u00f3 Directivo do Comit\u00e9 Internacional d'Histoire de l'Art de 1979 a 1996, foi membro da Academia Mexicana da Historia de 1999 a 2005, e ocupou a cadeira 12.\u00a0Tam\u00e9n foi investigadora em\u00e9rita do Instituto de Investigaci\u00f3ns Est\u00e9ticas da UNAM.\nEidos de investigaci\u00f3n.\nAs s\u00faas investigaci\u00f3ns tiveron como eixo principal o estudo das manifestaci\u00f3ns art\u00edsticas da \u00e9poca prehisp\u00e1nica sendo especialista na cultura olmeca e nos murais da \u00e9poca prehisp\u00e1nica, interese que a levou a fundar e dirixir desde 1990 o proxecto \u00abA pintura mural prehisp\u00e1nica\u00bb en M\u00e9xico, por mor do cal, publicou varios libros como coordinadora e diversos artigos."}
{"id": "440353", "revid": "23204", "url": "https://gl.wikipedia.org/wiki?curid=440353", "title": "Beatriz Ram\u00edrez de la Fuente", "text": ""}
{"id": "440354", "revid": "5132", "url": "https://gl.wikipedia.org/wiki?curid=440354", "title": "Fontvieille", "text": ""}
{"id": "440355", "revid": "55340", "url": "https://gl.wikipedia.org/wiki?curid=440355", "title": "Cardeal (ave)", "text": ""}
{"id": "440356", "revid": "1131", "url": "https://gl.wikipedia.org/wiki?curid=440356", "title": "Fondo de Cultura Econ\u00f3mica", "text": "O Fondo de Cultura Econ\u00f3mica (FCE, ou simplemente \u201co Fondo\u201d) \u00e9 un grupo editorial en lingua castel\u00e1, asentado en M\u00e9xico, con presenza en todo o orbe hispanoamericano, sen fins de lucro e sostido parcialmente polo Estado.\nFoi fundado en 1934 por Daniel Cos\u00edo Villegas co prop\u00f3sito orixinal de prover de libros en castel\u00e1n \u00f3s estudantes da Escola Nacional de Econom\u00eda; moi axi\u00f1a estendeu o seu labor editorial a outras ciencias sociais: as humanidades, a literatura (sobre todo a escrita en castel\u00e1n), a divulgaci\u00f3n da ciencia e os libros para nenos e rapaces.\nO Fondo publicou m\u00e1is de 10 mil obras, das cales preto de 5 mil mant\u00e9\u00f1ense en circulaci\u00f3n, e conta cun cat\u00e1logo electr\u00f3nico de m\u00e1is de 1300 t\u00edtulos. Os seus libros formaron a xeraci\u00f3ns de lectores latinoamericanos, conta no seu cat\u00e1logo con 65 premios Nobel; 33 Premios Cervantes, 29 Pr\u00edncipe e Princesa de Asturias e m\u00e1is de 140 galardoados co de Ciencias e Artes.\nEn 1989, en reco\u00f1ecemento \u00f3 seu labor nos pa\u00edses de fala hispana, recibiu o Premio Pr\u00edncipe de Asturias de Comunicaci\u00f3n e Humanidades. En 1987,\u00a0\"La Gaceta\" ga\u00f1ou o Premio Nacional de Xornalismo de M\u00e9xico."}
{"id": "440357", "revid": "89787", "url": "https://gl.wikipedia.org/wiki?curid=440357", "title": "Tromboxano A2", "text": "O tromboxano A2 (TXA2) \u00e9 un tipo de tromboxano que producen as plaquetas activadas e ten propiedades protromb\u00f3ticas: estimula a activaci\u00f3n de novas plaquetas e incrementa a agregaci\u00f3n das plaquetas. Isto cons\u00e9gueo ao incrementar a expresi\u00f3n do complexo glicoproteico GPIIb/IIIa na membrana plasm\u00e1tica das plaquetas. O fibrin\u00f3xeno circulante \u00fanese a estes receptores en plaquetas adxacentes, aumentando a firmeza do co\u00e1gulo. O tromboxano A2 \u00e9 tam\u00e9n un vasoconstritor e \u00e9 especialmente importante durante as lesi\u00f3ns nos tecidos e a inflamaci\u00f3n. Tam\u00e9n se considera responsable da anxina de Prinzmetal (vasoespasmo de arteria coronaria).\nOs receptores que serven de mediadores das acci\u00f3ns do tromboxano A2 son os receptores de tromboxano A2. O receptor de tromboxano A2 humano (TP) \u00e9 un t\u00edpico receptor acoplado \u00e1 prote\u00edna G (GPCR) con sete segmentos transmembrana. Nos humanos ata agora clon\u00e1ronse d\u00faas variantes de empalme do receptor TP: TP\u03b1 e TP\u03b2.\nS\u00edntese e degradaci\u00f3n.\nO TXA2 x\u00e9rase a partir da prostaglandina H2 pola acci\u00f3n da tromboxano-A sintase nunha reacci\u00f3n metab\u00f3lica que xera cantidades aproximadamente iguais de \u00e1cido 12-hidroxiheptadecatrienoico (12-HHT). A aspirina inhibe irreversiblemente a ciclooxixenase 1 das plaquetas, impedindo a formaci\u00f3n de prostaglandina H2, e, por tanto, de tromboxano A2.\nO TXA2 \u00e9 moi inestable en soluci\u00f3n acuosa, xa que se hidroliza en 30 segundos \u00e1 forma bioloxicamente inactiva tromboxano B2. O 12-HHT, que antes se pensaba que era un bioproduto inactivo da s\u00edntese do TXA2, demostrouse recentemente que exerce varias importantes acci\u00f3ns, algunhas das cales est\u00e1n relacionadas coas acci\u00f3ns do TXA2. Debido \u00e1 s\u00faa curta vida media, o TXA2 funciona principalmente como un mediador aut\u00f3crino ou par\u00e1crino nos tecidos adxacentes que rodean o seu sitio de produci\u00f3n. A maior\u00eda das investigaci\u00f3ns sobre o TXA2 fix\u00e9ronse en realidade con an\u00e1logos sint\u00e9ticos como o U46619 e o I-BOP. Nos estudos en humanos, os niveis de 11-deshidrotromboxano B2 util\u00edzanse para medir indirectamente a produci\u00f3n de TXA2."}
{"id": "440358", "revid": "23204", "url": "https://gl.wikipedia.org/wiki?curid=440358", "title": "Fondo de Cultura Econ\u00f3mica de M\u00e9xico", "text": ""}
{"id": "440359", "revid": "27155", "url": "https://gl.wikipedia.org/wiki?curid=440359", "title": "TXA2", "text": ""}
{"id": "440367", "revid": "22570", "url": "https://gl.wikipedia.org/wiki?curid=440367", "title": "Quiscalus mexicanus", "text": "Quiscalus mexicanus \u00e9 unha especie de ave paseriforme da familia Icteridae orixinario de Am\u00e9rica do Norte e do Sur. Est\u00e1 estreitamente relacionado co \"Quiscalus major\" e o \"Quiscalus palustris\".\nDescrici\u00f3n.\nAmosa dimorfismo sexual, xa que os machos miden at\u00e9 43\u00a0cm de lonxitude (cunha cola case tan longa coma o corpo), pesan 230\u00a0g, e son negros cun lustre iridiscente. As femias son m\u00e1is pequenas; miden at\u00e9 33\u00a0cm de lonxitude, pesan 125\u00a0g, e son marr\u00f3ns. O seu canto \u00e9 unha mestura de sons fortes e estridentes. Son moi exitosos e intelixentes, quen de abrir bolsas e caixas de cart\u00f3n en busca de comida. Adoitan arredar a especies m\u00e1is pequenas e defenden os seus ni\u00f1os agresivamente emitindo un chasquido de alarma que pon en alerta \u00f3s demais."}
{"id": "440370", "revid": "89787", "url": "https://gl.wikipedia.org/wiki?curid=440370", "title": "Madame de La Fayette", "text": "Marie-Madeleine Pioche de la Vergne, condesa de La Fayette, m\u00e1is co\u00f1ecida como Madame de La Fayette, nada en Par\u00eds o 16 de marzo de 1634 e finada na mesma cidade o 25 de maio de 1693, foi unha escritora francesa, autora de \"A princesa de Cl\u00e8ves\", a primeira novela hist\u00f3rica de Francia e unha das primeiras novelas da historia da literatura.\nTraxectoria.\nMarie-Madeleine Pioche de la Vergne naceu no seo dunha famlia da pequena nobreza adi\u00f1eirada, que se mov\u00eda no ambiente do cardeal Richelieu. A s\u00faa nai, filla dun m\u00e9dico do rei, estaba ao servizo da duquesa Marie-Madeleine d\u2019Aiguill\u00f3n. O seu pai, Marc Pioche de la Vergne, encargado dos cabalos do rei, morreu cando ela ti\u00f1a quince anos. O ano seguinte, Marie-Madeleine entrou ao serizo da ra\u00ed\u00f1a Ana de Austria como dama de honor e comezou a adquirir unha educaci\u00f3n literaria con Gilles M\u00e9nage que lle ensinou italiano e lat\u00edn. Este \u00faltimo introduciuna nos sal\u00f3ns literarios m\u00e1is importantes, os da Marquesa de Rambouillet, da Marquesa de Plessis-Balli\u00e9re e de Madeleine de Scud\u00e9ry.\nEn 1650, a s\u00faa nai volveu casar con Renaud de S\u00e9vign\u00e9, t\u00edo de Marie de S\u00e9vign\u00e9; ambas as mulleres \"convert\u00e9ronse nas m\u00e1is \u00edntimas amigas do mundo para sempre\". En 1655 Marie-Madeleine, de 22 anos, casou cun nobre de Auvernia dezaoito anos m\u00e1is vello ca ela, Fran\u00e7ois Motier, conde de Lafayette, co que tivo dous fillos. A\u00ednda que marchou vivir co seu home aos dominios que este posu\u00eda en Auvernia e o Borbon\u00e9s, visitaba con frecuencia Par\u00eds, onde se fixo un lugar na corte e abriu o seu propio sal\u00f3n literario con grande \u00e9xito. Tralo nacemento de dous dos seus fillos, o benestar conxugal truncouse e Fran\u00e7ois de Lafayette pareceu desaparecer literalmente. Jean de La Bruy\u00e8re resumiu esa estra\u00f1a situaci\u00f3n do seguinte xeito:\nMarie-Madeleine de La Fayette contaba coa amizade de Henriqueta de Inglaterra, futura duquesa de Orle\u00e1ns, que lle encargou a s\u00faa biograf\u00eda; do Grand Arnauld e dos autores franceses Segrais e Huet, que escribiu o \"Trait\u00e9 de l\u2019origine des romans\" (\"Tratado da orixe das novelas\", publicado como prefacio da obra de Marie-Madeleine \"Za\u00efde\". Cando comezaron as sublevaci\u00f3ns da Fronda Marie-Madeleine mantivo a s\u00faa amizade co cardeal de Retz.\nEn 1659 quedou a vivir, definitivamente, en Par\u00eds e publicou en 1662 anonimamente \"La Princesse de Montpensier\". De 1655 a 1680 mantivo unha estreita amizade con La Rochefoucauld, do que dixo:\nLa Rochefoucauld presentou a Marie-Madeleine de La Fayette aos mellores escritores da \u00e9poca, entre eles a Racine e Boileau. En 1669 publicou o primeiro tomo de \"Za\u00efde\", unha novela hispano-marroqu\u00ed editada co pseud\u00f3nimo de Segrais, pero que era, sen d\u00fabida, de La Fayette. O d\u00e9cimo volume apareceu en 1671. \"Za\u00efde\" foi obxecto de m\u00faltiples reedici\u00f3ns e traduci\u00f3ns.\nA novela m\u00e1is c\u00e9lebre de La Fayette \u00e9 \"A princesa de Cl\u00e8ves\", publicada anonimamente en marzo de 1678. Esta obra, que obtivo un \u00e9xito inmenso, est\u00e1 considerada como a primeira novela francesa e un prototipo dos inicios das novelas psicol\u00f3xicas. Trata sobre unha muller casada que se ve inmersa nunha historia de amor censurable para a sociedade. A novela, que tivo gran repercusi\u00f3n entre os seus contempor\u00e1neos, parte dos modelos narrativos da s\u00faa \u00e9poca para crear unha obra narrativa m\u00e1is af\u00edn ao esquema da novela realista posterior.\nA morte de La Rochefoucauld en 1680 seguida pola do seu marido en 1683 obrig\u00e1rona a levar unha vida menos activa durante os \u00faltimos anos da s\u00faa vida. Retirouse totalmente da vida mundana para prepararse para a s\u00faa morte.\nTres das s\u00faas obras foron publicadas postumamente: \"La Comtesse de Tende\" (1718), \"Histoire de Madame Henriette d'Angleterre\" (1720) e \"M\u00e9moires de la cour de France\" (1731)."}
{"id": "440371", "revid": "47401", "url": "https://gl.wikipedia.org/wiki?curid=440371", "title": "Madame de la Fayette", "text": ""}
{"id": "440372", "revid": "98629", "url": "https://gl.wikipedia.org/wiki?curid=440372", "title": "Jon Lord", "text": "John Douglas Lord, m\u00e1is co\u00f1ecido como Jon Lord, nado en Leicester o 9 de xu\u00f1o de 1941 e finado en Londres o 16 de xullo de 2012, foi un m\u00fasico brit\u00e1nico famoso por pertencer ao grupo Deep Purple. Tocaba o \u00f3rgano Hammond e o piano e \u00e9 considerado un dos mellores da historia no seu campo. Comezou practicando este \u00faltimo instrumento \u00e1 idade de cinco anos, cando o seu pai decidiu que o pequeno Jon deber\u00eda ser un pianista cl\u00e1sico.\nTraxectoria.\nInicios.\nO pai de Lord, m\u00fasico de jazz, permitiu ao pequeno Jon tocar no piano do seu av\u00f3 \u00e1 temper\u00e1 idade de cinco anos. Logo de dous anos de tomar lecci\u00f3ns co seu profesor de m\u00fasica local Philip Lang, Lord recibiu o amor pola m\u00fasica de parte de Frederick Alt. Algo m\u00e1is tarde, recibiu algunhas lecci\u00f3ns do pianista John Palmer.\nA\u00ednda que a m\u00fasica cl\u00e1sica e o jazz foron o seu primeiro interese, foi o nacemento do rock and roll o que atraeu toda a s\u00faa atenci\u00f3n e, para decepci\u00f3n dos seus pais, decidiu non ingresar no Royal College of Music. Antes de comezar a ter \u00e9xito no rock, converteuse en mestre de escola de domingos, e tam\u00e9n actuou algo no teatro. Comezou a estudar actuaci\u00f3n no Little Theatre da s\u00faa cidade natal, Leicester, antes de mudarse a Londres en 1960 para entrar na Central School of Speech and Drama, transferida en 1962 ao Drama Centre London. Mentres tanto, durante 1960 converteuse nun activo membro do The Bill Ashton Combo. Logo, de 1960 a 1963, uniuse a The Don Wilson Quartet, que m\u00e1is tarde cambiou o nome a Red Bludds Bluesicians. Durante esa \u00e9poca Jon viuse sumamente influenciado por todos os organistas de jazz norteamericanos, como Jimmy McGriff, John Patton, Jack McDuff e moi especialmente por Jimmy Smith. Estes int\u00e9rpretes foron os que impuxeron o uso do \u00f3rgano Hammond no jazz. M\u00e1is tarde, co uso que lle deron ao Hammond no rock m\u00fasicos ingleses como Georgie Fame e Graham Bond, xestouse unha xeraci\u00f3n de m\u00fasicos cun son que marcou profundamente o mozo Jon.\nM\u00fasico profesional.\nEmpezou como m\u00fasico profesional en 1963 con The Art Wood Combo, m\u00e1is tarde renomeada como The Artwoods, unha banda brit\u00e1nica de rhythm and Blues fundada por Arthur Wood, irm\u00e1n m\u00e1is vello do guitarrista dos Rolling Stones, Ronnie Wood, e co que permaneceu ata mediados de 1967.\nAntes da s\u00faa disoluci\u00f3n cambiaronse o nome a Saint Valentine\u00b4s Day Massacre, gravando un sinxelo, tralo cal, Jon sumouse aos tam\u00e9n breves Santa Barbara Machine Head e The Flower Pot Men, con quen realizou xiras pero nunca gravou.\nLogo disto, Jon Lord aceptou unha oferta de quen fora cantante da por ent\u00f3n disolta banda The Searchers, Chris Curtis, para unirse aos Roundabout, embri\u00f3n de Deep Purple.\nJon Lord participou no primeiro \u00e1lbum de The Kinks, unha agrupaci\u00f3n brit\u00e1nica de rock and roll que alcanzou un notable \u00e9xito en Inglaterra. Jon foi contratado como sesionista xunto a outros m\u00fasicos, entre eles quen logo foi guitarrista de Led Zeppelin, Jimmy Page. En m\u00e1is dunha ocasi\u00f3n, Lord afirmou que participou en catro temas de The Kinks: \"You Really Got Me\", \"Bald Headed Woman\", \"Long Tall Sally\" e \"Lover Not A Fighter\", dous dos cales entraron no \u00e1lbum e os demais foron publicados en sinxelos.\nUnha vez consolidada a nova agrupaci\u00f3n de Deep Purple en 1968, con Ritchie Blackmore, Ian Paice, Rod Evans, Nick Simper e o propio Jon Lord (\u00e1 que m\u00e1is tarde os estudosos da m\u00fasica deron a denominaci\u00f3n \"Mark I\" por ser a primeira formaci\u00f3n do grupo) os Purple comezaron a traballar no que foi o seu primeiro \u00e1lbum. Lord foi o principal referente e quen levou as rendas en canto \u00e1 direcci\u00f3n art\u00edstica e musical do grupo ata o ano 1970, onde pasou a ga\u00f1ar predominio Ritchie Blackmore. Lord outorgou ao grupo un aut\u00e9ntico e particular son \"psicod\u00e9lico\", que a\u00ednda que na \u00e9poca era algo moi com\u00fan nos grupos de rock, deixaba percibir unha caracter\u00edstica particular que a fac\u00eda diferente \u00e1 dos demais e logo foi famosa en todo o mundo. Esa caracter\u00edstica foi outorgada desde o Mark I por Jon Lord xunto cos seus compa\u00f1eiros Ian Paice na bater\u00eda e Ritchie Blackmore na guitarra debido a que eles se preocupaban principalmente da parte musical mentres os baixistas (Nick Simper, Roger Glover ou Glenn Hughes) e os vocalistas (Rod Evans, Ian Gillan ou David Coverdale) de quenda en cada unha das diversas formaci\u00f3ns ata 1976 se encargaron de escribir as letras dos temas.\nO tres primeiros \u00e1lbums de Deep Purple conte\u00f1en moito do virtuosismo de Lord, caracterizado por longas e fren\u00e9ticas pasaxes de \u00f3rgano Hammond, con superposici\u00f3ns r\u00edtmicas e mel\u00f3dicas de \u00f3rgano e co uso dos altofalantes rotatorios Leslie, que outorgan ao Hammond o seu particular son. Non foi ata 1969, xusto logo da substituci\u00f3n de Nick Simper e Rod Evans (baixista e cantante, respectivamente, do grupo) polos novos membros Ian Gillan e Roger Glover, que chegou a primeira fusi\u00f3n entre unha orquestra filharm\u00f3nica cl\u00e1sica e un grupo de rock, interpretando unha peza cl\u00e1sica composta por tres movementos obra integra de Jon Lord, \"Concerto for group and orchestra\".\nPara superar o problema de non ser reco\u00f1ecidos amplamente en Inglaterra e tam\u00e9n para satisfacer as s\u00faas arelas de proxectos fara\u00f3nicos, Jon Lord propuxo ao representante do grupo realizar un concerto para Grupo e Orquestra, unindo os seus dous grandes amores, a m\u00fasica cl\u00e1sica e o rock nunha extravagancia musical que foi plasmada nun \u00e1lbum en vivo, gravado no Royal Albert Hall de Londres, tralo cal recibiron unha ovaci\u00f3n do p\u00fablico durante quince minutos.\nLogo do \u00e9xito do \"Concerto\", Lord converteuse nun dos xestores do son do \u00f3rgano Hammond no \u00e1mbito da m\u00fasica hard rock (xunto a Uriah Heep), en parte grazas ao \u00e1lbum \"In Rock\" de 1970, sendo o pioneiro en introducir pasaxes musicais pr\u00f3ximos ao son dun \u00f3rgano de igrexa, poderosos \"ruxidos\", r\u00e1pidos s\u00f3s de virtuosismo desbordante, acompa\u00f1amento con distorsionados \"riffs\" e o comezo da inmortal relaci\u00f3n musical con Ritchie Blackmore, todo dentro do contexto da m\u00fasica de Deep Purple.\nParalelamente ao seu traballo en Deep Purple, de 1968 ao 1976, Lord seguiu traballando nos seus proxectos solistas. O primeiro deles foi un encargo da BBC como resultado do \u00e9xito que xerara o \"Concert for Group and Orchestra\". Devandito traballo chamouse \"Gemini Suite\" e foi gravado en vivo, no Royalt Albert Hall de Londres con Deep Purple e o Light Music Society na orquestra, dirixida por Malcom Arnold, quen tam\u00e9n fora o director de orquestra do Concerto.\nEste material foi posteriormente relanzado en 1971 como obra solista de Lord (non en colaboraci\u00f3n co resto de Deep Purple, sen\u00f3n con s\u00f3 dous dos seus membros, Ian Paice e Roger Glover) habendo cambios nos arranxos musicais e sendo gravado en estudio e participando ademais outros m\u00fasicos de sesi\u00f3n.\nTam\u00e9n durante 1971, Lord, xunto a Tony Ashton e outros m\u00fasicos, realizou a m\u00fasica para un filme titulado \"The Last Rebel\", consistente en d\u00faas pezas musicais: \"The Last Rebel\" e \"You, Me and a Friend of Mine\".\nOutros traballos posteriores aos nomeados foron \"First of the Big Bands\" de 1974, en coautor\u00eda co seu amigo Tony Ashton e \"Windows\" (do mesmo ano que o anterior) xunto a Eberhard Schoener.\nTrala separaci\u00f3n de Deep Purple en 1976 formou Paice, Ashton &amp; Lord, grupo que formou xunto ao seu amigo persoal Tony Ashton, \u00e1 bater\u00eda de Purple, Ian Paice, ademais de quen fose daquela guitarrista de Whitesnake, Bernie Marsden, e ao baixista Paul Mart\u00ednez. Con eles gravou un s\u00f3 \u00e1lbum, \"Malice in Wonderland\", para logo disolverse a agrupaci\u00f3n, debido principalmente ao abuso de Tony Ashton co alcol. Durante 1976 tam\u00e9n editou \"Sarabande\", unha obra composta integramente por el.\nAo redor de dous anos despois, en 1978, pasou a formar parte de Whitesnake, agrupaci\u00f3n que puxera en marcha David Coverdale, ex cantante de Deep Purple nas Mark III e Mark IV. Permaneceu al\u00ed ata 1984, cando pasou ao reformado Deep Purple, previo ao cal, en 1982, editou un novo traballo solista tam\u00e9n integramente composto por el excepto un tema, \"Say it\u00b4s all right\", en colaboraci\u00f3n con Elmer Gantry.\nDurante a s\u00faa permanencia no reunido Purple (1984 a 2002), Jon Lord editou un novo proxecto solista titulado \"Pictured Within\", de 1998, que mostrou unha faceta un tanto nost\u00e1lxica de Lord en parte debido \u00e1 recente morte do seu pai. Outro \u00e9xito foi a reencarnaci\u00f3n do \"Concert for Group and Orchestra\", que Lord compuxera trinta anos antes pero do cal se perderon as partituras orixinais, quedando como \u00fanico rastro do mesmo \"Concerto\", o \u00e1lbum que foi gravado en vivo e o filme de devandita presentaci\u00f3n. Un compositor holand\u00e9s de nome Marco de Goeij estivera reconstru\u00edndo as partituras do evento coa axuda dos \u00fanicos rexistros mencionados (o filme e o \u00e1lbum). P\u00faxose en contacto con Lord, quen estivera tratando de reconstru\u00edr a m\u00fasica, pero ao ver que Marco ti\u00f1a terminados case completamente os tres movementos en que consist\u00eda a obra, Lord quedou pasmado de asombro e xuntos puideron terminar de reconstru\u00edr as partituras, celebr\u00e1ndose o evento xusto para o trix\u00e9simo aniversario da s\u00faa creaci\u00f3n cunha xira mundial en 1999, onde interpretaron o Concerto xunto con cl\u00e1sicos de Deep Purple.\nO seu \u00faltimo \u00e1lbum gravado con Deep Purple foi \"Abandon\", tralo cal no 2003 canso das continuas xiras, se retirou da banda amistosamente para continuar coa s\u00faa carreira solista.\nMorte.\nEn agosto de 2011, fixo p\u00fablico que estaba a loitar contra un cancro e no seu sitio web afirmou: \"Gustar\u00edame que todos os meus amigos, seguidores, fans e compa\u00f1eiros de viaxe soubesen que estou a loitar contra un cancro e que, en consecuencia, me tomarei un descanso das actuaci\u00f3ns mentres dure o tratamento e a cura. Seguirei escribindo m\u00fasica, no meu mundo simplemente ha de ser parte da terapia, e espero de todo coraz\u00f3n estar de volta en boa forma o pr\u00f3ximo ano\".\nFaleceu o 16 de xullo de 2012 por unha embolia pulmonar, complicaci\u00f3n da s\u00faa enfermidade de base, nun hospital en Londres."}
{"id": "440376", "revid": "98629", "url": "https://gl.wikipedia.org/wiki?curid=440376", "title": "Ceftizoxima", "text": "Ceftizoxima \u00e9 un antibi\u00f3tico beta-lact\u00e1mico pertencente \u00e1 terceira xeraci\u00f3n de cefalosporinas. Foi comercializado baixo o nome de \"Cefizox\" pero xa est\u00e1 discontinuada de moitos mercados, inclu\u00edndo o estadounidense.\nEspectro de acci\u00f3n.\nCeftizoxima pos\u00fae un espectro semellante a outras cefalosporinas da mesma xeraci\u00f3n, coma cefotaxima. Ten actividade fronte diversos microorganismos:\nBacterias grampositivas\nBacterias gramnegativas\nNon obstante, os Enterococcus spp, Listeria monocytogenes e Pseudomonas aeruginosa son resistentes.\nIndicaci\u00f3ns cl\u00ednicas.\nCeftizoxima foi aprobado pola FDA para infecci\u00f3n respiratoria, infecci\u00f3n urinaria, gonorrea, infecci\u00f3n abdominal, infecci\u00f3n de pel e partes brandas, meninxite por Neisseria meningitidis e infecci\u00f3n \u00f3sea.\nEmbarazo e lactaci\u00f3n.\nCeftizoxima non demostrou danos fetais en animais, mais non se experimentou en humanos. Excr\u00e9tase en pequenas cantidades no leite materno."}
{"id": "440382", "revid": "23204", "url": "https://gl.wikipedia.org/wiki?curid=440382", "title": "Calco (moeda)", "text": "O calco (do grego: \"\u03c7\u03b1\u03bb\u03ba\u03cc\u03c2\" -\"chalk\u00f2s\", \"cobre\") foi unha moeda da Antiga Grecia cu\u00f1ada en bronce, propia da \u00c1tica.\nHistoria.\nDo mesmo xeito ca outras moedas de bronce, a s\u00faa circulaci\u00f3n comezou a cobrar importancia cara ao remate da \u00e9poca helen\u00edstica.\nNo sistema monetario da Antiga Grecia, o calco era a moeda divisionaria m\u00e1is pequena co\u00f1ecida. En funci\u00f3n dos diferentes padr\u00f3ns monetarios, esta moeda pod\u00eda equivaler a unha oitava o ben a unha duod\u00e9cima parte do \u00f3bolo, que era unha moeda de prata. Deste xeito, en Atenas e nos imperios sele\u00facida e tolemaico, o calco equival\u00eda \u00e1 oitava parte do \u00f3bolo; por\u00e9n, no Peloponeso, en Beocia, en Tesalia, en Xonia e no Mar Exeo o \u00f3bolo estaba dividido en 12 calcos.\nO calco no sistema monetario da Antiga Grecia.\nAs equivalencias do calco coas outras moedas daquela \u00e9poca son as seguintes:\nDivisores e m\u00faltiplos.\nDivisores.\nExistiu un debate sobre a posible existencia de subdivisi\u00f3ns do calco. Botando man da documentaci\u00f3n antiga, unha listaxe de pagamentos descuberta en 1905 Preto de Mesene daba a entender que as divisi\u00f3ns do calco foron utilizadas a finais do per\u00edodo helen\u00edstico, polo menos en Mesene. No entanto, outras fontes comunmente utilizadas, como o \"Onomasticon\" de Xulio Polux, non mencionaban subdivisi\u00f3n ningunha do calco.\nHoxe co\u00f1\u00e9cense dous divisores do calco:"}
{"id": "440383", "revid": "15490", "url": "https://gl.wikipedia.org/wiki?curid=440383", "title": "O pagamento do tributo", "text": "O Pagamento do tributo ou O Tributo, \u00e9 un fresco, obra do pintor do Renacemento, Masaccio, que forma parte da decoraci\u00f3n da Capela Brancacci na igrexa de Santa Mar\u00eda del Carmine de Florencia, na que o tema xen\u00e9rico eran as historias de san Pedro, patr\u00f3n da familia Brancacci.\nO traballo, datable cara 1425, ocupa unha superificie de 2,55 x 5,98 metros e retrata un episodio desas historias de san Pedro no que Xes\u00fas conv\u00eddao a paga-lo tributo esixido por un recadador de impostos para entrar na cidade de Cafarna\u00fan. Esta escena \u00e9 universalmente reco\u00f1ecida como un dos cumes m\u00e1is altos da arte masaccesca a comezos do Renacemento.\nA Capela Brancacci.\nOs frescos da Capela Brancacci son un enigma para os estudosos por mor da falta de documentaci\u00f3n oficial. A hip\u00f3tese m\u00e1is admitida \u00e9 que a capela Brancacci, foi fundada arredor de 1366-1367 por Piero di Piuvichese Brancacci. Posteriormente, o seu sobri\u00f1o e herdeiro, Felice Brancacci, nalg\u00fan momento entre 1423 e 1425 encargou ao pintor Masolino a decoraci\u00f3n das paredes cunha serie de frescos da vida de San Pedro. Pedro era o nome do fundador e o santo patr\u00f3n da familia Brancacci, e tam\u00e9n se entende a elecci\u00f3n do santo como un apoio ao papado romano durante o Gran Cisma.\nCando Masolino recibiu o encargo da realizaci\u00f3n contou coa axuda dun Masaccio a\u00ednda mozo co que xa colaborara anteriormente en Sant'Anna Metterza. Cando en 1425, Masolino emprendeu viaxe a Hungr\u00eda, Masaccio quedou ao cargo dos frescos onde traballou sen os rematar pois, en 1428, tivo que marchar a Roma, onde morreu. Finalmente, sobre 1480 foron rematados por Filippino Lippi. Por\u00e9n, o fresco do Tributo, \u00e9 considerado unha obra propia de Masaccio.\nA decoraci\u00f3n comeza no rexistro superior, destru\u00eddo no s\u00e9culo XVIII, con dous lunetos de Masolino e dous semilunetos de Masaccio e Masolino respectivamente, nos que se atoparon restos de sinopia. A decoraci\u00f3n continuou nos rexistros medio e inferior que se conservaron at\u00e9 hoxe. Coa expulsi\u00f3n do comitente, Felice Brancacci, da cidade en 1436, os frescos quedaron definitivamente interrompidos e, en parte, elimin\u00e1ronse os retratos da familia Brancacci. En 1480, cincuenta anos m\u00e1is tarde, foron completados por Filippino Lippi, que tentou adapta-lo seu propio estilo \u00e1s caracter\u00edsticas do primeiro Renacemento, cando se comezaron. Os frescos foron admirados e estudados por xeraci\u00f3ns enteiras de artistas florentinos que \u00edan aprender os elementos b\u00e1sicos do oficio: a forma, a luz e o espazo. Mesmo Miguelanxo copiou o san Pedro que paga o tributo nun debuxo que se conserva na actualidade no Kupferstichkabinett de M\u00fanic.\nDurante os s\u00e9culos seguintes, os frescos foron alterados e sufriron danos. En 1746, os rexistros superiores foron repintados por Vincenzo Meucci, que cubriu a maior parte da obra Masolino. A escena do Tributo, que se salvou do repintado, viuse afectada polo ennegrecemento a causa dun lume producido en 1771 que destru\u00edu gran parte da bas\u00edlica. Co paso do tempo, estas circunstancias influ\u00edron nos estudos sobre a obra de Masaccio pois levou a pensar que ti\u00f1a un estilo de cores sombr\u00edas e escuras; finalmente, moitos destes estudos foron rexeitados trala gran restauraci\u00f3n que se levou a cabo entre 1983-1990 en que se recuperou a brillante policrom\u00eda orixinal a pesar de que, noutras partes, as pinturas sufriran danos irrepar\u00e1beis, sobre todo nas zonas que se pintaran como \"un secco\": no Tributo, as follas das \u00e1rbores desapareceran e a t\u00fanica de Cristo perdeu gran parte do seu brillo azul orixinal.\nDescrici\u00f3n.\nA escena amosa tres episodios consecutivos que s\u00f3 aparecen no Evanxeo de Mateu (17:24-27); o cal, segundo a tradici\u00f3n cristi\u00e1, fora tam\u00e9n recadador de impostos antes de seguir a Cristo:\nA pasaxe foi explicada como unha lexitimaci\u00f3n da primac\u00eda da autoridade civil fronte \u00e1 relixiosa e, a mi\u00fado, aparece en uni\u00f3n con outra pasaxe que \u00e9 o epidosido de \"dar ao C\u00e9sar...\" que v\u00e9n relatado en Matei 22:15-22 no que un grupo de fariseos tenta enganar a Cristo para que se incrimine a si mesmo, cando lle preguntan se \"\u00e9 licito dar tributo ao C\u00e9sar, ou non\"; Cristo pide unha moeda e pregunta de quen \u00e9 a imaxe que est\u00e1 al\u00ed representada. Ao indicarlle que \u00e9 o C\u00e9sar, el afirma \"D\u00e1delle ao C\u00e9sar o que \u00e9 do C\u00e9sar e a Deus o que \u00e9 de Deus\". Igualmente, na pasaxe queda confirmada a escasa idade dos ap\u00f3stolos pois, a expresi\u00f3n \"paga por ti e por min\", probablemente significa que tan s\u00f3 Cristo e Pedro te\u00f1en que paga-lo tributo pois o resto dos ap\u00f3stolos estar\u00edan exentos como t\u00f3dolos mozos da \u00e9poca.\nA obra retrata tres momentos diferentes, habilmente colocados consecutivamente mediante un sistema de xestos e miradas dos protagonistas: a petici\u00f3n do tributo a Xes\u00fas e os ap\u00f3stolos (no centro), a pesca de Pedro (esquerda), e o pagamento do tributo (\u00e1 dereita). Como no caso de \"Expulsi\u00f3n do Para\u00edso\", tam\u00e9n aqu\u00ed, a escena non representa fielmente a pasaxe b\u00edblica sen\u00f3n que ten algunhas licenzas.\nNo centro, aparece Cristo entre os ap\u00f3stolos (con cadanseu nimbo), unha t\u00edpica representaci\u00f3n dos primeiros cristi\u00e1ns, fronte a un cobrador de impostos que, ao mesmo tempo que esixe os cartos para entrar na cidade mediante a man esquerda aberta, coa dereita indica a porta da cidade. O robusto cobrador de impostos aparece representado coa cl\u00e1sica t\u00fanica curta propia da \u00e9poca, mentres vira as costas e o seu rostro permanece na sombra, seguindo un convencionalismo tradicionalmente reservado para os malvados como Xudas Iscariote ou o dia\u00f1o. Cristo, imperturb\u00e1bel (\"D\u00e1delle ao C\u00e9sar o que \u00e9 do C\u00e9sar e a Deus o que \u00e9 de Deus\") ordena a Pedro (vestido cun tecido azul e cun manto amarelo) cun xesto elocuente, que vaia \u00e1 beira do lago, onde vai atopar un peixe que na gorxa leva a moeda. Pedro semella sorprendido coa orde (as cellas est\u00e1n engurradas), e tam\u00e9n sinala para a esquerda, como pedindo a confirmaci\u00f3n da orde ao mesmo tempo que gu\u00eda a mirada do espectador para a seguinte escena da historia.\nNa parte esquerda, aparece Pedro, na beira do lago, coa capa ao seu car\u00f3n para ter liberdade de movementos, vese pequeno e solitario, con naturalidade abrindo a boca do peixe onde, milagrosamente, atopa unha moeda. A figura \u00e9 moi expresiva, cunha disposici\u00f3n moi realista e expresiva das pernas do ap\u00f3stolo o que amosa, por parte de Masaccio, m\u00e1is a procura dunha postura naturalista por parte do ap\u00f3stolo mentres relega, en contra da pr\u00e1ctica habitual da \u00e9poca, o milagre a unha posici\u00f3n secundaria.\nNa parte da dereita, Pedro, vai paga-lo tributo entregando, con certa solemnidade, a moeda na man do recadador. Este, semella presuntuoso e altivo ignorando o milagre que v\u00e9n de suceder. \u00c1mbolos dous est\u00e1n lixeiramente separados do resto do grupo e a estrutura arquitect\u00f3nica serve de pano de fondo.\nA composici\u00f3n.\nA composici\u00f3n ten unha grande importancia pois est\u00e1 realizada en tres escenas consecutivas mais non ordenadas. A escena parte do centro e principia coa esixencia do recadador de impostos. A cabeza de Cristo \u00e9 o punto de fuga no que converxen as li\u00f1as e queda convertido, as\u00ed, no fulcro de toda a obra. De seguido, tanto Cristo como Pedro sinalan \u00f3 lado esquerdo da pintura onde se produce a seguinte nun espazo no fondo: Pedro saca a moeda da boca do pez. Finalmente na escena final, \u00e1 dereita, Pedro paga ao recadador.\nTodo est\u00e1 organizado pola perspectiva e ese mesmo patr\u00f3n de perspectiva, repres\u00e9ntase tam\u00e9n na parede oposta, onde Masolino pintara \"A curaci\u00f3n do lisiado e a resurecci\u00f3n de Tabita\", mais, neste caso, no punto de fuga non hai ning\u00fan elemento significativo e as diferentes escenas aparec\u00edan dispersas, con relaci\u00f3ns moi leves.\nNa dereita, onde est\u00e1n Pedro e o recadador, unha arquitectura representa o \u00e1mbito urbano con contrastes de espazos baleiros e outros cheos (cun soportal que se avanza cara a f\u00f3ra, etc.).\nNa parte traseira do \"Tributo\", predomina a observaci\u00f3n naturalista. Masaccio pintou unha paisaxe viva e realista como nunca se vira ata ent\u00f3n na pintura. Aparecen unhas \u00e1rbores (cuxas follas perd\u00e9ranse pola mala conservaci\u00f3n) e monta\u00f1as que tenden a desaparecer polo horizonte, as\u00ed como nubes nun ceo, que \u00e9 moito m\u00e1is realista c\u00f3s ceos que Masolino adoitaba pintar. As monta\u00f1as, son m\u00e1is realistas e rompen coa tradici\u00f3n das rochas afiadas, que son empregadas por Giotto e os seus seguidores, que contin\u00faan a tradici\u00f3n bizantina.\nAdemais dunha unificaci\u00f3n espacial, tam\u00e9n hai unha unificaci\u00f3n lum\u00ednica, cunha fonte de luz que prov\u00e9n do lado dereito, onde se pode ver a fiestra dunha capela, que determina o \u00e1ngulo das sombras.\nT\u00e9cnica.\nO fresco do \"Tributo\" realizouse en 32 d\u00edas de traballo e nesta obra manif\u00e9stase, m\u00e1is ca nunca, a t\u00e9cnica de Masaccio, que consist\u00eda na composici\u00f3n sint\u00e9tica dos volumes das figuras mediante a xustaposici\u00f3n de luz e cor, en vez do m\u00e9todo tradicional de definici\u00f3n de formas con nitidez e, de seguido, adicarse a marcar con coidado os detalles, como revela o estilo m\u00e1is tradicional, por exemplo, de Masolino. Masaccio, con fondos e cos reflexos en branco, modelou rapidamente as contornas das figuras d\u00e1ndolles un aspecto pl\u00e1stico nunca antes visto, o que as converte en estatuas monumentais pintadas.\nMasaccio realizou, con esta obra, unha verdadeira revoluci\u00f3n na pintura, que s\u00f3 alg\u00fans dos seus disc\u00edpulos foron quen de entender e aplicar. Tanto foi as\u00ed que Filippino Lippi, que rematou os frescos da capela na d\u00e9cada de 1480 abandonou esa t\u00e9cnica para empregar a m\u00e1is tradicional, na que se daba m\u00e1is importancia \u00e1 precisi\u00f3n do debuxo preparatorio e \u00e1 contorna da li\u00f1a.\nEstilo.\nA iluminaci\u00f3n, m\u00e1is que o debuxo da contorna, define a forma pl\u00e1stica das figuras, facendo que se asemellen a voluminosas esculturas.\nCristo \u00e9 o centro xeom\u00e9trico e o espiritual da escena. A s\u00faa cabeza, en base a un suave debuxo, tradicionalmente foi atribu\u00edda \u00e1 man de Masolino grazas ao efecto de comparaci\u00f3n, por exemplo, coa cabeza de Ad\u00e1n no episodio pr\u00f3ximo da \"Tentaci\u00f3n de Ad\u00e1n e Eva\", realizado por este pois a cabeza do Cristo presenta unha suave difuminaci\u00f3n, en contraste coas duras sombras que aparecen nas cabezas dos ap\u00f3stolos. Ademais da diferenza estil\u00edstica, tam\u00e9n hai outros posibles argumentos para xustificar a axuda de Masolino pois este, tam\u00e9n se vira beneficiado da axuda de Masaccio na resoluci\u00f3n da perspectiva no episodio da curaci\u00f3n do lisiado, ou na pintura da paisaxe no episodio contiguo da \"Predicaci\u00f3n de san Pedro\". Con todo, hai autores como Baldini que discrepan e a atrib\u00faen, tam\u00e9n a Masaccio que quizais se puido inspirar nun debuxo de Masolino.\nO grupo central, coa caracter\u00edstica disposici\u00f3n en semic\u00edrculo est\u00e1, probablemente, inspirado no grupo escult\u00f3rico dos \"Catro santos coroados\" de Nanni di Banco. Ao contrario do escultor, Masaccio non estaba interesado en facer referencia \u00e1 antiga arte romana, como o demostran as roupaxes, e a\u00ednda que realiza estudos dos detalles das estatuas antigas, non as imita. A disposici\u00f3n tam\u00e9n poder\u00eda derivarse das representaci\u00f3ns cristi\u00e1s primitivas de Cristo entre os ap\u00f3stolos.\nO grupo de ap\u00f3stolos parece estar colocado no espazo en torno a Cristo con coherencia e o seu conxunto parece quere reafirmar a vontade da s\u00faa persoa e a s\u00faa centralidade. A partir deste s\u00f3lido semic\u00edrculo, o espazo exp\u00e1ndese cara a f\u00f3ra, guiando o ollo do espectador mediante os xestos dos protagonistas, e doutros elementos como as \u00e1rbores que van empequenecendo. S\u00f3 dous dos disc\u00edpulos poden identificarse con certo grado de certeza: Pedro coa s\u00faa barba e cabelo cunha iconograf\u00eda t\u00edpica, e o seu atuendo azul e amarelo, e Xo\u00e1n, o novo home sen barba parado a car\u00f3n de Cristo. A cabeza de Xo\u00e1n lembra as esculturas romanas, e aparece cun rostro moi similar doutro disc\u00edpulo da dereita. Suponse que a persoa \u00e1 beira deste disc\u00edpulo \u00e9 Xudas , cuxa cara escura e sinistra reflicte a do recaudador de impostos.{Sfnp|Adams|2001|p=98}} Tense especulado, primeiro por Vasari, que o rostro da dereita vestido de cor vermella, que semella estar cunhas caracter\u00edsticas moi ben definidas con barba e bigote \u00e9 un autorretrato do propio Masaccio, como Tom\u00e9 mais hoxe en d\u00eda p\u00e9nsase que ser\u00eda un retrato do propio Felice Brancacci. Este aparece vestido coma un monxe carmelita, o que ser\u00eda unha referencia \u00e1 orde que coida a capela e \u00e1s relaci\u00f3ns coa familia.\nNa escena da dereita, as d\u00faas figuras monumentais de Pedro e o recadador de impostos est\u00e1n firmemente plantadas no chan e p\u00f3dese percibir o volume das s\u00faas masas a trav\u00e9s so efecto de clarescuro.\nInterpretaci\u00f3ns.\nA escena do \"Tributo\" foi representada raramente polos artistas fronte a outros episodios de san Pedro m\u00e1is com\u00fans na historia da arte. Neste caso \u00e9 unha escena importante pois, pola s\u00faa posici\u00f3n, romp\u00eda a secuencia cronol\u00f3xica do resto das escenas da capela, presentes de cando exist\u00eda o rexistro superior, e que continuaba co \"Arrepentimento de Pedro\" e o \"Pasce oves meas\". As interpretaci\u00f3ns que se poden aplicar \u00e1 escena son varias e moi complexas e a m\u00e1is com\u00fan \u00e9 que Masaccio quere aqu\u00ed representar unha etapa na historia da humanidade, na que Cristo fai uso da axuda da Igrexa, aqu\u00ed representada por Pedro. De feito, todo o programa iconogr\u00e1fico do conxunto da Capela Brancacci pretende salientar o papel principal da Igrexa para a salvaci\u00f3n da humanidade, especialmente despois de que o Concilio de Constanza (1418) rematara co cisma de Occidente. O verdadeiro milagre deste obra \u00e9 a fe que Pedro demostra ter na persoa de Cristo. Pedro, en realidade, obedece cegamente a estra\u00f1a orde de Cristo de ir \u00e1 beira do lago de Tiberiades e atopar dentro da boca dun peixe os cartos para pagar o cobrador de impostos. Mais, O \"tributo\" ao que se fai referencia no fresco, non era un imposto establecido polos romanos, sen\u00f3n que era o tributo imposto por Mois\u00e9s a t\u00f3dolos maiores de 20 anos, durante o \u00e9xodo de Exipto, como \"recordo ante o Se\u00f1or, pola redenci\u00f3n das s\u00faas vidas\". Cristo, en tanto que fillo de Deus, no ti\u00f1a porqu\u00e9 pagalo mais ao facelo indica que non \u00e9 el o que se \"redime\" sen\u00f3n que el redimir\u00e1 a moitos, coa s\u00faa vida.\nNoutras interpretaci\u00f3ns, ademais de celebra-la divina sabedor\u00eda, relaci\u00f3nase a escena con sucesos locais florentinos ou romanos. Autores como Hartt, viron na obra un recordatorio para un imposto sobre a riqueza de nova creaci\u00f3n que se estaba a discutir daquela e aceptado por unanimidade polos gobernantes florentinos en 1424-1425: como Cristo acepta o mandato terrenal de pagar un tributo, os cidad\u00e1ns tam\u00e9n ti\u00f1an que estar suxeitos \u00e1 obriga c\u00edvica para paga-los impostos esixidos. Mesmo, o propio Felice Brancacci tivo un importante papel na administraci\u00f3n tributaria da cidade. Paoletti e Radke discrepan desa interpretaci\u00f3n pois a familia Brancacci era aliada dos opositores ao imposto e son partidarios de relaciona-la pintura cun acordo de 1423, polo que o Papa Mart\u00ed\u00f1o V aceptou que a igrexa florentina estivera suxeita a impostos das autoridades civ\u00eds.\nOutros autores tam\u00e9n indicaron que a moeda atopada na boca do pez pod\u00eda verse como a expresi\u00f3n da riqueza de Florencia, que chega polo mar e, ao mesmo tempo, como unha referencia a Felice Brancacci, un comerciante de seda que participa no comercio mediterr\u00e1neo e foi membro da Xunta de C\u00f3nsules Mar\u00edtimos da cidade.\nUn elemento central da comprensi\u00f3n da pintura, as\u00ed como de toda a serie, \u00e9 a relaci\u00f3n que tiveron os Brancacci e a cidade de Florencia co papado en Roma. Florencia estaba en guerra con Mil\u00e1n e precisaba do apoio do Papa. Polo tanto, os frescos de Brancacci deben verse no contexto dunha pol\u00edtica a prol do papa, e como un intento de lexitimar a s\u00e9 romana a trav\u00e9s da s\u00faa asociaci\u00f3n con San Pedro, o primeiro bispo de Roma e o primeiro papa.Na historia, Pedro dest\u00e1case claramente entre os disc\u00edpulos, e a s\u00faa forte conexi\u00f3n con Cristo p\u00f3dese ver nas palabras de Cristo \"para min e para ti\". Pedro aparece como unha figura maxestosa e en\u00e9rxica cando est\u00e1 con Cristo e cando realiza o seu traballo, en contraste coa forma diminuta da esquerda. Todo isto apuntar\u00eda ao seu papel apost\u00f3lico como vigairo de Cristo na terra. Como tal, o Tributo representa unha escena de transici\u00f3n na capel: ao cumprir as ordes de Cristo, Pedro pasa de ser un disc\u00edpulo a se-lo mestre."}
{"id": "440404", "revid": "23204", "url": "https://gl.wikipedia.org/wiki?curid=440404", "title": "K'inich Janaab' Pakal II", "text": "Upakal K'inich Janaab' Pakal ou Upakal K'inich foi un ahau ou gobernante maia do \"ajawlal\" ou se\u00f1or\u00edo de B'aakal, cuxa sede era Lakam Ha', no presente co\u00f1ecida como a zona arqueol\u00f3xica de Palenque, no actual estado mexicano de Chiapas. \u00c9 co\u00f1ecido tam\u00e9n como K'inich Janaab Pakal II. O seu nome foi traducido como \"Escudo do Deus\" Sol. Son moi poucos os datos que se co\u00f1ecen deste ahau, \u00e9 probable que durante o seu goberno, confirmado no ano 742, Palenque pasase por unha \u00e9poca de tribulaci\u00f3ns.\nTraxectoria.\nSon moi poucos os rexistros que se atoparon sobre este personaxe e sobre a \u00e9poca do seu reinado. Considerouse que foi fillo do seu antecesor, K'inich Ahkal Mo' Naab III, mais alg\u00fans estudosos, entre eles, David Stuart e Simon Martin,\u00a0coidan que \u00e9 m\u00e1is probable que sexa o seu irm\u00e1n. De acordo \u00e1s inscrici\u00f3ns do taboleiro de K'an Tok, Upakal K'inich Janaab' Pakal realizou unha cerimonia na data da conta longa 9.15.10.10.13 (ano 742) que s\u00f3 poder\u00eda efectuar unha alto xerarca da nobreza de Palenque.\nNo taboleiro do Templo XXI, at\u00f3pase tallada unha escena imaxinaria que retrata a tres personaxes: no centro at\u00f3pase K'inich Janaab' Pakal, \u00e1 esquerda K'inich Ahkal Mo' Naab III e \u00e1 dereita Upakal K'inich Janaab' Pakal. No taboleiro de estuco da columna do Templo XIX existe outra representaci\u00f3n da s\u00faa imaxe.\nS\u00e1bese que durante o goberno de Upakal K'inich, unha nobre de Palenque, Ix Chak Nik Ye' Xook, viaxou a Cop\u00e1n para contraer matrimonio. Deste matrimonio concertado para crear lazos pol\u00edticos naceu o d\u00e9cimo sexto gobernante de Cop\u00e1n, Yax Pasaj Chan Yopaat. \u00c9 posible que Upakal K'inich goberne at\u00e9 o ano 750, pero desco\u00f1\u00e9cese a data da s\u00faa morte. De acordo \u00e1s inscrici\u00f3ns atopadas en Palenque o seu seguinte sucesor \u00e9 K'inich K'uk' B'alam II, mais descubriuse unha inscrici\u00f3n en Pomon\u00e1, datada no ano 751, que refire a un gobernante de Palenque chamado K'inich Kan B'alam. A pesar de que s\u00f3 existe esta \u00fanica referencia, para distinguilo coas s\u00faas hom\u00f3nimos anteriores, identificouna como K'inich Kan B'alam III."}
{"id": "440405", "revid": "23204", "url": "https://gl.wikipedia.org/wiki?curid=440405", "title": "Upakal K'inich Janaab' Pakal", "text": ""}
{"id": "440406", "revid": "23204", "url": "https://gl.wikipedia.org/wiki?curid=440406", "title": "Upakal K'inich", "text": ""}
{"id": "440407", "revid": "624", "url": "https://gl.wikipedia.org/wiki?curid=440407", "title": "Wak Kimi Janaab' Pakal", "text": "Wak Kimi Janaab' Pakal ou Janaab Pakal III foi un ahau ou gobernante maia do \"ajawlal\" ou se\u00f1or\u00edo de B'aakal, cuxa sede era Lakam Ha', no presente co\u00f1ecida como a zona arqueol\u00f3xica de Palenque, no actual estado mexicano de Chiapas. \u00c9 tam\u00e9n referido como 6 Cimi Pakal. O seu nome foi traducido como \"6 Escudo Morte.\" \u00c9 o derradeiro gobernante que se co\u00f1ece de Palenque.\nTraxectoria.\nDe acordo \u00e1 conta longa do calendario maia, foi entronizado o 9.18.9.4.4\u00a07 k'an 17 muwan, equivalente \u00f3 13 de novembro do ano 799. \u00c9 o \u00fanico dato que se co\u00f1ece deste personaxe, o cal foi atopado nunha vasilla de cer\u00e1mica de cor negra do complexo cer\u00e1mico Balunt\u00e9. A vasilla foi atopada nun complexo residencial. Esta data \u00e9, ademais, a \u00faltima que se ten documentada de Palenque.\nPola forma en que se escribiron as datas do calendario obs\u00e9rvase unha influencia das culturas do centro de M\u00e9xico. Crese que foi nesta \u00e9poca cando ocorreu o colapso de Palenque. A\u00ednda que existe un ladrillo con data do ano 814 que se atopou en Comalcalco que ten o glifo de B'aakal, desco\u00f1\u00e9cese se este fai referencia a Palenque ou a Comalcalco, pois esta \u00faltima localidade tam\u00e9n utilizou o mesmo glifo."}
{"id": "440408", "revid": "23204", "url": "https://gl.wikipedia.org/wiki?curid=440408", "title": "Janaab Pakal III", "text": ""}
{"id": "440409", "revid": "23204", "url": "https://gl.wikipedia.org/wiki?curid=440409", "title": "6 Cimi Pakal", "text": ""}
{"id": "440410", "revid": "624", "url": "https://gl.wikipedia.org/wiki?curid=440410", "title": "Miguel I Comneno Ducas", "text": "Miguel I Comneno Ducas (en grego: \u039c\u03b9\u03c7\u03b1\u03ae\u03bb \u039a\u03bf\u03bc\u03bd\u03b7\u03bd\u03cc\u03c2 \u0394\u03bf\u03cd\u03ba\u03b1\u03c2, \"Mikha\u0113l Komn\u0113n\u00f3s Dukas\"), finado en 1215, a mi\u00fado erroneamente chamado Miguel Anxo (un nome que nunca usou), foi o fundador e primeiro gobernante do principado de Epiro desde 1205 at\u00e9 a s\u00faa morte en 1215.\nTraxectoria.\nMiguel foi o fillo ilex\u00edtimo do \"sebastocr\u00e1tor\" Xo\u00e1n Ducas. Foi as\u00ed un primo irm\u00e1n dos emperadores Isaac II Anxo e Aleixo III Anxo.\nAntes de 1204, foi gobernador do thema de Milasa e Melanudio en Asia Menor. Despois da ca\u00edda de Constantinopla ante as forzas da Cuarta Cruzada, Miguel entrou brevemente no servizo de Bonifacio de Montferrato, que recibiu o Reino de Tesal\u00f3nica e m\u00e1is territorios sobre Grecia na repartici\u00f3n do bot\u00edn. Miguel abandonou a Bonifacio e puido tratar de resistir aos cruzados no Peloponeso, quizais loitando na Batalla do Oliveiral de Kunduros.\nTras perder a batalla, fuxiu a Epiro. Al\u00ed fundou un estado sucesor bizantino, erroneamente chamado Despotado de Epiro, coa s\u00faa capital en Arta, na zona do vello thema de Nic\u00f3pole. Epiro converteuse no novo fogar de moitos refuxiados gregos de Constantinopla, Tesalia e o Peloponeso, e Miguel foi descrito como un segundo No\u00e9, rescatando aos homes da inundaci\u00f3n latina. Xo\u00e1n X Kamateros, o Patriarca de Constantinopla, non considerou a Miguel como un gobernante lex\u00edtimo, e no seu lugar uniuse a Teodoro I L\u00e1scaris en Nicea, Miguel reco\u00f1eceu a autoridade eclesi\u00e1stica do Papa Inocencio III en Epiro, cortando os seus lazos coa Igrexa ortodoxa en Nicea.\nEn Epiro, Miguel resistiu aos intentos de Bonifacio de Montferrato para dominalo. O emperador latino Henrique de Flandres esixiu que Miguel se subxugase ao Imperio Latino, e aceptou unha alianza, permitindo que a s\u00faa filla casase co irm\u00e1n de Henrique, Eustaquio, en 1209. Miguel non cumpriu con esta alianza, asumindo que o monta\u00f1oso Epiro ser\u00eda principalmente impenetr\u00e1bel por calquera latino con quen fixo e rompeu alianzas. Mentres tanto, os familiares de Bonifacio de Montferrato fixeron demandas a Epiro, as\u00ed, en 1210 Miguel aliouse coa Rep\u00fablica de Venecia e atacou a Tesal\u00f3nica. Acus\u00e1ronno de ser excesivamente cruel cos seus prisioneiros, nalg\u00fans casos, crucificando sacerdotes latinos. Inocencio III escomungouno en resposta. Enrique axudou \u00e1 cidade ese mesmo ano e obrigou a Miguel a unha nova alianza nominal.\nCon todo, Miguel dirixiu a s\u00faa atenci\u00f3n a capturar outras cidades de importancia estrat\u00e9xica, como Larisa en Tesalia dos latinos en 1212, e Dirraquio e Corf\u00fa dos venecianos en 1214. Tam\u00e9n tomou o control dos portos no Golfo de Corinto. Arrastrado a unha guerra contra Serbia, un aliado do Imperio latino e Bulgaria, Miguel foi asasinado por un dos seus servos en 1215 e foi sucedido polo seu medio irm\u00e1n Teodoro Comneno Ducas.\nFamilia.\nMiguel I casou coa filla dun magnate epirota con quen tivo a:\nCunha amante, Miguel I tivo polo menos un fillo:"}
{"id": "440412", "revid": "23204", "url": "https://gl.wikipedia.org/wiki?curid=440412", "title": "Jannaab' Pakal", "text": ""}
{"id": "440413", "revid": "23204", "url": "https://gl.wikipedia.org/wiki?curid=440413", "title": "Yohl Ik'nal", "text": "Yohl Ik'nal,\u00a0IxYohl Ik'nal ou Ix Ohl Ik\u2019nal, n. ? e f. 4 ou 7 de novembro de 604,\u00a0foi unha ahau do se\u00f1or\u00edo de B'aakal, cuxa cidade capital era Lakam Ha', hoxe co\u00f1ecida como a zona arqueol\u00f3xica maia de Palenque. Gobernou do ano 583 \u00f3 604. Debido a que inicialmente os epigrafistas utilizaron o maia iucateco para descifrar os glifos maias, tam\u00e9n foi co\u00f1ecida como Se\u00f1ora Kan Ik ou Se\u00f1ora K'anal Ik'nal (Kanal-Iknal). No presente, util\u00edzase a lingua ch\u2019ol pois comprobouse que \u00e9 m\u00e1is semellante \u00e1\u00a0lingua maia cl\u00e1sica.\nTraxectoria.\nO seu nome en lingua maia cl\u00e1sica\u00a0significa Coraz\u00f3n do Sitio do Vento ou Se\u00f1ora \"Coraz\u00f3n do Sitio do Vento\", moi probablemente foi filla do seu antecesor Kan Bahlam I, a\u00ednda que tam\u00e9n existe a posibilidade de que fose o seu irm\u00e1n. De acordo \u00e1 conta longa do calendario maia ascendeu \u00f3 trono o 9.7.10.3.8\u00a09 lamat 1 muwan, \u00e9 dicir o 23 de decembro de 583.\nDurante o seu reinado foi atacada por Uneh Chan, ahau do se\u00f1or\u00edo de Kaan, cuxa sede foi Calakmul (a\u00ednda que probablemente ent\u00f3n a s\u00faa sede estaba en Dzibanch\u00e9). De acordo \u00f3s xerogl\u00edficos maias da escalinata da casa \u201cC\u201d, rexistrouse unha forte batalla e derrota na data 9.8.5.13.8\u00a06 lamat 1 zip, \u00e9 dicir, o 21 de abril de 599. A pesar do sometemento, o cal obrigou \u00f3s palencanos a pagar tributo, Yohl Ik'nal seguiu gobernando at\u00e9 a s\u00faa morte, a cal ocorreu o 4 ou 7 de novembro de 604 ou 9.8.11.6.12\u00a02 eb 0 mak.\nOutra parte da historia do goberno de Yohl Ik'nal at\u00f3pase descrita no taboleiro de K'an Tok (Lugar da Nube Preciosa), o seu retrato at\u00f3pase tallado en altorrelevo\u00a0en dous lados do sarctego do seu bisneto Pakal \u201co Grande\u201d. De acordo \u00e1s inscrici\u00f3ns do lintel 4 da estrutura 6 de Bonampak, esta cidade tam\u00e9n atacou a Lakam Ha' o 9.8.9.15.11\u00a07 chuen 4 zotz (16 de maio de 603), cando a\u00ednda gobernaba Yol Ik'nal, mais non existen evidencias de que Palenque fose sometido, \u00e9 posible que esa inscrici\u00f3n se refira a un lugar pr\u00f3ximo \u00f3 oeste de Bonampak, preto de Ocosingo cuxo nome moderno \u00e9 Lacanja.\nYohl Ik'nal foi descendente directa de K'uk' Bahlam I. Por\u00e9n, \u00f3 rachar a li\u00f1a de sucesi\u00f3n patrilineal, os diferentes grupos de nobres e xefes de li\u00f1axes deberon estabelecer acordos para unxir \u00f3s seus posibles herdeiros, ese foi o caso do seu bisneto Pakal \u201co Grande\u201d, quen ascender\u00eda \u00f3 trono en 615. \u00c9 posible que o seu sucesor, Aj Ne' Ohl Mat, sexa o seu primeiro fillo, e que, ademais, te\u00f1a outro fillo de nome Janaab' Pakal, quen non gobernou, pero puido ser pai de Sak K'uk' e av\u00f3 de Pakal \u201co Grande\u201d."}
{"id": "440414", "revid": "5863", "url": "https://gl.wikipedia.org/wiki?curid=440414", "title": "Teodoro Comneno Ducas", "text": "Teodoro Comneno Ducas (en grego: \u0398\u03b5\u03cc\u03b4\u03c9\u03c1\u03bf\u03c2 \u039a\u03bf\u03bc\u03bd\u03b7\u03bd\u03cc\u03c2 \u0394\u03bf\u03cd\u03ba\u03b1\u03c2, \"The\u00f3d\u014dros Komn\u0113n\u00f3s D\u00fakas\"); nado aprox. en 1180/1185 e finado aprox. en 1252, foi d\u00e9spota de Epiro desde 1215 at\u00e9 1230. A data exacta do seu nacemento \u00e9 desco\u00f1ecida, pero foi probabelmente entre 1180 e 1185. Foi o medio irm\u00e1n do fundador do Despotado de Epiro, Miguel I Comneno Ducas, fillo de Xo\u00e1n Ducas, o neto do emperador bizantino Aleixo I Comneno. Teodoro, que aspiraba a reconquistar Constantinopla, asumira os tres nomes imperiais de Anxo, Ducas e Comneno. Pouco despois de asumir o poder capturou nos montes albaneses ao novo emperador latino Pedro II de Courtenay, que viaxaba desde Dirraquio a Constantinopla para se instalar no seu trono.\nEn 1224 tomou posesi\u00f3n do reino latino de Tesal\u00f3nica e al\u00ed foi coroado emperador. Mentres se preparaba para atacar a mesma Constantinopla, tivo co\u00f1ecemento das negociaci\u00f3ns entre Iv\u00e1n Asen II de Bulgaria e a familia imperial latina, e decidiu marchar contra os b\u00falgaros, pero foi derrotado na batalla de Klokotnitsa en 1230. Sendo feito prisioneiro e logo cegado, viuse obrigado a abdicar en favor do seu irm\u00e1n Manuel. Teodoro permaneceu prisioneiro do emperador b\u00falgaro at\u00e9 1237, cando Iv\u00e1n Asen II casou coa s\u00faa filla e logo concedeulle a liberdade. Regresou a Tesal\u00f3nica xunto ao seu fillo Xo\u00e1n a gobernar o reino, que nese momento estaba ameazado por Xo\u00e1n III Ducas Vatatz\u00e9s, emperador de Nicea. Terminou a s\u00faa vida nunha prisi\u00f3n nicena, onde en 1252 Xo\u00e1n III o deportara.\nTraxectoria.\nNado ao redor de 1180/85, Teodoro foi un fillo lex\u00edtimo do \"sebastocr\u00e1tor\" Xo\u00e1n Ducas e de Zoe Ducaina. As\u00ed pois, foi primo irm\u00e1n dos emperadores bizantinos Isaac II Anxo e Aleixo III Anxo, e medio irm\u00e1n do fundador do principado epirota, Miguel I Comneno Ducas.\nO 1204, \u00e1 ca\u00edda de Constantinopla, estivo ao servizo de Constantino L\u00e1scaris e \u00e1 s\u00faa morte do seu irm\u00e1n Teodoro I L\u00e1scaris, pero en 1205 regresou a Europa para unirse ao seu medio irm\u00e1n Miguel Comneno Ducas, que se apropiou do Epiro co t\u00edtulo de \"d\u00e9spota\".\nMiguel foi asasinado en 1215 e o seu irm\u00e1n Teodoro sucedeuno e incorporou aos seus dominios a rexi\u00f3n entre o r\u00edo Drin (en Albania) e o mar Adri\u00e1tico. En 1216 Teodoro asegurou a fronteira norte cun tratado co duque de Rascia (en Serbia), e cos latinos asinou unha tregua. Logo atacou aos b\u00falgaros de quen tomou Prilep e Ohrid.\nEn 1217 o emperador latino Pedro II de Courtenay atacou Durazzo, pero foi rexeitado e caeu nunha trampa na costa albanesa sendo feito prisioneiro (non foi liberado, e morreu prisioneiro en 1219). En 1218 Teodoro iniciou unha campa\u00f1a de catro anos contra o reino de Tesal\u00f3nica, que se estaba expandindo sobre todo en Tesalia (1218-1222) e que supuxo a ocupaci\u00f3n de gran parte do reino, desde Platamon no sur, at\u00e9 Serres e Drama no nord\u00e9s. Tesal\u00f3nica foi asediada, e Guido Pallavicini asumiu a direcci\u00f3n da cidade como rexente do mozo Demetrio de Montferrato que marchou a pedir axuda ao papa e aos se\u00f1ores italianos.\nO emperador Roberto I de Constantinopla enviou alg\u00fans soldados ao ano seguinte (1223), pero un ataque de Xo\u00e1n III Ducas Vatatz\u00e9s de Nicea obrigou a retirar ditas tropas. Teodoro ocupou logo Adrian\u00f3pole e parte de Tracia. En 1224 chegou a Tesal\u00f3nica Guillerme IV de Montferrato para defender a coroa do seu irm\u00e1n Demetrio, pero as s\u00faas tropas foron decimadas por unha epidemia de peste na que faleceu o mesmo Guillerme IV e nese mesmo ano a cidade rendeuse. Teodoro entrou en Tesal\u00f3nica e proclamouse emperador (deixando as\u00ed o t\u00edtulo de d\u00e9spota) mentres que os seus soldados xa se achegaban a Constantinopla.\nAs operaci\u00f3ns non continuaron debido a conflitos cos b\u00falgaros e Teodoro dedicouse a consolidar o seu poder. En 1227 o novo rei de Serbia, Estevo Radoslav, que acababa de suceder ao seu pai Estevo I Nemanji\u0107, declarouse vasalo de Epiro. En 1230 a Rep\u00fablica de Ragusa reco\u00f1eceu a soberan\u00eda de Teodoro.\nEn 1230, no cume do seu poder, Teodoro atacou o territorio b\u00falgaro pero sufriu unha grave derrota na batalla de Klokotnitsa, na beira do r\u00edo Maritsa, e foi feito prisioneiro. Inicialmente foi tratado con honras, pero en canto se descubriu que el e o seu fillo Xo\u00e1n preparaban un complot contra o tsar Iv\u00e1n Asen II, foi cegado. Os territorios conquistados por Teodoro aos latinos foron sometidos ao tsar b\u00falgaro (menos unha parte de Tesalia), e os b\u00falgaros entraron sen pouca resistencia en Albania e Durazzo.\nManuel Comneno Ducas, irm\u00e1n de Teodoro, casou cunha filla de Iv\u00e1n Asen, tomando o poder en Epiro, Etolia, Acarnania, Macedonia e parte de Tesalia, e conservouno porque se reco\u00f1eceu vasalo do tsar de Bulgaria. Ragusa rexeitou a soberan\u00eda de Epiro en 1232 e Serbia f\u00edxoo en 1233.\nEn 1237 Teodoro foi liberado xunto co seu fillo Xo\u00e1n. Volveu ao resto dos seus dominios e rapidamente a nobreza volveu ao seu lado e depuxo ao seu irm\u00e1n Manuel, que fuxiu a Nicea. Teodoro, restablecido, abdicou a favor do seu fillo Xo\u00e1n, e casou a unha filla s\u00faa con Iv\u00e1n Asen, garantindo as\u00ed a neutralidade do mesmo.\nCon todos estes disturbios, Miguel Comneno Ducas (fillo do d\u00e9spota Miguel I), que estivera no exilio, tomou o poder en Epiro, Etolia e Acarnania, e proclamouse d\u00e9spota destas rexi\u00f3ns e de Corf\u00fa, deixando a Xo\u00e1n s\u00f3 alg\u00fans territorios principalmente en Tesalia. Logo en 1339 o exiliado Manuel regresou con soldados que lle deu o emperador de Nicea e desembarcou preto de Tesal\u00f3nica. Pero Manuel e Teodoro chegaron a un acordo e establec\u00e9ronse un goberno conxunto entre Xo\u00e1n e Manuel.\nEn 1241 Manuel morreu e Nicea enviou tropas a Tesal\u00f3nica e nestes combates Teodoro foi feito prisioneiro. Foi finalmente liberado e o seu fillo Xo\u00e1n (que tivo que renunciar ao t\u00edtulo de emperador, recuperando o de d\u00e9spota, e declar\u00e1ndose vasalo de Nicea) deulle o goberno de Vodena, unha das cidades que conservaba. Xo\u00e1n morreu en 1244 e sucedeuno o seu irm\u00e1n Demetrio Comneno Ducas que en 1246 foi deposto por Nicea e enviado ao exilio.\nTeodoro conspirou contra Nicea co d\u00e9spota do Epiro Miguel II Comneno Ducas, quen invadiu as posesi\u00f3ns nicenas en Tesalia e Macedonia e ocupou a costa de Macedonia en 1251. En 1252 Nicea pasou \u00e1 ofensiva e recuperou as s\u00faas posesi\u00f3ns, xunto coa fortaleza de Kastori\u00e1 e chegando at\u00e9 Albania. Miguel II pediu a paz e asinou o tratado de Larisa polo cal renunciaba a favor de Nicea os territorios gregos occidentais que tomara en Bulgaria, e de Prilep e Kroja en Albania, e a cambio reco\u00f1ec\u00edaselle o t\u00edtulo de d\u00e9spota de Epiro, pero como vasalo do emperador de Nicea. Teodoro foi feito prisioneiro novamente e enviado ao exilio en Nicea onde morreu despois de 1252.\nDevanceiros.\nDevanceiros de Teodoro Comneno Ducas"}
{"id": "440416", "revid": "5863", "url": "https://gl.wikipedia.org/wiki?curid=440416", "title": "Historia de la vida del Busc\u00f3n llamado Don Pablos", "text": ""}
{"id": "440417", "revid": "85894", "url": "https://gl.wikipedia.org/wiki?curid=440417", "title": "Porto y C\u00eda. Editores", "text": "Porto y C\u00eda. Editores foi unha editorial galega fundada por \u00c1ngel Porto Anido."}
{"id": "440419", "revid": "23204", "url": "https://gl.wikipedia.org/wiki?curid=440419", "title": "Calakmul", "text": "Calakmul \u00e9 un sitio arqueol\u00f3xico prehisp\u00e1nico maia\u00a0que se atopa\u00a0no sueste do estado mexicano de Campeche, na rexi\u00f3n do Pet\u00e9n, no n\u00facleo da reserva da biosfera de Calakmul, de m\u00e1is de 700\u00a0000 ha, concello\u00a0do mesmo nome e a poucos quil\u00f3metros da fronteira con Guatemala. O sitio abrangue arredor de 70\u00a0km\u00b2 e pos\u00fae m\u00e1is de 6000 estruturas e chegou a ser a capital dun estado rexional de aproximadamente 13\u00a0000\u00a0km\u00b2, sendo, xunto con Tikal, El\u00a0Mirador\u00a0e Palenque, un dos grandes poderes rexionais, durante o per\u00edodo cl\u00e1sico da cultura maia.\nRexistrado inicialmente en 1931 polo bi\u00f3logo Cyrus Longworth Lundell, foi explorado inicialmente polo famoso maianista Sylvanus Morley, en 1932. Por\u00e9n, non foi sen\u00f3n at\u00e9 medio s\u00e9culo despois, a partir de 1982, cando se realizaron escavaci\u00f3ns a grande escala, a cargo de William Folan, do Centro de Investigaci\u00f3ns Hist\u00f3ricas e Sociais da Universidade Aut\u00f3noma de Campeche e do Instituto Nacional de Antropolox\u00eda e Historia de M\u00e9xico.\nO estudo iniciado polo equipo de Folan, conclu\u00edu que se atopaban ante un centro da civilizaci\u00f3n maia, de grandes proporci\u00f3ns, determin\u00e1ndose que, segundo o per\u00edodo, chegou a contar con m\u00e1is aliados e poder que a propia Tikal. Ademais, a partir dos anos 90, ch\u00e9gase \u00e1 conclusi\u00f3n de que Calakmul pertenc\u00eda a unha organizaci\u00f3n moito m\u00e1is grande; formaba parte do chamado Reino da Serpe, o reino de \"Kaan\" ou \"Kan\", do que concretamente, constitu\u00eda a capital.\nO grande avance no estudo da escrita maia, que se consegue durante estes anos, d\u00e1 lugar a que os investigadores descubran que Calakmul e Tikal protagonizaron enconadas guerras, durante m\u00e1is dun s\u00e9culo; enfrontamentos que marcar\u00edan o devir pol\u00edtico, econ\u00f3mico e social das cidades maias da rexi\u00f3n.\nCalakmul \u00e9 agora obxecto dun proxecto a grande escala do Instituto Nacional de Antropolox\u00eda e Historia, iniciado en 1993. Pola importancia do sitio, o 4 de xullo de 2002, a Unesco outorgoulle o nomeamento de Patrimonio Cultural da Humanidade, estendendo a distinci\u00f3n a Patrimonio da Humanidade Mixto, o 21 de xu\u00f1o de 2014, reco\u00f1ecendo os valores naturais dentro da Reserva da Biosfera.\nToponimia.\nCyrus Longworth Lundell deulle o nome de \"Calakmul\" a este sitio, pola presenza de dous grandes mont\u00edculos que dominaban a paisaxe. En maia, \"Ca\" significa dous, \"Lak\" significa adxacente, e \"Mul\" significa un mont\u00edculo ou pir\u00e1mide artificial, polo que Calakmul significa \"Cidade das d\u00faas Pir\u00e1mides Adxacentes\". En \u00e9pocas recentes, grazas \u00f3s avances na epigraf\u00eda\u00a0maia, sabemos que o nome ancestral do sitio foi Ox Che' Tuun (tres pedras ou tres ronseis). Outro nome relacionado co sitio nas s\u00faas inscrici\u00f3ns, se cadra relativo \u00e1 \u00e1rea circundante \u00e9 Chiik Naab'. Os se\u00f1ores de Calakmul identific\u00e1banse a si mesmos co t\u00edtulo de k'uhul kaanal ajaw (divino se\u00f1or do reino da serpe). Todo parece indicar que - na s\u00faa \u00e9poca de maior esplendor - Calakmul era a sede da m\u00e1is poderosa confederaci\u00f3n de cidades estado maias co\u00f1ecida, denominada O Reino de Kaan."}
{"id": "440420", "revid": "23204", "url": "https://gl.wikipedia.org/wiki?curid=440420", "title": "K'inich Ahkal Mo' Naab III", "text": "K'inich Ahkal Mo' Naab III ou K\u2019inich Ahku'l Mo\u2019 Naahb' III, nado o\u00a013 de setembro de 678\u00a0 e finado c. 740,\u00a0foi un ahau ou gobernante maia do \"ajawlal\" ou se\u00f1or\u00edo de B'aakal, cuxa sede era Lakam Ha', no presente co\u00f1ecida como a zona arqueol\u00f3xica de Palenque, no actual estado mexicano de Chiapas. \u00c9 tam\u00e9n co\u00f1ecido como Chaacal III ou Akul Anab III. Gobernou do ano 721 \u00f3 ano 736 ou 740. O seu nome pode ser traducido como \"Gran Sol Lago da Tartaruga Guacamaia\".\nNacemento e entronizaci\u00f3n.\nFoi neto de Pakal \u201co Grande\u201d e Tz'akbu Ajaw e fillo de Tiwol Chan Mat e de Ix Kinuw. De acordo \u00e1 conta longa do calendario maia naceu o 9.12.6.5.8\u00a03 lamat 6 sak, \u00e9 dicir, o 13 de setembro de 678. Foi entronizado o 9.14.10.4.2\u00a09 ik 5 kayab, data equivalente \u00f3 30 de decembro de 721. No taboleiro dos escravos repres\u00e9ntase unha escena imaxinaria onde Ahkal Mo' Naab \u00e9 entronizado polos seus pais. Contraeu matrimonio con Ix Men Nik ou Ix Sajal Juj, con quen procreou a K'inich K'uk' B'alam II.\nCampa\u00f1as militares.\nCando o seu antecesor, K'inich K'an Joy Chitam II, foi feito prisioneiro polo gobernante de Tonin\u00e1, K'inich B'aaknal Chaak, o se\u00f1or\u00edo de B'aakal perdeu o control das localidades de Lah e K'in Ha pertencentes \u00f3 se\u00f1or\u00edo de Yookib' (Pedras Negras). Por este motivo Ahkal Mo' Naab III ordenou a Chak Suutz \u2014yajawk' ahk' (se\u00f1or do lume)\u2014 emprender unha campa\u00f1a de reconquista. O 15 de setembro de 723 foi capturada a localidade de Lah, e o 31 de maio de 725 a localidade de K'in Ha'. Durante o enfrontamento foi capturado Nin Sak Kamay, quen era un \"sajal\" ou dignatario local subalterno a Yokanal Ahk, ahau do se\u00f1or\u00edo de Yookib'. Desta maneira Palenque iniciou unha nova \u00e9poca de auxe pol\u00edtico e militar.\nObras arquitect\u00f3nicas.\nA obra m\u00e1is importante durante o seu goberno foi o Templo XIX dedicado \u00f3 Deus Primeiro (GI). Nas inscrici\u00f3ns do templo n\u00e1rrase a ascensi\u00f3n do deus creador do cosmos \u00f3 goberno dos ceos durante unha \u00e9poca m\u00edtica e o seu nacemento como deus central da tr\u00edada de Palenque, o deus do millo. Vinculou estes acontecementos coa s\u00faa propia entronizaci\u00f3n para lexitimar coa aura do sacro a fundaci\u00f3n do seu goberno. Por outra banda, tam\u00e9n foron remodelados os Templos XVIII, XVIII-A e XXI situados na zona sur do Grupo das Cruces.\nDesco\u00f1\u00e9cese a data exacta da s\u00faa morte, o \u00faltimo acontecemento onde aparece rexistrado \u00e9 no taboleiro sur do Templo XIX e corresponde \u00e1 data 9.15.5.0.0, \u00e9 dicir, no ano 736. Existe a remota probabilidade de que o seu corpo se atope enterrado no Templo III. Foi sucedido polo seu irm\u00e1n Upakal K'inich Janaab' Pakal."}
{"id": "440421", "revid": "23204", "url": "https://gl.wikipedia.org/wiki?curid=440421", "title": "K'inich Ahkal Mo' Naahb III", "text": ""}
{"id": "440422", "revid": "23204", "url": "https://gl.wikipedia.org/wiki?curid=440422", "title": "K\u2019inich Ahku'l Mo\u2019 Naahb' III", "text": ""}
{"id": "440424", "revid": "23204", "url": "https://gl.wikipedia.org/wiki?curid=440424", "title": "K'inich Ahkal Mo' Nahb III", "text": ""}
{"id": "440425", "revid": "5863", "url": "https://gl.wikipedia.org/wiki?curid=440425", "title": "Editorial Porto y C\u00eda", "text": ""}
{"id": "440426", "revid": "5863", "url": "https://gl.wikipedia.org/wiki?curid=440426", "title": "Editorial Porto y C\u00eda.", "text": ""}
{"id": "440427", "revid": "5863", "url": "https://gl.wikipedia.org/wiki?curid=440427", "title": "Porto y c\u00eda. Editores", "text": ""}
{"id": "440428", "revid": "127505", "url": "https://gl.wikipedia.org/wiki?curid=440428", "title": "Telephones Rouges", "text": "Telephones Rouges foi unha banda galega de noise rock procedente do Grove formada no ano 2007. O grupo publicou tres EPs, un EP compartido e un \u00e1lbum antes da s\u00faa disoluci\u00f3n en 2013.\nHistoria.\nTelephones Rouges naceu no ano 2007 como un proxecto persoal de Rub\u00e9n Dom\u00ednguez ao que se lle uniron ao pouco tempo Mat\u00edas Auch, \u00c1lex e Foso Com\u00fan. O seu primeiro concerto foi o 13 de abril na Coru\u00f1a e pouco tempo despois comezaron a gravar os seus primeiros temas. En 2008 publicaron o EP \"Libert\u00e9, La Nuit\" a trav\u00e9s do selo madrile\u00f1o for Noise's Sake nun edici\u00f3n limitada de 50 CD-R. Ese mesmo ano tam\u00e9n publicaron o EP autoeditado \"Telephones Rouges\".\nA banda foi escollida como unha das 30 semifinalistas do Proyecto Demo 09 xunto con outros tres grupos galegos: Noise Project, Franc3s e The.\nEn setembro de 2010 Telephones Rouges gravou no estudio Abrigueiro de Friol \"Radiocontrol EP\", un dico de cinco temas publicado por Mama Vynila Records en maio de 2011. En 2010 tem\u00e1n colaboraron co tema \"C\u00faspeo xa!\" no \u00e1lbum recompilatorio \"Galician Bizarre\".\nEn xaneiro de 2012 Mama Vinyla lanzou o EP compartido coa banda barcelonesa Pi\u00f1ata \"MAX SPLIT\", con dous temas de cada grupo. As canci\u00f3ns de Telephones Rouges foron gravadas no estudio C\u00edrculo Polar do Grove. No mes de agosto gravaron os temas do seu primeiro \u00e1lbum no estudio A Ponte de Tom\u00e1s Ageitos. O disco, chamado \"Disenso\", foi producido pola propia banda xunto con I\u00f1aki Bea de Nadadora e publicouse no mes de novembro a trav\u00e9s de Mama Vynila.\nA banda anunciou a s\u00faa separaci\u00f3n no ano 2013 e realizaron o seu derradeiro concerto o 27 de decembro na sala Twist &amp; Shout do Grove. Tras a disoluci\u00f3n Rub\u00e9n Dom\u00ednguez uniuse a Chicharr\u00f3n e comezou un proxecto en solitario chamado Pantis."}
{"id": "440429", "revid": "5863", "url": "https://gl.wikipedia.org/wiki?curid=440429", "title": "Porto y C\u00eda Editores", "text": ""}
{"id": "440430", "revid": "5863", "url": "https://gl.wikipedia.org/wiki?curid=440430", "title": "Porto y C\u00eda editores", "text": ""}
{"id": "440431", "revid": "98629", "url": "https://gl.wikipedia.org/wiki?curid=440431", "title": "Dickinsonia", "text": "Dickinsonia \u00e9 un enigm\u00e1tico organismo ediacarano que viviu hai preto de 560 a 550 mill\u00f3ns de anos. Ti\u00f1a raias ou segmentos no corpo, era ancho e ovalado e atop\u00e1ronse f\u00f3siles que chegan at\u00e9 un metro. A s\u00faa identidade \u00e9 materia de controversia; alg\u00fans pensan que era un verme plano e segmentado, outros que era un coral brando, e alg\u00fans cren que era unha medusa, moitos mesmo argumentaron que eran liques, a\u00ednda que un estudo realizado no 2017 apunta a que tanto \"Dickinsonia\" como outros organismos ediac\u00e1ridos similares figuran entre os primeiros animais.\nEtimolox\u00eda.\n\"Dickinsonia\" foi descrita por primeira vez por Reg Sprigg, o descubridor orixinal da biota de Ediacara en Australia, quen puxo \u00f3 x\u00e9nero o nome de Ben Dickinson, o daquela Director de Minas de Australia do Sur e xefe do departamento no que traballaba Sprigg.\nDescrici\u00f3n.\nOs f\u00f3siles de \"Dickinsonia\" co\u00f1\u00e9cense s\u00f3 na forma de acu\u00f1aci\u00f3n e moldes en capas de arenisca. Os esp\u00e9cimes atopados van dende uns poucos mil\u00edmetros at\u00e9 arredor de 1 metro de lonxitude, e son ovoides no seu contorno, e dunha fracci\u00f3n dun mil\u00edmetro a uns poucos mil\u00edmetros de espesor. \"Dickinsonia\" ten o corpo con simetr\u00eda bilateral, segmentado, redonda ou ovalada en li\u00f1as xerais, lixeiramente ampliado a un extremo (\u00e9 dicir contorno en forma de ovo). Os segmentos est\u00e1n inclinados radialmente cara \u00f3s extremos ancho e estreito, a anchura e a lonxitude dos segmentos aumenta cara \u00f3 extremo ancho do f\u00f3sil. Os segmentos est\u00e1n separados por crista delgada ou ra\u00f1ura \u00f3 longo do eixo de simetr\u00eda en metades dereita e esquerda. Pero metades de esquerda e dereita organ\u00edzanse nun patr\u00f3n alternativo de acordo a deslizarse simetr\u00eda de reflexi\u00f3n, por tanto estes \"segmentos\" son is\u00f3meros.\nComponse dun n\u00famero de segmentos en forma de nervios que saen dunha fenda central ou crista; estas costelas\u00a0interdix\u00edtanse, producindo unha simetr\u00eda de planeo.\nOs segmentos de \"Dickinsonia\" describ\u00edronse como \"pneus\", c\u00e1maras cheas dun l\u00edquido a alta presi\u00f3n ambiente, de forma an\u00e1loga. Caracter\u00edsticas nuns poucos exemplares foron interpretados como evidencia das fibras musculares lonxitudinais, e unha fibra medial do intestino, pero esta interpretaci\u00f3n non alcanzou a aceptaci\u00f3n.\nAtop\u00e1ronse rastros dos icnof\u00f3siles producidos por \"Dickinsonia\", denominados \"Epibaion\" (\"E. costatus\"), pero a s\u00faa interpretaci\u00f3n \u00e9 demasiada insegura. Poden ser impresi\u00f3ns do organismo mentres se apoiaba na superficie do sedimento quizais por un limo secretor, ou para a disoluci\u00f3n dos microbios subxacentes co fin de os consumir."}
{"id": "440433", "revid": "89787", "url": "https://gl.wikipedia.org/wiki?curid=440433", "title": "Comalcalco (sitio arqueol\u00f3xico)", "text": "Comalcalco (do n\u00e1huatl: \"Comalli-Calli-Co\" que significa: \"\"Casa dos comales\") \u00e9 un sitio arqueol\u00f3xico da civilizaci\u00f3n maia que se atopa no concello de Comalcalco; no estado mexicano de Tabasco, a uns 60\u00a0km de Villahermosa. O seu nome orixinal era \"Joy Chan\" que significa en maia: \"Ceo Rodeado\"\".\nAs ru\u00ednas constit\u00faen unha necr\u00f3poles do per\u00edodo cl\u00e1sico maia (do s\u00e9culo I\u00a0a.\u00a0C. ao IX d.\u00a0C.) constru\u00edda con ladrillos e estuco de cuncha de osti\u00f3n. Este sitio est\u00e1 considerado como o m\u00e1is occidental da cultura maia, e desenvolveuse entre os anos 700 a.C. e 900 da nosa era.\nO sitio arqueol\u00f3xico de Comalcalco sit\u00faase na \u00e1rea central da Chontalpa, sobre a\nribeira este do \"r\u00edo Seco\", entre os vestixios do que foi unha inmensa selva tropical. A caracter\u00edstica m\u00e1is notable de Comalcalco, \u00e9 a utilizaci\u00f3n de ladrillos nos seus sistemas construtivos, isto debido \u00e1 nula presenza de materiais p\u00e9treos na rexi\u00f3n, ademais de ser o sitio maia m\u00e1is afastado cara \u00f3 oeste.\nO asentamento prehisp\u00e1nico, abrangue unha superficie de 72 hect\u00e1reas (7\u00a0km\u00b2), onde se localizan os grupos arquitect\u00f3nicos nos que se desenvolveron varios sistemas de construci\u00f3n, entre os que salientan os basamentos erixidos con corpos de terra compactada revestidos cun aplanado de cal de cuncha de osti\u00f3n, as\u00ed como construci\u00f3ns de cachotar\u00eda de ladrillos. Os edificios foron decorados con modelaxes de estuco, os cales foron tam\u00e9n pintados de cores como o vermello, azul, verde, amarelo e negro, de tal xeito que os ladrillos non eran visibles.\nEn xu\u00f1o de 2011, o Instituto Nacional de Antropolox\u00eda e Historia (INAH), deu a co\u00f1ecer o descubrimento do que poder\u00eda ser o primeiro cemiterio maia, \u00f3 atopar un total de 116 enterros funerarios con m\u00e1is de mil anos de antig\u00fcidade, localizados en tres mont\u00edculos de terra nunha extensi\u00f3n de 220 m\u00b2 na periferia desta cidade maia.\nEn novembro de 2011, o Instituto Nacional de Antropolox\u00eda e Historia de M\u00e9xico (INAH) mencionou o achado dunha segunda inscrici\u00f3n maia anunciando a s\u00faa famosa profec\u00eda do fin dunha era do calendario maia, na m\u00edtica data do 21 de decembro do 2012, nunha peza co\u00f1ecida dende ent\u00f3n como o \"\u201cLadrillo de Comalcalco\u201d\".\nEn Comalcalco atop\u00e1ronse en total tres tumbas e 14 enterros funerarios dos cales 7 atop\u00e1banse dentro de furnas feitas de barro, as\u00ed como o pante\u00f3n descuberto na periferia da cidade con 116 enterros.\nToponimia.\nGrazas \u00f3 glifo emblema atopado, agora s\u00e1bese que nome orixinal da cidade foi \u00a8Joy Chan\u00a8, que prov\u00e9n do idioma maia e cuxo significado \u00e9 \"\u00a8Ceo Rodeado\u00a8\" ou \"Ceo Enrolado.\" O nome actual de Comalcalco deuse porque cando as tribos de orixe n\u00e1huatl chegaron \u00e1 zona, a cidade de \"Joy Chan\" estaba xa deshabitada, e \u00f3 ver os edificios constru\u00eddos de ladrillo, un termo que non co\u00f1ec\u00edan, o m\u00e1is parecido que atoparon para describila foi a palabra \"comal\", as\u00ed que lle chamaron \"\"Comalli-Calli-Co\", que significa: \"Casa dos comales\"\", por iso o nome desta cidade maia est\u00e1 en n\u00e1huatl."}
{"id": "440434", "revid": "23204", "url": "https://gl.wikipedia.org/wiki?curid=440434", "title": "Joy Chan", "text": ""}
{"id": "440435", "revid": "23204", "url": "https://gl.wikipedia.org/wiki?curid=440435", "title": "Chocont\u00e1", "text": "Chocont\u00e1\u00a0\u00e9 un concello\u00a0do departamento de Cundinamarca (Colombia), que se atopa na provincia de Almeidas, da que \u00e9 capital. O concello at\u00f3pase a 75 km\u00a0\u00f3 nord\u00e9s de Bogot\u00e1, cidade coa que se conecta pola Troncal Central do Norte (Ruta Nacional 55). A altitude media \u00e9 de 2689 m s. n. m. O clima \u00e9 t\u00e9pedo, cunha temperatura media anual de 13 \u00b0C, presentando abondosas choivas durante o ano.\nChocont\u00e1 limita polo norte con Villapinz\u00f3n e Lenguazaque, polo sur con Sesquil\u00e9 e Machet\u00e1, polo leste con Machet\u00e1 e Tibirita, e polo oeste con Suesca.\nToponimia.\nO top\u00f3nimo \u00abChocont\u00e1\u00bb deriva do \"muysccubun\" (lingua muisca), e pode traducirse como \u00ablabranza do aliado bo\u00bb, ou tam\u00e9n, \u00ablabranza da boa alianza\u00bb."}
{"id": "440436", "revid": "23204", "url": "https://gl.wikipedia.org/wiki?curid=440436", "title": "Mongu\u00ed", "text": "Mongu\u00ed \u00e9 un concello colombiano\u00a0que se atopa\u00a0na provincia de Sugamuxi no departamento de Boyac\u00e1. Est\u00e1 situado a uns 97\u00a0km da cidade de Tunja, capital do departamento.\nO concello limita polo norte con T\u00f3paga e G\u00e1meza, polo leste con Mongua e polo sur e oeste con Sogamoso.\nDescrici\u00f3n.\nO seu clima \u00e9 fr\u00edo, a temperatura m\u00ednima \u00e9 de 8\u00a0\u00b0C; m\u00e1xima, 16,6\u00a0\u00b0C e media, 13,000\u00a0\u00b0C. Por iso os seus poboadores abr\u00edganse con ruanas. \u00c9 reco\u00f1ecida como a poboaci\u00f3n fabricante de bal\u00f3ns."}
{"id": "440438", "revid": "23204", "url": "https://gl.wikipedia.org/wiki?curid=440438", "title": "Nobsa", "text": "Nobsa \u00e9 un concello colombiano do departamento de Boyac\u00e1, que se atopa na rexi\u00f3n do Alto Chicamocha. Conta, segundo os datos do censo de 2005, cunha poboaci\u00f3n de 14.946 habitantes. Nobsa forma parte da provincia do Sugamuxi.\nNo eido econ\u00f3mico, salienta como un importante centro artesanal de Boyac\u00e1, destacada principalmente polos seus traballos en la. Tam\u00e9n destaca pola actividade industrial, polo sector cementeiro e mineiro que opera neste concello.\nFundada en 1593 e declarada municipio en 1811, limita polo norte cos concellos de Santa Rosa de Viterbo e Floresta, polo leste con Corrales\u00a0e T\u00f3paga, polo oeste con Tibasosa e Santa Rosa de Viterbo e polo sur con Sogamoso e Tibasosa.\nToponimia.\nSegundo a etimolox\u00eda chibcha, Nobsa quere dicir \u201cnome ilustre de persoa\u201d e ten o car\u00e1cter equivalente de nobreza na organizaci\u00f3n muisca."}
{"id": "440439", "revid": "89787", "url": "https://gl.wikipedia.org/wiki?curid=440439", "title": "Cuchillo de Fuego", "text": "Cuchillo de Fuego \u00e9 unha banda galega de hardcore punk formada en 2013 en Pontevedra ligada \u00e1 asociaci\u00f3n cultural Liceo Mutante. Ata a data levan publicados dous \u00e1lbums de estudio, \"Triple Espa\u00f1a\" (2014) e \"Megavedra\" (2017), e o disco compartido \"Cuchillo de Fuego/Extinci\u00f3n de los Insectos Split 12\"\" (2017).\nHistoria.\nCuchillo de Fuego form\u00e1rona o guitarrista Xos\u00e9 Lois Garc\u00eda (Sierpes de la Luz) e o vocalista Juan F. Navazas (Los Collares de Perlas) no ano 2013. Ao pouco tempo un\u00edronse o baixista \u00c1lex Gayoso (Unicornibot, diola) e o bater\u00eda Berto Fojo (Djalminha) e gravaron o seu primeiro \u00e1lbum, \"Triple Espa\u00f1a\", nos Estudios Montealto da Coru\u00f1a. O traballo foi publicado o 19 de setembro de 2014 a trav\u00e9s dos selos Chingaste la Confianza, Existencia, El Morro de Alf e Amawisca.\nA finais de 2016 \u00c1lvaro Gallego, membro de Guerrera, substitu\u00edu a \u00c1lex Gayoso no baixo.\nNo ano 2017 editaron o disco compartido \"Cuchillo de Fuego/Extinci\u00f3n de los Insectos Split 12\"\" coa banda madrile\u00f1a Extinci\u00f3n de los Insectos, formado por sete temas dos que tres son do grupo galego. No mes de outubro dese mesmo ano sa\u00edu \u00e1 luz o seu segundo \u00e1lbum, \"Megavedra\", gravado nos estudios La Cortina Roja da Coru\u00f1a e publicado polo selo Humo.\nAntes do lanzamento do disco lanzaron o videoclip do seu sinxelo \"Nocturno\", realizado polo director de Wakaliwood Isaac Godfrey en Kampala, Uganda.\nPouco despois da publicaci\u00f3n de \"Megavedra\" \u00c1lvaro Gallego deixou Cuchillo de Fuego, sendo substitu\u00eddo por Hugo Santeiro (Guerrera), e a comezos de 2018 Berto Fojo tam\u00e9n abandonou a banda para centrarse nos seus proxectos persoais, ocupando o seu lugar na bater\u00eda Guillermo Garc\u00eda (Unicornibot)."}
{"id": "440445", "revid": "25871", "url": "https://gl.wikipedia.org/wiki?curid=440445", "title": "Xaguarundi", "text": "O xaguarundi, \"Puma yagouaroundi\",\u00a0\u00e9 unha especie de mam\u00edfero carn\u00edvoro da familia dos f\u00e9lidos, subfamilia dos felinos e tribo dos felininos, para a maior\u00eda dos autores, unha das d\u00faas que integran o x\u00e9nero \"Puma\".\n\u00c9 un gato algo m\u00e1is pequeno que o seu parente pr\u00f3ximo, o puma (\"Puma concolor\"), de pelaxe de parda a negra uniforme, que vive en Am\u00e9rica, dende o sueste de M\u00e9xico at\u00e9 o centro da Arxentina, onde caza animais pequenos.\nO seu estado de conservaci\u00f3n consid\u00e9rase pola UICN como de preocupaci\u00f3n menor.\nTaxonom\u00eda.\nDescrici\u00f3n.\nA especie foi descrita en 1803 polo naturalista franc\u00e9s \u00c9tienne Geoffroy Saint-Hilaire, en \"Catal. Mam. Mus. Hist. Nat\".: 124, baixo o nome de \"Felis yagouaroundi\".\nEtimolox\u00eda.\nPara a do x\u00e9nero, ver \"Puma\".\nO ep\u00edteto espec\u00edfico, \"yagouaroundi\" deriva do guaran\u00ed \"yaguarundy\", relacionado co tup\u00ed \"jaguarundy\" ('gato salvaxe'), e entrou nas linguas modernas na d\u00e9cada de 1800 a trav\u00e9s da portugu\u00e9s.\nSin\u00f3nimos.\nA trav\u00e9s do tempo, a especie co\u00f1eceuse polos sin\u00f3nimos:\nNomes vulgares.\nNa maior\u00eda dos idiomas modernos co\u00f1\u00e9cese co nome vulgar de \"xaguaroundi\", coas adaptaci\u00f3ns propias de cada lingua (\"jaguarundi\", \"jaguarondi\", \"Jaguarundi\", etc.).\nAdemais, nalg\u00fans pa\u00edses da s\u00faa \u00e1rea de distribuci\u00f3n, co\u00f1\u00e9cese tam\u00e9n polos nomes populares de:\nNotas taxon\u00f3micas.\nInicialmente \"Puma\" foi clasificado como un subx\u00e9nero de \"Felis\" por McKenna e Bell (1997), que separaron a \"yagouaroundi\" como outro subx\u00e9nero, \"Felis (Herpailurus)\". Johnson e O'Brien (1997), Bininda-Emonds \"et al\". (1999), e Mattern e McLennan (2000), consideraron \"concolor\" e \"yagouaroundi\" como monofil\u00e9ticos, sendo \"Acinonyx\" o grupo irm\u00e1n.\nControversia taxon\u00f3mica.\nA maior\u00eda dos autores non consideran o x\u00e9nero \"Herpailurus\", descrito en 1858 por Nikolai Severtzov e que moitos autores consideran un sin\u00f3nimo de \"Puma\" . Este x\u00e9nero foi \"resucitado\" en 2017 polo grupo de expertos da UICN, que \u00e9 monoespecifico, xa que comprende unha soa especie, \"Herpailurus yagouaroundi\" (o xaguarundi), que a mairor\u00eda dos autores clasifican dentro do x\u00e9nero \"Puma\", como \"Puma yagouaroundi\".Polo tanto, segundos estes autores, ambos os x\u00e9neros, \"Puma\" e \"Herpailurus\", ser\u00edan monoespec\u00edficos, \u00e9 dicir, cada un con cadas\u00faa especie.\nSubespecies.\nAntes de 2017 reco\u00f1\u00e9c\u00edanse dentro da especie (e moitos autores a\u00ednda reco\u00f1ecen), as seguintes oito subespecies (incl\u00faense as respectivas \u00e1reas de distribuci\u00f3n):\nA partir de 2017, o \"Cat Classification Taskforce of the Cat Specialist Group\" da UICN, como quedou dito, considera ao xaguarundi como membro do x\u00e9nero \"Herpailurus\", e non reco\u00f1ece ningunha subespecie.\nCaracter\u00edsticas.\nO xaguarundi \u00e9 un gato de pequeno tama\u00f1o, algo m\u00e1is grande que un gato dom\u00e9stico, con cranio e cara moi semellantes aos do puma (\"Puma concolor\").\nPresenta d\u00faas formas na coloraci\u00f3n da s\u00faa pelaxe: unha de cor parda avermellada (\"rubia\"), e outra parda escura, case negra ou agrisada, podendo estar presentes ambas na mesma camada.\nEste felino alcanza unha lonxitude de 50 a 70 cm de longo, m\u00e1is a cola, que mide de 30 a 60\u00a0cm. A s\u00faa altura na cruz, por termo medio, \u00e9 de 33\u00a0cm.\nOs adultos acadan un peso de entre os 3,5 e os 9,1 kg.\nA s\u00faa constituci\u00f3n asem\u00e9llase en xeral \u00e1 do puma, a\u00ednda que a diferenza deste, o seu talle \u00e9 moi inferior, pos\u00fae orellas m\u00e1is pequenas, corpo m\u00e1is alongado, patas m\u00e1is curtas e as s\u00faas cores son m\u00e1is variadas (avermellados, negros, grises claro e escuro); do mesmo xeito que no puma, a s\u00faa cor \u00e9 sempre uniforme, sen manchas.\nDistribuci\u00f3n e h\u00e1bitat.\nA \u00e1rea de distribuci\u00f3n do xaguarundi vai dese o sur de Texas e ambas as zonas costeiras de M\u00e9xico, polo norte, at\u00e9 o leste dos Andes, tan ao sur como a Patagonia arxentina.\nHabita zonas de terras altas, matogueiras, bosques semideciduos, bosques h\u00famidos, pasteiros, xeralmente preto dun curso de auga. A\u00ednda que en xeral vive en terras baixas, tam\u00e9n se atopa en altitudes de at\u00e9 os 3 200\u00a0msnm.\nEn 2015 rexistrouse a presenza do xagarundi en Cerro Largo, Uruguai.\nV\u00edronse xaguarundis en Florida desde principios do s\u00e9culo XX. As\u00famese que a especie foi introducida, pero non se sabe cando ocorreu a introduci\u00f3n. A s\u00faa presenza en Florida atrib\u00faese a un escritor de Chiefland que nalg\u00fan momento importou os animais do seu h\u00e1bitat nativo e liberounos preto da s\u00faa cidade natal e noutros lugares do Estado. Non se co\u00f1ecen esp\u00e9cimes vivos ou mortos, pero se informaron moitos avistamentos considerados cribles polos bi\u00f3logos. O primeiro delos ocorreu en 1907, e foi seguido por varios avistamentos adicionais en toda a pen\u00ednsula de Florida desde a d\u00e9cada de 1930 at\u00e9 a de 1950. O primeiro informe oficial publicouse en 1942. Despois diso inform\u00e1ronse menos avistamentos confi\u00e1beis e, en 1977, W. T. Neill conclu\u00edu que a poboaci\u00f3n diminu\u00edra. Por\u00e9n, os avistamentos continuaron. Tam\u00e9n se rexistraron na zona costeira de Alabama desde a d\u00e9cada de 1980, o que pode ser evidencia de que a poboaci\u00f3n de Florida migrara cara ao norte.\nAs\u00ed mesmo, o xaguarundi tam\u00e9n se viuo nos arredores do Centro Espacial de Kourou, na G\u00fciana Francesa.\nEcolox\u00eda e comportamento.\nH\u00e1bitos.\nOs xaguarundis son principalmente di\u00farnos, sendo activos durante o d\u00eda. S\u00e9ntense c\u00f3modos nas \u00e1rbores, pero prefiren cazar no chan. A\u00ednda que parecen seren algo m\u00e1is gregarios que moitos outros gatos, e toleran a presenza achegada doutros membros da s\u00faa especie, na natureza xeralmente enc\u00f3ntranse sos, o que suxire un estilo de vida solitario. O seu territorio \u00e9 moi vari\u00e1bel, dependendo da contorna local; referiuse que os individuos est\u00e9ndense en territorios de 6,8 a 100\u00a0km2. Ao igual que outros gatos, os olores marcan o seu territorio rabu\u00f1ando o solo ou as p\u00f3las achegadas, fregando a cabeza, urinando e deixando as s\u00faas feces descubertas.\nSon t\u00edmidos e solitarios e, evidentemente, moi cautelosos coas trampas.\nPoden emitir unha infrecuentemente ampla gama de vocalizaci\u00f3ns, que incl\u00faen ronr\u00f3ns, asub\u00edos, zunidos, sons de \"parolas\" e incluso un ch\u00edo parecido ao dun paxaro.\nAlimentaci\u00f3n.\nComen case calquera animal pequeno que poidan atrapar, tipicamente capturan roedores, pequenos r\u00e9ptiles e aves. Tam\u00e9n se observou que matan presas m\u00e1is grandes, como lagomorfos (coellos e lebres) e sarig\u00fceias; outras presas relativamente infrecuentes incl\u00faen peixes e mesmo tit\u00eds. Como moitos outros gatos, tam\u00e9n incl\u00faen na s\u00faa dieta unha pequena cantidade de vexetaci\u00f3n e artr\u00f3podos.\nReproduci\u00f3n.\nO momento da \u00e9poca da reproduci\u00f3n dos xaguarundis non est\u00e1 claro, e parece que se poden reproducir durante todo o ano. O estro dura de tres a cinco d\u00edas, e \u00e9 marcado pola femia, que regularmente arrola sobre o seu lombo e esparexe urina. Despois dun per\u00edodo de [xestaci\u00f3n] de 70 a 75 d\u00edas, a femia pare unha camada dun a catro gati\u00f1os nunha gorida constru\u00edda nunha matogueira densa, unha \u00e1rbore oca ou unha cuberta similar.\nOs gati\u00f1os nacen con manchas na parte inferior do corpo, que van desaparecendo a medida que medran. Os xuven\u00eds son capaces de inxerir alimentos s\u00f3lidos ao cabo dunhas seis semanas, a\u00ednda que comenzan a xogar coa comida da s\u00faa nai desde as tres semanas. Alcanzan a madurez sexual aproximadamente aos dous anos de idade. En catividade poden vivir at\u00e9 10 anos.\nAmeazas, conservaci\u00f3n e status.\nAmeazas.\nOs xaguarundis non son particularmente cazados para obter a s\u00faa pel (a\u00ednda que alg\u00fans os cazan con este obxectivo), pero est\u00e1n sufrindo unha diminuci\u00f3n sa s\u00faa poboaci\u00f3n debido \u00e1 perda de h\u00e1bitat. O \"Texas Parks and Wildlife Department\" (Departamento de Parques e Vida Silvestre de Texas) expresou a s\u00faa preocupaci\u00f3n de que a presenza de xaguarundis no sur de Texas pode verse en perigo debido \u00e1 perda do h\u00e1bitat natural deste gato.\nConservaci\u00f3n.\nAs poboaci\u00f3ns de \"Puma jagouaroundi\" en Am\u00e9rica do Norte e de Centroam\u00e9rica figuran no Ap\u00e9ndice I do CITES. Todas as demais poboaci\u00f3ns enum\u00e9ranse no Ap\u00e9ndice II do CITES. \"P. y. cacomitli\", \"P. p. Fossata\", \"P. y. panamensis\" e \"P. p. tolteca\" consid\u00e9ranse en perigo de extinci\u00f3n e aparecen na \"Endangered Species Act of 1973\" (Lei de especies en perigo de extinci\u00f3n) dos Estados Unidos de Am\u00e9rica; esta \u00e9 unha varias (unhas ducias) de leis ambientais dos Estados Unidos, aprobadas na d\u00e9cada de 1970, e serve como lexislaci\u00f3n promulgada para levar a cabo as disposici\u00f3ns descritas na Convenci\u00f3n sobre o Comercio Internacional de Especies Ameazadas de fauna e flora silvestres (CITES).\nA especie est\u00e1 protexida na maior parte da s\u00faa \u00e1rea de distribuci\u00f3n, e a s\u00faa caza est\u00e1 prohibida na Arxentina, Belize, o Brasil, Bolivia, Colombia, Costa Rica, os Estados Unidos, Guatemala, G\u00fciana Francesa, Honduras, M\u00e9xico, Panam\u00e1, Paraguai, Suriname, o Uruguai e Venezuela, e permitida pero suxeita a regulamentaci\u00f3n no Per\u00fa.\nRequ\u00ederense estudos adicionais sobre a ecolox\u00eda da especie, a demograf\u00eda, a historia natural e as ameazas. Suponse que as poboaci\u00f3ns en \u00e1reas protexidas son moi baixas, probabelmente debido ao impacto das maiores densidades de ocelotes.\nParadoxalmente, esta especie moitas veces perc\u00edbese como non ameazada debido \u00e1 s\u00faa visibilidade (xa vimos que \u00e9 e di\u00farna) e que moitas veces vive en h\u00e1bitats abertos.\nStatus.\nPor\u00e9n, a pesar de todas as consideraci\u00f3ns anteriormente citadas, a Uni\u00f3n Internacional para a Conservaci\u00f3n da Natureza e dos Recursos Naturais (UICN) cualifica o status da especie como \"LC\" (pouco preocupante).\nEvoluci\u00f3n.\nO xaguarundi est\u00e1 estreitamente relacionado co puma, a\u00ednda que este \u00e9 moito m\u00e1is grande e pesado, e ten unha estrutura xen\u00e9tica e unha gornici\u00f3n cromos\u00f3mica. Ambas as especies situ\u00e1ronse tradicionalmente no x\u00e9nero \"Puma\", pero, como vimos, desde 2017, alg\u00fans autores clasif\u00edcano no x\u00e9nero \"Herpailurus\", e at\u00e9 hai pouco ambos os gatos clasific\u00e1banse no x\u00e9nero \"Felis\".\nSegundo un estudo xen\u00f3mico dos f\u00e9lidos de 2006, un antepasado das li\u00f1axes \"Leopardus\", \"Lynx\", \"Puma\", \"Prionailurus\" e \"Felis\" actuais migraron a trav\u00e9s da \"ponte de terra\" de Bering desde Asia cara \u00e1s Am\u00e9ricas hai uns 8,0-8,5 mill\u00f3ns de anos. As li\u00f1axes posteriormente diverxeron nesa orde.\nEstes estudos indican que o puma e o xaguarundi est\u00e1n m\u00e1is pr\u00f3ximos ao guepardo moderno de \u00c1frica e Asia Occidental, pero a s\u00faa relaci\u00f3n a\u00ednda non est\u00e1 resolvida. Suxeriuse que os antepasados do guepardo se separaron d\u00e1 li\u00f1axe \"Puma\" nas Am\u00e9ricas e emigraron a Asia e \u00c1frica, mentres que outras investigaci\u00f3ns suxiren que o guepardo diverxeu no Vello Mundo. Polo tanto, non est\u00e1 claro o perfil da pequena migraci\u00f3n felina a Am\u00e9rica.\nPor outra parte, antes de mediados da d\u00e9cada de 1990, os guepardos situ\u00e1ronse na subfamilia monot\u00edpica \"Acinonychinae\" (acinoniquinos) debido \u00e1s s\u00faas especializaci\u00f3ns anat\u00f3micas para a s\u00faa caracter\u00edstica de corredor. Tanto o puma como o xaguarundi clasific\u00e1ronse no x\u00e9nero \"Felis\" xunto coa maor\u00eda dos gatos que ronronean. Na d\u00e9cada de 1990, a primeira evidencia molecular baseada no ADN mitocondrial, o ADN nuclear e os datos cromos\u00f3micos encontraron que o guepardo est\u00e1 situado entre os gatos que ronronean, cos pumas e os xaguarundis como os seus parentes m\u00e1is achegados.\nComo resultado, o puma e o xaguarundi foron reclasificados no x\u00e9nero \"Puma\" e \"Acinonychinae\" foi reco\u00f1ecido como un sin\u00f3nimo j\u00fanior de \"Felinae\". Estudos moleculares m\u00e1is avanzados baseados en datos xen\u00f3micos encontraron un forte apoio para esta agrupaci\u00f3n. Segundo os datos actuais, os acinoniquinos separ\u00e1ronse doutros gatos hai uns 6,7 mill\u00f3ns de anos. O guepardo foi o primeiro en separarse de \"Puma\" hai uns 4,9 mill\u00f3ns de anos. Logo, o puma e o xaguarundi separ\u00e1ronse hai 4 mill\u00f3ns de anos. \nAdemais do traballo molecular, varios estudos morfol\u00f3xicos que se centraron no cranio apoiaron a relaci\u00f3n entre \"Puma\" e \"Acinonyx\".\nMentres que para a maior\u00eda dous autores o xaguarundi est\u00e1 clasificado no x\u00e9nero \"Puma\", a especie difire do puma debido ao seu tama\u00f1o e algunhas outras diferenzas anat\u00f3micas, o que fixo que alg\u00fans autores os sit\u00faen no seu propio x\u00e9nero, \"Herpailurus\".\nFiloxenia.\nSegundo o grupo de expertos da UICN, a tribo \"Acinonychini\" (acinoniquinos) dos felinos comprende tres x\u00e9neros, cada un cunha soa especie existente na actualidae: o puma (en \"Puma\"), o xaguarundi (en \"Herpailurus\") e o guepardo (en \"Acinonyx\").\nA continuaci\u00f3n m\u00f3strase a filoxenia das especies actualmente existentes da tribo dos acinoniquinos:"}
{"id": "440446", "revid": "23204", "url": "https://gl.wikipedia.org/wiki?curid=440446", "title": "Puma yagouaroundi", "text": ""}
{"id": "440447", "revid": "1131", "url": "https://gl.wikipedia.org/wiki?curid=440447", "title": "Monserrate", "text": "O cerro de Monserrate \u00e9 o m\u00e1is co\u00f1ecido dos cerros Orientais de Bogot\u00e1. Xunto a Guadalupe \u00e9 un dos cerros tutelares da cidade. Monserrate ten unha altitude de 3152 m e at\u00f3pase sobre a cordilleira oriental.\nOs cerros de Bogot\u00e1, de orixe sedimentario, te\u00f1en polo menos 16 mill\u00f3ns de anos de antig\u00fcidade, con rochas de idade cret\u00e1cea pertencentes \u00f3 Grupo guadalupe, no que se refire \u00f3 aspecto xeol\u00f3xico. At\u00e9 mediados do s\u00e9culo XVII foi co\u00f1ecido como cerro das Neves. A bas\u00edlica do Se\u00f1or de Monserrate foi lugar de peregrinaci\u00f3n relixiosa dende a \u00e9poca colonial e constit\u00fae un atractivo natural, relixioso e gastron\u00f3mico da cidade. P\u00f3dese ascender \u00f3 cerro polo carreiro peonil, por telef\u00e9rico ou por funicular.\nHistoria.\nO cerro de Monserrate \u00e9 unha das formaci\u00f3ns m\u00e1is reco\u00f1ecibles da sabana de Bogot\u00e1, as\u00ed como un dos s\u00edmbolos da cidade. Pertencente aos cerros Orientais. O conquistador espa\u00f1ol Gonzalo Jim\u00e9nez de Quesada fundou o primeiro asentamento espa\u00f1ol na rexi\u00f3n de Bacat\u00e1, na actual carreira Segunda con r\u00faa Trece, non lonxe do Chorro de Quevedo, que posteriormente se chamou Pueblo Viejo, ent\u00f3n co\u00f1ecido como \"Teusaquillo\" .\nEn 1620, a familia Fern\u00e1ndez de Valenzuela iniciou a construci\u00f3n das ermidas do cerro, o cal ser\u00eda co\u00f1ecido como das Neves at\u00e9 mediados do s\u00e9culo XVIII. De feito, Pedro Fern\u00e1ndez de Valenzuela coa autorizaci\u00f3n de Juan de Borja y Armendia, Presidente do Novo Reino de Granada, erixiu unha capela dedicada \u00e1 Santa Cruz de Monserrate. Anos despois, Pedro Sol\u00eds de Valenzuela fundou un mosteiro dedicado a Santa Mar\u00eda da Cruz de Monserrate, evocando o da cartuxa de Santa Mar\u00eda do Paular de Segovia, onde ti\u00f1a un irm\u00e1n monxe, realiz\u00e1ndose os traballos de ampliaci\u00f3n da capela e a casa anexa na segunda metade dos anos 1650. No mesmo per\u00edodo adecuouse un cami\u00f1o que dende a igrexa das Neves levaba at\u00e9 o cumio do cerro, contando no seu percorrido con pequenas capelas para os peregrinos, que lembraban as dos cerros de Bel\u00e9n e de Montserrat, respectivamente en Andaluc\u00eda e Catalu\u00f1a.\nNo cumio deste cerro at\u00f3pase o santuario do Se\u00f1or Ca\u00eddo de Monserrate, cuxa actual construci\u00f3n de estilo neocolonial foi rematada en 1925 e exhibe a talla do Se\u00f1or Ca\u00eddo de Monserrate, elaborada por Pedro de Lugo y Albarrac\u00edn no s\u00e9culo XVI.\nO servizo de funicular para ascender o cerro foi inaugurado o 18 de agosto de 1929."}
{"id": "440449", "revid": "23204", "url": "https://gl.wikipedia.org/wiki?curid=440449", "title": "R\u00edo Chicamocha", "text": "O r\u00edo Chicamocha \u00e9 un dos r\u00edos m\u00e1is importantes do centro-leste de Colombia. Orix\u00ednase no concello de Tuta e no Jord\u00e1n en Tunja no departamento de Boyac\u00e1, onde logo forma o can\u00f3n do Chicamocha, ingresa no departamento de Santander e \u00fanese co r\u00edo Su\u00e1rez e o r\u00edo Fonce para formar finalmente o r\u00edo Sogamoso.\nNacemento.\nO r\u00edo Chicamocha nace pola confluencia do r\u00edo Tuta que nace na poboaci\u00f3n do mesmo nome e do r\u00edo Jord\u00e1n que nace no occidente de Tunja pasando por C\u00f3mbita e Oicat\u00e1.\nNome.\nEn lingua muisca significa f\u00edo de prata ([chica]) en noite de l\u00faa chea ([Mocha])."}
{"id": "440450", "revid": "98629", "url": "https://gl.wikipedia.org/wiki?curid=440450", "title": "Salento, Quind\u00edo", "text": "Salento \u00e9 un concello\u00a0colombiano no departamento do Quind\u00edo. Ten unha superficie de 377,67 km\u00b2 e 7\u00a0100 habitantes (2015). Chamado \"o pai do Quind\u00edo\" por ser o concello m\u00e1is antigo deste departamento, \u00e9 co\u00f1ecido como o concello berce da \u00e1rbore nacional, a \"palma de cera\", e pos\u00fae unha gran variedade de atractivos tur\u00edsticos entre eles o Val de Cocora.\nA temperatura media \u00e9 de 18 graos Celsius e ten unha poboaci\u00f3n aproximada no centro urbano de 3\u00a0000 habitantes e na zona rural de 5\u00a0500 habitantes."}
{"id": "440455", "revid": "23204", "url": "https://gl.wikipedia.org/wiki?curid=440455", "title": "Momotus momota", "text": "O Momotus momota\u00a0\u00e9 unha especie de ave coraciforme pertencente \u00f3\u00a0x\u00e9nero \"Momotus\" da familia Momotidae. \u00c9 orixinario de Am\u00e9rica do Sur.\nDistribuci\u00f3n e h\u00e1bitat.\nDistrib\u00faese amplamente dende as terras baixas a leste dos Andes de Colombia e oeste de Venezuela, no escudo g\u00fcian\u00e9s de G\u00fciana, Suriname e G\u00fciana francesa, por toda a conca amaz\u00f3nica do Brasil, leste de Ecuador, sur e sueste de Colombia, sur de Venezuela, leste do\u00a0Per\u00fa e norte de Bolivia, cara \u00f3 sur at\u00e9 o suroeste do Brasil, norte de Paraguai, sur de Bolivia e extremo noroeste da Arxentina, cunha poboaci\u00f3n disxunta na costa nord\u00e9s do\u00a0Brasil.\nDescrici\u00f3n.\n\u00c9 unha ave grande, de arredor de 48\u00a0cm de lonxitude; reco\u00f1\u00e9cese pola s\u00faa cabeza voluminosa, cunha banda azul clara que rodea o seu curuto negro e v\u00f3lvese morada na caluga; o seu peteiro \u00e9 groso e forte, lixeiramente curvado cos bordos do pico aserrados; a cola \u00e9 longa, de cor negra por baixo, coa rectrices graduais, as centrais terminadas en forma de raqueta, que \u00e1s veces abanea con movemento pendular."}
{"id": "440457", "revid": "23204", "url": "https://gl.wikipedia.org/wiki?curid=440457", "title": "Nemoc\u00f3n", "text": "Nemoc\u00f3n \u00e9 un concello do departamento de Cundinamarca (Colombia), situado na provincia de Sabana Centro, a 45 km de Bogot\u00e1.\nToponimia.\nO top\u00f3nimo \u00abNemoc\u00f3n\u00bb significa, en \"muysc cubun\" (lingua muisca), \u00abQueixume ou Ruxido do Guerreiro\u00bb.\nHistoria.\nNa \u00e9poca precolombiana, o territorio do actual municipio de Nemoc\u00f3n estivo habitado polos nemzas, da Confederaci\u00f3n muisca. Dende tempo inmemorial, os ind\u00edxenas explotaban as minas de sal. Nos campos de Nemoc\u00f3n tivo lugar a primeira batalla entre os espa\u00f1ois, comandados por Gonzalo Jim\u00e9nez de Quesada, e os g\u00fcechas (guerreiros muiscas) do zipa Tisquesusa, \u00f3 mando de Zaquesazipa, irm\u00e1n do zipa.\nO 9 de xullo de 1593 chegou de visita o oidor Miguel de Ibarra. O 11 de agosto, Francisco de Rivero fixo descrici\u00f3n dos indios, da que resultaron 302. O 26 de xullo de 1600 chegou de visita o Pedro Gonzales Rioja e proferiu auto desta data e xunto cos indios de Tasgata fundou a vila. M\u00e1is tarde, os de Tasgara foron engadidos a Tausa por Joaqu\u00edn de Ar\u00f3stequi."}
{"id": "440458", "revid": "23204", "url": "https://gl.wikipedia.org/wiki?curid=440458", "title": "Xavier Dolan-Tadros", "text": ""}
{"id": "440459", "revid": "5863", "url": "https://gl.wikipedia.org/wiki?curid=440459", "title": "Peregrinaci\u00f3ns a Compostela", "text": ""}
{"id": "440460", "revid": "5863", "url": "https://gl.wikipedia.org/wiki?curid=440460", "title": "Diego Gelm\u00edrez", "text": ""}
{"id": "440461", "revid": "88215", "url": "https://gl.wikipedia.org/wiki?curid=440461", "title": "Pro Basketball League", "text": "A Pro Basketball League (PBL), co\u00f1ecida por motivos de patrocinio como EuroMillions Basketball League, foi a m\u00e1xima categor\u00eda do baloncesto profesional masculino en B\u00e9lxica. Organizada pola Basketball League Belgium, a competici\u00f3n comezou no ano 1928, sendo co\u00f1ecida at\u00e9 2014 como Ethias League. En 2021 foi substitu\u00edda pola BNXT League, unha liga que agrupa equipos de B\u00e9lxica e os Pa\u00edses Baixos. O club con m\u00e1is t\u00edtulos de Liga \u00e9 o Oostende, seguido polo desaparecido Racing Mechelen e o Spirou Charleroi.\nFormato.\nA Pro Basketball League xog\u00e1base baixo o regulamento internacional da Federaci\u00f3n Internacional de Baloncesto (FIBA). O \u00faltimo formato da competici\u00f3n foi adoptado na temporada 2014\u221215. Na temporada regular, todos os equipos xogan entre si primeiro en casa e despois f\u00f3ra. Despois desa primeira rolda, a Liga divid\u00edase en dous grupos en funci\u00f3n da clasificaci\u00f3n; no primeiro grupo xogaban os equipos clasificados do 1 ao 6 e no segundo do 7 ao 11. Despois da separaci\u00f3n cada equipo xogaba contra todos os demais do seu grupo unha vez en casa e unha vez f\u00f3ra. Despois diso disput\u00e1banse os play-offs, os cales eran xogados polos oito primeiros clasificados (os seis do primeiro grupo e os dous primeiros do segundo). Os cuartos de final consist\u00edan en series ao mellor de tres e a semifinal e final xog\u00e1base nun formato ao mellor de cinco.\nLicenzas.\nTodos os equipos que participaban na Pro Basketball League ti\u00f1en que obter unha licenza para xogar. Hab\u00eda tres tipos de licenzas:\nPatrocinadores.\nAo longo dos anos, o campionato da Pro Basketball League foi mudando o seu nome debido a diferentes acordos de patrocinio. A seguinte \u00e9 unha lista das denominaci\u00f3ns oficiais do compionato:\nEquipos.\nOs seguintes son os equipos que compitiron na temporada 2020\u221221, \u00faltima campa\u00f1a da Pro Basketball League.\nFinais.\nDesde o ano 2005 x\u00f3ganse eliminatorias para decidir o campi\u00f3n de Liga. A final da competici\u00f3n \u00e9 xogada ao mellor de cinco partidos, sendo o equipo mellor clasificado dos dous na fase regular o que ten a vantaxe como local."}
{"id": "440462", "revid": "5132", "url": "https://gl.wikipedia.org/wiki?curid=440462", "title": "Ethias League", "text": ""}
{"id": "440463", "revid": "5132", "url": "https://gl.wikipedia.org/wiki?curid=440463", "title": "Spirou B.C.", "text": ""}
{"id": "440464", "revid": "5863", "url": "https://gl.wikipedia.org/wiki?curid=440464", "title": "Torres de Meir\u00e1s", "text": ""}
{"id": "440466", "revid": "5863", "url": "https://gl.wikipedia.org/wiki?curid=440466", "title": "Jos\u00e9 Mar\u00eda Castroviejo Blanco-Cicer\u00f3n", "text": ""}
{"id": "440468", "revid": "5863", "url": "https://gl.wikipedia.org/wiki?curid=440468", "title": "Instituto Jos\u00e9 Cornide de Estudios Coru\u00f1eses", "text": ""}
{"id": "440469", "revid": "5863", "url": "https://gl.wikipedia.org/wiki?curid=440469", "title": "\u00c1ngel Saavedra", "text": ""}
{"id": "440470", "revid": "98629", "url": "https://gl.wikipedia.org/wiki?curid=440470", "title": "Centro de Extensi\u00f3n Universitaria e Divulgaci\u00f3n Ambiental de Galicia", "text": "O Centro de Extensi\u00f3n Universitaria e Divulgaci\u00f3n Ambiental de Galicia (CEIDA) \u00e9 un centro universitario, creado por un convenio de colaboraci\u00f3n entre a Conseller\u00eda de Medio Ambiente, Territorio e Infraestruturas da Xunta de Galicia, a Universidade da Coru\u00f1a e o Concello de Oleiros, para promover, coordinar e dinamizar a educaci\u00f3n ambiental en todos os sectores sociais, as\u00ed como o intercambio cient\u00edfico e cultural, traballando na procura de soluci\u00f3ns aos problemas ambientais e fomentando as boas pr\u00e1cticas cidad\u00e1s neste eido.\nEst\u00e1 situado no castelo de Santa Cruz, na illa do mesmo nome, no Porto de Santa Cruz (Oleiros). O seu director \u00e9 o bi\u00f3logo Carlos Vales V\u00e1zquez.\n\u00c1reas de traballo.\nO CEIDA conta con catro \u00e1reas principais de traballo:"}
{"id": "440472", "revid": "72012", "url": "https://gl.wikipedia.org/wiki?curid=440472", "title": "CEIDA", "text": ""}
{"id": "440476", "revid": "23204", "url": "https://gl.wikipedia.org/wiki?curid=440476", "title": "Carlos Vales", "text": "Carlos Vales V\u00e1zquez, nado en Caracas o 11 de novembro de 1955, \u00e9 un bi\u00f3logo galego especializado no medio ambiente.\nTraxectoria.\nLicenciado en Biolox\u00eda pola Universidade de Santiago de Compostela, \u00e9 o director do Centro de Extensi\u00f3n Universitaria e Divulgaci\u00f3n Ambiental de Galicia (CEIDA), membro da Sociedade Galega de Historia Natural (SGHN), de Greenpeace e da Asociaci\u00f3n para a Defensa Ecol\u00f3xica de Galicia (ADEGA).\nAnteriormente foi membro da Mesa Forestal de Galicia, asesor do Parlamento galego sobre o problema dos incendios forestais, concelleiro do Concello de Oleiros, e presidente da Comisi\u00f3n de Medio Ambiente da Mancomunidade de Municipios da \u00c1rea Metropolitana da Coru\u00f1a."}
{"id": "440477", "revid": "5863", "url": "https://gl.wikipedia.org/wiki?curid=440477", "title": "Carlos Vales V\u00e1zquez", "text": ""}
{"id": "440481", "revid": "23204", "url": "https://gl.wikipedia.org/wiki?curid=440481", "title": "Tocancip\u00e1", "text": "Tocancip\u00e1 \u00e9 un concello\u00a0do departamento de Cundinamarca (Colombia), que se atopa na provincia de Sabana Centro, a 22 km de Bogot\u00e1, sa\u00edndo pola Autoestrada Norte (no correximento de Brice\u00f1o inicia a Concesi\u00f3n Brice\u00f1o-Tunja-Sogamoso).\nTocancip\u00e1 \u00e9 reco\u00f1ecido polo Parque Jaime Duque e o Aut\u00f3dromo de Tocancip\u00e1, onde se realizan diferentes competencias de automobilismo e motociclismo. Neste lugar foi onde xurdiu o reco\u00f1ecido piloto bogotano Juan Pablo Montoya. Este aut\u00f3dromo forma parte da \u00e1rea metropolitana de Bogot\u00e1, polo cal \u00e9 un sitio de acceso doado dende o norte da cidade at\u00e9 o Aut\u00f3dromo, pola Autoestrada Norte.\nToponimia.\nTocancip\u00e1 ou Toquenzip\u00e1, en \"muysc cubun\" (lingua muisca), significa \u00abpampanillas do noso pai\u00bb, segundo Acosta Orteg\u00f3n; pero para outros autores significa \u00abalegr\u00edas de Zipa\u00bb, en raz\u00f3n a que este celebraba al\u00ed os seus triunfos sobre o Zaque\u00a0\u00f3 seu regreso dos campos de batalla de Chocont\u00e1."}
{"id": "440482", "revid": "27155", "url": "https://gl.wikipedia.org/wiki?curid=440482", "title": "Tromboxano B2", "text": "O tromboxano B2 \u00e9 un metabolito inactivo producido a partir do tromboxano A2. Elim\u00ednase case completamente pola urina.\nNon est\u00e1 directamente implicado na activaci\u00f3n e agregaci\u00f3n das plaqueta en caso de haber unha ferida, pero o seu precursor, o tromboxano A2, si. A s\u00edntese do tromboxano A2 \u00e9 a diana sobre a que act\u00faa a aspirina, que inhibe o encima COX-1 (que produce o tromboxano A2 nas plaquetas).\nO 2-(3,4-di-hidroxifenil)-etanol (DHPE) \u00e9 un compo\u00f1ente fen\u00f3lico do aceite de oliva extra virxe. Unha fracci\u00f3n de aceite de oliva que conte\u00f1a DHPE pode inhibir a agregaci\u00f3n plaquetaria e a formaci\u00f3n de tromboxano B2 in vitro."}
{"id": "440483", "revid": "98629", "url": "https://gl.wikipedia.org/wiki?curid=440483", "title": "Parque Jaime Duque", "text": "O Parque Jaime Duque \u00e9 un parque tem\u00e1tico dedicado \u00e1 recreaci\u00f3n familiar. Est\u00e1 situado no municipio de Tocancip\u00e1, \u00c1rea metropolitana de Bogot\u00e1, no departamento de Cundinamarca.\nHistoria.\nO parque foi desenvolvido e inaugurado o 27 de febreiro de 1983 por Jaime Duque Grisales, unha personalidade da aviaci\u00f3n civil colombiana e o primeiro xefe de pilotos nacional da aeroli\u00f1a Avianca. Quixo crear un espazo cultural e recreativo para toda a familia, co \u00e1nimo de xerar ganancias para axudar a entidades sen \u00e1nimo de lucro dedicadas \u00f3 servizo dos anci\u00e1ns, adultos e os nenos.\nContido.\nMapa de Colombia en Relevo.\nUn mapa en relevo do pa\u00eds a escala 1:25000, conta con pasarelas de observaci\u00f3n a 12 metros de altura e recentemente foi complementado cun aviario.\nMar Caribe.\nMapa a escala do Mar Caribe, no seu interior at\u00f3pase o destrutor C\u00f3rdoba que combateu na segunda guerra mundial, doado ao Parque pola Armada Nacional e a r\u00e9plica do Bergant\u00edn Independente do Almirante Padilla, buque insignia da Armada Nacional durante a guerra de independencia, que cont\u00e9n no seu interior sete dioramas con representaci\u00f3ns das batallas navais m\u00e1is importantes que librou Colombia \u00f3 longo da s\u00faa historia\nBioparque Wakat\u00e1.\nInaugurado no ano de 1991, administrado polo Parque Jaime Duque baixo a asesor\u00eda t\u00e9cnica e profesional da Universidade de La Salle, \u00e9 unha dependencia dedicada a actividades de conservaci\u00f3n e educaci\u00f3n ambiental, capacita estudantes de diferentes profesi\u00f3ns no estudo e manexo de especies silvestres e serve de apoio \u00e1s autoridades ambientais \u00f3 achegar un fogar de paso a animais que foron comisados. Al\u00ed at\u00e9ndense e recuperan para logo definir a s\u00faa localizaci\u00f3n definitiva ou a s\u00faa reintroduci\u00f3n no seu medio natural. Conta con exemplares dunhas 200 especies. Salientan as s\u00faas especies de aves, monos, serpes e felinos. Na actualidade \u00e9 a sede para a rexi\u00f3n andina do programa de cr\u00eda con fins de liberaci\u00f3n do c\u00f3ndor dos Andes en Colombia.\nTaj Mahal.\nReproduci\u00f3n a escala do mausoleo dedicado \u00e1 ra\u00ed\u00f1a Mumtaz Mahal esposa do emperador Xa Jahan da India, considerado como unha das 7 marabillas do mundo actual pola s\u00faa beleza arquitect\u00f3nica e polas incrustaci\u00f3ns en pedras semipreciosas que adornan a s\u00faa estrutura. Serve como escenario a reproduci\u00f3ns pintadas en cer\u00e1mica de grandes obras da arte mundial e como sede do Ciclorama da Independencia Colombiana, mural de 165 metros de longo e 7 de alto que representa todo o proceso da independencia de devandito pa\u00eds dende a Revoluci\u00f3n dos Comuneiros, o Berro de Independencia e as Batallas do Pantano de Vargas e da Ponte de Boyac\u00e1 no ano 1819.\nSete Marabillas do Mundo Antigo.\nReproduci\u00f3n dos Xard\u00edns Colgantes de Babilonia, Mausoleo de Halicarnaso, Faro de Alexandr\u00eda, Templo de Artemisa, a Estatua de Zeus en Olimpia, as Pir\u00e1mides de Exipto\u00a0e o\u00a0Coloso de Rodas.\nMonumento a Deus.\nHomenaxe \u00f3 creador do mundo, \u00e9 o emblema do parque e o principal dunha serie de monumentos situados en diferentes lugares do parque, entre os cales se contan o monumento \u00e1 nacionalidade, a praza de bandeiras e s\u00edmbolos patrios, o monumento \u00f3 soldado e \u00f3 polic\u00eda desco\u00f1ecidos, o monumento \u00e1 armada nacional e moitos outros."}
{"id": "440484", "revid": "72012", "url": "https://gl.wikipedia.org/wiki?curid=440484", "title": "Asociaci\u00f3n para a Defensa Ecol\u00f3xica de Galiza", "text": ""}
{"id": "440485", "revid": "23204", "url": "https://gl.wikipedia.org/wiki?curid=440485", "title": "Gachancip\u00e1", "text": "Gachancip\u00e1 \u00e9 un concello\u00a0do departamento de Cundinamarca (Colombia), que se atopa na provincia de Sabana Centro, a 30 km de Bogot\u00e1, sobre a Troncal Central do Norte. \u00c9 considerada parte da \u00e1rea metropolitana de Bogot\u00e1 polo censo DANE 2005. Polos seus 44 km\u00b2 de extensi\u00f3n territorial, Gachancip\u00e1 \u00e9 o municipio m\u00e1is pequeno de Cundinamarca. Limita polo norte con Suesca e Nemoc\u00f3n, polo sur con Tocancip\u00e1, polo leste con Sesquil\u00e9 e Guatavita e polo oeste con Nemoc\u00f3n.\nToponimia.\nO top\u00f3nimo \u00abGachancip\u00e1\u00bb, en \"muysc cubun\" (lingua muisca), significa \u00abolar\u00eda do Zipa\u00bb."}
{"id": "440492", "revid": "23204", "url": "https://gl.wikipedia.org/wiki?curid=440492", "title": "Oicat\u00e1", "text": "Oicat\u00e1 \u00e9 un concello colombiano\u00a0que se atopa\u00a0na provincia do Centro do departamento de Boyac\u00e1. O territorio do concello at\u00f3pase sobre o altiplano Cundiboyacence, a 6\u00a0km \u00f3 nord\u00e9s (li\u00f1a de vista e 12 km en autom\u00f3bil) da cidade de Tunja, capital do departamento.\nConta cunha \u00e1rea total de 59 Km2, at\u00f3pase entre os pisos t\u00e9rmicos fr\u00edo seco e p\u00e1ramo cuxa temperatura rolda entre 10 e 14 \u00b0C, a precipitaci\u00f3n pres\u00e9ntase entre 600 e 1.000\u00a0mm anuais.\nToponimia.\nO top\u00f3nimo Oicat\u00e1, en \"muysc cubun\" (lingua muisca), significa \u00abLabranza en pedrisco\u00bb, \u00absementeira da loma\u00bb ou \u00abdominio dos sacerdotes\u00bb."}
{"id": "440493", "revid": "89787", "url": "https://gl.wikipedia.org/wiki?curid=440493", "title": "Ciclooxixenase 1", "text": "A ciclooxixenase 1 (COX-1), tam\u00e9n chamada prostaglandina G/H sintase 1, prostaglandina-endoper\u00f3xido sintase 1 ou prostaglandina H2 sintase 1, \u00e9 un encima que nos humanos est\u00e1 codificado no xene PTGS1 do cromosoma 9. \u00c9 unha das d\u00faas ciclooxixenases que pos\u00faen os humanos; a outra \u00e9 a ciclooxixenase 2.\nHistoria.\nAs ciclooxixenases (COX) son os encimas centrais na v\u00eda biosint\u00e9tica das prostaglandinas a partir do \u00e1cido araquid\u00f3nico. Esta prote\u00edna foi illada hai m\u00e1is de 40 anos e clonada en 1988.\nXenes e isocimas.\nExisten dous isocimas COX codificados en distintos xenes: o encima constitutivo COX-1 (o deste artigo) e o encima inducible COX-2, que se diferencian na regulaci\u00f3n da s\u00faa expresi\u00f3n e distribuci\u00f3n nos tecidos. A expresi\u00f3n destes dous transcritos est\u00e1 regulada diferencialmente por citocinas e factores de crecemento. Este xene codifica COX-1, que regula a anxiox\u00e9nese nas c\u00e9lulas endoteliais. A COX-1 est\u00e1 tam\u00e9n implicada na sinalizaci\u00f3n celular e a homeostase para o mantemento dos tecidos. Unha variante de empalme de COX-1 denominada COX-3 foi identificada no SNC de cans, pero non era unha prote\u00edna funcional en humanos. Tam\u00e9n se descubriron d\u00faas prote\u00ednas m\u00e1is pequenas derivadas de COX-1 (as prote\u00edna COX-1 parciais PCOX-1A e PCOX-1B), mais a s\u00faa funci\u00f3n precisa a\u00ednda non se describiu.\nFunci\u00f3n.\nA ciclooxixenase 1 \u00e9 o encima clave na bos\u00edntese das prostaglandinas. Converte o \u00e1cido araquid\u00f3nico libre, que a actividade encim\u00e1tica da fosfolipase A2 libera dos fosfol\u00edpidos de membrana no sitio de esterificaci\u00f3n sn-2, en prostaglandina H2 (PGH2). A reacci\u00f3n implica tanto unha actividade de ciclooxixenase (dioxixenase) coma de hidroperoxidase (peroxidase). A actividade de ciclooxixenase incorpora d\u00faas mol\u00e9culas de ox\u00edxeno no \u00e1cido araquid\u00f3nico ou substratos de \u00e1cidos graxos poliinsaturados, como o \u00e1cido linoleico e o \u00e1cido eicosapentaenoico. O metabolismo do \u00e1cido araquid\u00f3nico forma un intermediario per\u00f3xido l\u00e1bil, a PGG2, que \u00e9 reducido ao alcohol correspondente, o PGH2, pola actividade hidroperoxidase do encima.\nA\u00ednda que a COX-1 metaboliza principalmente o \u00e1cido araquid\u00f3nico xerando PGG2, a COX-1 tam\u00e9n converte este \u00e1cido graxo en pequenas cantidades de mestura rac\u00e9mica de \u00e1cidos 15-hidroxiicosatetraenoicos (15-HETE) compostos por un ~22% do estereois\u00f3mero 15(\"R\")-HETE e ~78% de 15(\"S\")-HETE e pequenas cantidades de 11(\"R\")-HETE. Os dous estereois\u00f3meros 15-HETE te\u00f1en actividades biol\u00f3xicas intr\u00ednsecas pero, o que \u00e9 m\u00e1is importante, poden ser posteriormente metabolizados orixinando unha clase importante de axentes inflamatorios, as lipoxinas. Ademais, a PGG2 e a PGH2 rearr\u00e1nxanse non encimaticamente a unha mestura de \u00e1cido 12-hidroxiheptadecatrienoico, \u00e9 dicir, \u00e1cido 1 2-(S)-hidroxi-5Z,8E,10E-heptadecatrienoico (12-HHT) e \u00e1cido 12-(S)-hidroxi-5Z,8Z,10E-heptadecatrienoico e mais malonildialdehido, e poden ser metabolizados polo CYP2S1 a 12-HHT (ver \u00e1cido 12-hidroxiheptadecatrienoico). Estes metabolitos alternativos da COX-1 poden contribu\u00edr \u00e1s s\u00faas actividades.\nA COX-1 promove a produci\u00f3n da cuberta natural de mucus que protexe o interior do est\u00f3mago e contrib\u00fae a reducir a secreci\u00f3n de \u00e1cido e do contido de pepsina. A COX-1 est\u00e1 normalmente presente en varias zonas do corpo, inclu\u00edndo non s\u00f3 o est\u00f3mago sen\u00f3n tam\u00e9n calquera sitio de inflamaci\u00f3n.\nImportancia cl\u00ednica.\nA COX-1 \u00e9 inhibida polos AINEs (antiinflamatorios non esteroides) como a aspirina. O tromboxano A2, o produto principal xerado pola COX-1 nas plaquetas, induce a agregaci\u00f3n plaquetaria. A inhibici\u00f3n de COX-1 \u00e9 unha e explicaci\u00f3n suficiente de por que unha dose de aspirina \u00e9 efectiva para reducir os episodios card\u00edacos."}
{"id": "440494", "revid": "27155", "url": "https://gl.wikipedia.org/wiki?curid=440494", "title": "PTGS1", "text": ""}
{"id": "440495", "revid": "27155", "url": "https://gl.wikipedia.org/wiki?curid=440495", "title": "COX-1", "text": ""}
{"id": "440496", "revid": "27155", "url": "https://gl.wikipedia.org/wiki?curid=440496", "title": "Prostaglandina-endoper\u00f3xido sintase 1", "text": ""}
{"id": "440497", "revid": "27155", "url": "https://gl.wikipedia.org/wiki?curid=440497", "title": "Prostaglandina G/H sintase 1", "text": ""}
{"id": "440498", "revid": "27155", "url": "https://gl.wikipedia.org/wiki?curid=440498", "title": "Prostaglandina H2 sintase 1", "text": ""}
{"id": "440499", "revid": "27155", "url": "https://gl.wikipedia.org/wiki?curid=440499", "title": "Cicloosixenase 1", "text": ""}
{"id": "440501", "revid": "5863", "url": "https://gl.wikipedia.org/wiki?curid=440501", "title": "Ram\u00f3n Gonz\u00e1lez Alegre", "text": ""}
{"id": "440502", "revid": "27155", "url": "https://gl.wikipedia.org/wiki?curid=440502", "title": "COX1", "text": ""}
{"id": "440503", "revid": "5863", "url": "https://gl.wikipedia.org/wiki?curid=440503", "title": "Gonz\u00e1lez-Alegre B\u00e1lgoma", "text": ""}
{"id": "440504", "revid": "5863", "url": "https://gl.wikipedia.org/wiki?curid=440504", "title": "Gonz\u00e1lez Alegre B\u00e1lgoma", "text": ""}
{"id": "440505", "revid": "98629", "url": "https://gl.wikipedia.org/wiki?curid=440505", "title": "Lotte Lenya", "text": "Karoline Wilhelmine Charlotte Blamauer, co\u00f1ecida como Lotte Lenya, nada en Viena (Austria-Hungr\u00eda) o 18 de outubro de 1898 e finada en Nova York o 27 de novembro de 1981 foi unha cantante, rapsodo, e actriz austr\u00edaca establecida durante moito tempo nos Estados Unidos. No mundo xermanofalante e no da m\u00fasica cl\u00e1sica \u00e9 especialmente lembrada polas s\u00faas interpretaci\u00f3ns das canci\u00f3ns do seu home, Kurt Weill. No cinema en lingua inglesa, foi candidata ao Oscar polo seu papel de arist\u00f3crata aburrida en \"The Roman Spring of Mrs. Stone\" (1961). Tam\u00e9n interpretou a s\u00e1dica asasina Rosa Klebb no filme de James Bond \"Desde Rusia con amor\" (1963).\nTraxectoria.\nInicios.\nLenya naceu nunha familia cat\u00f3lica de clase obreira en Viena. Marchou a estudar a Z\u00faric en 1914, conseguindo o seu primeiro traballo na Schauspielhaus, co nome art\u00edstico de Lotte Lenja. Mudouse a Berl\u00edn en 1921.\nEn 1922, Lenya foi escoitada polo seu futuro marido, o compositor alem\u00e1n Kurt Weill, durante unha audici\u00f3n para a s\u00faa primeira m\u00fasica para teatro, \"Zaubernacht\", mais debido \u00e1 s\u00faa situaci\u00f3n detr\u00e1s do piano, non a viu. Foi escollida, mais debido \u00e1 s\u00faa lealdade ao seu profesor de voz, rexeitou o papel. Lenya e Weill non se co\u00f1eceron persoalmente ata 1924 a trav\u00e9s dun co\u00f1ecido, o escritor Georg Kaiser e casaron en 1926. Aceptou o papel de Jenny na primeira interpretaci\u00f3n de \"A \u00f3pera dos tres re\u00e1s\" en 1928, que foi o seu papel revelaci\u00f3n. Durante os \u00faltimos anos da rep\u00fablica de Weimar, estivo ocupada no cinema e no teatro, especialmente nas obras de Brecht-Weill. Fixo varias gravaci\u00f3ns das canci\u00f3ns de Weill.\nCo ascenso do nazismo en Alema\u00f1a, os artistas con inclinaci\u00f3ns esquerdistas non eran apreciados, e a\u00ednda que non era xud\u00eda, marchou do pa\u00eds, separ\u00e1ndose de Weill, do que se divorciou en 1933.\nLenya e Weill establec\u00e9ronse en Nova York o 10 de setembro de 1935. Durante o ver\u00e1n de 1936, Weill, Lenya, Paul Green e Cheryl Crawford alugraon unha casa no 277 Trumbull Avenue de Nichols, Connecticut, a unhas d\u00faas millas de distancia de Pine Brook Country Club, lugar de ensaio estival do Group Theatre. Al\u00ed, Green e Weill escribiron o gui\u00f3n e a m\u00fasica da controvertida obra de Broadway \"Johnny Johnson\", titulada co nome m\u00e1is repetido na listaxe de v\u00edtimas estadounidenses na primeira guerra mundial. Durante este per\u00edodo, Lenya tivo unha relaci\u00f3n amorosa co dramaturgo Paul Green.\nDurante a segunda guerra mundial, Lenya realizou actuaci\u00f3ns no teatro, gravaci\u00f3ns e actuaci\u00f3ns para a radio, inclu\u00edndo para Voice of America. Tras unha interpretaci\u00f3n mal recibida no musical do seu marido \"The Firebrand of Florence\" en 1945 en Nova York, abandonou os escenarios. Trala morte de Weill en 1950, convenc\u00e9rona de que volvese. Apareceu na obra de Broadway \"Barefoot in Athens\" e casou co editor George Davis.\nCarreira posterior.\nEn 1956, ga\u00f1ou o premio Tony polo seu papel de Jenny na versi\u00f3n en ingl\u00e9s de \"A \u00f3pera dos tres re\u00e1s\" de Marc Blitzstein, \u00fanica vez na que unha actuaci\u00f3n no Off-Broadway recibiu o galard\u00f3n. Lenya continuou a gravar canci\u00f3ns do seu tempo en Berl\u00edn, ademais de canci\u00f3ns do teatro estadounidense. A s\u00faa voz volv\u00e9rase m\u00e1is profunda cos anos. Cando tivo que cantar a parte de soprano en \"Rise and Fall of the City of Mahagonny\" e \"The Seven Deadly Sins\", o papel tivo que ser trasporse a claves substancialmente m\u00e1is baixas.\nEmpregouse Sprechgesang nalgunhas das m\u00e1is c\u00e9lebres canci\u00f3ns nas obras de Brecht-Weill plays pero agora Lenya us\u00e1bao incluso m\u00e1is para compensar defectos da s\u00faa voz. Lenya era consciente do problema; noutros contextos, era moi coidadosa para respectar completamente a m\u00fasica do seu marido.\nFundou a Kurt Weill Foundation for Music, para administrar os ingresos e os asuntos de dereitos e para espallar o co\u00f1ecemento sobre a obra de Weill. Estaba presente no estudio cando Louis Armstrong gravou \"Mack the Knife\". Armstrong improvisou a li\u00f1a \"Look out for Miss Lotte Lenya!\" e engadiu o nome dela como unha das conquistas de Mack na canci\u00f3n.\nO seu papel como amiga pr\u00e1ctica de Vivien Leigh, a Contessa Magda Terribili-Gonzales na versi\u00f3n cinematogr\u00e1fica da obra de Tennessee Williams \"The Roman Spring of Mrs. Stone\" (1961) valeulle a Lenya unha candidatura ao Oscar \u00e1 mellor actriz secundaria. En 1963, foi seleccionada como a axente de SPECTRE Rosa Klebb no filme de James Bond \"Desde Rusia con amor\" con Sean Connery e Robert Shaw.\nEn 1966, Lenya orixinou a personaxe de Fr\u00e4ulein Schneider no elenco orixinal de Broadway do musical \"Cabaret\". A banda sonora de Kander e Ebb foi considerada inspirada pola m\u00fasica de Weill. En 1979, dous anos antes da s\u00faa morte, Lotte Lenya foi inclu\u00edda no American Theater Hall of Fame.\nFalecemento.\nLenya faleceu de cancro en Manhattan en 1981, aos 83 anos. Foi enterrada preto de Weill no Mount Repose Cemetery en Haverstraw, Nova York.\nVida persoal.\nLenya casou con Weill en 1926 e divorci\u00e1ronse en 1933, para reconciliarse en setembro de 1935 tras emigrar aos Estados Unidos. Volveron casar en 1937. En 1941, a parella mudouse a unha casa da s\u00faa propiedade en New City, Rockland County, Nova York, a aproximadamente 50\u00a0km ao norte da cidade de Nova York. Este segundo matrimonio duraou ata a morte de Weill en 1950.\nO segundo marido de Lenya foi o editor estadounidense George Davis (1951-1957). Trala morte de Davis en 1957, volveu casar co artista Russell Detwiler en 1962. El era vinte e seis anos m\u00e1is novo, pero Lenya enviuvou por terceira vez cando Detwiler faleceu en 1969, aos 44 anos."}
{"id": "440507", "revid": "5132", "url": "https://gl.wikipedia.org/wiki?curid=440507", "title": "BC Oostende", "text": "O Basketbal Club Oostende, tam\u00e9n co\u00f1ecido por motivos de patrocinio como Filou Oostende, \u00e9 un club profesional de baloncesto belga con sede na cidade de Oostende (Flandres Occidental). Actualmente xoga na BNXT League, a m\u00e1xima categor\u00eda do baloncesto de B\u00e9lxica e os Pa\u00edses Baixos. O Oostende \u00e9 o equipo m\u00e1is laureado do baloncesto belga con 23 t\u00edtulos de Liga e 19 de Copa. Fundado o 25 de maio de 1970, disputa os seus partidos como local no COREtec D\u00f4me, pavill\u00f3n con capacidade para 5\u00a0000 espectadores.\nHistoria.\nO club foi fundado como Sunair Oostende o 25 de maio de 1970, sendo as cores escollidas para o equipo o azul e o amarelo. O BCO, un dos alcumes do club, comezou a xogar na Segunda Divisi\u00f3n de B\u00e9lxica, mais xa na s\u00faa primeira temporada, despois de levarse o t\u00edtulo, ascendeu \u00e1 m\u00e1xima categor\u00eda. A s\u00faa estad\u00eda na elite, con todo, dura pouco e descenden no primeiro ano. Por\u00e9n, o equipo foi capaz de recuperarse, ascendeu unha vez m\u00e1is e desde aquela nunca volveron perder a categor\u00eda. Na temporada 1974\u221275 o club fixo a s\u00faa primeira aparici\u00f3n en Europa, xogando 10 partidos na Copa Kora\u0107. Pouco despois, en 1979, conseguen o seu primeiro t\u00edtulo, a Copa de Baloncesto de B\u00e9lxica con Ron Adams como adestrador. En 1981 ga\u00f1an o seu primeiro t\u00edtulo de liga, esta vez con Roger Dutremble como adestrador. De feito, conseguen outros cinco t\u00edtulos m\u00e1is de forma consecutiva at\u00e9 1986. Tras un ano no que non conseguen ga\u00f1ar o campionato, en 1988 repiten e ga\u00f1an ademais a primeira e \u00fanica Copa do Benelux. En 1995 conseguen de novo o t\u00edtulo de liga.\nAntes do comezo da temporada 1999\u221200 o club mude por vez primeira o seu nome, convert\u00e9ndose no Telindus Oostende, novo patrocinador principal. Despois de que o club ga\u00f1ase alg\u00fans trofeos m\u00e1is para p\u00f3r na s\u00faa vitrina, no ano 2005 o club consegue trasladarse a un novo pavill\u00f3n, o Sea'Arena (actual Sleuyter Arena), recinto con capacidade para 5.000 espectadores. Na temporada 2010\u221211 o equipo volve mudar o seu nome, esta vez a Telenet Oostende. N segunda compa\u00f1a con este novo, o equipo muda de adestrador, despedindo a Jean-Marc Jaumin a asinando ao croata Dario Gjergja. Coa chegada do novo t\u00e9cnico o equipo consegue ga\u00f1ar de forma consecutiva os t\u00edtulos de 2013, 2014, 2015, 2016, 2017 e 2018. Neste per\u00eddo c\u00f3mpre destacar a retirada do dorsal n\u00famero 10 de Veselin Petrovi\u0107, que permanecera no club desde 2005 at\u00e9 a s\u00faa retirada en 2014.\nNomes.\nAo longo dos anos, debido a motivos de patrocinio, o equipo foi co\u00f1ecido como:\nT\u00edtulos.\nLiga de B\u00e9lxica\nCopa de B\u00e9lxica\nSupercopa de B\u00e9lxica"}
{"id": "440508", "revid": "5132", "url": "https://gl.wikipedia.org/wiki?curid=440508", "title": "B.C. Oostende", "text": ""}
{"id": "440532", "revid": "98629", "url": "https://gl.wikipedia.org/wiki?curid=440532", "title": "Cefepime", "text": "Cefepime \u00e9 un antibi\u00f3tico beta-lact\u00e1mico pertencente \u00e1 cuarta xeraci\u00f3n de cefalosporinas. Foi comercializada baixo o nome de \"Maxipime\".\nEspectro de acci\u00f3n.\nCefepime pos\u00fae un amplo espectro de actividade, que abrangue:\nBacterias grampositivas\nBacterias gramnegativas\nIndicaci\u00f3ns cl\u00ednicas.\nEn Espa\u00f1a, a Axencia Espa\u00f1ola de Medicamentos aprobou as seguintes indicaci\u00f3ns: infecci\u00f3n respiratoria, infecci\u00f3n de pel e partes brandas, infecci\u00f3n urinaria, infecci\u00f3n abdominal, infecci\u00f3n xinecol\u00f3xica, meninxite bacteriana e neutropenia febril.\nDosificaci\u00f3n.\nUnicamente existe formulaci\u00f3n inxectable. A dose oscila entre 1 e 2 gramos cada 8 ou 12 horas. Debe ser axustada en poboaci\u00f3n pedi\u00e1trica e en insuficiencia renal (filtrado menor de 30). .\nEmbarazo e lactaci\u00f3n.\nCefepime non mostrou danos en modelos animais, pero non existen estudos controlados durante o embarazo (pertence por tanto \u00e1 categor\u00eda B da FDA). Excr\u00e9tase en pequenas cantidades no leite materno polo que se aconsella precauci\u00f3n no seu emprego.\nEfectos secundarios.\nAdemais dos efectos secundarios habituais das cefalosporinas, destaca certa toxicidade neurol\u00f3xica (encefalopat\u00eda, confusi\u00f3n, mioclon\u00edas, convulsi\u00f3ns), especialmente en pacientes con insuficiencia renal cando se empregan altas doses."}
{"id": "440533", "revid": "2956", "url": "https://gl.wikipedia.org/wiki?curid=440533", "title": "Maxipime", "text": ""}
{"id": "440665", "revid": "23204", "url": "https://gl.wikipedia.org/wiki?curid=440665", "title": "Ciclooxixenase 2", "text": "A ciclooxixenase 2 (COX-2), tam\u00e9n chamada prostaglandina-endoper\u00f3xido sintase 2, prostaglandina G/H sintase e ciclooxixenase ou PGHS-2 (cuxo s\u00edmbolo oficial de HUGO \u00e9 PTGS2; HGNC:9605), \u00e9 un encima que nos humanos est\u00e1 codificado no xene \"PTGS2\" do cromosoma 1. \u00c9 unha das d\u00faas ciclooxixenases que pos\u00faen os humanos; a outra \u00e9 a ciclooxixenase 1. Interv\u00e9n na conversi\u00f3n do \u00e1cido araquid\u00f3nico en prostaglandina H2, un importante precursor da prostaciclina, entre outros compostos.\nFunci\u00f3n.\nA COX-2 (PTGS2) converte o \u00e1cido araquid\u00f3nico en prostaglandina endoper\u00f3xido H2. As ciclooxixenases son dianas para os AINE e para os inhibidores espec\u00edficos deste encima chamados coxibs. A COX-2 \u00e9 un homod\u00edmero de secuencia. Cada mon\u00f3mero do encima ten un sitio activo PTGS (COX) e de peroxidase. As ciclooxixenases catalizan a conversi\u00f3n do \u00e1cido araquid\u00f3nico en prostaglandinas en dous pasos. Primeiro, qu\u00edtase o hidr\u00f3xeno do carbono 13 do \u00e1cido araquid\u00f3nico, e despois a COX-2 (PTGS2) engade d\u00faas mol\u00e9culas de ox\u00edxeno, orixinando a prostaglandina G2 (PGG2). En segundo lugar, a PGG2 \u00e9 reducida a PGH2 no sitio activo da actividade de peroxidase. A PGH2 \u00e9 convertida noutras prostaglandinas (PGD2, PGE2, PGF2\u03b1), prostaciclina (PGI2), ou tromboxano A2 por isomerases espec\u00edficas de tecido.\nA\u00ednda que a COX-2 metaboliza principalmente a conversi\u00f3n de \u00e1cido araquid\u00f3nico en PGG2, este encima tam\u00e9n converte este \u00e1cido graxo en pequenas cantidades dunha mestura rac\u00e9mica de \u00e1cidos 15-hidroxiicosatetraenoicos (15-HETE) composta de ~22% do estereois\u00f3mero 15(\"R\")-HETE e un ~78% do 15(\"S\")-HETE e de pequenas cantidades de 11(\"R\")-HETE. Os dous estereois\u00f3meros 15-HETE te\u00f1en actividades biol\u00f3xicas intr\u00ednsecas, e, o que \u00e9 m\u00e1is importante, poden ser posteriormente metabolizados a lipoxinas. Ademais, a COX-2 tratada con aspirina metaboliza o \u00e1cido araquid\u00f3nico case exclusivamente a 15(\"R\")-HETE, que \u00e1 s\u00faa vez pode ser metabolizado a epi-lipoxinas. As lipoxinas e epi-lipoxinas son importantes axentes antiinflamatorios e poden contribu\u00edr \u00e1s actividades globais de ambos os encimas COX e da aspirina.\nA COX-2 \u00e9 inhibida de forma natural polo calcitriol (a forma activa da vitamina D).\nMecanismo.\nTanto as actividades peroxidase coma PTGS son inactivadas durante a cat\u00e1lise por procesos de primeira orde baseados no mecanismo, o cal significa que a as actividades de peroxidase PGHS-2 ou de PTGS descenden a cero en 1 ou 2 minutos, mesmo en presenza de suficiente substrato.\nA conversi\u00f3n do \u00e1cido araquid\u00f3nico en PGG2 pode describirse como unha serie de reacci\u00f3ns de radical an\u00e1logas \u00e1s da autooxidaci\u00f3n dos \u00e1cidos graxos poliinsaturados. O hidr\u00f3xeno 13-pro(S) \u00e9 eliminado e o diox\u00edxeno atrapa o radical pentadienilo no carbono 11. O radical 11-peroxil c\u00edclase no carbono 9 e o radical centrado no carbono xerado no C-8 c\u00edclase no carbono 12, xerando un endoper\u00f3xido. O radical alilo xerado \u00e9 atrapado polo diox\u00edxeno no carbono 15 para formar o radical 15-(S)-peroxilo; este radical \u00e9 despois reducido a PGG2. Este esquema est\u00e1 apoiado polas seguintes evidencias: 1) obs\u00e9rvase un significativo efecto isot\u00f3pico cin\u00e9tico para a extracci\u00f3n do hidr\u00f3xeno 13-pro (S ); 2) os radicais centrados no carbono son atrapados durante a cat\u00e1lise; 3) f\u00f3rmanse pequenas cantidades de produtos de oxidaci\u00f3n debido ao atrapamento polo ox\u00edxeno dun radical alilo intermediario nas posici\u00f3ns 13 e 15.\nTeoricamente \u00e9 posible outro mecanismo polo cal se desprotona o hidr\u00f3xeno 13-pro (S ) e o carbani\u00f3n \u00e9 oxidado a un radical. Por\u00e9n, a oxixenaci\u00f3n do \u00e1cido 10,10-difluoroaraquid\u00f3nico a \u00e1cido 11-(S )-hidroxieicosa-5,8,12,14-tetraenoico non \u00e9 consistente coa xeraci\u00f3n dun intermediario carbani\u00f3n porque eliminar\u00eda fluoruro para formar un dieno conxugado. A ausencia de produtos que conte\u00f1an endoper\u00f3xido derivados do \u00e1cido 10,10-difluoroaraquid\u00f3nico pensouse que indicaba a importancia dun carbocati\u00f3n C-10 na s\u00edntese de PGG2. Por\u00e9n, o mecanismo cati\u00f3nico require que a formaci\u00f3n de endoper\u00f3xido te\u00f1a lugar antes da extracci\u00f3n do hidr\u00f3xeno 13-pro (S ). Isto non est\u00e1 en concordancia cos resultados dos experimentos isot\u00f3picos da oxixenaci\u00f3n do \u00e1cido araquid\u00f3nico.\nEstrutura.\nA COX-2 (PTGS2) est\u00e1 en forma de homod\u00edmero e cada mon\u00f3mero ten un peso molecular duns 70 kDa. As estruturas terciarias e cuaternarias dos encimas COX-1 (PTGS1) e COX-2 (PTGS2) son case id\u00e9nticas. Cada subunidade ten tres dominios estruiturais: un curto dominio de tipo EGF N-terminal; un resto para a uni\u00f3n \u00e1 membrana \u03b1-helicoidal; e o dominio catal\u00edtico C-terminal. Os encimas cilooxixenases son prote\u00ednas monot\u00f3picas de membrana; o dominio de uni\u00f3n \u00e1 membrana consiste nunha serie de h\u00e9lices \u03b1 anfip\u00e1ticas con varios amino\u00e1cidos hidr\u00f3fobos expostos a unha monocapa da membrana. A COX-1 (PTGS1) e a COX-2 (PTGS2) son encimas bifuncionais que levan a cabo d\u00faas reacci\u00f3ns qu\u00edmicas consecutivas en sitios activos espacilmente distintos pero mecanisticamente acoplados. Tanto o sitio activo de ciclooxixenase coma o de peroxidase est\u00e1n localizados no dominio catal\u00edtico, que comprende aproximadamente o 80% da prote\u00edna. O dominio catl\u00edtico \u00e9 hom\u00f3logo das peroxidases de mam\u00edferos, como a mieloperoxidase.\nA COX-2 (PTGS2) humana funciona como un heterod\u00edmero conformacional e ten un mon\u00f3mero catal\u00edtico (E-cat) e un mon\u00f3mero alost\u00e9rico (E-alo). O hemo \u00fanese s\u00f3 ao sitio de peroxidase de E-cat, mentres que os substratos, as\u00ed como certos inhibidores (por exemplo, celecoxib), \u00fanense ao sitio COX de E-cat. E-cat est\u00e1 regulado por E-alo de maneira dependente do ligando que se una a E-alo. \u00c1cidos graxos substrato e non substrato e alg\u00fans inhibidores de ciclooxixenases (por exemplo, naprox\u00e9n) \u00fanense preferentemente ao sitio E-alo do encima. O \u00e1cido araquid\u00f3nico pode unirse a E-cat ou a E-alo, pero a afinidade deste \u00e1cido por E-allo \u00e9 25 veces maior que por Ecat. O \u00e1cido palm\u00edtico, un estimulador da eficacia de huPGHS-2, \u00fanese s\u00f3 a E-alo en cocristais de \u00e1cidopalm\u00edtico/PGHS-2 murina. Os \u00e1cidos graxos non substratos poden potenciar ou atenuar os inhibidores das ciclooxixenases dependendo do \u00e1cido graxo de que se trate e de se o inhibidor se une a E-cat ou a E-alo. Os estudos suxiren que a concentraci\u00f3n e composici\u00f3n do conxunto de \u00e1cidos graxos libres no ambiente no cal funciona a PGHS-2 nas c\u00e9lulas, tam\u00e9n denominado ton de \u00e1cidos graxos, \u00e9 un factor clave para regular a actividade da PGHS-2 e a s\u00faa resposta aos inhibidores de COX (PTGS).\nImportancia cl\u00ednica.\nA COX-2 (PTGS1) non se expresa en condici\u00f3ns normais na maior\u00eda das c\u00e9lulas, pero os seus niveis son elevados durante as inflamaci\u00f3ns. Ao contrario, a COX-1 (PTGS1) expr\u00e9sase constitutivamente en moitos tecidos e \u00e9 a forma predominante na mucosa g\u00e1strica e nos riles. A inhibici\u00f3n de COX-1 (PTGS1) reduce a produci\u00f3n basal dos citoprotectores PGE2 e PGI2 no est\u00f3mago, que poden contribu\u00edr o desenvolvemento dunha \u00falcera g\u00e1strica. Como xeralmente a COX-2 (PTGS2) se expresa s\u00f3 en c\u00e9lulas nas que as prostaglandinas est\u00e1n reguladas \u00e1 alza (por exemplo, durante a inflamaci\u00f3n), os f\u00e1rmacos candidatos que inhiben selectivamente COX-2 (PTGS2) esper\u00e1base que producisen poucos efectos secundarios, pero demostraron aumentar substancialmente o risco de sufrir episodios cardiovasculares como ataques ao coraz\u00f3n e ictus. Estes efectos contraditorios poden explicarse por medio de dous mecanismos. A aspirina a baixas doses protexe contra os ataques card\u00edacos e accidentes cerebrovasculares ao bloquear COX-1 (PTGS1) e impedirlle que forme unha prostaglandina chamada tromboxano A2. Este favorece a agregaci\u00f3n plaquetaria e promove a coagulaci\u00f3n; a inhibici\u00f3n da s\u00faa formaci\u00f3n axuda a impedir os ataques card\u00edacos. Por outra parte, a COX-2 (PTGS2) \u00e9 unha fonte moi importante de prostaglandinas, especialmente de prostaciclina, que se encontra no recubrimento interno dos vasos sangu\u00edneos. A prostaciclina relaxa ou despega as plaquetas nos agregados, de modo que os inhibidores selectivos de COX-2 (como coxibs) incrementan o risco de episodios cardiovasculares debido \u00e1 formaci\u00f3n de co\u00e1gulos.\nOs antiinflamatorios non esteroides (AINE) inhiben a produci\u00f3n de prostaglandinas que realizan as d\u00faas ciclooxixenases, COX-1 e COX-2. Os AINE selectivos parra inhibici\u00f3n de COX-2 (PTGS2) \u00e9 menos probable que causen efectos adversos gastrointestinais que os f\u00e1rmacos tradicionais, pero poden causar efectos cardiovasculares, como insuficiencia card\u00edaca, infarto de miocardio e ictus. Os estudos de farmacolox\u00eda e xen\u00e9tica humana, e os realizados en roedores manipulados xeneticamente e noutros modelos animais e os ensaios aleatorios indican que isto se debe \u00e1 supresi\u00f3n das prostaglandinas cardioprotectoras dependentes de COX-2 (PTGS2), especialmente a prostaciclina.\nA expresi\u00f3n de COX-2 (PTGS2) est\u00e1 regulada \u00e1 alza en moitos cancros. A sobreexpresi\u00f3n de COX-2 (PTGS2) xunto cun incremento da anxiox\u00e9nese e a expresi\u00f3n de SLC2A1 (GLUT-1) est\u00e1 significativamente asociada con carcinomas de vexiga. Ademais, o produto de COX-2 (PTGS2), a PGH2, \u00e9 convertido pola prostaglandina E2 sintase en PGE2, a cal \u00e1 s\u00faa vez pode estimular a progresi\u00f3n do cancro. En consecuencia, a inhibici\u00f3n de COX-2 (PTGS2) pode ser beneficiosa na prevenci\u00f3n e tratamento deste tipo de cancros.\nA expresi\u00f3n de COX-2 detectouse en membranas epirretinais humanas. O bloqueo das ciclooxixenases polo lornoxicam en estdos agudos de inflamaci\u00f3n reduciu a frecuencia de formaci\u00f3n destas membranas nun 43% no modelo da protease dispase de vitrorretinopat\u00eda proliferativa e nun 31% no modelo de concanavalina. O lornoxicam non s\u00f3 normalizaba a expresi\u00f3n das ciclooxixenases en ambos os modelos de vitrorretinopat\u00eda proliferativa, sen\u00f3n tam\u00e9n neutralizaba os cambios de grosor da coroide e da retina causados pola inxecci\u00f3n de axentes proinflamatorios. Estes feitos subli\u00f1an a importancia das ciclooxixenases e as prostaglandinas no desenvolvemento da vitrorretinopat\u00eda proliferativa.\nNa China fix\u00e9ronse estudos sobre mutacions no xene PTGS2. Os portadores do alelo mutante PTGS2 5939C na poboaci\u00f3n han chinesa te\u00f1en un maior risco de sufrir cancro g\u00e1strico. Ademais, atopuse unha conexi\u00f3n entre a infecci\u00f3n pola bacteria \"Helicobacter pylori\" e a presenza do alelo 5939C.\nInteracci\u00f3ns.\nA COX-2 ou PTGS2 interacciona coa caveolina 1."}
{"id": "440678", "revid": "85894", "url": "https://gl.wikipedia.org/wiki?curid=440678", "title": "Gene Cernan", "text": "Eugene Andrew Cernan foi un astronauta estadounidense que formou parte das misi\u00f3ns Gemini 9A, Apollo 10 e Apollo 17. Pasou un total de 23,59 d\u00edas no espazo.\nTraxectoria.\nCernan naceu o 14 de marzo de 1934 en Chicago, Illinois, e faleceu o 16 de xaneiro de 2017. Era graduado en enxe\u00f1er\u00eda el\u00e9ctrica pola Universidade Purdue en 1956 e en enxe\u00f1er\u00eda aeron\u00e1utica pola Escola Naval de Posgraduados dos Estados Unidos. Estaba casado con Jan Nanna Cernan e ti\u00f1a tres fillas.\nFoi un dos catorce candidatos a astronauta seleccionados pola NASA en outubro de 1963. Na misi\u00f3n Gemini 9A ocupou o posto de piloto, con Tom Stafford como comandante. M\u00e1is tarde formou parte da tripulaci\u00f3n de apoio das misi\u00f3ns Gemini 12 e Apollo 7. Foi piloto da misi\u00f3n Apollo 10, lanzada o 18 de maio de 1969, que orbitou a L\u00faa. A s\u00faa \u00faltima misi\u00f3n foi como comandante da misi\u00f3n Apollo 17, a \u00faltima misi\u00f3n tripulada cara a L\u00faa. Pasou no espazo un total de 23,59 d\u00edas."}
{"id": "440679", "revid": "27155", "url": "https://gl.wikipedia.org/wiki?curid=440679", "title": "Cicloosixenase 2", "text": ""}
{"id": "440680", "revid": "27155", "url": "https://gl.wikipedia.org/wiki?curid=440680", "title": "COX-2", "text": ""}
{"id": "440681", "revid": "27155", "url": "https://gl.wikipedia.org/wiki?curid=440681", "title": "PTGS2", "text": ""}
{"id": "440682", "revid": "72012", "url": "https://gl.wikipedia.org/wiki?curid=440682", "title": "Eugene Cernan", "text": ""}
{"id": "440683", "revid": "72012", "url": "https://gl.wikipedia.org/wiki?curid=440683", "title": "Eugene A. Cernan", "text": ""}
{"id": "440685", "revid": "27155", "url": "https://gl.wikipedia.org/wiki?curid=440685", "title": "Prostaglandina-endoper\u00f3xido sintase 2", "text": ""}
{"id": "440686", "revid": "27155", "url": "https://gl.wikipedia.org/wiki?curid=440686", "title": "Prostaglandina G/H sintase e ciclooxixenase", "text": ""}
{"id": "440688", "revid": "5132", "url": "https://gl.wikipedia.org/wiki?curid=440688", "title": "Basketball League Belgium Division I", "text": ""}
{"id": "440689", "revid": "27155", "url": "https://gl.wikipedia.org/wiki?curid=440689", "title": "Ciclooxixenase-2", "text": ""}
{"id": "440690", "revid": "27155", "url": "https://gl.wikipedia.org/wiki?curid=440690", "title": "Cicloosixenase-2", "text": ""}
{"id": "440691", "revid": "27155", "url": "https://gl.wikipedia.org/wiki?curid=440691", "title": "Prostaglandina G/H sintase e cicloosixenase", "text": ""}
{"id": "440692", "revid": "27155", "url": "https://gl.wikipedia.org/wiki?curid=440692", "title": "Ciclooxixenase-1", "text": ""}
{"id": "440693", "revid": "27155", "url": "https://gl.wikipedia.org/wiki?curid=440693", "title": "Cicloosixenase-1", "text": ""}
{"id": "440698", "revid": "27155", "url": "https://gl.wikipedia.org/wiki?curid=440698", "title": "PGHS-2", "text": ""}
{"id": "440699", "revid": "69467", "url": "https://gl.wikipedia.org/wiki?curid=440699", "title": "Pobladura", "text": "O top\u00f3nimo leon\u00e9s Pobladura fai menci\u00f3n a lugares repoboados no Reino de Le\u00f3n na Idade Media. Pode referirse a:"}
{"id": "440701", "revid": "5132", "url": "https://gl.wikipedia.org/wiki?curid=440701", "title": "Antwerp Giants", "text": "O Antwerp Giants, tam\u00e9n co\u00f1ecido por motivos de patrocinio como Telenet Giants Antwerp, \u00e9 un club profesional de baloncesto belga con sede na cidade de Antuerpen (Antuerpen , Flandres). Actualmente xoga na BNXT League, a m\u00e1xima categor\u00eda do baloncesto de B\u00e9lxica e os Pa\u00edses Baixos. O equipo foi fundado 1995 a ra\u00edz da fusi\u00f3n de dous dos equipos m\u00e1is exitosos do baloncesto do pa\u00eds: o Sobabee ou Antwerpse B.C., equipo con oito t\u00edtulos de Liga (1956, 1959, 1960, 1961, 1962, 1963, 1964, 1973), e o Racing Mechelen, con quince (1965, 1966, 1967, 1969, 1974, 1975, 1976, 1980, 1987, 1989, 1990, 1991, 1992, 1993, 1994). Actualmente disputa os seus partidos como local no Lotto Arena, pavill\u00f3n con capacidade para 5\u00a0218 espectadores.\nHistoria.\nEn 1995 os dous equipos m\u00e1is laureados do baloncesto belga, o Sobabee de Antuerpen e o Racing de Mechelen, fusion\u00e1ronse para fundar o Racing Basket Antwerpen. O club fixo o seu debut na m\u00e1xima categor\u00eda, na temporada 1998\u221299. At\u00e9 o ano 2001 o equipo acabou sempre entre os tres primeiros postos. Destaca a temporada 1999\u221200, onde o equipo co nome de Telindus Antwerpen consegue ga\u00f1ar a Copa e o campionado de Liga, este \u00faltimo ap\u00f3s vencer ao Oostende por 3\u22121 nas Finais. O equipo sufriu un rev\u00e9s despois de ga\u00f1ar o campionato e terminou nos postos sexto, s\u00e9timo e oitavo durante as seguintes cinco temporadas. No ano 2006 o club muda o seu nome a Antwerp Giants. Ao ano seguinte, en 2007, o equipo ga\u00f1a o seu terceiro trofeo ao ga\u00f1ar a Copa por segunda vez. O Antwerp Giants pos\u00fae o r\u00e9cord de asistencia a un partido de baloncesto en B\u00e9lxica despois de xuntar 17.135 espectadores o 31 de xaneiro de 2015, nun xogo que os enfrontaba ao Spirou Charleroi no Sportpaleis. En xu\u00f1o de 2017 o club anuncia un novo acordo de patrocinio coa compa\u00f1\u00eda Telenet.\nNomes.\nAo longo dos anos, debido a motivos de patrocinio, o equipo foi co\u00f1ecido como:\nT\u00edtulos.\nLiga de B\u00e9lxica\nCopa de B\u00e9lxica\nSupercopa de B\u00e9lxica"}
{"id": "440702", "revid": "5132", "url": "https://gl.wikipedia.org/wiki?curid=440702", "title": "Port of Antwerp Giants", "text": ""}
{"id": "440703", "revid": "5132", "url": "https://gl.wikipedia.org/wiki?curid=440703", "title": "Telenet Giants Antwerp", "text": ""}
{"id": "440704", "revid": "5132", "url": "https://gl.wikipedia.org/wiki?curid=440704", "title": "Racing Antwerpen", "text": ""}
{"id": "440705", "revid": "89787", "url": "https://gl.wikipedia.org/wiki?curid=440705", "title": "George Jones", "text": "George Glenn Jones, nado en Saratoga (Texas) o 12 de setembro de 1931 e finado en Nashville (Tennessee) o 26 de abril de 2013, foi un cantante country estadounidense, co\u00f1ecido pola s\u00faa longa lista de \u00e9xitos, voz distintiva e fraseos. Estivo casado coa cantante Tammy Wynette.\nNos \u00faltimos vinte anos da s\u00faa vida foi co\u00f1ecido como \"the greatest living country singer\" (\"o maior cantante de country vivo\"). O estudoso do country Bill C. Malone escribiu:\nDurante a s\u00faa longa traxectoria, Jones apareceu en numerosos titulares tanto pola s\u00faa afecci\u00f3n \u00e1 bebida, as s\u00faas tormentosas relaci\u00f3ns coas mulleres e as violentas pelexas como pola s\u00faa prol\u00edfica gravaci\u00f3n de discos e as s\u00faas xiras. O seu modo de vida salvaxe levouno a perder moitas actuaci\u00f3ns, outorg\u00e1ndolle o alcume de \"No Show Jones\". Coa axuda da s\u00faa cuarta esposa, Nancy, conseguiu maternse afastado da bebida durante varios anos. Conseguiu m\u00e1is de 150 \u00e9xitos en solitario e en d\u00faos con outros artistas. A li\u00f1a do seu nariz, os seus acenos e as s\u00faas marcas faciais val\u00e9ronlle tam\u00e9n o alcume de \"The Possum\" (\"a sarig\u00fceia\"). Jones adoitaba dicir nas s\u00faas entrevistas que escollera facer \"s\u00f3\" sesenta concertos cada ano.\nVida perosal.\nJones estivo casado catro veces:\nPremios e honras.\nJones recibiu moitos premios durante a carreira, dende o \"Most Promising New Country Vocalist\" en 1956. Foi inclu\u00eddo no Country Music Hall of Fame en 1992 e recibiu a honra do Kennedy Center en 2008.\nEn 2008 formou parte do xurado do oitavo concurso de Independent Music Awards en apoio \u00e1s carreiras de artistas independentes."}
{"id": "440711", "revid": "89787", "url": "https://gl.wikipedia.org/wiki?curid=440711", "title": "Sinopia (cor)", "text": "A sinopia \u00e9 unha palabra que se refire, por unha banda, \u00e1 denominaci\u00f3n dun pigmento natural a partir dunhas terras amarronadas ou vermellas da rexi\u00f3n de Sinope, en Asia Menor, actual Turqu\u00eda. Por outra, \u00e9 a unha t\u00e9cnica empregada na pintura en fresco a partir do uso dese pigmento. \nConsiste na realizaci\u00f3n dun bosquexo, do dese\u00f1o a crear, sobre as masas do muro xa preparado para o que se empregan unhas terras vermellas. Unha vez conclu\u00eddo, o dese\u00f1o vaise cubrindo, gradualmente, cunha derradeira capa de xeso\nA sinopia tivo un uso abondoso at\u00e9 os primeiros anos do s\u00e9culo XVI, cando foi progresivamente substitu\u00eddo polo grafito (que consist\u00eda en marcas obtidas pola presi\u00f3n sobre o dese\u00f1o preparatorio) e polo bosquexo (debuxos realizados sobre cartolina que, de seguido, eran perforados nas beiras e sobre os que botaba po de carb\u00f3n, de xeito que as li\u00f1as quedaban punteadas na parede).\nMiguelanxo e Rafael utilizaron en varias preparaci\u00f3ns estas terras de cor vermella nas s\u00faas obras coa t\u00e9cnica do fresco."}
{"id": "440712", "revid": "89787", "url": "https://gl.wikipedia.org/wiki?curid=440712", "title": "Myrna Loy", "text": "Myrna Adele Williams, nada en Helena (Montana) o 2 de agosto de 1905 e finada en Nova York o 14 de decembro de 1993, foi unha actriz estadounidense, co\u00f1ecida como Myrna Loy.\nTraxectoria.\nPrimeiros anos.\nNaceu en Helena, (Montana), filla do rancheiro gal\u00e9s David Franklin Williams, e a s\u00faa esposa Della Mae, mais criouse en Radersburg. O nome Myrna d\u00e9bese \u00e1 estaci\u00f3n de tren favorita do seu pai. David Williams tam\u00e9n foi banqueiro e o home m\u00e1is novo que fora elixido como senador da asemblea lexislativa de Montana. A s\u00faa nai estudou m\u00fasica no American Conservatory of Music en Chicago.\nDurante o inverno de 1912, a nai de Loy case morre de pneumon\u00eda e o seu pai enviouna xunta coa s\u00faa filla a La Jolla, California. A nai de Loy viu gran potencial no sur de California e durante unha visita do seu home, insistiulle en que buscase terreos al\u00ed. Entre as propiedades que comprou estaba a parcela que logo vendeu con gran beneficio a Charlie Chaplin para que constu\u00edse al\u00f3 o seu estudio. A\u00ednda que a nai de Loy tratou de persuadir o seu marido que que se establecese en California permanentemente, el prefer\u00eda a vida no rancho e finalmente os tres volveron a Montana. Pouco despois, a nai necesitou unha histerectom\u00eda e insistiu en que Os \u00c1nxeles era un lugar m\u00e1is seguro para facelo, as\u00ed que ela, Loy e o irm\u00e1n desta mud\u00e1ronse a Ocean Park, onde Loy comezou a recibir clases de baile. Despois de que a familia regresase a Montana, no Teatro Marlow de Helena.\nTrala morte do pai de Loy en novembro de 1918 a causa da pandemia de gripe, a familia estableceuse permanentemente en California. Loy asistiu \u00e1 exclusiva Westlake School for Girls mentres continuaba a estudar danza no centro dos \u00c1nxeles. Cando os seus profesores puxeron obxecci\u00f3ns en que participase en actividades extracurriculares de teatro, a s\u00faa nai matriculouna na Venice High School]], e aos quince anos, comezou a aparecer en produci\u00f3ns locais de teatro.\nEn 1921, Loy posou para unha escultura do profesor da Venice High School Harry Fielding Winebrenner para a figura central \"Inspiration\" dun grupo escult\u00f3rico aleg\u00f3rico chamado \"Fountain of Education\". Completado en 1922, a escultura foi instalada en fronte da piscina exterior do campus en maio de 1923, onde permaneceu durante d\u00e9cadas. P\u00f3dese ver na escena inicial do filme \"Grease\" (1978). Tras moitos anos exposta aos elementos e ao vandalismo, a estatua orixinal de cemento foi retirada en 2002 e substitu\u00edda en 2010 por un duplicado de bronce pagado por unha campa\u00f1a de recollida de fondos.\nInicios da carreira cinematogr\u00e1fica.\nUnha noite que actuaba foi contemplada polo gran divo do cine mudo Rodolfo Valentino, apoio esencial para a s\u00faa entrada no mundo do cine a mediados dos anos 20. Natacha Rambova, a segunda esposa de Valentino, probouna nunha audici\u00f3n pero non foi escollida. De todas as maneiras, continuou a presentarse a audici\u00f3ns ata que en 1925 foi escollida para o seu primeiro papel nunha pel\u00edcula \"What Price Beauty?\" xunto a Rambova e Nita Naldi.\nDurante os anos do cinema mudo, os papeis aos que acced\u00eda Myrna Loy eran de mulleres ex\u00f3ticas, debido \u00e1 s\u00faa cute e \u00e1 s\u00faa cabeleira morena. Durante eses anos, a actriz foi encadrada nese estereotipo do que moitos produtores e directores cr\u00edan que era a imaxe perfecta da \"femme fatale\", e que era capaz de pouco m\u00e1is. As\u00ed, participou en filmes como \"Ben-Hur\" (1925) de Fred Niblo, \"Don Juan\" (1926) de Alan Crosland ou \"The Caveman\" (1926) dirixido por Lewis Milestone.\nDe todos os xeitos, Loy soubo superar o dif\u00edcil paso da entrada do sonoro, aparecendo mesmo no primeiro filme sonoro da historia, \"The Jazz Singer\", como moza de coro. En 1929, probou cun acento estranxeiro para cantar e bailar no primeiro musical da Warner Bros., \"The Desert Song\" (1929). Loy aproveitouse deste \u00e9xito e foi elixida para diferentes pel\u00edculas do x\u00e9nero musical como \"The Show of Shows\" (1929), \"The Bride of the Regiment\", de John Francis Dillon (1930) e \"Under a Texas Moon\" (1930), de Michael Curtiz. Loy converteuse na estrela do x\u00e9nero e deixaba atr\u00e1s a s\u00faa imaxe de muller fatal do cine mudo.\nSalto ao melodrama.\nUnha vez consolidada a imaxe actriz todo terreo, Myrna Loy afrontou papeis m\u00e1is ambiciosos. As\u00ed, a principios da d\u00e9cada dos 30, protagonizou pel\u00edculas de tan diferente rexistro como a comedia \"A Connecticut Yankee\" (1931) de David Butler, \"Emma\" (1932) de Clarence Brown, \"Love Me Tonight\" (1932) de Rouben Mamoulian ou o filme de terror \"The Mask of Fu Manchu\" (1932) de Charles Brabin.\nEn 1934, apareceu nun dos filmes referente da s\u00faa filmograf\u00eda, \"Manhattan Melodrama\" de W. S. Van Dyke con Clark Gable e William Powell. Cando o g\u00e1nster John Dillinger foi morto a balazos, a produtora aproveitou para publicar que Myrna Loy era a actriz favorita do g\u00e1nster, feito que a ela non lle gustou.\n\"The Thin Man\" e William Powell.\nDespois de aparecer xunto \"a\" Ram\u00f3n Novarro en \"The Barbarian\" (1933), Loy rexeitou o papel de \"It Happened One Night\" (1934) polo papel que lle fixo ser a actriz m\u00e1is cotizada do momento: a Nora Charles de \"The Thin Man\" (1934). O director W. S. Van Dyke elixiu a Loy porque notara na actriz unha sensibilidade e un sentido do humor que non foran mostrados ata ent\u00f3n polos outros directores. Nunha festa de Hollywood, Dyke empuxou a Loy \u00e1 piscina para probar a s\u00faa reacci\u00f3n, e impresionoulle a enteireza e o manexo que fixo a actriz desa situaci\u00f3n bochornosa. Louis B. Mayer rexeitou en principio o nome de Loy, crendo que era unha actriz de drama unicamente, pero Van Dyke insistiu. Mayer accedeu coa condici\u00f3n de que o filme estivese acabado en tres semanas. \"The Thin Man\" converteuse no \u00e9xito do ano no despacho de billetes estadounidense e foi candidato ao \u00d3scar ao mellor filme. Loy recibiu excelentes cr\u00edticas e foi aclamada pola s\u00faa vis c\u00f3mica.\nEla e a s\u00faa parella na pantalla William Powell destacaron en \"Libeled Lady\" (1936), en que compart\u00edan cartel con Spencer Tracy e Jean Harlow, \"The Great Ziegfeld\" (1936), \"I Love You Again\" (1940) ou \"Love Crazy\" (1941). A parella tam\u00e9n ampliou a saga de \"The Thin Man\" cunha serie de t\u00edtulos m\u00e1is: \"After the Thin Man\" (1936), \"Another Thin Man\" (1939), \"Shadow of the Thin Man\" (1941), \"The thin Man Goes Home\" (1944) e \"Song of the Thin Man\" (1946).\nAnos de \u00e9xito.\nDespois do seu \u00e9xito en \"Manhattan Melodrama\" e \"The Thin Man\", a carreira de Loy deu un xiro total. A actriz era chamada para as produci\u00f3ns m\u00e1is importantes da \u00e9poca e d\u00e9ronlle a oportunidade de explotar a s\u00faa faceta m\u00e1is c\u00f3mica. As\u00ed, actuou en comedias como \"Wife\" vs. \"Secretary\" (1936) con Clark Gable e Jean Harlow e \"Petticoat Fever\" (1936) con Robert Montgomery. Loy tam\u00e9n compartiu cr\u00e9ditos con Clark Gable en tres filmes m\u00e1is: \"Parnell\" (1937), de John M. Stahl, \"Test Pilot\" (1938) de Victor Fleming e \"Too Hot to Handle\" (1938) de Jack Conway.\nDurante este per\u00edodo, Loy foi unha das m\u00e1is grandes e mellor pagas actrices de Hollywood, en 1937 e 1938 liderou a listaxe anual das actrices m\u00e1is rendibles da industria, votaci\u00f3n realizada polos exhibidores de todos os Estados Unidos.\nNon obstante, Loy tam\u00e9n interpretou papeis en comedias rom\u00e1nticas, co seu desexo de demostrar a s\u00faa habilidade en todos os terreos. As\u00ed chegaron \"The Rains Came\" (1939) xunto a Tyrone Power e \"Third Finger, Left Hand\" (1940) con Melvyn Douglas.\nCo par\u00f3n da segunda guerra mundial, Loy abandonou a s\u00faa carreira de actriz para centrarse nos esforzos da axuda civil e m\u00e1is concretamente da Cruz Vermella. Atacou tan duramente a Adolf Hitler que o seu nome apareceu na s\u00faa lista negra e os seus filmes prohibidos en Alema\u00f1a.\nAnos finais e actividades pol\u00edticas.\nMyrna Loy volveu \u00e1 gran pantalla con \"Os mellores anos da nosa vida\" (1946), no papel da muller que espera o retorno da guerra do seu marido (Fredric March). Nos seus \u00faltimos anos, Loy considerou a s\u00faa actuaci\u00f3n neste filme como unha das mellores que realizara na s\u00faa vida.\nNa segunda metade dos 40, Loy participou xunto a Cary Grant e Shirley Temple no filme de David O. Selznick \"The Bachelor and the Bobby-Soxer\" (1947) ou \"Mr. Blandings Builds His Dream House\" (1948) novamente con Grant e con Clifton Webb en \"Cheaper by the Dozen\" (1950).\nEn 1951 casou con Howland H. Sergeant, con quen conviviu nove anos at\u00e9 o seu divorcio en 1960. Loy non volveu contraer matrimonio.\nEn canto \u00e1 s\u00faa vida profesional, Myrna sufriu o habitual declive comercial co paso dos anos, intervindo en escasos e pouco memorables t\u00edtulos cinematogr\u00e1ficos e atopando acomodo principalmente en produci\u00f3ns televisivas. Na d\u00e9cada de 1960 apareceu en t\u00edtulos como \"Midnight Lace\", \"From the Terrace\" ou \"The April Fools\" (1969). Despois interveu na d\u00e9cada dos 70 en pequenos papeis en filmes como \"Airport 75\" (1975) ou \"Just Tell Me What You Want\" (1980).\nNos \u00faltimos anos, destacou polo seu papel influente como directora do Consello nacional contra a discriminaci\u00f3n da muller. Entre 1949 ata 1954, traballou para a UNESCO e foi un membro destacado do Partido Dem\u00f3crata, A s\u00faa biograf\u00eda, \"Myrna Loy: Being and Becoming\", foi publicada en 1987.\nEn 1990 foille concedido un \u00d3scar Honor\u00edfico por toda a s\u00faa carreira. Faleceu de cancro de pulm\u00f3n o 14 de decembro de 1993. Foi incinerada e as s\u00faas cinzas enterradas no cemiterio de Forestvale, en Helena, Montana.\nVida persoal.\nLoy casou catro veces:\nLoy dixo dela mesma: \"Son a muller perfecta, casei catro veces, divorcieime catro veces, non te\u00f1o fillos e non sei cocer un ovo\"."}
{"id": "440805", "revid": "5132", "url": "https://gl.wikipedia.org/wiki?curid=440805", "title": "Basketball League Belgium PBL", "text": ""}
{"id": "440821", "revid": "89787", "url": "https://gl.wikipedia.org/wiki?curid=440821", "title": "FIBA Europe Cup", "text": "A FIBA Europe Cup \u00e9 unha competici\u00f3n anual de clubs baloncesto organizada pola FIBA para equipo europeos. Considerada o cuarto nivel das competici\u00f3ns europeas de baloncesto ap\u00f3s a Euroliga, a Eurocup e a Champions League, substit\u00fae ao desaparecido EuroChallenge.\nFinais.\nAs Finais da FIBA Europe Cup foron disputadas tanto en formato Final Four como en series de ida e volta."}
{"id": "440824", "revid": "23204", "url": "https://gl.wikipedia.org/wiki?curid=440824", "title": "Your Friend the Rat", "text": "Your Friend the Rat\u00a0\u00e9 unha curtametraxe de 2007 de Pixar, orixinalmente estreada na versi\u00f3n caseira do filme \"Ratatouille\". A curtamentraxe ten a forma dun filme educativo e est\u00e1 protagonizado polas ratas Remy e Emile, dous dos protagonistas de \"Ratatouille\", que falan sobre a reconciliaci\u00f3n entre humanos e ratas. Para conseguilo empregan feitos hist\u00f3ricos a trav\u00e9s de diversos estilos de animaci\u00f3n."}
{"id": "440828", "revid": "98629", "url": "https://gl.wikipedia.org/wiki?curid=440828", "title": "Mar Arxentino", "text": "O mar arxentino \u00e9 un sector do oc\u00e9ano Atl\u00e1ntico que cobre a plataforma continental adxacente \u00e1s costas da Rep\u00fablica Arxentina. Definido como unha rexi\u00f3n ecol\u00f3xica, o mar arxentino \u00e9 un mar epicontinental, e comprende a zona desde a boca do estuario do R\u00edo da Prata polo norte (paralelo 35\u00ba Sur) ata a illa dos Estados polo sur, e desde a costa arxentina ata a isobata dos 200 metros de profundidade, que incl\u00fae \u00e1s illas Malvinas. Definido como un l\u00edmite pol\u00edtico, coincide coa zona econ\u00f3mica exclusiva definida pola Arxentina na s\u00faa porci\u00f3n continental e as illas Malvinas, inclu\u00edndo parte do banco Namuncur\u00e1 ou Burdwood (aproximadamente 56\u00ba 30' Sur). \u00c9 dicir ata as 350 millas n\u00e1uticas (370\u00b44\u00a0km) da li\u00f1a de base costeira. O seu ancho var\u00eda entre 210 quil\u00f3metros fronte a Mar da Prata e 850 na latitude das Illas Malvinas. A li\u00f1a costeira prol\u00f3ngase por 4.725\u00a0km. Ao leste do Mar Arxentino est\u00e9ndese a a\u00ednda m\u00e1is extensa e moito m\u00e1is profunda conca Arxentina.\nMar arxentino.\nO nome \"mar arxentino\" ref\u00edrese a unha porci\u00f3n do mar da Arxentina, sendo este \u00faltimo o conxunto do espazo mar\u00edtimo arxentino. \nO explorador roman\u00e9s Julio Popper foi o primeiro en empregar o nome \"Mar Arxentino\", cando en 1891 publicou un mapa denominado \"Terra do fogo segundo as exploraci\u00f3ns efectuadas polo enxe\u00f1eiro Julio Popper (1886 -1891)\". Popper denominou \"mar arxentino\" a:\nO nome estendeuse pouco despois ata abarcar todas as costas continentais arxentinas. A \u00e1rea mencionada por Popper, que era a \u00e1rea na zona sur de Terra do fogo, recibiu o nome de mar da Zona Austral como consecuencia da aprobaci\u00f3n do Tratado de paz e amizade entre a Arxentina e Chile de 1984, pero segue sendo frecuentemente inclu\u00eddo como parte do Mar Arxentino.\nA Organizaci\u00f3n Hidrogr\u00e1fica Internacional non inclu\u00edu o Mar da Arxentina dentro da s\u00faa publicaci\u00f3n \"L\u00edmites de oc\u00e9anos e mares\" de 1953, e a s\u00faa existencia como tal \u00e9 rexeitada polo Reino Unido, pa\u00eds que mant\u00e9n un litixio coa Arxentina pola soberan\u00eda das Illas Malvinas. F\u00f3ra da Arxentina, nos pa\u00edses onde predominan a cartograf\u00eda mar\u00edtima con nomes en ingl\u00e9s, o nome Mar Arxentino \u00e9 pouco usado e a rexi\u00f3n \u00e9 referida simplemente, desco\u00f1ecendo os l\u00edmites f\u00edsicos concretos que pos\u00fae o Mar Arxentino, como unha parte m\u00e1is do oc\u00e9ano Atl\u00e1ntico na s\u00faa secci\u00f3n sur.\nEn 2009, durante o goberno de Cristina Fern\u00e1ndez de Kirchner, a Chanceler\u00eda arxentina presentou \u00e1s Naci\u00f3ns Unidas unha petici\u00f3n de expansi\u00f3n da plataforma continental, que abarca unha \u00e1rea de 1.782.500 quil\u00f3metros cadrados, equivalente a m\u00e1is da metade do territorio emerxido, aplicando as regras establecidas na Convenci\u00f3n das Naci\u00f3ns Unidas sobre o Dereito do Mar (CONVEMAR). A \u00e1rea reclamada tam\u00e9n corresponde coa zona na que se atopan as Illas Malvinas e outras illas do Atl\u00e1ntico Sur sobre as que a Arxentina mant\u00e9n unha disputa de soberan\u00eda con Gran Breta\u00f1a. En marzo de 2016 as Naci\u00f3ns Unidas aprobaron a petici\u00f3n arxentina por unanimidade, pasando dos 990.000 quil\u00f3metros cadrados a 1.782.500 quil\u00f3metros cadrados de mar arxentino.\nBiodiversidade.\nO mar arxentino \u00e9 un dos mares m\u00e1is templados do mundo. Recibe o fr\u00edo da corrente das Malvinas desde o sur, que prov\u00e9n da Ant\u00e1rtida e a c\u00e1lida corrente do Brasil desde o norte.\nO mar arxentino ten doce \u00e1reas identificadas como lugares de gran biodiversidade. Existen d\u00faas \u00e1reas protexidas internacionalmente, unha nacional e dezaoito provinciais.\nO mar arxentino ten plancto, algas, crust\u00e1ceos, sardi\u00f1as e anchoas. que alimentan a fauna m\u00e1is avanzada como ping\u00fc\u00edns, cormor\u00e1ns, quenllas, baleas, golfi\u00f1os, marsopas, focas, le\u00f3ns mari\u00f1os e elefantes mari\u00f1os."}
{"id": "440839", "revid": "112696", "url": "https://gl.wikipedia.org/wiki?curid=440839", "title": "La Iaia", "text": "La Iaia \u00e9 un grupo musical catal\u00e1n\u00a0de\u00a0indie-folk, composto por Ernest Crusats, Jordi Casades\u00fas e Jordi Torrents. \u00d3 longo da s\u00faa carreira, levan publicados tres \u00e1lbums, \"Les ratlles del banyador\", un exercicio de encontro entre composici\u00f3n, execuci\u00f3n e produci\u00f3n, \"On \u00e9s la m\u00e0gia?\" e \"Tornar a ser u\". Foron considerados o grupo revelaci\u00f3n do ano 2011 segundo a revista \"Enderrock\"."}
{"id": "440840", "revid": "89787", "url": "https://gl.wikipedia.org/wiki?curid=440840", "title": "Pomon\u00e1", "text": "Pomon\u00e1 (en maia: \"Pakbul\") \u00e9 un sitio arqueol\u00f3xico da civilizaci\u00f3n maia que se atopa en M\u00e9xico; no concello de Tenosique no estado de Tabasco.\nEsta cidade maia pertence \u00e1 conca do Usumacinta, do mesmo xeito que Moral Reforma, Palenque, Bonampak, Yaxchilan e Pedras Negras. Est\u00e1 situada no leste de Tabasco, e foi unha poboaci\u00f3n de mediana importancia, xunto coas s\u00faas veci\u00f1as Moral Reforma, Santa Elena e San Claudio, con quen practicaba un intenso intercambio comercial.\nA importancia desta zona radicaba en que era o punto de control entre d\u00faas grandes rexi\u00f3ns: a chaira sedimentaria do Usumacinta tabasque\u00f1o, e os vales e serras do alto Usumacinta.\nPomon\u00e1 \u00e9 unha cidade cerimonial maia, que foi capital rexional, constru\u00edda sobre outeiros na marxe esquerda do Usumacinta e dividida en seis conxuntos arquitect\u00f3nicos. A rexi\u00f3n alcanzou o seu apoxeo no Cl\u00e1sico Tard\u00edo (600 a 900\u00a0d.\u00a0C.), a diferenza da zona do Pet\u00e9n que data do Formativo Tard\u00edo (100\u00a0a.\u00a0C. a 250\u00a0d.\u00a0C.).\nOs especialistas clasifican a Pomon\u00e1 dentro dos asentamentos do \"tipo disperso\", xa que entre cumio e cumio dos outeiros \u2013onde se sit\u00faan os conxuntos monumentais\u2013 media unha distancia considerable e existe pouca densidade de habitaci\u00f3n ou de construci\u00f3ns entre eles.\nNome.\nPomon\u00e1 \u00e9 a designaci\u00f3n moderna do sitio. O seu nome actual, prov\u00e9n dun xerogl\u00edfico atopado na zona e que fai alusi\u00f3n a ese nome, o cal significa en lingua maia: \"A casa do Copal\".\nEn investigaci\u00f3ns recentes, p\u00faidose localizar o glifo emblema de Pomon\u00e1 e s\u00e1bese que o nome orixinal da cidade era Pakbul, na inscrici\u00f3n lese como: \"Divino se\u00f1or de Pakab ou \"Pakbul\", traduc\u00edndose como: \"divino se\u00f1or de Pipa\"\""}
{"id": "440841", "revid": "23204", "url": "https://gl.wikipedia.org/wiki?curid=440841", "title": "Pakbul", "text": ""}
{"id": "440842", "revid": "23204", "url": "https://gl.wikipedia.org/wiki?curid=440842", "title": "Piedras Negras (sitio arqueol\u00f3xico)", "text": "Piedras Negras \u00e9 un sitio arqueol\u00f3xico da cultura maia, que cont\u00e9n importantes vestixios dunha das cidades m\u00e1is importantes do cl\u00e1sico maia; a\u00ednda que a cer\u00e1mica atopada aqu\u00ed demostra que foi ocupada do 700\u00a0a.\u00a0C. \u00f3\u00a0820, o seu m\u00e1ximo esplendor desenvolveuse do 600\u00a0\u00f3 810.\nPiedras Negras \u00e9 o nome moderno desta cidade maia que foi a m\u00e1is grande da conca do Usumacinta, e \u00e9 considerada un dos monumentos culturais m\u00e1is importantes de Guatemala, malia o seu illamento.\nLocalizaci\u00f3n.\nPiedras Negras pertence \u00e1s cidades da Conca do Usumacinta e at\u00f3pase na ribeira dereita deste r\u00edo e rodeada de varias antigas cidades maias, como La\u00a0Joyanca, La\u00a0Honradez, Pajaral, Zapote Bobal e La\u00a0Pasadita, entre outras. At\u00f3pase no oeste do Pet\u00e9n, Guatemala, no Parque nacional Serra do Lacand\u00f3n.\nToponimia.\nO nome \"Piedras Negras\" d\u00e9bese \u00e1 cor das pedras usadas na s\u00faa construci\u00f3n, o seu nome maia foi\u00a0Yo\u2019ki\u2019b (\"A Entrada\" , \"O Buraco\" ou \"A Gran Porta\" ). Alg\u00fans pensan que este nome se debe a un enorme cenote, agora seco, que foi recentemente descuberto no sitio,"}
{"id": "440843", "revid": "23204", "url": "https://gl.wikipedia.org/wiki?curid=440843", "title": "Yo\u2019ki\u2019b", "text": ""}
{"id": "440850", "revid": "865", "url": "https://gl.wikipedia.org/wiki?curid=440850", "title": "Bastards On Parade", "text": ""}
{"id": "440851", "revid": "98629", "url": "https://gl.wikipedia.org/wiki?curid=440851", "title": "Excalibur (filme)", "text": "Excalibur \u00e9 un filme estadounidense de 1981 dirixido, producido e coescrito por John Boorman. Conta a lenda do Rei Artur e os cabaleiros da T\u00e1boa Redonda e bas\u00e9ase no romance art\u00farico do s\u00e9culo XV \"Le Morte d'Arthur\", de Thomas Malory. Est\u00e1 protagonizado por Nigel Terry no papel de Artur, Nicol Williamson como Merl\u00edn, Nicholas Clay como Lancelot, Cherie Lunghi como Xenevra, Helen Mirren como Morgana, Liam Neeson como Galv\u00e1n, Gabriel Byrne como Uther Pendragon, Corin Redgrave como Gorlois, Duque de Cornwall, Patrick Stewart como Leodegrance e Paul Geoffrey como Perceval. O filme leva por t\u00edtulo o nome da lendaria espada Excalibur, presente na Materia de Breta\u00f1a. A banda sonora do filme conta con m\u00fasica de Richard Wagner e Carl Orff, ademais da banda sonora orixinal de Trevor Jones.\n\"Excalibur\" foi rodada completamente en Irlanda e cun grupo de actores maioritariamente irlandeses. Salienta pola s\u00faa importancia na industria cinematogr\u00e1fica de Irlanda e por axudar a lanzar a carreira dun bo n\u00famero de actores brit\u00e1nicos e irlandeses, como Liam Neeson, Patrick Stewart, Gabriel Byrne e Ciar\u00e1n Hinds.\nOs cr\u00edticos Roger Ebert e Vincent Canby criticaron o argumento e as personaxes do filme, malia que moitos outros louvaron o seu estilo visual. \"Excalibur\" estreouse como n\u00famero un nos Estados Unidos, recadando $34\u00a0967\u00a0437 sobre un orzamento de $11 mill\u00f3ns. A fotograf\u00eda de Alex Thomson valeulle un nomeamento na 54\u00aa edici\u00f3n dos Oscar.\nSinopse.\nMerl\u00edn promete a Uther Pendragon a espada m\u00e1xica, Excalibur (Escalibor), se se compromete a instaurar a paz unificando (\u201cunha Terra, un Rei\u201d) os feudos britanos. No entanto, e na mesma cerimonia en que se celebraba a pacificaci\u00f3n, Uther nam\u00f3rase de Igraine, esposa do Duque de Cornwall. Os conflitos des\u00e1tanse de novo. Uther convence a Merl\u00edn para que, val\u00e9ndose da s\u00faa maxia, lle dea a aparencia do Duque mentres este abandona o castelo para ir \u00e1 guerra. Merl\u00edn prouncia o \"conxuro da creaci\u00f3n\", unha serie de palabras de poder que reaparecer\u00e1 varias veces ao longo da historia. O Duque morre no mesmo momento en que Uther entra no castelo para ocupar o seu lugar xacendo con Igraine. Aos ollos de Morgana, filla de Igraine, \u00e9 pois concibido o seu medio irm\u00e1n Artur. Cando Igraine descobre o engano Merl\u00edn aparece en escena lembrando a Uther a promesa de someterse \u00e1 s\u00faa vontade antes de realizar o sortilexio. Merl\u00edn marcha ao bosque levando o neno acabado de nacer consigo. Uther corre tras el para recuperalo, mais \u00e9 v\u00edtima dunha emboscada e antes de sucumbir chanta a m\u00edtica espada nunha pedra. S\u00f3 ser\u00e1 rei a persoa que consiga extraela alg\u00fan d\u00eda de al\u00ed.\nAnos m\u00e1is tarde, unha familia de cabaleiros dir\u00edxese ao lugar de Escalibor. Cel\u00e9branse xustas anuais para ga\u00f1ar o dereito a intentar tirar a espada da pedra. Artur, Kay e o seu pai disp\u00f3\u00f1ense a participar. Durante moitos anos ningu\u00e9n deu reunido forza suficiente para enfrontar o desaf\u00edo da espada. Kay non atopa a s\u00faa no estribo do cabalo e re\u00f1e o escudeiro, Artur, por esquecela. O rapaz b\u00fascaa sen \u00e9xito ata que se topa por casualidade co brillo de Escalibor e arr\u00edncaa sen esforzo da pedra para lla ofrecer a Kay. Reina a estupefacci\u00f3n: uns semellan proclamar rei aquel mozo, outros ac\u00fasano de fraude obrig\u00e1ndoo a reintroducila na rocha. Artur faino e emp\u00fa\u00f1aa outra vez ante os ollos de todos. O pai de Kay revela a Artur que non \u00e9 do seu sangue, xa que fora Merl\u00edn quen llo entregou para que o criase. A\u00ednda as\u00ed os nobres div\u00eddense e unha importante facci\u00f3n n\u00e9gase a reco\u00f1ecer un bastardo como monarca. Merl\u00edn entra en escena, revela as orixes familiares a Artur e af\u00e1stase con el ao bosque para inicialo nos misterios: a Terra \u00e9 o Drag\u00f3n, o Rei \u00e9 a s\u00faa encarnaci\u00f3n temporal, o propio Merl\u00edn o gu\u00eda m\u00e1xico e Escalibur a espada da soberan\u00eda, emanada da mesma Terra.\nXa preparado para reinar, Artur retorna da suspensi\u00f3n temporal na que o sumiu Merl\u00edn e asume a loita polo reino. Tras liberar o castelo de Cameliard, onde a princesa Xenevra e o seu pai, partidarios do novo Rei, resisten o asedio do inimigo, Artur comp\u00f3rtase heroicamente e remata por convencer os opositores da realeza da s\u00faa estirpe. A paz semella definitivamente conquistada; Artur conta coa axuda de sinalados cabaleiros. Apenas ter\u00e1 que baterse nunha ocasi\u00f3n m\u00e1is cun nobre que custodia unha pequena ponte e n\u00e9gase a rendela: tr\u00e1tase de Lanzarote do Lago. Artur b\u00e1tese contra el e ao saberse perdido invoca a maxia da espada, que escacha en dous matando a Lanzarote. Ante a sorpresa de Merl\u00edn, que contemplaba o enfrontamento, a Dama do Lago ofrece de novo a espada recomposta e devolve a vida ao que, en adiante, ser\u00e1 escudeiro real e palad\u00edn de Xenevra.\nChega o tempo da paz. Artur, namorado de Xenevra, casa con ela a pesar de que a futura ra\u00ed\u00f1a xa se fascinara na primeira ollada con Lanzarote, algo que non pasa desapercibido a Morgana. A s\u00faa medio irm\u00e1 f\u00f3rase convertendo nunha bruxa que fai as beiras a Merl\u00edn para obter co\u00f1ecemento. Lanzarote trata de fuxir ao desexo que sente pola muller do seu amado amigo e Rei, e pasa longas temporadas na foresta, onde un d\u00eda co\u00f1ece a Perceval, inxenuo mozo sedento de aventura. Cando se re\u00fane a Mesa Redonda en torno \u00e1 que Artur ordenara constru\u00edr o castelo de Camelot, as murmuraci\u00f3ns sobre a non presenza de Lanzarote son a \u00fanica nota negativa nun alegre per\u00edodo de prosperidade. Un dos mellores cabaleiros, Galv\u00e1n, incitado por Morgana, acusa a Xenevra de ad\u00faltera. A lei cabaleiresca obriga a defender a honra dos dous acusados mediante as armas; por dereito, e xa que Lanzarote se encontra nunha das s\u00faas longas penitencias no bosque, o defensor da ra\u00ed\u00f1a deber\u00eda ser o mesmo Artur, o seu esposo, pero a condici\u00f3n de rei imp\u00eddelle exercer como xu\u00edz e parte. S\u00f3 o ausente Lanzarote, defensor legal da ra\u00ed\u00f1a, pode afrontar a ordal\u00eda (o designio divino das leis implica que ha vencer na xusta aquel que loita no bando da vontade de Deus, que \u00e9 a verdade). Cando ama\u00f1ece no campo da honra e ning\u00fan cabaleiro se atreve a desafiar o gran campi\u00f3n, Galv\u00e1n, este reclama compensaci\u00f3n, que comporta necesariamente a ru\u00edna de Xenevra. Nese momento Perceval ofr\u00e9cese a defendela, pero o seu inxenuo valor non vai subsidiado polas armas porque a\u00ednda non \u00e9 cabaleiro. Ser\u00e1 o propio Artur quen lle conceda \"in situ\" ese privilexio, a\u00ednda que Perceval carece de experiencia e mesmo de armadura. No \u00faltimo intre aparece un xinete: \u00e9 o palad\u00edn da ra\u00ed\u00f1a, ferido de gravidade porque a noite anterior se cravara a si mesmo a espada no transcurso dun pesadelo non por acaso relacionado coa culpa, pois sent\u00eda desexo por Xenevra. Os dous sab\u00edanse secretamente rendidos ao amor mutuo, por moito que nunca consumaran a atracci\u00f3n. Lanzarote derrota a Galv\u00e1n e o acusador proclama a berros que a ra\u00ed\u00f1a \u00e9 inocente.\nO cabaleiro do Lago xace moribundo durante d\u00edas. Non sente desexos de vivir. Xenevra esixe a Merl\u00edn que o salve mediante calquera recurso e o meigo obedece a s\u00faa ra\u00ed\u00f1a vinculando ao rescate da morte do valoroso cabaleiro a man desexante de Xenevra sobre o seu ventre. Todo semella ao cabo en calma na Mesa Redonda: o mellor cabaleiro est\u00e1 curado e senta, gozando o tempo de paz, cos seus compa\u00f1eiros. Pero a semente da decadencia bot\u00e1rase xa. Lanzarote e Xenevra c\u00edtanse por fin no bosque, \u00e1manse e xacen espidos. Artur consulta a Merl\u00edn. O mago confirma ao Rei que a s\u00faa muller e o seu mellor amigo dormen xuntos. Paralelamente, Morgana reprocha a Merl\u00edn o fracaso da s\u00faa maxia e es\u00edxelle m\u00e1is co\u00f1ecemento, insinuando que o merece polo progreso nos seus encantos, que para Merl\u00edn non pasan de bruxar\u00edas alleas ao dominio do Drag\u00f3n. No entanto, e mediante enganos, Morgana consegue que o seu vello e cansado gu\u00eda nas artes do oculto a leve \u00e1s entra\u00f1as do subsolo, onde se agachan boa parte dos segredos, e pronuncie o conxuro da creaci\u00f3n. As\u00ed, repetindo as palabras que saen de quen se sabe nos \u00faltimos d\u00edas, logra aprender o conxuro e encerra a Merl\u00edn nunha prisi\u00f3n de cristal. A feiticeira volve ao mundo visible. Co aspecto de Xenevra \u2013enganando a Artur igual que Uther se transformara no Duque de Cornualla\u2013, Morgana d\u00e9itase co seu medio irm\u00e1n para concibir un fillo, Mordred, no seu plan de vinganza futuro rei de Camelot. A corte s\u00famese na depresi\u00f3n e o reino na na fame, no fr\u00edo e na miseria. Artur languidece no seu trono, consciente de que aquilo que manti\u00f1a a prosperidade do reino e o seu vigor f\u00edsico e moral son a mesma cousa: o que se perdeu, o Graal.\nO rei encarga aos seus cabaleiros que fatiguen o mundo para encontralo. Mordred medra protexido polos conxuros. Morgana fabrica para el unha armadura invisible que arma ningunha constru\u00edda por man de home lograr\u00e1 traspasar. Un por un, os cabaleiros van fracasando: Perceval \u00e9 testemu\u00f1a horrorizada do final de Galv\u00e1n e doutros, incapaces de conter as hostes de Mordred. Perceval mantense as\u00ed e todo puro de coraz\u00f3n, por iso Morgana o atrae ao seu castelo e intenta seducilo con todo tipo de tentaci\u00f3ns terreais: sexo, di\u00f1eiro, poder... Pero o inxenuo buscador do Graal resiste. Mordred ordena colgalo polo pescozo nunha \u00e1rbore, f\u00f3ra do castelo, xunto con outros cabaleiros cuxo corpo est\u00e1 en descomposici\u00f3n. En plena agon\u00eda as\u00e1ltao a visi\u00f3n da porta aberta dunha fortaleza m\u00edstica, a que garda o propio Graal, e dunha voz que o interroga sobre o segredo do c\u00e1liz. O cabaleiro as\u00fastase e foxe da visi\u00f3n, e a\u00ednda que salva a vida ao caer da corda ten a certeza de que se mostrara ante as s\u00faas mans a salvaci\u00f3n do Rei e do reino todo. Fracasou. Mentres, Mordred pres\u00e9ntase no castelo de Artur e reclama a soberan\u00eda. O rei resp\u00f3ndelle que non \u00e9 el quen pos\u00fae poder sobre a Terra, sen\u00f3n \u00e1 inversa. Mordred xura arrebatarlle o reino pola forza das armas.\nVagando por paisaxes bald\u00edas, Perceval cr\u00fazase cun case irreco\u00f1ecible Lanzarote, l\u00edder dunha ringleira de suplicantes do perd\u00f3n divino, que acusa a corte de Camelot e os seus cabaleiros imp\u00edos como causantes do abandono de Deus. A horda ataca a Perceval. O cabaleiro, ao bordo da extenuaci\u00f3n, acaba afund\u00edndose nas augas dun r\u00edo e desfac\u00e9ndose da armadura para evitar o afogamento; \u00e9 ao alcanzar con abnegaci\u00f3n a beira, humildemente vestido, cando as portas do castelo misterioso se abren outra vez. Agora si sabe responder as preguntas: o segredo do Graal \u00e9 a s\u00faa alianza coa Terra e coa persoa que a encarna, o Rei Artur.\nPerceval volve \u00e1 corte co Graal e obriga o rei a beber da copa. Artur revive. De s\u00fapeto faise consciente da ameaza do mal e ordena aos guerreiros sobreviventes seguiren o seu rei e cabalgaren baixo o estandarte de Camelot contra as tropas de Mordred. As \u00e1rbores florecen, unha nova primavera rexorde. Con todo Artur ten medo. No transcurso dun so\u00f1o apar\u00e9celle Merl\u00edn, presente como visi\u00f3n para os dormentes cabaleiros, e rev\u00e9lalle que est\u00e1 vivo no al\u00e9n. Aseg\u00faralles que combater\u00e1n con nobreza. Outro dos bos sinais ser\u00e1 a inesperada recuperaci\u00f3n da espada Escalibor que Xenevra, purgando a s\u00faa culpa nun mosteiro, escondera e conservara celosamente.\nO aspirante a Rei no outro lado do campo de batalla est\u00e1 preocupado: unha n\u00e9boa mesta comeza a invadir o territorio. A nai, normalmente infalible, asegur\u00e1ralle que o seu numeroso ex\u00e9rcito se beneficiar\u00eda dun claro horizonte. Mordred encam\u00ed\u00f1ase logo a unha das tendas para consultar a Morgana, alleo ao feito de que a bruxa recibira tam\u00e9n a visita nocturna da sombra de Merl\u00edn. O astuto meigo devolv\u00e9ralle o engano \u00e1 antiga disc\u00edpula e amante, convenc\u00e9ndoa para deixar escapar as enerx\u00edas a trav\u00e9s do alento: Morgana non cesara de bafexar n\u00e9boa mentres cr\u00eda aumentar o seu poder pronunciando durmida o \"conxuro da creaci\u00f3n\". Iso provoc\u00e1ralle, ali\u00e1s, a perda da aparencia de xuventude, conservada mediante meigallo. Mordred non reco\u00f1ece a s\u00faa nai na vella que atopa fronte a el. Horrorizado ante tal posibilidade, esg\u00e1naa.\nChega a batalla derradeira. O bando de Artur, consciente da s\u00faa inferioridade, desexa caer con honra. O choque \u00e9 cruento. Durante o fragor aparece Lanzarote brandindo as armas, disposto a cumprir o seu destino como cabaleiro da Mesa Redonda. O seu \u00faltimo alento ser\u00e1 para solicitar o perd\u00f3n de Artur e invocar o nome de Xenevra.\nO desenlace final sit\u00faa fronte por fronte o Rei e o seu sinistro fillo. Val\u00e9ndose de lanza, Mordred traspasa o corpo do pai, que se arrep\u00f3n e chanta mortalmente Escalibor, a espada non forxada por humanos, no seu rival. Artur agoniza. Chama por Perceval, un dos poucos que contin\u00faa vivo, e ord\u00e9nalle que busque un lago de augas tranquilas e arrebole nel Escalibor. Tras dubidar, Perceval obedece. Ao lanzala ao aire contempla como a espada retorna maxicamente \u00e1 man da Dama do Lago e some nas profundidades. Cando se disp\u00f3n a contarlle a Artur que cumpriu o seu designio, o corpo do rei foi xa embarcado. Un misterioso s\u00e9quito esc\u00f3ltao a mar aberto, na direcci\u00f3n do sol nacente.\nPersonaxes.\nAg\u00e1s Nicol Williamson (Merl\u00edn), o groso do elenco resultaba na altura (principios dos oitenta) pouco co\u00f1ecido para o gran p\u00fablico. No entanto, alg\u00fans dos actores e das actrices que desfilan por \"Excalibur\" acabaron triunfando como estrelas internacionais; foi o caso sobre todo de Helen Mirren (Morgana) e de Liam Neeson (Sir Gawain). Outros protagonistas e secundarios son Nigel Terry (Rei Artur), Nicholas Clay (Lancelot) e Gabriel Byrne (Uther Pendragon). Fillos e fillas do director interviron no filme con papeis menores; \u00e9 o caso das personaxes de Igraine (a nai de Artur), de Mordred (o fillo de Morgana) ou da Dama do Lago. Para os actores e as actrices irlandesas \"Excalibur\" supuxo unha plataforma de lanzamento ao mundo.\nProduci\u00f3n.\nJohn Boorman pretendera en 1969 adaptar a lenda de Merl\u00edn, pero a United Artists rexeitouna e ofreceulle levar \u00e1 pantalla grande \"O Se\u00f1or dos Aneis\" de J.R.R. Tolkien. Boorman e Rospo Pallenberg traballan no gui\u00f3n, pero a proposta rex\u00e9itase por excesivamente cara; retorna as\u00ed a idea orixinal dun filme art\u00farico. En 1975 prop\u00f3n \u00e1 Warner Bros. un gui\u00f3n de m\u00e1is de catro horas, rexeitado esta vez por longo. Pallenberg axuda a Boorman a acurtar a pel\u00edcula e d\u00e1lle a forma definitiva ao libreto. Irlanda foi o escenario case exclusivo de \"Excalibur\". A maior parte das secuencias rod\u00e1ronse nos arredores do Condado de Wicklow, onde John Boorman se establecera a principios da d\u00e9cada dos 70, e aproveitan lugares emblem\u00e1ticos do patrimonio ambiental e cultural de Irlanda, coma o Parque Nacional de Wicklow ou o Castelo de Cahir. O equipo enteiro dedicou \u00e1 obra vinte semanas intensivas de rodaxe. Boorman tratou de converter o relativamente cativo orzamento do filme (entre 11 e 12 mill\u00f3ns de d\u00f3lares da \u00e9poca) en fonte de ingresos para a econom\u00eda local, contratando persoal da comarca ou do pa\u00eds; entre eles estar\u00eda como axudante de guionista o futuro director irland\u00e9s Neil Jordan. Circulou entre a cr\u00edtica especializada que certas frases do filme (di Artur antes da batalla final: \u201c\"Coa n\u00e9boa non se ha saber que somos poucos, loitaremos coma antes!\"\u201d) pod\u00edan ser lidas en clave de rexouba interna; a escaseza de extras ou a precariedade das armaduras, moitos anos antes da infograf\u00eda dixital, obrigaron a optimizar recursos nas secuencias de acci\u00f3n.\nBanda sonora.\nAdemais da m\u00fasica orixinal do compositor Trevor Jones, algunhas das secuencias de maior forza \u00e9pica e dramatismo ap\u00f3ianse en pezas cl\u00e1sicas de Richard Wagner (\"O Anel do Nibelungo\", \"Trist\u00e1n e Isolda\", \"Parsifal\" e \"O crep\u00fasculo dos deuses\") e Carl Orff (\"Carmina Burana\").\nSignificaci\u00f3n.\nA constelaci\u00f3n de textos -sobre todo medievais- que conforman o Ciclo Art\u00farico resultou sempre de interese para o cine e para a televisi\u00f3n. En canto ao formato televisivo, s\u00f3 \"The Mists of Avalon\", baseada na novela do mesmo nome de Marion Zimmer Bradley, obtivo certo \u00e9xito en difusi\u00f3n e nomeamentos a diversos premios. Al\u00e9n das propostas de vocaci\u00f3n minoritaria ou con repercusi\u00f3n apenas en cinematograf\u00edas nacionais (\u00e9 o caso de \"Perceval le Gallois\" de \u00c9ric Rohmer), no cine comercial a historia do Rei Artur \u00e9 revisitada de cando en cando baixo criterios espectaculares e pouco atentos \u00e1s variantes literarias orixinais; desde o cl\u00e1sico de Richard Thorpe \"Os cabaleiros do rei Artur\" (1953) ata \"King Arthur: Legend of the Sword\" de Guy Ritchie (2017), pasando polo \"King Arthur\" de Antoine Fuqua, ning\u00fan filme coma \"Excalibur\" explorou o mito co mesmo grao de respecto \u00e1s fontes e sutileza visual."}
{"id": "440853", "revid": "27155", "url": "https://gl.wikipedia.org/wiki?curid=440853", "title": "Antiinflamatorio non esteroide", "text": ""}
{"id": "440887", "revid": "27155", "url": "https://gl.wikipedia.org/wiki?curid=440887", "title": "Dispase", "text": "A dispase \u00e9 unha protease que cliva a fibronectina, o col\u00e1xeno IV e en menor medida o col\u00e1xeno I. \u00c9 un encima propio dalgunhas especies de bacterias, por exemplo, de \"Bacillus polymyxa\", dos filtrados de cuxos cultivos pode illarse. Unha vez extra\u00edda e purificada pode usarse en investigaci\u00f3n. A dispase util\u00edzase con frecuencia para dixerir c\u00e9lulas primarias adherentes en cultivo ou separar trecidos, xa que este tratamento \u00e9 m\u00e1is suave que a dixesti\u00f3n con tripsina. Por exemplo, \u00fasase para separar suavemente o mes\u00e9nquima e epitelios embrionarios.\nA dispase II \u00e9 espec\u00edfica para a clivaxe de enlaces pept\u00eddicos leucina-fenilalanina. Tam\u00e9n se encontrou recentemente que a dispase pode dixerir enlaces serina-fenilalanina.\nA inxecci\u00f3n intravitreal (no ollo) de dispase pode utilizarse en modelos da vitrorretinopat\u00eda proliferativa en diferentes animais."}
{"id": "440891", "revid": "5863", "url": "https://gl.wikipedia.org/wiki?curid=440891", "title": "Xos\u00e9 Ram\u00f3n e Fern\u00e1ndez Oxea", "text": ""}
{"id": "440892", "revid": "5863", "url": "https://gl.wikipedia.org/wiki?curid=440892", "title": "Gabriel Feixoo de Arauxo", "text": ""}
{"id": "440893", "revid": "17467", "url": "https://gl.wikipedia.org/wiki?curid=440893", "title": "Entrem\u00e9s famoso sobre da pesca do r\u00edo Mi\u00f1o", "text": ""}
{"id": "440903", "revid": "5863", "url": "https://gl.wikipedia.org/wiki?curid=440903", "title": "Enrique Mass\u00f3 Bolivar", "text": ""}
{"id": "440918", "revid": "5863", "url": "https://gl.wikipedia.org/wiki?curid=440918", "title": "Enrique Mass\u00f3 Bol\u00edbar", "text": ""}
{"id": "440927", "revid": "132357", "url": "https://gl.wikipedia.org/wiki?curid=440927", "title": "Ba\u00eda de Botnia", "text": "A ba\u00eda de Botnia (\", \") est\u00e1 na parte m\u00e1is ao norte do pa\u00eds, o Golfo de Botnia, que \u00e1 s\u00faa vez forma parte norte do Mar B\u00e1ltico. A terra que rodea a ba\u00eda segue subindo despois de que se eliminara o peso dos glaciares da idade de xeo e dentro de 2.000 anos a ba\u00eda ser\u00e1 un gran lago de auga doce. A d\u00eda de hoxe a ba\u00eda est\u00e1 alimentada por varios grandes r\u00edos, e non est\u00e1 afectada por mareas, polo que ten pouca salinidade. Conx\u00e9lase cada ano ata durante seis meses. Comparado con outras partes do B\u00e1ltico ten pouca vida vexetal ou animal.\nExtensi\u00f3n.\nA ba\u00eda est\u00e1 dividida en d\u00faas, a parte sur do Golfo de Botnia, o Quark do Norte polo estreito Kvarken.\nO Quark do Norte ten unha maior profundidade 65 m., con d\u00faas cristas que son s\u00f3 te\u00f1en 25 m. de profundidade. At\u00f3pase entre un grupo de illas fronte a Vaasa en Finlandia e outro grupo en Holm\u00f6arna en Suecia.\nA ba\u00eda est\u00e1 limitada por Finlandia cara ao leste e Suecia ao oeste.\nA ba\u00eda \u00e9 asim\u00e9trica, cunha inclinaci\u00f3n m\u00e1is suave e menos profunda no lado finland\u00e9s e un fondo m\u00e1is profundo cunha costa m\u00e1is abrupta e accidentada no lado sueco.\nA Ba\u00eda de Bothnian ten unha \u00e1rea de captaci\u00f3n de 260.675\u00a0km\u00b2. Desta forma, o 56% est\u00e1 en Finlandia, o 44% en Suecia.\nA conca cont\u00e9n aproximadamente 11.500.000 de bosque, dividida aproximadamente igual entre Suecia e Finlandia.\nA profundidade media \u00e9 de 41 m.. O foso Lule\u00e5 \u00e9 a parte m\u00e1is profunda da ba\u00eda, con 146 m., ao sueste da cidade de Lule\u00e5.\nNo lado fin\u00e9s a profundidade media \u00e9 de 30 m.. A parte m\u00e1is profunda at\u00f3pase preto da illa de L\u00f6nkytin, cunha profundidade de 50 m..\nRebote isost\u00e1tico.\nA ba\u00eda at\u00f3pase na zona do norte de Europa onde o xeo estaba m\u00e1is espeso durante a \u00faltima glaciaci\u00f3n. A ba\u00eda de Bothnia estaba baixo xeo ata o per\u00edodo de \"Ancylus Lake\" (7500-6000\u00a0BC), cando a capa de xeo retirouse \u00e1s monta\u00f1as da Escandinavia do Norte. \nA terra est\u00e1 a subir a partir da recuperaci\u00f3n posglacial ao ritmo m\u00e1is alto do Mar B\u00e1ltico, cunha taxa estimada de 9\u00a0mm. ao ano.\nHoxe, a Ba\u00eda de Botnia sit\u00faase ao redor de 300 m. por riba do que estaba ao final da idade de xeo.\nA poboaci\u00f3n local viu a retirada do mar durante as s\u00faas vidas a partir de peiraos e cobertizos, deix\u00e1ndoos varados en terra.\nAlgunhas antigas illas como Pors\u00f6n e Herts\u00f6n preto da cidade de Lule\u00e5 a\u00ednda denom\u00ednanse illas, pero agora est\u00e1n conectadas ao continente.\nA profundidade m\u00e1xima no foso de Kvarken \u00e9 hoxe en d\u00eda de 20 m. En menos de 2.000 anos, a sa\u00edda da ba\u00eda en Kvarken subira por encima do nivel do mar, o que far\u00e1 que se converta no lago m\u00e1is grande de Europa."}
{"id": "440945", "revid": "23204", "url": "https://gl.wikipedia.org/wiki?curid=440945", "title": "Prostaglandina H2", "text": "A prostaglandina H2 (PGH2 ou PGH2) \u00e9 un tipo de prostaglandina e un precursor de moitos outros compostos bioloxicamente significativos. Sintet\u00edzase a partir do \u00e1cido araquid\u00f3nico nunha reacci\u00f3n catalizada por un encima ciclooxixenase.\n\u00c9 o substrato dos seguintes encimas:\nModif\u00edcase non encimaticamente a:"}
{"id": "440948", "revid": "56817", "url": "https://gl.wikipedia.org/wiki?curid=440948", "title": "Mar de Botnia", "text": "O \"mar de Botnia\" (, ) enlaza a Ba\u00eda de Botnia co propio B\u00e1ltico. Kvarken sit\u00faase entre os dous. Xuntos, o Mar e a Ba\u00eda de Botnia compo\u00f1en unha entidade xeogr\u00e1fica m\u00e1is grande, o Golfo de Botnia, onde o Mar de Botnia \u00e9 a parte meridional. Todo o Golfo de Botnia est\u00e1 situado entre Suecia, ao oeste, e Finlandia, ao leste e ao mar de \u00c5land e ao mar do arquip\u00e9lago ao sur. A superficie do mar de Botnia \u00e9 de aproximadamente 79.000\u00a0km. As principais cidades costeiras, de sur a norte, son Rauma e Pori en Finlandia, e G\u00e4vle e Sundsvall en Suecia. Ume\u00e5 (Suecia) e Vaasa (Finlandia) est\u00e1n no extremo norte, preto da ba\u00eda de Botnia."}
{"id": "440951", "revid": "27155", "url": "https://gl.wikipedia.org/wiki?curid=440951", "title": "PGH2", "text": ""}
{"id": "440958", "revid": "98629", "url": "https://gl.wikipedia.org/wiki?curid=440958", "title": "At the Gates", "text": "At the Gates \u00e9 unha banda sueca de death metal procedente de Gotemburgo. \u00c9 unha das creadoras do estilo death metal mel\u00f3dico da cidade. O grupo estivo inicialmente actico dende 1990 ata 1996, reform\u00e1ndose en 2007 para realizar unha xira entre abril e setembro do seguinte ano. En 2011 At the Gates reuniuse novamente e mant\u00edvose activa dende ent\u00f3n. A banda leva publicados seis \u00e1lbums de estudio, o \u00faltimo deles, \"To Drink from the Night Itself\", editado no ano 2018."}
{"id": "440969", "revid": "55340", "url": "https://gl.wikipedia.org/wiki?curid=440969", "title": "Francisco Fraga Cibeira", "text": ""}
{"id": "440971", "revid": "59564", "url": "https://gl.wikipedia.org/wiki?curid=440971", "title": "Rafael Dom\u00ednguez Artime", "text": "Rafael Dom\u00ednguez Artime, nado en Pontevedra en 1976, \u00e9 un m\u00e9dico e pol\u00edtico galego, candidato \u00e1 alcald\u00eda de Pontevedra polo Partido Popular nas elecci\u00f3ns de 2019. Voceiro do Partido Popular no Concello de Pontevedra. Vicepresidente do Partido Popular Provincial de Pontevedra. \nTraxectoria.\nEstudou medicina na Universidade de Santiago de Compostela (1994-2000), especializouse en medicina interna no Hospital de Santo Ant\u00f3nio do Porto. Foi profesor na Escola de Adestradores da Real Federaci\u00f3n Galega de F\u00fatbol (2009-2016). En 2007 entrou a traballar no Hospital Quir\u00f3n Salud de Pontevedra, ent\u00f3n co\u00f1ecido como Miguel Dom\u00ednguez. Coordinador do Servicio de Medicina Interna do Hospital Quironsalud Miguel Dom\u00ednguez. Vencellado ao Partido Popular, \u00e9 concelleiro en Pontevedra dende 2015 e presidente da xunta local do PPG dende 2018.\nEn 2023 foi nomeado Vicepresidente Segundo da Deputaci\u00f3n de Pontevedra, deputado de Econom\u00eda, Impulso ao emprego, Museo Provincial e Convento de Santa Clara."}
{"id": "440977", "revid": "89787", "url": "https://gl.wikipedia.org/wiki?curid=440977", "title": "Andrei Sakharov", "text": "Andrei Dmitrievich Sakharov (en ), nado en Moscova o 21 de maio de 1921 e finado na mesma cidade o 14 de decembro de 1989, foi un eminte f\u00edsico nuclear sovi\u00e9tico, socialista e activista en favor dos dereitos humanos e as liberdades. Foi galardoado co Premio Nobel da Paz en 1975.\nTraxectoria.\nCarreira cient\u00edfica.\nSakharov naceu en Moscova en 1921, fillo de Dmitri Ivanovich Sakharov, un profesor de f\u00edsica e pianista afeccionado. O seu av\u00f3 fora un eminente avogado na Rusia tsarista cunha conciencia humanista particularmente orientada cara \u00e1 xustiza social e a abolici\u00f3n da pena capital. A nai de Sakharov foi Ekaterina Alekseievna Sakharova, de ascendencia grega. O humanismo e a conciencia social da s\u00faa familia influ\u00edu decisivamente na s\u00faa personalidade, e a\u00ednda que o seu bisav\u00f3 fora sacerdote ortodoxo e foi bautizado, o ate\u00edsmo do seu pai impediu a influencia de ideas relixiosas na s\u00faa formaci\u00f3n ou na s\u00faa vida. A pesar diso, cr\u00eda que o universo e a vida humana son gobernadas por unha forza condutora superior e que non se pode abranguer cientificamente.\nSakharov entrou na Universidade Estatal de Moscova en 1938. Debido \u00e1 evacuaci\u00f3n de 1941 por causa da segunda guerra mundial, graduouse en Achkhabad, hoxe Turkmenist\u00e1n. Dedicouse ent\u00f3n \u00e1 investigaci\u00f3n en laboratorio en Ulianovsk. Casou en 1943 con Klavdia Alekseievna Vikhireva, con quen tivo d\u00faas fillas e un fillo antes de que ela morrese en 1969. Regresou a Moscova en 1945 para estudar no Departamento de F\u00edsica Te\u00f3rica do Instituto de F\u00edsica Lebedev (FIAN) da Academia Rusa das Ciencias. Al\u00ed doutorouse en 1947.\nAo finalizar a segunda guerra mundial, Sakharov investigou sobre os raios c\u00f3smicos. A mediados de 1948 participou no proxecto sovi\u00e9tico para constru\u00edr a Bomba at\u00f3mica, baixo a direcci\u00f3n de Igor Kurchatov. O primeiro dispositivo at\u00f3mico sovi\u00e9tico ensaiouse o 29 de agosto de 1949. Tras mudarse a Sarov (provincia de Nizhnii Novgorod) en 1950, Sakharov desempe\u00f1ou un papel destacado no desenvolvemento da bomba de hidr\u00f3xeno ou bomba H. O primeiro dispositivo de fusi\u00f3n sovi\u00e9tico entrou en probas o 12 de agosto de 1953, empregando o denominado dese\u00f1o Sloika. En 1953 foi elixido membro de pleno da Academia Rusa das Ciencias e outorg\u00f3uselle a primeira das s\u00faas tres medallas de Heroe do Traballo Socialista (\u0413\u0435\u0440\u043e\u0439 \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u043e\u0433\u043e \u0422\u0440\u0443\u0434\u0430). Sakharov continuou o seu traballo en Sarov, sendo a s\u00faa actividade esencial desenvolver a primeira bomba de hidr\u00f3xeno sovi\u00e9tica de escala megat\u00f3n, empregando un dese\u00f1o que en Rusia se co\u00f1eceu como \"Terceira Idea de Sakharov\", e nos Estados Unidos como dese\u00f1o Teller-Ulam. Foi ensaiada baixo o nome RDS-37 en 1955. Unha variante de maior tama\u00f1o do dese\u00f1o Sakharov foi a bomba Tsar de outubro de 1961, de 50 megat\u00f3ns de potencia, e o artefacto nuclear m\u00e1is potente xamais detonado.\nEn 1950 tam\u00e9n propuxo unha idea para un reactor nuclear de fusi\u00f3n controlado, o tokamak, que era a\u00ednda o dese\u00f1o b\u00e1sico para a maior parte dos desenvolvementos actuais. Sakharov, xunto con Igor Tamm, propuxo confinar un plasma ionizado a temperatura extremadamente alta mediante campos magn\u00e9ticos toroidais para controlar a fusi\u00f3n termonuclear.\nEn 1951 inventou o primeiro xerador magnetoimplosivo, comprimindo campos magn\u00e9ticos mediante explosivos. Chamou a este dispositivo o xerador MK (magnetocumuladores). O MK-1 radial produce un campo magn\u00e9tico pulsado de 25 megagauss (2500 teslas). O MK-2 helicoidal xera at\u00e9 100 mill\u00f3ns de amperes en 1953. Sakharov ent\u00f3n ensaiou o \"can\u00f3n de plasma\" impulsado por xeradores MK, no que un pequeno anel de aluminio era vaporizado por causa das xigantescas correntes inducidas, producindo un plasmoide toroidal estable e autocontido que era impulsado a 100\u00a0km/s. Sakharov suxeriu m\u00e1is adiante substitu\u00edr a bobina do xerador MK por un gran solenoide supercondutor para comprimir magneticamente e enfocar explosi\u00f3ns nucleares subterr\u00e1neas para producir un efecto similar aos m\u00edsiles antiblindaxe e cargas explosivas en demolici\u00f3n (\"shaped charge effect\"), nas cales a enerx\u00eda da explosi\u00f3n \u00e9 guiada e enfocada sobre o obxectivo. Segundo as s\u00faas teor\u00edas e c\u00e1lculos, poder\u00edanse enfocar 1023 prot\u00f3ns por segundo sobre unha superficie de 1\u00a0mm\u00b2 e provocar a colisi\u00f3n de dous feixes deste tipo, pero non se sabe de ning\u00fan experimento que demostre esta idea.\nA partir de 1965 Sakharov regresou \u00e1 investigaci\u00f3n b\u00e1sica e comezou a traballar nos campos da f\u00edsica de part\u00edculas e a cosmolox\u00eda.\nCentrouse especialmente na explicaci\u00f3n da asimetr\u00eda de bari\u00f3ns do universo, sendo o primeiro cient\u00edfico que introduciu dous universos (ou \"capas\") unidos entre si polo Big Bang. Sakharov logrou ent\u00f3n unha simetr\u00eda CPT completa, dado que a segunda capa \u00e9 enantiom\u00f3rfica (simetr\u00eda P), ten unha frecha de tempo oposta (simetr\u00eda T) e est\u00e1 constitu\u00edda principalmente por antimateria (simetr\u00eda C) debido a unha violaci\u00f3n CP oposta. No seu modelo, os dous universos non interact\u00faan, ag\u00e1s a trav\u00e9s da acumulaci\u00f3n local de materia, cunha densidade e presi\u00f3n que fosen suficientemente altas como para conectar as d\u00faas capas mediante unha ponte sen espazo-tempo entre elas, sen\u00f3n por continuidade xeod\u00e9sica m\u00e1is al\u00f3 do radio l\u00edmite para o intercambio de masa. Sakharov chamou a tales singularidades un \"colapso\" e un \"anticolapso\", que son unha alternativa \u00e1 parella burato negro e burato branco da teor\u00eda de buratos de verme. Sakharov tam\u00e9n propuxo a idea da gravidade inducida como unha teor\u00eda alternativa \u00e1 gravidade cu\u00e1ntica.\nActivismo.\nNun primeiro momento Sakharov estaba convencido da importancia do seu traballo aplicado ao desenvolvemento das armas nucleares. Pero ao pouco tempo, dende finais dos 50, foi tomando maior conciencia das implicaci\u00f3ns reais dos seus descubrimentos e albiscou riscos tales como unha guerra termonuclear ou a contaminaci\u00f3n por radioactividade. Desta forma, cambiou radicalmente a s\u00faa postura. Durante a d\u00e9cada dos 60 tivo un activo papel contra a proliferaci\u00f3n das armas nucleares e das probas nucleares na atmosfera, dando como froito o tratado de prohibici\u00f3n de probas atmosf\u00e9ricas, espaciais e submarinas, asinado en Moscova en 1963. A partir de ent\u00f3n, por propia convicci\u00f3n e por crecente imposici\u00f3n do seu goberno, foise afastando progresivamente da f\u00edsica nuclear aplicada, para dedicarse m\u00e1is \u00e1 cosmolox\u00eda b\u00e1sica.\nO que supuxo un punto de inflexi\u00f3n na consideraci\u00f3n que ti\u00f1a do goberno sovi\u00e9tico, foi a s\u00faa postura contraria \u00e1 carreira armament\u00edstica baseada en m\u00edsiles bal\u00edsticos (con cabeza nuclear), carreira na que compet\u00edan os Estados Unidos e a URSS no apoxeo da guerra fr\u00eda. Nunha carta secreta datada o 21 de xullo de 1967, e dirixida ao dirixente sovi\u00e9tico da \u00e9poca, Sakharov expu\u00f1a a necesidade de aceptar unha proposta de rexeitamento bilateral dos m\u00edsiles nucleares, polo risco dunha guerra nuclear mundial. En devandito manuscrito, Sakharov solicitaba a publicaci\u00f3n do mesmo na prensa, cousa que foi rexeitada (e a s\u00faa exposici\u00f3n ignorada). En maio de 1968 finalizou un ensaio titulado \"Progreso, coexistencia pac\u00edfica e liberdade intelectual\", no que desenvolv\u00eda as ideas de devandita carta. O castigo non tardou en chegar: prohib\u00eduselle investigar en calquera dos centros e laboratorios militares da URSS e foi desposu\u00eddo das honras adquiridas.\nEn 1970 colaborou na fundaci\u00f3n do Comit\u00e9 polos Dereitos Humanos de Moscova. A medida que transcorr\u00eda o tempo, maior era o seu activismo, e maior a represi\u00f3n gobernamental. En 1972, xa con 51 anos, contraeu matrimonio coa pacifista Yelena Bonner, supondo quizais un bal\u00f3n de ox\u00edxeno para a s\u00faa asfixiada loita.\nComo reco\u00f1ecemento internacional ao seu esforzo chegoulle, en 1973, o seu nomeamento ao Premio Nobel da Paz, pero non foi ata 1975 que lle foi outorgado. En todo caso, non se lle permitiu sa\u00edr da URSS, de xeito que foi a s\u00faa esposa a encargada da lectura na cerimonia de aceptaci\u00f3n do premio. O discurso foi titulada de forma similar ao seu ensaio de 1968: \"Paz, progreso e dereitos humanos\", considerando estas tres metas reciprocamente dependentes na s\u00faa consecuci\u00f3n (\u00e9 dicir, non se pode alcanzar unha sen alcanzar as outras d\u00faas). Dito discurso non era unha simple apolox\u00eda contra as armas nucleares, sen\u00f3n unha denuncia das causas das grandes ameazas contra a humanidade (aniquilaci\u00f3n nuclear, fame, contaminaci\u00f3n, espolio de recursos, superpoboaci\u00f3n e deshumanizaci\u00f3n), e unha defensa dos avances cient\u00edficos, das liberdades e da disidencia.\nAs ideas de Sakharov sobre o desenvolvemento social lev\u00e1rono a propor o principio de dereitos humanos como base de toda pol\u00edtica. Na s\u00faa obra afirmaba que \"o principio de que o que non est\u00e1 prohibido est\u00e1 permitido, debe ser entendido literalmente\", negando a importancia e validez de todas as normas morais ou culturais que non estivesen plasmadas nas leis.\nO 22 de xaneiro de 1980 foi arrestado polas s\u00faas protestas p\u00fablicas contra a presenza militar sovi\u00e9tica de Afganist\u00e1n e foi forzado ao exilio na s\u00faa propia patria, ill\u00e1ndoo na cidade de Gorky (hoxe Nizhnii Novgorod), unha cidade pechada e inaccesible aos estranxeiros. O control da KGB durou ata decembro de 1986, ano en que Mikhail Gorbachev iniciou as s\u00faas pol\u00edticas aperturistas co\u00f1ecidas como perestroika e glasnost. Aproveitando o novo clima pol\u00edtico, permit\u00eduselle regresar a Moscova e iniciou as primeiras organizaci\u00f3ns pol\u00edticas independentes e legais, culminando en marzo de 1989, cando Sakharov foi elixido parlamentario (dentro da oposici\u00f3n) no Congreso dos Deputados do Pobo.\nEn 1985 fund\u00e1ronse os Premios Sakharov, nomeados desta forma na s\u00faa honra, uns galard\u00f3ns que outorga anualmente o Parlamento Europeo a persoas e organizaci\u00f3ns dedicadas aos dereitos humanos e \u00e1s liberdades.\nEn 1989 recibiu o International Humanist Award da International Humanist and Ethical Union. Pouco despois faleceu dun ataque card\u00edaco \u00e1 idade de 68 anos. Os seus restos repousan no cemiterio de Vostriakovskoie de Moscova.\nEn 1990 o artista ruso Dmitri Vrubel pintou o mural \"Danke, Andrej Sacharow\" sobre os restos do muro de Berl\u00edn, como homenaxe \u00e1 s\u00faa loita polas liberdades. O mural a\u00ednda se conserva na East Side Gallery."}
{"id": "440978", "revid": "47401", "url": "https://gl.wikipedia.org/wiki?curid=440978", "title": "Andrei Dmitrievich Sakharov", "text": ""}
{"id": "440979", "revid": "23204", "url": "https://gl.wikipedia.org/wiki?curid=440979", "title": "Mary Everest Boole", "text": "Mary Everest Boole, nada en Wickwar (Gloucestershire) en 1832 e finada en Middlesex en 1916, foi unha matem\u00e1tica autodidacta e educadora inglesa. Co\u00f1ecida principalmente polos seus traballos did\u00e1cticos en matem\u00e1ticas, como o manual \"Philosophy and Fun of Algebra.\" Traballou ideas progresistas sobre a educaci\u00f3n, inclu\u00eddo o apoderamento \u00e1s nenas e nenos para indagar nas matem\u00e1ticas a trav\u00e9s de actividades l\u00fadicas como as co\u00f1ecidas como cartas ou cart\u00f3ns Boole, que axudan o alumnado a aprender a xeometr\u00eda dos \u00e1ngulos e os espazos. A s\u00faa vida \u00e9 un exemplo de loita feminista de como as mulleres fixeron carreira nun sistema que non lles daba a benvida.\nTraxectoria.\nMary Everest Boole naceu en Inglaterra, filla do reverendo Thomas Reverendo Roupell Everest, reitor de Wickwar, e Mary \"nee\" Ryall. O seu t\u00edo era George Everest, xe\u00f3grafo da India que mediu a cima do monte m\u00e1is alto, co\u00f1ecido despois como monte Everest. Aos cinco anos mud\u00e1ronse a Francia onde recibiu educaci\u00f3n en matem\u00e1ticas por parte dun titor privado, Deplace. Regresou a Inglaterra \u00e1 idade de once anos, onde continuou o seu prop\u00f3sito de seguir form\u00e1ndose en matem\u00e1ticas, neste caso de maneira autodidacta. En 1852 George Boole converteuse no seu titor, e \u00e1 morte do seu pai en 1855, casaron e traslad\u00e1ronse ao condado de Cork, Irlanda. Mary fixo grandes contribuci\u00f3ns na edici\u00f3n das leis do pensamento de George Boole, un traballo sobre l\u00f3xica alx\u00e9brica.\nNo ano 1864 quedou vi\u00fava, \u00e1 idade de 32 anos e ent\u00f3n regresou a Inglaterra onde traballou como bibliotecaria en Queens's College, Londres. Tam\u00e9n foi titora privada de alumnado desta universidade en matem\u00e1ticas e desenvolveu unha filosof\u00eda de ensino que implica o uso de materiais naturais e actividades f\u00edsicas para fomentar unha concepci\u00f3n imaxinativa das matem\u00e1ticas. O seu interese \u00eda m\u00e1is al\u00f3 das matem\u00e1ticas, chegando a campos como o darwinismo, a filosof\u00eda ou a psicolox\u00eda, entre outros, sobre os que organizaba grupos de discusi\u00f3n co alumnado. No Queen's College, contra a aprobaci\u00f3n das autoridades, organizou grupos de discusi\u00f3n de estudantes con James Hinton. M\u00e1is adiante, formou parte do c\u00edrculo do editor pacifista tolstoiano, C. W. Daniel; ela escolleu o nome \"The Crank\" (A Manivela) para a s\u00faa revista porque nas s\u00faas palabras \"unha manivela era unha cousa pequena que fixo revoluci\u00f3ns\".\nTivo un interese activo na pol\u00edtica, introducindo a s\u00faa filla Ethel na causa rusa antitsarista ao mando de Sergei Stepniak. Despois da guerra dos b\u00f3er do per\u00edodo 1899-1902 fixo unha maior denuncia a trav\u00e9s dos seus escritos contra o imperialismo, a relixi\u00f3n organizada, o mundo financeiro e o \"tokenismo\" que sent\u00eda que representaba o Parlamento. Op\u00faxose ao sufraxio feminino e probablemente por esta raz\u00f3n non foi xeralmente considerada como feminista. Morreu en 1916, \u00e1 idade de 84 anos.\nContribuci\u00f3ns \u00e1 educaci\u00f3n.\nMary Everest Boole interesouse nas matem\u00e1ticas a trav\u00e9s da aprendizaxe co seu titor en Francia, Monsieur Deplace. El axudouna \u00e1 s\u00faa comprensi\u00f3n matem\u00e1tica a trav\u00e9s de preguntas e traballo xornal\u00edstico. Despois de casar con George Boole comezou as s\u00faas contribuci\u00f3ns aos traballos do seu marido e aconsell\u00e1ndoo nas s\u00faas conferencias, o que era pouco habitual para unha muller daquel per\u00edodo. Durante este tempo tam\u00e9n compartiu ideas con Victoria Welby, outra educadora e boa amiga. Os temas sobre os que debatian \u00edan dende a l\u00f3xica e as matem\u00e1ticas, \u00e1 pedagox\u00eda, a teolox\u00eda, e a ciencia.\nO seu traballo como docente comezou mentres traballaba como bibliotecaria, onde Mary fac\u00eda de titora do alumnado utilizando novos m\u00e9todos, como o uso de obxectos naturais, como paus ou pedras. Teorizou que empregando m\u00e9todos manipulativos se fortalecer\u00eda o subconsciente aprendendo a trav\u00e9s do uso destes materiais na contorna da aula. Unha das s\u00faas contribuci\u00f3ns m\u00e1is notables na \u00e1rea de manipulaci\u00f3ns f\u00edsicas foi coa curva de Bezier, a trav\u00e9s da t\u00e9cnica dos f\u00edos tensados, usando cart\u00f3ns de costura, co\u00f1ecidas como cartas ou cart\u00f3ns Boole, as cales descubrira como forma de distracci\u00f3n cando era nena. Isto axudou a fomentar as conexi\u00f3ns de conceptos matem\u00e1ticos a fontes exteriores.\nO seu libro \"Philosophy and Fun of Algebra\" explica l\u00f3xica e \u00e1lxebra de maneira sinxela e interesante a nenas e nenos, comezando cunha f\u00e1bula, e inclu\u00edndo pequenos anacos de historia por todas as partes. Fai referencias non s\u00f3 \u00e1 historia, sen\u00f3n tam\u00e9n \u00e1 filosof\u00eda e a literatura, utilizando un ton m\u00edstico para manter a atenci\u00f3n de nenas e nenos. Mary fomentaba o uso da imaxinaci\u00f3n matem\u00e1tica a trav\u00e9s da creatividade e o pensamento cr\u00edtico. Isto, xunto \u00e1 escritura reflexiva nas revistas e creando as s\u00faas propias f\u00f3rmulas, foi esencial para fortalecer a comprensi\u00f3n e o entendemento das matem\u00e1ticas. A aprendizaxe cooperativa foi tam\u00e9n importante porque o alumnado pod\u00eda compartir descubrimentos co resto do alumnado nunha contorna de titorizaci\u00f3n mutua, desenvolvendo m\u00e9todos e ideas novas.\nTraballou promovendo os traballos do seu marido, con especial atenci\u00f3n \u00e1 psicolox\u00eda matem\u00e1tica. O foco principal de traballo de George Boole era o psicoloxismo, e ela proporcionou unha visi\u00f3n m\u00e1is ideol\u00f3xica do seu traballo. Apoiou a idea de que a aritm\u00e9tica non era puramente abstracta como moitos consideraban, sen\u00f3n m\u00e1is antropom\u00f3rfica. A pulsaci\u00f3n, que poder\u00eda ser descrita como a secuencia de actitudes mentais, era tam\u00e9n importante nos seus traballos, centrando a s\u00faa atenci\u00f3n na an\u00e1lise e na s\u00edntese.\nEspiritualismo.\nBoole estaba interesada na parapsicolox\u00eda e no oculto, e era unha convencida espiritista. Foi a primeira muller membro da Society for Psychical Research \u00e1 cal se uniu en 1882. A\u00ednda as\u00ed, ao ser a \u00fanica muller naquel tempo, dimitiu seis meses despois.\nBoole foi a autora do libro \"The Message of Psychic Science for Mothers and Nurses\". Mostrou o manuscrito a Frederick Denison Maurice, quen puxo obxecci\u00f3ns \u00e1s s\u00faas ideas pol\u00e9micas e terminou por facerlle perder o seu traballo como bibliotecaria no Queens College. O libro non foi publicado ata 1883. Volveuse publicar m\u00e1is tarde como \"Psychic Science to the World\" (1908).\nBoole era practicante da homeopat\u00eda.\nFamilia.\nTivo cinco fillas, as cales fixeron achegas en diferentes de campos. Alicia Boole Stott (1860\u20131940) matem\u00e1tica autodidacta que se converteu en experta na xeometr\u00eda da cuarta dimensi\u00f3n. Ethel Lilian (1864\u20131960) casou co revolucionario polaco Wilfrid Michael Voynich e foi unha co\u00f1ecida novelista, m\u00fasica e seguidora de numerosas causas revolucionarias, autora de numerosos traballos inclu\u00edndo \"The Gadfly\". Mary Ellen Hinton casou co matem\u00e1tico Charles Hinton e Margaret Taylor (1858\u20131935) foi nai do matem\u00e1tico G.I.Taylor. Lucy Everest Boole (1862\u20131905) foi unha talentosa qu\u00edmica e converteuse na primeira muller membro do Instituto de Qu\u00edmica."}
{"id": "440983", "revid": "27155", "url": "https://gl.wikipedia.org/wiki?curid=440983", "title": "Factor activador das plaquetas", "text": "O factor activador das plaquetas, abreviado polas s\u00faas siglas en ingl\u00e9s como PAF, PAF-ac\u00e9ter ou AGEPC (acetil-gliceril-eter-fosforilcolina), \u00e9 un fosfol\u00edpido que \u00e9 un potente activador e mediador de moitas funci\u00f3ns dos leucocitos, agregaci\u00f3n e desgranulaci\u00f3n das plaquetas, inflamaci\u00f3n e anafilaxe. Tam\u00e9n est\u00e1 implicado en cambios na permeabilidade vascular, a explosi\u00f3n oxidativa, quimiotaxe de leucocitos e o aumento do metabolismo do \u00e1cido araquid\u00f3nico en fagocitos.\nO PAF prod\u00facese en varios tipos de c\u00e9lulas, pero especialmente nas que est\u00e1n implicadas na defensa do h\u00f3spede, como as plaquetas, c\u00e9lulas endoteliais, neutr\u00f3filos, monocitos e macr\u00f3fagos. Estas c\u00e9lulas producen continuamente o PAF, mais en baixas cantidades e a produci\u00f3n est\u00e1 controlada pola actividade de PAF acetilhidrolases. Prod\u00faceno en maiores cantidades as c\u00e9lulas inflamatorias en respostra a est\u00edmulos espec\u00edficos.\nHistoria.\nFoi descuberto polo inmun\u00f3logo franc\u00e9s Jacques Benveniste na d\u00e9cada de 1970. O PAF foi o primeiro fosfol\u00edpido co\u00f1ecido que ti\u00f1a funci\u00f3ns de mensaxeiro. Jacques Benveniste fixo signifitativas contribuci\u00f3ns ao co\u00f1ecemento das funci\u00f3ns e caracter\u00edsticas do PAF e da s\u00faa importancia na resposta e mediaci\u00f3n inflamatoria. Usando ratas e ratos como animais experimentais, Jacques Benveniste encontrou que o ion\u00f3foro A23187 (un i\u00f3n transportador m\u00f3bil que permite o paso de Mn2+, Ca2+ e Mg2+ e ten propiedades antibi\u00f3ticas contra bacterias e fungos) causaba a liberaci\u00f3n do PAF. Estes desenvolvementos levaron ao descubrimento de que os macr\u00f3fagos producen PAF e que estas c\u00e9lulas xogan unha importante funci\u00f3n na agregaci\u00f3n das plaquetas e a liberaci\u00f3n das s\u00faas substancias inflamatorias e vasoactivas.\nPosteriores estudos sobre o PAF dirixiunos Constantinos A. Demopoulos en 1979. Demopoulos atopou que o PAF xoga un papel crucial nas enfermidades card\u00edacas e ictus. Descubriu que a aterosclerose (endurecemento das paredes arteriais) pode atribu\u00edrse ao PAF e l\u00edpidos similares ao PAF e unha dieta con l\u00edpidos que te\u00f1a propiedades antagonistas co PAF pode impedir o desenvolvemento de enfermidades card\u00edacas. Tam\u00e9n determinou a estrutura qu\u00edmica do composto.\nEvoluci\u00f3n.\nA produci\u00f3n de PAF pode detectarse en protozoos, l\u00e9vedos, plantas, bacterias e mam\u00edferos. O exemplo m\u00e1is antigo do uso do PAF con funci\u00f3n reguladora atopouse en protozoos. Durante a evoluci\u00f3n, as funci\u00f3ns do PAF na c\u00e9lula foron cambiando e ampli\u00e1ndose.\nO PAF atopouse tam\u00e9n en plantas, pero a s\u00faa funci\u00f3n nelas a\u00ednda non foi determinada.\nAlteraci\u00f3n da homeostase do calcio.\nA prote\u00edna antif\u00fanxica PAF procedente do tam\u00e9n fungo \"Penicillium chrysogenum\" mostra unha actividade inhibitoria do crecemento contra un ampla variedade de fungos filamentosos. As probas obtidas suxiren que a disrupci\u00f3n da sinalizaci\u00f3n por Ca2+/homeostase xoga un importante papel no mecanismo de actuaci\u00f3n do PAF como inhibidor do crecemento.\nO PAF tam\u00e9n causa hiperpolarizaci\u00f3n da membrana plasm\u00e1tica e a activaci\u00f3n de canles i\u00f3nicas, seguido dun incremento das especies reactivas do ox\u00edxeno na c\u00e9lula e a induci\u00f3n dun fenotipo de tpo apopt\u00f3tico.\nAs evidencias acumuladas revelan que a diabetes \u00e9 unha condici\u00f3n na cal a homeostase do Ca2+ celular est\u00e1 alterada. Atop\u00e1ronse defectos na regulaci\u00f3n do Ca2+ da c\u00e9lula en eritrocitos, m\u00fasculo card\u00edaco, plaquetas, m\u00fasculo esquel\u00e9tico, riles, aorta, adipocitos, f\u00edgado, osteoblastos, arterias, cristalino do ollo, nervios perif\u00e9ricos, sinaptosomas cerebrais, tecido da retina e c\u00e9lulas beta pancre\u00e1ticas, o que confirma que este defecto no metabolismo do Ca2+ \u00e9 unha patolox\u00eda b\u00e1sica asociada co estado diab\u00e9tico.\nEntre os defectos identificados na actividade mec\u00e1nica do coraz\u00f3n de animais con diabetes tipo 1 est\u00e1 a alteraci\u00f3n da sinalizaci\u00f3n por Ca2+ por cambios en procesos esenciais.\nFunci\u00f3n.\nO PAF util\u00edzase para transmitir sinais entre c\u00e9lulas veci\u00f1as e act\u00faa de maneira similar a unha hormona, citocina ou outra mol\u00e9cula sinalizadora. O sistema de sinalizaci\u00f3n do PAF pode desencadear fervenzas inflamatorias e tromb\u00f3ticas, amplificando estas fervenzas cando act\u00faa con outros mediadores, e funciona como mediador en interacci\u00f3ns moleculares e celulares (intercomunicaci\u00f3n ou \"crosstalk\") entre as v\u00edas da inflamaci\u00f3n e a trombose. A sinalizaci\u00f3n por PAF non regulada pode causar a inflamaci\u00f3n patol\u00f3xica como se observa na sepse, shock circulatorio e lesi\u00f3ns traum\u00e1ticas. A PAF pode utilizarse como mol\u00e9cula de sinalizaci\u00f3n local e viaxar s\u00f3 a curtas distancias ou pode circular por todo o corpo e actuar de modo end\u00f3crino.\nO PAF inicia unha resposta inflamatoria en reacci\u00f3ns al\u00e9rxicas. Isto demostrouse na pel humana e nas patas e pel de coellos e roedores de laboratorio. A resposta inflamatoria est\u00e1 potenciada polo uso de vasodilatadores, como a prostaglandina E1 (PGE1) e a PGE2 e inhibida polos vasoconstritores.\nO PAF tam\u00e9n induce a apoptose de maneira diferente e independente do receptor de PAF. A v\u00eda da apoptose pode ser inhibida por retroalimentaci\u00f3n negativa pola PAF acetilhidrolase (PAF-AH), un encima que cataboliza o factor activador das plaquetas.\n\u00c9 un importante mediador da broncoconstrici\u00f3n.\nCausa que as plaquetas se agreguen e os vasos sangu\u00edneos se dilaten. As\u00ed, \u00e9 importante no proceso de hemostase. A unha concentraci\u00f3n de 10\u221212 mol/L, o PAF causa unha inflamaci\u00f3n que pode ser mortal das v\u00edas respiratorias que induce s\u00edntomas similares aos da asma.\nAs toxinas como os fragmentos de bacterias destru\u00eddas inducen a s\u00edntese de PAF, o cal causa unha ca\u00edda na presi\u00f3n arterial e unha reduci\u00f3n no volume de sangue bombeado polo coraz\u00f3n, que orixina shock circulatorio e probablemente a morte.\nEstrutura.\nIdentific\u00e1tonse varias especies moleculares de PAF que var\u00edan na lonxitude da cadea lateral O-alquilo.\nAtopouse que o PAF non pode ser modificado sen que perda a s\u00faa actividade biol\u00f3xica. As\u00ed, mesmo pequenos cambios na estrutura do PAF poden eliminar a s\u00faa capacidade de sinalizaci\u00f3n. A resposta das plaquetas e da presi\u00f3n arterial dependen do an\u00e1logo sn-2 propionil. Se o sn-1 \u00e9 eliminado o PAF deixa de ter ning\u00fan tipo de actividade biol\u00f3xica. Finalmente, fix\u00e9ronse experimentos na posici\u00f3n sn-3 do PAF eliminando grupos metilo secuencialmente. A medida que se lle retiraban canda vez m\u00e1is grupos metilo, a actividade biol\u00f3xica \u00eda diminu\u00eddo ata desaparecer de vez.\nBioqu\u00edmica.\nBios\u00edntese.\nO PAF prod\u00faceno bas\u00f3filos estimulados e monocitos, neutr\u00f3filos polimorfonucleares, plaquetas, e c\u00e9lulas endoteliais principalmente por medio da remodelaci\u00f3n de l\u00edpidos. A s\u00edntese de PAF pode iniciarse por diversos est\u00edmulos. Estes est\u00edmulos poden ser, por exemplo, a fagocitose realizada por macr\u00f3fagos ou a captaci\u00f3n de trombina por c\u00e9lulas endoteliais.\nO PAF pode sintetizarse por d\u00faas v\u00edas: a v\u00eda \"de novo\" e a da remodelaci\u00f3n. A v\u00eda da remodelaci\u00f3n \u00e9 activada por axentes inflamatorios e p\u00e9nsase que \u00e9 fonte primaria de PAF baixo condici\u00f3ns patol\u00f3xicas. A v\u00eda \"de novo\" util\u00edzase para manter os niveis de PAF durante a funci\u00f3n celular normal.\nA v\u00eda m\u00e1is com\u00fan \u00e9 a da remodelaci\u00f3n. O precursor da v\u00eda da remodelaci\u00f3n \u00e9 un fosfol\u00edpido, que \u00e9 tipicamente a fosfatidilcolina (PC). O \u00e1cido graxo elim\u00ednase da posici\u00f3n sn-2 do esqueleto de tres carbonos do fosfol\u00edpido pola fosfolipase A2 (PLA2) para producir o intemediario liso-PC (LPC). Despois eng\u00e1dese un grupo acetilo pola LPC acetiltransferase (LPCAT) para producir o PAF.\nUsando a v\u00eda \"de novo\", o PAF prod\u00facese a partir de 1-O-alquil-2-acetil-sn-glicerol (AAG). Os \u00e1cidos graxos est\u00e1n unidos \u00e1 posici\u00f3n sn-1, e o 1-O-hexadecil \u00e9 o mellor para a actividade do PAF. A fosfocolina eng\u00e1dese seguidamente ao sitio sn-3 do AAG xerando o PAF.\nRegulaci\u00f3n.\nA concentraci\u00f3n de PAF est\u00e1 controlada pola s\u00edntese do composto e polas acci\u00f3ns das PAF acetilhidrolases (PAF-AH). As PAF-AH son unha familia de encimas que te\u00f1en a capacidade de catabolizar e degradar o PAF e convertelo nun composto inactivo. Os encimas desta familia son a fosfolipase A2 asociada a lipoprote\u00edna, a PAF acetilhidrolase 2 citopl\u00e1smica e a PAF acetilhidrolase 1b.\nOs cati\u00f3ns son unha forma regular a produci\u00f3n do PAF. O calcio ten un importante papel na inhibici\u00f3n dos encimas que producen o PAF na v\u00eda bioint\u00e9tica \"de novo\".\nA regulaci\u00f3n do PAF a\u00ednda non se comprende completamente. Os encimas que est\u00e1n asociados coa produci\u00f3n do PAF est\u00e1n contralados por i\u00f3ns met\u00e1licos, compostos tiol, \u00e1cidos graxos, o pH, a compartimentalizaci\u00f3n e a fosforilaci\u00f3n e desfosforilaci\u00f3n. Estes controis sobre os encimas produtores do PAF crese que funcionan en conxunto, pero a v\u00eda completa e a explicaci\u00f3n non se comprenden ben.\nFarmacolox\u00eda.\nInhibici\u00f3n.\nOs antagonistas do PAF \u00e9 un tipo de ligando de receptor ou f\u00e1rmaco que non provoca unha resposta inflamatoria cando se une, sen\u00f3n que bloquea ou dimin\u00fae o efecto do PAF. Exemplos de antagonistas do PAF son:\nImportancia cl\u00ednica.\nOs niveis altos de PAF est\u00e1n asociados con diversas condici\u00f3ns m\u00e9dicas. Algunhas son:\n\u2022Reacci\u00f3ns al\u00e9rxicas\n\u2022Ictus\n\u2022Sepse\n\u2022Infarto de miocardio\n\u2022Colite, inflamaci\u00f3n do intestino groso\n\u2022Esclerose m\u00faltiple\nA\u00ednda que os efectos do PAF sobre a resposta inflamatoria e condici\u00f3ns cardiovasculares son ben co\u00f1ecidos, o PAF a\u00ednda suscita moitas controversias e est\u00e1 sendo moi investigado. Nos \u00faltimos 15 anos, os artigos publicados sobre o PAF case se duplicaron desde aproximadmente 7\u00a0500 en 1997 a 13\u00a0000 en 2012.\nF\u00e1rmacos antiPAF.\nOs f\u00e1rmacos antiPAF son utilizados actualmente en seguimentos de rehabilitaci\u00f3n card\u00edaca. Estes f\u00e1rmacos util\u00edzanse para bloquear os receptores de anxiotensina II tipo 1 para diminu\u00edr o risco de fibrilaci\u00f3n auricular en individuos con fibrilaci\u00f3n parox\u00edsmica. Tam\u00e9n se usan para diminu\u00edr os efectos das alerxias."}
{"id": "440984", "revid": "27155", "url": "https://gl.wikipedia.org/wiki?curid=440984", "title": "Factor activador de plaquetas", "text": ""}
{"id": "440985", "revid": "27155", "url": "https://gl.wikipedia.org/wiki?curid=440985", "title": "PAF", "text": ""}
{"id": "440986", "revid": "27155", "url": "https://gl.wikipedia.org/wiki?curid=440986", "title": "AGEPC", "text": ""}
{"id": "440988", "revid": "839", "url": "https://gl.wikipedia.org/wiki?curid=440988", "title": "Jan Pawe\u0142 Lenga", "text": "Jan Pawe\u0142 Lenga, nado o 28 de marzo de 1950 en Horodok (RSS de Ucra\u00edna) \u00e9 un relixioso mariano polaco-ucra\u00edno, 1\u00ba bispo de Qara\u011fand\u0131 dende 1991 at\u00e9 2011.\nTraxectoria.\nNaceu o 28 de marzo de 1950 en Horodek, fillo de Emil e Teofila, de apelido de solteira Ki\u0144czyk. Logo de que as autoridades lle negasen o ingreso no seminario de Riga, en 1975 entrou na Congregaci\u00f3n dos Padres Marianos en segredo. Foi ordenado sacerdote o 28 de maio de 1980 por Vincentas Sladkevi\u010dius. Por mor da s\u00faa actividade pastoral, o KGB expulsouno a Taxiquist\u00e1n en 1980 e posteriormente a Casaquist\u00e1n en 1981.\nO 13 de abril de 1991 foi nomeado administrador apost\u00f3lico de Casaquist\u00e1n e bispo titular de \"Arba\" polo papa Xo\u00e1n Paulo II. Recibiu a consagraci\u00f3n episcopal o 28 de maio do mesmo ano de mans do delegado apost\u00f3lico Francesco Colasuanno, e tivo como co-consagrantes principais ao administrador apost\u00f3lico da Rusia europea Tadeusz Kondrusiewicz e ao bispo de Kamyanets-Podilskyi Jan Olszanski.\nCoa elevaci\u00f3n da s\u00e9 ao rango de diocese, Lenga foi nomeado bispo de Qara\u011fand\u0131. O 17 de maio de 2003 foi nomeado arcebispo a t\u00edtulo persoal. Retirouse o 5 de febreiro de 2011."}
{"id": "440991", "revid": "5863", "url": "https://gl.wikipedia.org/wiki?curid=440991", "title": "Coripe", "text": "Coripe \u00e9 un municipio espa\u00f1ol da provincia de Sevilla, na comunidade aut\u00f3noma de Andaluc\u00eda. No ano 2016 contaba con 1 337 habitantes. A s\u00faa extensi\u00f3n superficial \u00e9 de 52\u00a0km\u00b2 e ten unha densidade de 28,29 hab/km\u00b2. As s\u00faas coordenadas xeogr\u00e1ficas son 36\u00ba 58' N, 5\u00ba 26' O. At\u00f3pase situada a unha altitude de 325 metros e a 77 quil\u00f3metros da capital de provincia, Sevilla.\nHistoria.\nCoripe \u00e9 unha vila de 1 337 habitantes. Est\u00e1 situado na Serra Sur da provincia de Sevilla (Piedemonte Subb\u00e9tico) e forma parte dunha paisaxe natural de gran beleza, ademais \u00e9 testemu\u00f1a de diversos episodios hist\u00f3ricos moi relevantes.\nArroupado entre oliveirais de monta\u00f1a e bosques naturais, foi testemu\u00f1a de numerosos acontecementos hist\u00f3ricos moi significativos ao longo do tempo. O lugar onde se sit\u00faa presenta unha abundante variedade arb\u00f3rea e arbustiva froito dun suficiente abastecemento de auga que a regula. Isto, xunto co seu agradable clima t\u00e9pedo mediterr\u00e1neo proporciona un ecosistema \u00fanico propicio que deu lugar desde tempos moi remotos a infinidade de asentamentos humanos que datan desde o Paleol\u00edtico inferior.\nA diversidade de achados prehist\u00f3ricos \u00e9 moi notable en toda a s\u00faa contorna. Case todos corresponden desde o Paleol\u00edtico inferior at\u00e9 a Idade dos Metais. Entre eles at\u00f3panse varios utensilios de caza, como machadas de pedra, e anacos de vasillas de barro, as\u00ed como alg\u00fans restos humanos atopados baixo mon\u00f3litos e pr\u00f3ximos a lugares onde hai auga. Estes asentamentos tam\u00e9n indican que pod\u00eda haber abundante caza dunha fauna moi variada.\nPero Coripe non sempre estivo situado no lugar que agora. A s\u00faa orixe rem\u00f3ntase cara ao s\u00e9culo VI a.C., a uns dous quil\u00f3metros da s\u00faa localizaci\u00f3n actual, nunha zona denominada \"Navalahiguera\". Este asentamento supuxo a construci\u00f3n de numerosas vivendas (s\u00f3 se conservan escasos cimentos hoxe cubertos por terra de labor) e posterior permanencia durante varios s\u00e9culos, creando unha cultura urbana e unha agricultura evolucionada baseada principalmente no cultivo da vide. Ti\u00f1an o seu propio alfabeto (herdanza tartesa) e traballaban os metais como o ouro, prata, cobre e esta\u00f1o que comerciaban, xa que o propio lugar era un punto de confluencia entre comerciantes fenicios e gregos. Estes negociaban as s\u00faas mercador\u00edas cos produtos turdetanos, de gran calidade artesanal, creando un desenvolvemento comercial a trav\u00e9s do Mediterr\u00e1neo.\nPolos restos de vasillas e contedores de barro e cer\u00e1mica achados suponse que tam\u00e9n eran produtores en boa cantidade de vi\u00f1os. A econom\u00eda turdetana debeu de ser bastante pr\u00f3spera xa que se utilizaban moedas de diversos metais e iso fai pensar que tam\u00e9n se recadaban impostos.\nA necr\u00f3pole turdetana estaba situada a uns 1 500 metros do complexo urbano, e polo gran n\u00famero de restos humanos localizados en diversos puntos da zona, debeu de abarcar unha ampla extensi\u00f3n de terreo. Este pobo sent\u00eda un gran respecto polos seus defuntos e isto refl\u00edctese nos gravados dos anacos de l\u00e1pidas de m\u00e1rmore atopados, tanto polo esmero da talla como pola calidade da pedra.\nM\u00e1is tarde, a expansi\u00f3n cartaxinesa deteriorou notablemente a econom\u00eda e abastecemento dos turdetanos ao quedaren estes sometidos baixo o seu dominio, controlando tam\u00e9n as v\u00edas comerciais.\nNo s\u00e9culo III a.C. os romanos acabaron co dominio cartaxin\u00e9s, ocuparon e organizaron o territorio, desenvolveron de novo a agricultura e o comercio e implantaron o seu dereito e administraci\u00f3n. Atop\u00e1ronse restos arqueol\u00f3xicos que confirman estes datos, como alg\u00fans anacos de columnas romanas, moedas, vasillas e cer\u00e1micas da \u00e9poca de Traxano e de Claudio I.\nTrala ca\u00edda do Imperio romano entran na Pen\u00ednsula Ib\u00e9rica os v\u00e1ndalos e os visigodos. A uns 6\u00a0km de Coripe ten lugar unha das batallas m\u00e1is importantes da historia de Espa\u00f1a que supo\u00f1er\u00eda o fin do reino visigodo: A batalla de Guadalete (no 711). As forzas invasoras musulm\u00e1s de Musa ibn Nusayr e o ex\u00e9rcito do rei Rodrigo (Roderico, duque da B\u00e9tica) estableceron un combate no que a deserci\u00f3n de parte do ex\u00e9rcito visigodo, mandado polos irm\u00e1ns de Vitiza, facilitou o triunfo isl\u00e1mico e a s\u00faa posterior conquista de Hispania. A zona onde tivo lugar a famosa batalla at\u00f3pase preto do cruzamento dos r\u00edos Guadalete e Guadalporc\u00fan m\u00e1is co\u00f1ecido como \"os Mortos\". Al\u00ed foron enterrados os corpos dos soldados ca\u00eddos mentres que os restos do rei foron trasladados a unha vila de Portugal. Atop\u00e1ronse numerosas armaduras e complementos de guerra como lanzas e espadas que hoxe se atopan nunha propiedade privada do Castelo das Gardas.\nPouco se sabe do antigo Coripe durante os s\u00e9culos posteriores pero por algunha raz\u00f3n a poboaci\u00f3n dispersouse e o pobo quedou sumido no m\u00e1is solitario abandono. Algunhas familias traslad\u00e1ronse ao lugar actual, a\u00ednda que os motivos dese traslado ign\u00f3ranse. Ser\u00eda cara aos s\u00e9culos X-XI cando comezase outra etapa hist\u00f3rica nun novo lugar.\nDa \u00e9poca musulm\u00e1 s\u00f3 se conservan alg\u00fans restos dos cimentos dunha fortaleza \u00e1rabe na Serra de Coripe, pero son moi escasos. Esta fortaleza constitu\u00eda un punto determinado que emit\u00eda e recib\u00eda informaci\u00f3n mediante sinais luminosas (case sempre nocturnas) a outras fortalezas pr\u00f3ximas (castelo de Cote, castelo de Mor\u00f3n etc.). A estratexia e defensa militar estaban sempre vixentes dado que os \u00e1rabes carec\u00edan de tradici\u00f3n na organizaci\u00f3n pol\u00edtica, polo que posteriormente constituir\u00edan numerosos pequenos reinos divididos.\nNo ano 1248 Fernando III o Santo tomou Sevilla e o val do Guadalquivir, pero a arte isl\u00e1mica xa formaba parte da cultura desta zona quedando vestixios na provincia de numerosas construci\u00f3ns.\nCoripe foi zona fronteiriza entre os reinos cristi\u00e1ns e o de Granada. M\u00e1is tarde formar\u00eda parte de Mor\u00f3n de la Frontera. En 1894 conseguiu o reco\u00f1ecemento de vila e independizouse do concello de Mor\u00f3n. E a partir de ent\u00f3n xa se constituir\u00eda como municipio independente na provincia de Sevilla.\nFoi no primeiro cuarto do s\u00e9culo XX cando Coripe ser\u00eda part\u00edcipe dun proxecto hist\u00f3rico relevante: o trazado dunha v\u00eda ferroviaria que comunicar\u00eda Almargen con Xerez da Fronteira. Este feito \u00eda supor un gran desenvolvemento econ\u00f3mico para o municipio e saldar\u00eda o d\u00e9ficit laboral dos seus habitantes. Pero as obras non chegar\u00edan a conclu\u00edr definitivamente e dar\u00eda lugar a un total abandono do proxecto. Isto seguir\u00eda as\u00ed ata que o programa da V\u00eda Verde da Serra considerase de utilidade o trazado. Fomentar o turismo rural respectando o medio natural \u00e9 o principal motivo e xorde deste xeito unha empresa prometedora que ampl\u00eda os co\u00f1ecementos culturais e sociais do pequeno municipio e dos seus visitantes.\nTodo comeza en agosto de 1901, cando se funda unha compa\u00f1\u00eda privada denominada \"Sociedade de Estudos do Ferrocarril de Xerez a Villamart\u00edn e Setenil\". Presidida polo marqu\u00e9s de Bonanza, contaba con 774 investidores que dispo\u00f1en dun cuantioso capital e pon en marcha o primeiro intento de iniciativa comercial e industrial. Esta empresa privada incl\u00ednase pola construci\u00f3n dun trazado ferroviario de ancho normal e fracasa ao estar vixente unha lei que d\u00e1 prioridade \u00e1s v\u00edas estreitas, xunto con outros requisitos t\u00e9cnicos e financeiros establecidos.\nEn 1918, o ministro de Fomento Francesc Camb\u00f3 toma a iniciativa do trazado acollendo a prioridade dun ancho ferroviario normal por todo o pa\u00eds. Desta forma, na ditadura do xeneral Miguel Primo de Rivera apr\u00f3base por fin o proxecto do ferrocarril Xerez-Almargen de acordo cun plan elaborado polo ministro de Fomento, o conde de Guadalhorce.\nO xeneral Mayand\u00eda propu\u00f1a a idea \"dunha mellor defensa do pa\u00eds e facilidade nos transportes, indispensables para desenvolver toda clase de industria\" mediante a construci\u00f3n desta li\u00f1a ferroviaria. E a s\u00faa proposta ser\u00eda levada a cabo. A estratexia militar e o desenvolvemento industrial presidir\u00edan finalmente o proxecto.\nO d\u00eda 9 de xaneiro de 1927 dar\u00edan inicio as obras do ferrocarril Xerez-Almargen sendo inauguradas polo xeneral Miguel Primo de Rivera e o seu ministro de obras p\u00fablicas na cidade de Arcos de la Frontera.\nEn marzo dese mesmo ano unha Real orde adxudica \u00e1 empresa \"Valent\u00edn Vallhonrat\" as obras de explanaci\u00f3n do tramo Arcos-Olvera e as edificaci\u00f3ns do traxecto Xerez-Arcos. Pero ser\u00eda o Estado o que levase as rendas de todo o proxecto.\nO percorrido ser\u00eda de 129\u00a0km, pero s\u00f3 se explanaron 110. Constru\u00edronse 19 t\u00faneles (o de maior lonxitude \u00e9 o da Serra de Coripe, de 1 200 m), varios viadutos, de entre os cales catro at\u00f3panse moi pr\u00f3ximos a Coripe, e varias estaci\u00f3ns ferroviarias. Entre os viadutos de maior lonxitude est\u00e1 o da Serra de Coripe con 247 m. O de maior altitude, dentro da contorna coripe\u00f1a, \u00e9 sen d\u00fabida o de \"Gillete\", cunhas vistas impresionantes e bel\u00edsimas da paisaxe que o envolve.\nEstes viadutos presentan unha estrutura con car\u00e1cter soamente funcional, pero hai que destacar os fortes alicerces que os soste\u00f1en e a excelente calidade dos seus materiais. Para a construci\u00f3n, tanto dos t\u00faneles como das pontes, fixo falta abundante man de obra, que necesariamente tivo que vir de diversos puntos de Espa\u00f1a e de Portugal dada a pouca poboaci\u00f3n que hab\u00eda na contorna. Os traballos eran duros pero ben pagados e a\u00ednda que se sumaba o risco, o soldo dun obreiro era m\u00e1is alto que o dun agricultor.\nMoitos obreiros acabar\u00edan establec\u00e9ndose no lugar e creando unha familia, polo que o crecemento urbano de Coripe aumentou notoriamente. Para o transporte dos materiais utiliz\u00e1ronse vagonetas e animais de tiro. A maquinaria naquela \u00e9poca non era moi numerosa pero dado o ritmo dos traballos e a urxencia do proxecto trat\u00e1ronse varias do modelo \u201cMarion n\u00ba 25\u201d, dese\u00f1adas especialmente para traballos duros en terreos escarpados.\nA intensidade dos traballos requir\u00eda a colaboraci\u00f3n de moitos obreiros, capataces e axudantes que traballar\u00edan duramente durante varios anos. Coripe viviu unha \u00e9poca de esplendor econ\u00f3mico en comparaci\u00f3n a per\u00edodos anteriores. A vida rural f\u00edxose m\u00e1is factible e evolucionou considerablemente o desenvolvemento econ\u00f3mico. Moitos obreiros tiveron a oportunidade de acollerse ao r\u00e9xime do \"Retiro Obreiro\", creado por ent\u00f3n, pagando unha cota de 10 c\u00e9ntimos. Na \"Casa Social\" (hoxe unha casa particular) xestion\u00e1banse os tr\u00e1mites dos traballadores, que m\u00e1is tarde pasar\u00eda a ser un mu\u00ed\u00f1o de aceite.\nPero debido \u00e1s crecentes desavinzas na pol\u00edtica da Ditadura e a falta de apoio dos seus propios compa\u00f1eiros de armas, o xeneral Miguel Primo de Rivera presentou a s\u00faa dimisi\u00f3n o 28 de xaneiro de 1930 ante o rei Afonso XIII. Tras de si quedaba unha Espa\u00f1a en franca decadencia, e un debilitado sistema mon\u00e1rquico. O posterior exilio do xeneral en Francia e m\u00e1is tarde a s\u00faa morte supuxo o final da ditadura e o abandono da monarqu\u00eda. Isto motivou a paralizaci\u00f3n das obras do proxecto ferroviario. Anunci\u00e1base un novo r\u00e9xime pol\u00edtico.\nDurante a II Rep\u00fablica decl\u00e1rase esta li\u00f1a de interese local e son os lugares interesados os que te\u00f1en que saldar o custo das obras ferroviarias. M\u00e1is tarde fanse rectificaci\u00f3ns (1934) e ren\u00f3vanse, a\u00ednda que non por moito tempo.\nO asasinato de Jos\u00e9 Calvo Sotelo d\u00e1 lugar ao adiantamento do golpe militar (18 de xullo) encabezado polo xeneral Franco, que desencadea a guerra civil espa\u00f1ola (1936-39). As diferenzas entre partidarios republicanos orixinan un sistema pol\u00edtico que se diversifica e debilita, e ser\u00e1 o precedente do novo r\u00e9xime franquista. Ante estes feitos quedan paralizadas novamente as obras do ferrocarril.\nCoripe nunca ver\u00eda realizado o proxecto ferroviario. E a trav\u00e9s das s\u00faas diversas par\u00e9nteses quedar\u00eda aos poucos silenciado no esquecemento.\nDurante a guerra civil espa\u00f1ola o pequeno municipio sofre as consecuencias do drama. Do mesmo xeito que noutras partes, a miseria e a fame arrasan o lugar e os seus habitantes m\u00e1is novos vense obrigados a participar na guerra. A decadencia dunha Espa\u00f1a sumida no m\u00e1is irracional dos conflitos vaise abrindo paso a paso, dando lugar a unha represi\u00f3n posterior que ten como fin a implantaci\u00f3n dunha ditadura e o sometemento da poboaci\u00f3n.\nForon uns anos moi duros e tinguidos de sangue que nunca lograr\u00edan borrarse da memoria de Espa\u00f1a. A escaseza de alimentos xunto coa falta de traballo e o medo motivar\u00edan a moitos espa\u00f1ois a refuxiarse noutros pa\u00edses.\nDespois da guerra a vida rural faise moi dif\u00edcil. A pobreza acent\u00faase e s\u00f3 queda como soluci\u00f3n sa\u00edr do pa\u00eds en busca de traballo. Comeza a etapa do \"emigrante\" na que un gran n\u00famero de persoas te\u00f1en que abandonar os seus fogares para poder subsistir. Coripe padece esta situaci\u00f3n e vese inmerso nun novo episodio de descenso de poboaci\u00f3n. A falta de recursos fai que se acelere o nivel de mortalidade, sobre todo infantil.\nTiveron que pasar moitos anos para que esta alde\u00ed\u00f1a lograse recuperarse a nivel econ\u00f3mico. Os soldos eran moi baixos e as familias apenas pod\u00edan paliar as s\u00faas necesidades.\nGrazas \u00e1 entrada do turismo na d\u00e9cada dos anos 60 Espa\u00f1a lograr\u00eda reporse no sector econ\u00f3mico-social e comezar\u00edan obras de infraestrutura e trazados de estradas que dar\u00edan emprego a gran parte da poboaci\u00f3n. Pero ser\u00eda a iniciativa hostaleira a que resolver\u00eda o problema laboral de moitos andaluces. Coripe foi un deses pobos que tivo a oportunidade de refacer a s\u00faa econom\u00eda por medio da hostalar\u00eda. Moitos veci\u00f1os da localidade emigraban cada ver\u00e1n a diversos puntos das costas espa\u00f1olas e Illas Baleares. Deste xeito, a maior\u00eda dos negocios e establecementos do lugar responden ao esforzo e traballo dos seus donos f\u00f3ra da provincia durante moitos anos.\nActualmente, \u00e1 parte da hostalar\u00eda, o campo sup\u00f3n tam\u00e9n un medio de subsistencia a\u00ednda que en menor grao. A oliveira de monta\u00f1a e o cultivo de cereais abarcan case toda a contorna. Tam\u00e9n o bosque forestal \u00e9 en gran medida promotor de emprego rural.\nPero hai alg\u00fans anos, dar\u00eda comezo un labor que transformar\u00eda o curso habitual de Coripe d\u00e1ndolle un novo xiro econ\u00f3mico e ambiental: o antigo proxecto ferroviario emerxer\u00eda do esquecemento para un fin de desenvolvemento tur\u00edstico rural. A nova empresa V\u00eda Verde da Serra prop\u00f3n a vantaxosa ocasi\u00f3n de poder valorar gran parte do traxecto como unha paisaxe singular que merece a pena visitar respectando sempre as normativas do medio ambiente. Grazas \u00e1s obras realizadas para a mellora do trazado, este pode ser percorrido tanto a p\u00e9 como en veh\u00edculos sen motor.\nA antiga estaci\u00f3n de ferrocarril tam\u00e9n foi reformada como hotel-restaurante para que o visitante poida gozar de aloxamento e comidas. Outra antiga estaci\u00f3n ferroviaria, m\u00e1is afastada do pobo (Estaci\u00f3n do Pe\u00f1\u00f3n), foi reconstru\u00edda como Observatorio Ornitol\u00f3xico para o estudo dunha gran variedade de aves e paxaros que habitan no lugar. Al\u00ed sobrevive unha especie de voitre que ata hai pouco estaba en fase de extinci\u00f3n (voitre leonado) e que hoxe se recupera grazas a ser esta unha zona protexida.\nEstas reformas lev\u00e1ronse a cabo coa intenci\u00f3n de promover, ademais do turismo rural, un desenvolvemento cultural e unha maior conciencia polo respecto da natureza. O traxecto conta cun sistema de vixilancia apropiado que se efect\u00faa diariamente non s\u00f3 para a conservaci\u00f3n da contorna, sen\u00f3n tam\u00e9n para o benestar dos visitantes tur\u00edsticos.\nSituaci\u00f3n xeogr\u00e1fica.\nEn plena Serra de Algodonales, na confluencia do arroio Guadalporc\u00fan co r\u00edo Guadalete. At\u00f3pase no l\u00edmite das provincias de Sevilla e C\u00e1diz ao sueste da provincia de Sevilla, a 77 quil\u00f3metros da capital. O termo municipal ten unha extensi\u00f3n de 52\u00a0km cadrados e unha altitude de 325 metros sobre o nivel do mar.\nMonumentos.\nA igrexa de San Pedro Ap\u00f3stolo de Coripe \u00e9 o \u00fanico templo da localidade, def\u00ednese pola s\u00faa estrutura moderna, a cal se impuxo desde o s\u00e9culo XIX sobre a pequena capela do Sagrario.\nEsta igrexa foi constru\u00edda en 1859, sobre o soar doutro templo do que s\u00f3 se conserva a capela sacramental. Consta dunha soa nave de planta rectangular. Exteriormente presenta unha portada de estilo moi sinxelo que se sit\u00faa aos p\u00e9s da nave. A nave sostense con arcos transversais e a capela do Sagrario est\u00e1 cuberta por unha c\u00fapula sobre pendentes de finais do s\u00e9culo XVIII a cal \u00e9 o \u00fanico que resta da edificaci\u00f3n anterior. A capela primitiva cont\u00e9n un retablo pequeno que albergaba un Sacro Coraz\u00f3n que, actualmente, se atopa na Casa de Irmandade da confrar\u00eda do Gran Poder. O devandito retablo encerra a Virxe de F\u00e1tima desde os anos 70 en que se trasladou en romar\u00eda ao templo. A capela c\u00f3brese cunha b\u00f3veda de can\u00f3n e c\u00fapula con lanterna abr\u00edndose con arco apuntado de estilo g\u00f3tico. A \u00fanica nave da igrexa ten na s\u00faa cabeceira un fornelo cunha imaxe de San Pedro que substitu\u00edu a outra antiga de composici\u00f3n sedente. \u00c1 beira \u00e1chase un Crucificado chamado o Cristo da Boa Morte. Tam\u00e9n se atopan a Virxe das Dores e o noso Pai Xes\u00fas Nazareno.\nA nave, nos seus p\u00e9s, \u00e1brese cunha arcada de tres arcos g\u00f3ticos oxivais recentes. \u00c1 s\u00faa dereita, o Sacro Coraz\u00f3n de Xes\u00fas e \u00e1 s\u00faa esquerda, a nosa Se\u00f1ora Inmaculada.\nNatureza.\nParte do termo municipal de Coripe forma parte da V\u00eda Verde da Serra de C\u00e1diz. En concreto, a estaci\u00f3n de Coripe.\nTam\u00e9n destaca o monumento natural do Chaparro de la Vega, que foi declarado\u00a0monumento natural\u00a0pola Xunta de Andaluc\u00eda o 23 de novembro de 2001."}
{"id": "440994", "revid": "23204", "url": "https://gl.wikipedia.org/wiki?curid=440994", "title": "Jayson Granger", "text": "Jayson Antonie Granger Amodio, nado o 15 de setembro de 1989 en Montevideo, \u00e9 un xogador profesional de baloncesto internacional uruguaio que xoga para o Reyer Venezia da Lega Basket Serie A. Cunha estatura de 1,89 metros pode xogar nas posici\u00f3ns de base e escolta.\nTraxectoria.\nNo ano 2006, con tan s\u00f3 16 anos, Granger asinou co CB Estudiantes, e debutou co primeiro equipo na tempada 2007-08. Tras rematar o seu contrato co Estudiantes, fichou polo Unicaja da Liga ACB.\nO 26 de xu\u00f1o de 2015, asinou un contrato de dous anos co Anadolu Efes SK turco.\nO 16 de agosto de 2017, Granger asinou un contrato de tres anos co Baskonia da Liga ACB.\nO 1 de agosto de 2020, Granger asinou co Alba Berlin da Basketball Bundesliga.\nO 13 de xullo de 2021, anunciouse a volta de Granger \u00f3 Saski Baskonia da Liga ACB, asinando un contrato por d\u00faas tempadas."}
{"id": "440997", "revid": "98629", "url": "https://gl.wikipedia.org/wiki?curid=440997", "title": "Pruna", "text": "Pruna \u00e9 un concello espa\u00f1ol da provincia de Sevilla, Andaluc\u00eda. No ano 2016 contaba cunha poboaci\u00f3n de 2 664 habitantes. A s\u00faa extensi\u00f3n superficial \u00e9 de 100\u00a0km\u00b2 e ten unha densidade de 27,23 hab/km\u00b2. As s\u00faas coordenadas xeogr\u00e1ficas son 36\u00ba 58' N, 5\u00ba 13' O. At\u00f3pase situado a unha altitude de 663 metros e a 106 quil\u00f3metros da capital de provincia, Sevilla. Nel at\u00f3pase situado o cume m\u00e1is alto da provincia de Sevilla, o Pico del Terril, cunha altura de 1 129 metros.\nHistoria.\nOs primeiros asentamentos rem\u00f3ntanse a un poboado t\u00fardulo achado no chamado \"castelo\", a un quil\u00f3metro da actual Pruna, e que se relaciona coa \"Callet\" do conventus Astigitanus documentada por Plinio, e que puido estar por esta zona.\nTam\u00e9n chegaron a estas terras os fenicios e os gregos, os cales chamaron \u00e1 cidade Prunna, de onde deriva a s\u00faa actual denominaci\u00f3n.\nNa \u00e9poca romana, a cidade foi anexionada ao Imperio Romano na primeira etapa da conquista da pen\u00ednsula, integr\u00e1ndose na provincia Ulterior.\nDurante o per\u00edodo da Al-Andalus, foi unha alqueir\u00eda dedicada \u00e1 agricultura e gandar\u00eda. Pertenceu ao reino de Sevilla.\nA conquista cristi\u00e1 foi levada a cabo por Afonso X que a cedeu \u00e1 Orde de Calatrava. No ano 1457 foi cedida por Henrique IV a Rodrigo de Rivera para que a defendese dos ataques dos musulm\u00e1ns. Nestes anos a cidade pasaba de mans cristi\u00e1s a musulm\u00e1s alternativamente.\nNo ano 1482 Pruna foi vendida a Rodrigo Ponce de Le\u00f3n. Posteriormente pasar\u00eda sucesivamente ao ducado de Arcos no s\u00e9culo XVI, \u00e9poca na que lle foi outorgado o rango de vila, e no XVIII ao ducado de Osuna.\nDurante a invasi\u00f3n francesa a cidade foi incendiada.\nO 25 de outubro de 2019 en Pruna localizouse o epicentro dun terremoto de magnitude 4,7 na escala Richter.\nLugares de interese tur\u00edstico.\nCastelo de El Hierro.\nLocalizaci\u00f3n.\nO castelo de El Hierro \u00e1lzase sobre un cerro rochoso de 663 metros preto da poboaci\u00f3n de Pruna, o que lle proporciona unhas incomparables vistas e gran riqueza paisax\u00edstica. Tam\u00e9n se divisan os castelos de Olvera e de Vallehermoso conectados visiblemente con este. O acceso ao cami\u00f1o de subida \u00e1 cima do cerro at\u00f3pase na estrada A-363 Olvera-Pruna, \u00e1 altura da Fonte de El Pilarillo, a aproximadamente 7 quil\u00f3metros de Olvera e a 1 de Pruna.\n\u21d2 Coordenadas: 36\u00b057'59.4\"N 5\u00b013'55.0\"W\nO primeiro asentamento estable parece corresponder aos t\u00fardulos, que fundaron un poboado chamado Callet onde agora se levanta o castelo. Posteriormente foi un dos primeiros campamentos romanos nas constantes loitas pola dominaci\u00f3n de Hispania.\nDesde o s\u00e9culo XIII co\u00f1ec\u00edase como \"a Fronteira\" a toda a franxa de separaci\u00f3n entre cristi\u00e1ns e granadinos: o territorio que correspond\u00eda aos antigos reinos de Xa\u00e9n, C\u00f3rdoba e Sevilla, nacidos das conquistas de Fernando III e Afonso X o Sabio. No s\u00e9culo XIV acu\u00f1ouse a expresi\u00f3n \"Banda Mourisca\" para referirse \u00e1 parte desta ampla fronteira que discorr\u00eda no sector fronteirizo do Reino de Sevilla, a formada polo conxunto de territorios fronteirizos que dependeron da xurisdici\u00f3n de Sevilla durante todo o per\u00edodo de inestabilidade comprendido entre mediados do s\u00e9culo XIII e finais do XV. Pruna estaba situada en plena Banda Mourisca e por iso a atalaia (torre de vixilancia) foi reforzada polos musulm\u00e1ns cunha pequena muralla para defend\u00e9rense do ataque das tropas castel\u00e1s.\nA localidade de Pruna pasou a mans cristi\u00e1s cando Fernando III conquistou Sevilla. En 1253, Afonso X o Sabio doa o castelo de Pruna \u00e1 Orde de Calatrava, pero pouco despois localidade e castelo son novamente conquistados polos musulm\u00e1ns.\nOs cristi\u00e1ns, ao non poder facerse coa vila debido \u00e1 gran resistencia dos musulm\u00e1ns, retir\u00e1ronse cara ao monte de Los Alcornocales e al\u00ed colleron castr\u00f3ns a cuxos cornos ataron fachos, lev\u00e1ndoos ao p\u00e9 do castelo, onde os prenderon. Asustados polo lume prendido nos seus cornos, subiron como tolos polos penedos e irromperon de noite no castelo incendiando todo o que achaban ao seu paso. Os moradores fuxiron aterrados \u00e1 beira oposta da fortaleza onde se despenaron por unha impo\u00f1ente escarpa que d\u00e1 a un regato denominado desde ent\u00f3n \u201cSanguino\u201d, porque foi tal a cantidade de sangue vertido que o seu curso se tinguiu de vermello.\nEn 1407, Pruna foi conquistada definitivamente polos cristi\u00e1ns, volvendo o castelo a mans dos cabaleiros da Orde de Calatrava. En 1457, Henrique IV concede a custodia de Pruna a Rodrigo de Rivera, Cabaleiro XXIV de Sevilla. En 1482 \u00e9 vendida a Rodrigo Ponce de Le\u00f3n; no s\u00e9culo XVI pasa a depender do Ducado de Arcos e no XVIII ao Ducado de Osuna, at\u00e9 o s\u00e9culo XIX que son abolidos os se\u00f1or\u00edos.\nDescrici\u00f3n.\nA s\u00faa estrutura principal consist\u00eda nunha gran torre de planta rectangular. Na torre difer\u00e9ncianse d\u00faas fases construtivas: a inicial (cunha planta de 8 por 5,80 metros) do s\u00e9culo XIV e unha posterior (na que pasa a medir 11,90 por 9,50 metros e eng\u00e1deselle a camisa) do s\u00e9culo XV. O seu interior presenta d\u00faas c\u00e1maras superpostas, unha \u00e1 altura do chan e a outra \u00e1 altura do adarve da muralla. A cuberta consiste nunha b\u00f3veda va\u00edda apoiada mediante pendentes nun resalte dos muros da torre.\nRestauraci\u00f3n.\nTras a s\u00faa recente restauraci\u00f3n recuper\u00e1ronse e consolid\u00e1ronse a estrutura principal do castelo (a torre da Homenaxe) as\u00ed como os restos que quedaban da camisa, da muralla exterior e o alxibe da fortificaci\u00f3n. Pode accederse facilmente, mediante unha escaleira met\u00e1lica, \u00e1 cuberta da torre. Tam\u00e9n se acondicionou a subida \u00e1 cima, de maneira que esta, a pesar de seguir sendo longa e pronunciada, pode realizarse m\u00e1is comodamente.\nFonte de El Pilarillo.\nEsta fonte est\u00e1 situada nas saias do castelo de El Hierro, a 1 km do casco urbano tomando a estrada A-363 con direcci\u00f3n a Olvera. A s\u00faa auga mana desde hai s\u00e9culos e crese que v\u00e9n dun manancial existente dentro do castelo. A natureza das rochas por onde se sup\u00f3n que circula a auga subterr\u00e1nea son de tipo carbonatadas. Consta de tres p\u00edas e o seu caudal \u00e9 moi baixo, a\u00ednda que constante. O uso desta auga \u00e9 rural e gandeiro.\n\u21d2 Coordenadas: 36.963320, -5.231204\nFonte de El Molino Cegato.\nNa base dunhas rochas sobre a canle do regato El Salado aflora un manancial de augas sulfurosas que tradicionalmente se utilizou para curar as enfermidades dos ollos -de a\u00ed o seu nome- e as erupci\u00f3ns da pel. Para visitala hai que sa\u00edr de Pruna pola r\u00faa Culata e pasado El Molinillo, continuar polo carril das canteiras de xeso aproximadamente uns 3\u00a0km. Despois dun tramo a p\u00e9, ch\u00e9gase \u00e1 leira de La Laina onde se atopa dita fonte.\nFonte de El Duque.\nO seu manancial procede da Serra do Tabl\u00f3n cunha auga fresca no ver\u00e1n e morna no inverno de moi bo sabor que, despois de servir de p\u00eda para animais, empr\u00e9gase para regar unha horta. O seu nome v\u00e9n polo Duque de Osuna, propietario destes pagos s\u00e9culos atr\u00e1s.\nPara visitala hai que ir pola estrada de Pruna a Alg\u00e1mitas, a uns tres quil\u00f3metros, tomar un carril \u00e1 esquerda e a dous quil\u00f3metros at\u00f3pase unha fonte con catro p\u00edas talladas en pedra.\n\u21d2 Coordenadas: 37.005309, -5.220579\nIgrexa de Santo Antonio Abade.\nO edificio \u00e9 do s\u00e9culo XVII, unha construci\u00f3n barroca, probablemente levantado sobre unha ermida anterior, tras unhas obras que duraron un s\u00e9culo. Gran parte do patrimonio art\u00edstico desta igrexa perdeuse durante a Guerra Civil no s\u00e9culo XX.\nA s\u00faa planta \u00e9 rectangular, e consta de tres naves de cinco tramos compartimentados por arcos de medio punto que apean sobre piares de secci\u00f3n el\u00edptica, cruceiro e cabeceira plana, \u00e1 que, a mediados do s\u00e9culo XVIII, se apeou un camar\u00edn de planta cadrada, cuberto con b\u00f3veda semiesf\u00e9rica sobre cunchas.\nAdemais das imaxes da Inmaculada, do Santo Ant\u00f3n, da Virxe do Carme e dun Xes\u00fas Nazareno, tam\u00e9n son de grande m\u00e9rito art\u00edstico as pinturas que decoran a c\u00fapula do cruceiro, do ano 1665, pero que as terminou Antonio Francisco Frausto en 1750.\n\u21d2 Coordenadas: 36.972652, -5.221975\nErmida da Pura e Limpa Concepci\u00f3n.\nA ermida da Pura e Limpa (tam\u00e9n \u00e9 co\u00f1ecida como ermida de El Navazo) \u00e9 unha pequena igrexa situada a uns 4\u00a0km de Pruna, na estrada de Pruna-Alg\u00e1mitas. A s\u00faa construci\u00f3n \u00e9 de 1968 e o primeiro domingo de maio cel\u00e9brase a Romar\u00eda da Pura e Limpa Concepci\u00f3n, unha das celebraci\u00f3ns m\u00e1is antigas da provincia de Sevilla.\n\u21d2 Coordenadas: 36.994456, -5.210898\nPiar Lejos.\nTr\u00e1tase dun antigo bebedoiro de gando e onde as mulleres de Pruna \u00edan lavar a roupa. Tam\u00e9n hai uns pozos, actualmente secos, de onde se fornec\u00eda a poboaci\u00f3n de auga e se regaban unhas hortas.\nPara chegar sa\u00edmos da localidade pola r\u00faa Cruces en direcci\u00f3n ao cemiterio. No pr\u00f3ximo cruzamento de cami\u00f1os, continuamos recto en direcci\u00f3n \u00e1 Serra de El Tabl\u00f3n e a uns dous quil\u00f3metros atopamos un bebedoiro con p\u00edas rusticamente talladas en pedra.\nA Fervenza.\nTr\u00e1tase dunha fervenza co\u00f1ecida como La Cascada duns 25 ou 30 metros aproximadamente. Est\u00e1 situada a 1\u00a0km de Pruna e para visitala hai que sa\u00edr da poboaci\u00f3n pola r\u00faa Culata direcci\u00f3n ao Molinillo e \u00e1 dereita hai unha pena por onde se descolga en forma de fervenza a auga.\nOs Nacementos.\nLos Nacimientos tr\u00e1tase dun nacemento de auga que foi utilizado tradicionalmente para regar hortas. O acueduto serv\u00eda para que a auga ga\u00f1ase altura e as\u00ed poder mover a pedra que serv\u00eda para moer o gran. A data da s\u00faa construci\u00f3n poder\u00edamos situala no per\u00edodo de dominaci\u00f3n almohade, polo material construtivo utilizado e estivo en funcionamento ata finais do s\u00e9culo XIX ou principios do XX.\nPara acceder, partimos desde a r\u00faa Cruces e tomamos o cami\u00f1o de Almargen onde chegaremos ao Puerto de la Berruga. Tomamos o carril da esquerda direcci\u00f3n \u00e1 Serra do Tabl\u00f3n pola verea de Alg\u00e1mitas. Aproximadamente a uns 4\u00a0km de Pruna e tras pasar un pequeno regato, Bot\u00f3n de Gallo, \u00e1 esquerda atopamos os restos dun acueduto, en moi bo estado de conservaci\u00f3n, estando \u201cin situ\u201d mesmo a pedra de moenda, que conduc\u00eda a auga ata un mu\u00ed\u00f1o e un pouco m\u00e1is arriba, na aba da serra atop\u00e1monos co nacemento da auga, de a\u00ed o seu nome, que fornece a poboaci\u00f3n na actualidade.\n\u21d2 Coordenadas: 36.986503, -5.184531\nSerra de Las Harinas.\nUnha serra coas s\u00faas faldras de oliveirais e onde se atopan franxas de albelo branco, con f\u00f3siles de amonitas e de belemnites en negativo e outras franxas de terra avermellada onde estes f\u00f3siles est\u00e1n en positivo.\nPara chegar imos pola antiga estrada de Mor\u00f3n de la Frontera. A uns tres quil\u00f3metros do pobo tomamos o carril de El Molino de la Fuente Vieja ata a faldra desta serra duns 780 metros.\nSerra de El Tabl\u00f3n e pico de El Terril.\nTen a m\u00e1xima altura provincial cunha frondosa vexetaci\u00f3n, na cara norte hai aci\u00f1eiras, xara, toxos etc. Enfronte at\u00f3pase El Pe\u00f1\u00f3n de Alg\u00e1mitas coa Cova de San Doroteo e entre ambos o Porto de El Zamorano con 700 metros de altitude.\nPara chegar, tras pasar a Ermida da Pura e Limpa, a uns tres quil\u00f3metros e medio atop\u00e1monos cunha inmensa mole da Serra do Tabl\u00f3n. Existe un carreiro que permite subir ata a cima onde nos atopamos co Terril (1 129 metros), punto cume da provincia de Sevilla, tendo como testemu\u00f1o un mon\u00f3lito al\u00ed colocado.\n\u21d2 Coordenadas: 36.998863, -5.173127"}
{"id": "441000", "revid": "45576", "url": "https://gl.wikipedia.org/wiki?curid=441000", "title": "Mar de Creta", "text": "O mar de Creta (, \"Kritiko Pelagos\") \u00e9 un mar, parte do Mar Exeo, situado na s\u00faa extremidade sur. O mar est\u00e9ndese ao norte da illa de Creta, ao leste das illas de Citerea e Antikythira, ao sur das C\u00edcladas e ao oeste das illas do Dodecaneso de Rodas, Karpathos e Kasos. O mar contiguo cara ao oeste \u00e9 o Mar X\u00f3nico. Ao Noroeste est\u00e1 o Mar de Myrtoan, unha subdivisi\u00f3n do Mar Mediterr\u00e1neo que se atopa entre as C\u00edcladas e Peloponeso. Ao Leste-SE \u00e9 o resto do Mar Mediterr\u00e1neo, \u00e1s veces acreditado como o mar Levantino. Ao outro lado da illa de Creta, n\u00e1 beira oposta comenza o mar Mar de Libia. As rutas de transbordador cara a e desde O Pireo e Heraklion, as\u00ed como \u00e1s illas do Exeo e o Dodecaneso do Sur, pasan por esta \u00e1rea. Xusto ao longo da costa nord\u00e9s de Creta, o mar alcanza unha profundidade m\u00e1xima pr\u00f3xima aos 3.294 m. Outras fontes (mapas) mostran unha profundidade m\u00e1xima de 2.591 m.."}
{"id": "441002", "revid": "1131", "url": "https://gl.wikipedia.org/wiki?curid=441002", "title": "Pico del Terril", "text": "O pico del Terril \u00e9 a m\u00e1xima altitude da provincia espa\u00f1ola de Sevilla en Andaluc\u00eda, con 1.129 msnm. Local\u00edzase pr\u00f3ximo \u00e1s localidades de Alg\u00e1mitas e Pruna.\nNa s\u00faa cima pode atoparse un v\u00e9rtice xeod\u00e9sico do Instituto Xeogr\u00e1fico Nacional de Espa\u00f1a. Forma parte das 8 Cimas de Andaluc\u00eda."}
{"id": "441003", "revid": "1410", "url": "https://gl.wikipedia.org/wiki?curid=441003", "title": "Campionato Portugu\u00e9s de Rugby 2017-2018", "text": "A tempada 2017-2018 do Campionato Portugu\u00e9s de Rugby foi a 60\u00aa edici\u00f3n da m\u00e1xima competici\u00f3n nacional de clubs de rugby en Portugal, organizada pola Federaci\u00f3n Portuguesa de Rugby.\nFormato de competici\u00f3n.\nFoi un ano de transici\u00f3n co gallo de reducir o n\u00famero de equipos participantes de dez (tempada 2016-2017) a oito (tempada 2018-2019). Para iso a federaci\u00f3n portuguesa argallou un formato de competici\u00f3n consistente en tres fases."}
{"id": "441007", "revid": "112696", "url": "https://gl.wikipedia.org/wiki?curid=441007", "title": "Doctor Prats", "text": "Doctor Prats \u00e9 un grupo de m\u00fasica catal\u00e1n orixinario de Terrassa e o Vall\u00e8s. Naceu no ano 2015 co obxectivo de ser s\u00f3 un \"grupo virtual\". Lanzaron o seu primeiro \u00e1lbum, \"Patates amb peix\" que supuxo a s\u00faa estrea no eido musical. O 11 de abril fixeron o seu primeiro concerto na sala Faktoria d'Arts de Terrassa con diferentes colaboraci\u00f3ns de artistas locais.\nTraxectoria.\nDespois dun per\u00edodo de repouso, o grupo anunciou o lanzamento de \"Venim de lluny\", o terceiro traballo da formaci\u00f3n. Presentaron o \u00e1lbum o 10 de maio na sala BARTS de Barcelona e comezaron unha xira polos Pa\u00edses Catal\u00e1ns e o estranxeiro."}
{"id": "441009", "revid": "23204", "url": "https://gl.wikipedia.org/wiki?curid=441009", "title": "Extinction (filme de 2018)", "text": "Extinction \u00e9 un\u00a0filme estadounidense de 2018 dirixido por Ben Young e escrito por Spenser Cohen, Eric Heisserer e Brad Kane. Conta a historia dun pai cun so\u00f1o recorrente sobre a fin do mundo. Est\u00e1 protagonizado por Lizzy Caplan, Michael Pe\u00f1a, Mike Colter, Lilly Aspell, Emma Booth, Israel Broussard e Lex Shrapnel. Foi estreado a trav\u00e9s de Netflix o 27 de xullo de 2018."}
{"id": "441010", "revid": "98629", "url": "https://gl.wikipedia.org/wiki?curid=441010", "title": "Tau (filme)", "text": "Tau\u00a0\u00e9 un filme estadounidense de 2018 dirixido por Federico D'Alessandro. \u00c9 un suspense de ciencia ficci\u00f3n cuxo gui\u00f3n \u00e9 obra de Noga Landau. Est\u00e1 protagonizado por Maika Monroe, Ed Skrein e Gary Oldman.\nFoi estreado o 29 de xu\u00f1o de 2018 a trav\u00e9s de Netflix."}
{"id": "441011", "revid": "23204", "url": "https://gl.wikipedia.org/wiki?curid=441011", "title": "Santa Elena (sitio arqueol\u00f3xico)", "text": "Santa Elena (en maia: \"Wak\u2019aab\u2019-[h]a\u2019\") \u00e9 un sitio arqueol\u00f3xico pertencente \u00e1 cultura maia precolombiana, que se atopa no concello de Balanc\u00e1n, no estado mexicano de Tabasco.\nSanta Elena, pertence \u00e1s cidades da conca do Usumacinta do mesmo xeito que Pomon\u00e1, Moral Reforma, Palenque, Bonampak, Yaxchilan e Pedras Negras. At\u00f3pase no leste de Tabasco, e foi unha poboaci\u00f3n de mediana importancia, xunto coas s\u00faas veci\u00f1as Pomon\u00e1, Moral Reforma e San Claudio, con quen practicaba un intenso intercambio comercial.\nNo presente, Santa Elena \u00e9 unha zona arqueol\u00f3xica que est\u00e1 a ser explorada polo INAH, polo que o sitio at\u00f3pase pechado \u00f3 p\u00fablico.\nToponimia.\nO t\u00edtulo real, ou glifo emblema, desta cidade maia foi identificado recentemente por David Stuart, polo que se sabe que o nome orixinal foi \"Wak\u2019aab\u2019-[h]a\u2019\" e foi a capital do se\u00f1or\u00edo do mesmo nome.\nO nome moderno fai referencia \u00e1 poboaci\u00f3n do mesmo nome que se atopa m\u00e1is pr\u00f3xima \u00f3 sitio arqueol\u00f3xico.\nLocalizaci\u00f3n.\nO sitio arqueol\u00f3xico de Santa Elena est\u00e1 situado na beira esquerda do r\u00edo San Pedro M\u00e1rtir, 95 quil\u00f3metros \u00f3 sueste da cidade de Balanc\u00e1n de Dom\u00ednguez cabeceira municipal de Balanc\u00e1n, no leste do estado de Tabasco, preto da comunidade La Asunci\u00f3n, nos l\u00edmites do concello de Tenosique, o que motivou unha pugna entre ambos os municipios pola localizaci\u00f3n do sitio arqueol\u00f3xico."}
{"id": "441012", "revid": "89787", "url": "https://gl.wikipedia.org/wiki?curid=441012", "title": "Museo Alberto Ruz Lhuillier", "text": "O Museo de Sitio de Palenque \u201cAlberto Ruz Lhuillier\u201d at\u00f3pase na zona arqueol\u00f3xica de Palenque no estado mexicano de Chiapas, no Km 6.5 da estrada ramal Palenque-Zona Arqueol\u00f3xica. \u00c9 administrado polo Instituto Nacional de Antropolox\u00eda e Historia e resgarda pezas atopadas e rescatadas nesta \u00e1rea da cultura maia que floreceu durante o Per\u00edodo Cl\u00e1sico mesoamericano.\nInstalaci\u00f3ns.\nO actual inmoble tivo como precedente un museo inaugurado en 1957. Foi bautizado na honra do arque\u00f3logo franc\u00e9s, nacionalizado mexicano, Alberto Ruz Lhuillier, quen descubriu a tumba de K'inich Janaab' Pakal (Pakal \u201co Grande\u201d) no Templo das Inscrici\u00f3ns en 1952."}
{"id": "441014", "revid": "23204", "url": "https://gl.wikipedia.org/wiki?curid=441014", "title": "Alberto Ruz Lhuillier", "text": "Alberto Ruz Lhuillier, nado o\u00a027 de xaneiro de 1906\u00a0en\u00a0Par\u00eds, Francia\u00a0 e finado o\u00a025 de agosto de 1979,\u00a0 en\u00a0Montreal, Canad\u00e1,\u00a0foi un arque\u00f3logo franc\u00e9s nacionalizado mexicano.\u00a0Salienta\u00a0polas s\u00faas exploraci\u00f3ns nas cidades maias de Mesoam\u00e9rica, e especialmente por descubrir a tumba de Pakal o Grande no Templo das Inscrici\u00f3ns en Palenque, M\u00e9xico.\nTraxectoria.\nRuz viviu en Francia e en Cuba antes de chegar a M\u00e9xico, con trinta anos, estudando na Escola Comercial de Par\u00eds e na Universidade da Habana. En 1936, adoptou a cidadan\u00eda mexicana, e graduouse como arque\u00f3logo en 1942, na Escola Nacional de Antropolox\u00eda e Historia. Continuou estudando posgrao na UNAM, e recibiu os t\u00edtulos de Mestre e Doutor en 1945 e 1965, respectivamente.\nA partir de 1940, dedicouse \u00e1 investigaci\u00f3n arqueol\u00f3xica no Instituto Nacional de Antropolox\u00eda e Historia (INAH), onde foi xefe da Zona Maia entre 1949 e 1958, e Director de exploraci\u00f3ns arqueol\u00f3xicas en Campeche, Iucat\u00e1n e Palenque. Na UNAM, foi profesor da Facultade de Filosof\u00eda e Letras, e Director do Centro de Estudos Maias. Foi membro de varias instituci\u00f3ns acad\u00e9micas, entre outras da \"Sociedade Mexicana de Antropolox\u00eda\", da \"Soci\u00e9t\u00e9 des Am\u00e9ricanistes\", da \"Soci\u00e9t\u00e9 Suisse des Am\u00e9ricanistes\" e da \"Society of American Archaeology\"."}
{"id": "441016", "revid": "56817", "url": "https://gl.wikipedia.org/wiki?curid=441016", "title": "Gato (ferramenta)", "text": "O gato \u00e9 unha m\u00e1quina empregada para a elevaci\u00f3n de cargas pesadas mediante o accionamento manual dunha manivela ou unha panca, ou ben mediante un sistema de accionamento asistido por un motor el\u00e9ctrico ou por un compresor de aire.\nDifer\u00e9ncianse dous tipos, segundo o seu principio de funcionamento:\nAs formas m\u00e1is com\u00fans son as de gato de coche, e a de gato de chan ou de taller, que elevan os veh\u00edculos de maneira que se poida realizar o seu mantemento, a\u00ednda que tam\u00e9n existen outros tipos de gatos especiais que te\u00f1en m\u00faltiples aplicaci\u00f3ns na construci\u00f3n ou a industria.\nEstes dispositivos clasif\u00edcanse xeralmente pola s\u00faa capacidade m\u00e1xima de elevaci\u00f3n (por exemplo 1,5 toneladas ou 3 toneladas), e para algunhas aplicaci\u00f3ns tam\u00e9n \u00e9 importante fixar a m\u00e1xima distancia \u00e1 que poden desprazar a carga."}
{"id": "441017", "revid": "23204", "url": "https://gl.wikipedia.org/wiki?curid=441017", "title": "Gato mec\u00e1nico", "text": ""}
{"id": "441018", "revid": "98629", "url": "https://gl.wikipedia.org/wiki?curid=441018", "title": "KK Borac \u010ca\u010dak", "text": "O Ko\u0161arka\u0161ki klub Borac \u010ca\u010dak (en serbio cir\u00edlico: \u041a\u043e\u0448\u0430\u0440\u043a\u0430\u0448\u043a\u0438 \u043a\u043b\u0443\u0431 \u0411\u043e\u0440\u0430\u0446 \u0427\u0430\u0447\u0430\u043a) \u00e9 un club profesional de baloncesto serbio con sede na cidade de \u010ca\u010dak (Moravica). Actualmente xoga na Ko\u0161arka\u0161ka liga Srbije (KLS), a m\u00e1xima categor\u00eda do baloncesto serbio, e na Primeira Divisi\u00f3n da Liga do Adri\u00e1tico. Fundando o 25 de abril de 1945, o Borac \u010ca\u010dak xoga os seus partidos como local no Hala Borac, un pavill\u00f3n inaugurado en xaneiro de 1969 con capacidade para 3\u00a0000 espectadores.\nHistoria.\nO Ko\u0161arka\u0161ki klub Borac \u010ca\u010dak foi fundado en abril de 1945, finalizando a segunda guerra mundial. Ap\u00f3s tres meses da s\u00faa fundaci\u00f3n disputaron o seu primeiro partido, sendo o seu rival o Crvena zvezda de Belgrado. O encontro finalizou con vitoria para os de \u010ca\u010dak por 16-14. En 1952 o equipo chega \u00e1 Primeira Liga Federal de Iugoslavia, m\u00e1xima categor\u00eda do baloncesto do pa\u00eds balc\u00e1nico. O seu mellor posto na categor\u00eda foi o cuarto lugar obtido na temporada 1972-73, o que lles serviu para xogar a Copa Kora\u0107 na temporada seguinte. No Borac \u010ca\u010dak destacaron xogadores como Radmilo Mi\u0161ovi\u0107, un dos m\u00e1ximos anotadores da competici\u00f3n nos anos 1970, Radivoj \u017divkovi\u0107, \u017deljko Obradovi\u0107 ou Dragan Ki\u0107anovi\u0107, m\u00e1ximo anotador da historia do club."}
{"id": "441019", "revid": "5132", "url": "https://gl.wikipedia.org/wiki?curid=441019", "title": "KK Borac Cacak", "text": ""}
{"id": "441024", "revid": "89787", "url": "https://gl.wikipedia.org/wiki?curid=441024", "title": "Sinaptosoma", "text": "Un sinaptosoma \u00e9 un terminal sin\u00e1ptico illado dunha neurona, que se prepara para usalo en investigaci\u00f3n. Os sinaptosomas obt\u00e9\u00f1ense facendo unha homoxenizaci\u00f3n suave do tecido nervioso en condici\u00f3ns isot\u00f3nicas e un posterior fraccionamento usando centrifugaci\u00f3n en gradiente de densidade e diferencial. A forza de cizalla exercida polo l\u00edquido separa os terminais nerviosos do ax\u00f3n e a membrana plasm\u00e1tica que rodea o terminal nervioso v\u00f3lvese a selar. Os sinaptosomas son osmoticamente sensibles, conte\u00f1en numerosas pequenas ves\u00edculas sin\u00e1pticas claras, \u00e1s veces ves\u00edculas m\u00e1is grandes de n\u00facleo denso e frecuentemente unha ou m\u00e1is mitocondrias. Te\u00f1en as caracter\u00edsticas morfol\u00f3xicas e a maior\u00eda das propiedades qu\u00edmicas do terminal nervioso orixinal. Os sinaptosomas illados dos cerebros de mam\u00edferos a mi\u00fado rete\u00f1en unha porci\u00f3n da membrana postsin\u00e1ptica, en fronte da zona activa.\nOs sinaptosoms foron illados inicialmente para intentar identificar o compartimento subcelular correspondente \u00e1 fracci\u00f3n da denominda acetilcolina unida, que permanece no tecido cerebral cando \u00e9 homoxenizado en sacarosa isoosm\u00f3tica. As part\u00edculas que conte\u00f1en acetilcolina e o encima que a sintetiza, a colina acetiltransferase, foron illados orixinalmente por Hebb e Whittaker (1958) no Agricultural Research Council, Institute of Animal Physiology, Babraham, Cambridge, Reino Unido. Nun estudo en colaboraci\u00f3n co microscopista electr\u00f3nico George Gray do University College London, Victor P. Whittaker finalmente mostrou que as part\u00edculas ricas en acetilcolinas derivadas do c\u00f3rtex cerebral do coello de Indias ti\u00f1an grande abundancia de ves\u00edculas sin\u00e1pticas evaxinadas dos terminais nerviosos. Whittaker acu\u00f1ou o termo sinaptosoma para describir estas part\u00edculas derivadas do fraccionamento e pouco despois puideron illarse as ves\u00edculas sin\u00e1pticas dos sinaptosomas lisados.\nOs sinaptosomas util\u00edzanse comunmente para estudar a transmisi\u00f3n sin\u00e1ptica no tubo de ensaio porque conte\u00f1en a maquinaria molecular necesaria para a captaci\u00f3n, almacenamento e liberaci\u00f3n de neurotransmisores. Ademais comvert\u00e9ronse nunha ferramenta habitual nos ensaios de f\u00e1rmacos. Mante\u00f1en un potencial de membrana normal, conte\u00f1en receptores presin\u00e1pticos, translocan metabolitos e i\u00f3ns, e cando se despolarizan, liberan moitos neurotransmisores (como acetilcolina, amino\u00e1cidos, catecolaminas, e p\u00e9ptidos) de maneira dependente do Ca2+. Os sinaptosomas illados do cerebro completo ou certas rexi\u00f3ns do cerebro son tam\u00e9n modelos \u00fatiles par estudar as relaci\u00f3ns entre estrutura e funci\u00f3n na liberaci\u00f3n de ves\u00edculas sin\u00e1pticas. Os sinaptosomas poden tam\u00e9n illarse doutros tecidos ademais de do cerebro, como a \nmedula espi\u00f1al, retina, plexo mient\u00e9rico ou o \u00f3rgano el\u00e9ctrico da raia el\u00e9ctrica. Os sinaptosmoas poden utiliarse para illar densidades postsin\u00e1pticas ou a zona activa presin\u00e1ptica con ves\u00edculas sin\u00e1pticas unidas. Por conseguinte, varios subproteomas de sinaptosomas illados, como as ves\u00edculas sin\u00e1pticas, membranas sin\u00e1pticas ou densidades postsin\u00e1pticas poden agora estudarse por t\u00e9cnicas prote\u00f3micas, o que est\u00e1 producindo un co\u00f1ecemento m\u00e1is fondo da maquinaria molecular da neurotransmisi\u00f3n e neuroplasticidade cerebrais."}
{"id": "441025", "revid": "89787", "url": "https://gl.wikipedia.org/wiki?curid=441025", "title": "Civilizaci\u00f3n zapoteca", "text": "A civilizaci\u00f3n zapoteca foi unha civilizaci\u00f3n precolombiana que habitou no val de Oaxaca, en Mesoam\u00e9rica. As evidencias arqueol\u00f3xicas demostran que a s\u00faa cultura se remonta a hai 2\u00a0500 anos. Os zapotecos deixaron numerosas evidencias arqueol\u00f3xicas na antiga cidade de Monte Alb\u00e1n na forma de edificios, canchas de pelota, magn\u00edficas tumbas e xoias de ouro finamente traballadas. Monte Alb\u00e1n era unha das meirades cidades de Mesoam\u00e9rica e o centro do estado zapoteco que dominou a meirande parte do territorio que hoxe se co\u00f1ece como o estado mexicano de Oaxaca.\nOrixe.\nO nome \"zapoteca\" prov\u00e9n do n\u00e1huatl \"\"Tzapot\u00e9catl\", que significa pobo do Zapote; con todo, cada rexi\u00f3n ti\u00f1a a s\u00faa propia autodenominaci\u00f3n. Por exemplo, os zapotecos da rexi\u00f3n Itsmo, unha das catro rexi\u00f3ns reco\u00f1ecidas, autodenomin\u00e1banse \"ben\u00b4zaa\" ou \"biniz\u00e1\"\" que significa en lingua zapoteca \"xente das nubes\". Entre os mitos que existen, dise que son descendentes das rochas e as areas. Pouco se sabe sobre a orixe dos zapotecos. A diferenza da maior\u00eda dos ind\u00edxenas de Mesoam\u00e9rica, non ti\u00f1an ningunha tradici\u00f3n ou lenda sobre a s\u00faa migraci\u00f3n, sen\u00f3n que eles cr\u00edan que naceron directamente das nubes, tal e como se fosen fillos lex\u00edtimos dos deuses. De a\u00ed o nome que eles mesmos se atribu\u00edan: be\u00b4neza (xente ceo). Actualmente autodenom\u00ednanse binniz\u00e1.\nEvidencia.\nAs evidencias arqueol\u00f3xicas indican que a s\u00faa cultura data desde hai 3 500 anos. Aproximadamente entre os s\u00e9culos XV e XIV\u00a0a.C. tivo lugar o primeiro desenvolvemento urbano importante da cultura, con centro en San Jos\u00e9 Mogote. Desenvolv\u00e9ronse nos anos 500 a.C.-950 d.C., durante o horizonte precl\u00e1sico os zapotecos establec\u00e9ronse nos vales centrais do actual estado de Oaxaca. As\u00ed, mentres Teotihuac\u00e1n florec\u00eda no centro de M\u00e9xico e as cidades maias no sueste, Monte Alb\u00e1n, centro cerimonial constru\u00eddo no alto dun cerro, era a cidade m\u00e1is importante da rexi\u00f3n oaxaque\u00f1a.\nOs primeiros zapotecos eran sedentarios, viv\u00edan en asentamentos agr\u00edcolas, adoraban un pante\u00f3n de deuses encabezados polo deus da choiva, Cocijo -representado por un s\u00edmbolo da fertilidade que combinaba os s\u00edmbolos da terra-xaguar e do ceo-serpe, s\u00edmbolos com\u00fans nas culturas mesoamericanas. Unha xerarqu\u00eda de sacerdotes regulaba os ritos relixiosos, que \u00e1s veces inclu\u00edron sacrificios humanos. Os zapotecos adoraban os seus antepasados e, crendo nun mundo paradis\u00edaco, desenvolveron o culto aos mortos. Eles ti\u00f1an un gran centro relixioso en Mitla e unha magn\u00edfica cidade no Monte Alb\u00e1n, onde prosperou unha civilizaci\u00f3n altamente desenvolvida, posiblemente hai m\u00e1is de 2 000 anos. Na arte, a arquitectura, a escritura (xerogl\u00edficos), as matem\u00e1ticas, e a astrolox\u00eda (calendarios), os zapotecos parecen ter afinidades culturais cos olmecas, os antigos maias, e m\u00e1is adiante cos toltecas.\nDesenvolvemento cultural.\nDeixaron evidencias arqueol\u00f3xicas na antiga cidade de Monte Alb\u00e1n; en forma de edificios, estadios para o xogo de pelota, tumbas magn\u00edficas e valiosas mercador\u00edas, inclu\u00edndo a ourivar\u00eda. Monte Alb\u00e1n era a cidade principal do hemisferio occidental e o centro dun estado zapoteca que dominou unha gran parte do que agora co\u00f1ecemos como o estado actual de Oaxaca.\nOs zapotecos desenvolveron unha agricultura moi variada. Cultivaron varias especies de chile, feix\u00f3ns, cabaza, cacao e o m\u00e1is importante de todos: o millo que a principios do per\u00edodo cl\u00e1sico daba sustento a numerosas aldeas. Para ter boas colleitas rend\u00edan culto ao sol, a choiva, a terra e o millo.\nAs mulleres e homes do pobo, que viv\u00edan nas aldeas, estaban obrigados a entregar como tributo: millo, pavos, mel e feix\u00f3ns. Ademais de agricultores os zapotecos destacaron como tecedores e oleiros. Son famosas as urnas funerarias zapotecas, cuncas de barro que se colocaban nas tumbas. Os zapotecos alcanzaron un elevado nivel cultural e foron, xunto cos maias, o \u00fanico pobo da \u00e9poca que desenvolveu un sistema completo de escritura. Por medio de xerogl\u00edficos e outros s\u00edmbolos gravados en pedra ou pintados nos edificios e tumbas, combinan a representaci\u00f3n de ideas e sons.\nAs grandes cidades que constru\u00edron os pobos agr\u00edcolas de Mesoam\u00e9rica creceron e estiveron habitadas durante varios s\u00e9culos. Con todo, entre os anos 700 e 800\u00a0d.C., case todas elas foron abandonadas. Primeiro en Teotihuac\u00e1n, despois na zona maia e logo en Monte Alb\u00e1n. A pesar diso, floreceron novos centros cerimoniais como Cacaxtla e El Taj\u00edn. Durante este per\u00edodo tam\u00e9n subsistiron se\u00f1or\u00edos avanzados no Altiplano, como os de Cholula e Xochicalco; e nos estados de Guerrero, Michoac\u00e1n, Colima, Xalisco, Nayarit, Sinaloa, Guanajuato, Aguascalientes e Quer\u00e9taro, desenvolv\u00e9ronse as culturas de Occidente. A maior parte do tempo, dedic\u00e1banse \u00e1 agricultura.\nDecadencia.\nMonte Alb\u00e1n dominou os vales at\u00e9 fins do Per\u00edodo Cl\u00e1sico mesoamericano e, do mesmo xeito que outras cidades mesoamericanas, entre os anos 700 e 1200\u00a0d.C. terminou o seu esplendor; a pesar diso, a cultura zapoteca continuou nos vales de Oaxaca, Tabasco e Veracruz.\nVindo do norte, os mixtecas substitu\u00edron aos zapotecos en Monte Alb\u00e1n e posteriormente en Mitla; os zapotecos capturaron Tehuantepec dos zoques e os huaves do golfo de Tehuantepec. A mediados do s\u00e9culo XV, os zapotecos e mixtecas loitaron para evitar que os mexicas ga\u00f1asen o control das rutas comerciais cara a Chiapas, Veracruz e Guatemala. Baixo o mando de Cosijoeza, os zapotecos soportaron un longo sitio na monta\u00f1a rochosa de Guiengola, mantendo a vista sobre Tehuantepec. Finalmente, para conservar a s\u00faa autonom\u00eda pol\u00edtica, estableceron unha alianza cos mexicas, que se ver\u00eda rota coa chegada dos espa\u00f1ois e a posterior ca\u00edda de Tenochtitlan.\nRelixi\u00f3n.\nComo todas as civilizaci\u00f3ns mesoamericanas, os zapotecos eran polite\u00edstas. O seu deus principal cham\u00e1base Xipe Totec e era co\u00f1ecido por tres nomes:\nOutros dos deuses principais eran:\nTam\u00e9n ti\u00f1an certas superstici\u00f3ns, como o \"tonal\". Esta consist\u00eda en que cada vez que unha nai esperaba unha cr\u00eda, o d\u00eda do nacemento p\u00fa\u00f1anse cinzas na choza onde viv\u00eda o recentemente nado e ao seguinte d\u00eda a pegada do animal que se formase ser\u00eda o \"t\u00f3tem\" do neno: aquel animal que o representa e lle d\u00e1 a s\u00faa personalidade.\nOutra crenza chamada \"nahualismo\" consist\u00eda en que os magos escuros aproveitaban o seu \"t\u00f3tem\" e convert\u00edanse en animais para faceren maldades na noite.\nDentro do pensamento abstracto e ontol\u00f3xico do pobo zapoteca atopamos no voc\u00e1bulo \"guenda\" a noci\u00f3n total e absoluta, a m\u00e1is profunda e universal, a m\u00e1is abstracta e xeral que atopamos dentro do pensamento da cultura zapoteca.\nCalendarios.\nO rexistro e medici\u00f3n do tempo e a observaci\u00f3n dos ciclos astron\u00f3micos foron realizados polos zapotecos desde \u00e9pocas temper\u00e1s.\nCultura.\nMonte Alb\u00e1n \u00e9 un conxunto arquitect\u00f3nico sagrado que une os costumes relixiosos dos pobos mesoamericanos. Foi constru\u00eddo con varias plataformas graduadas como pir\u00e1mides de diferentes alturas. Dentro da mesma levaban a cabo xogos de pelota. A diferenza doutros complexos \u00e9 a inclusi\u00f3n de edificios dedicados, probablemente, ao culto funerario. Tam\u00e9n figuran relevos labrados en laxas de pedra representando individuos con deformidades no corpo, co\u00f1ecidos como os danzantes.\nOs c\u00f3dices mixteco-zapotecos permiten co\u00f1ecer a vida e costumes da rexi\u00f3n. Estes documentos foron escritos en xerogl\u00edficos e sobre pel de veado e foron pintados con gran colorido. Ademais existen inscrici\u00f3ns epigr\u00e1ficas datadas entre o 400 a.C. e o 900 d.C.\nEn Mitla, outro lugar con testemu\u00f1os deste pobo, subsisten pinturas murais plasmadas sobre fondo vermello que representan a aguia, os deuses nocturnos e a Cocijo. En \"Hierve el Agua\", os zapotecos crearon un sistema de regad\u00edo artificial \u00fanico en Mesoam\u00e9rica.\nOs zapotecos desenvolveron un calendario e un sistema logofon\u00e9tico de escritura que utilizaba un car\u00e1cter individual para representar cada s\u00edlaba da linguaxe. Este sistema de escritura \u00e9 considerado como a base doutros sistemas de escritura mesoamericanos desenvolvidos polos olmecas, os maias, os mixtecas e os aztecas. Na capital azteca de Tenochtitl\u00e1n, habitaban artes\u00e1ns zapotecos e mixtecos cuxo desempe\u00f1o era confeccionar xoiar\u00eda para os \"tlatoque\" ou emperadores aztecas, entre eles, o famoso Moctezuma.\nAs relaci\u00f3ns co imperio azteca no centro de M\u00e9xico d\u00e9ronse desde moito tempo atr\u00e1s, como \u00e9 testemu\u00f1ado polas ru\u00ednas arqueol\u00f3xicas da comunidade zapoteca dentro de Teotihuacan e por unha casa en Monte Alb\u00e1n. Outras ru\u00ednas precolombianas importantes incl\u00faen Lambityeco, Dainzu, Mitla, Yagul, San Jos\u00e9 Mogote, e Zaachila. Os tehuanos (persoas de Tehuantepec), ali\u00e1ronse cos espa\u00f1ois para loitaren contra os juchitecos, por iso \u00e9 polo que naceu un certo distanciamento entre as d\u00faas cidades que a\u00ednda hoxe perdura."}
{"id": "441030", "revid": "23204", "url": "https://gl.wikipedia.org/wiki?curid=441030", "title": "Mosad", "text": ""}
{"id": "441031", "revid": "23204", "url": "https://gl.wikipedia.org/wiki?curid=441031", "title": "Mossad", "text": "O Mosad ou Mossad (forma abreviada de \"HaMosad leModi'in ulTafkidim Meyuhadim\", en hebreo \u05d4\u05de\u05d5\u05e1\u05d3 \u05dc\u05de\u05d5\u05d3\u05d9\u05e2\u05d9\u05df \u05d5\u05dc\u05ea\u05e4\u05e7\u05d9\u05d3\u05d9\u05dd \u05de\u05d9\u05d5\u05d7\u05d3\u05d9\u05dd, \"Instituto de Intelixencia e Operaci\u00f3ns Especiais\") \u00e9 unha das axencias de intelixencia de Israel, responsable da recompilaci\u00f3n de informaci\u00f3n de intelixencia, acci\u00f3n encuberta, espionaxe e contraterrorismo en todo o mundo. Est\u00e1 considerada entre o cinco mellores axencias de intelixencia do mundo. A intelixencia e o contraespionaxe\u00a0dentro de Israel, Cisxordania e a Franxa de Gaza est\u00e1n a cargo do Shabak.\nOrganizaci\u00f3n.\nO servizo foi creado o 13 de decembro de 1949 como o Instituto Central para a Coordinaci\u00f3n, por recomendaci\u00f3n do primeiro ministro David Ben-Gurion a Reuven Shiloah. Para iso encomendouse un orzamento de vinte mil libras israel\u00eds, das cales cinco mil se reservaban para misi\u00f3ns exclusivas requiridas polo primeiro ministro. Ben-Gurion quer\u00eda unha instituci\u00f3n central que coordinase a todos os servizos de seguridade existentes, \u00e9 dicir, o Departamento de Intelixencia do Ex\u00e9rcito (AMAN), o Servizo Interno de Seguridade (Shin Bet) e o \"Departamento Pol\u00edtico\" do Ministerio de Asuntos Exteriores.\nEn marzo de 1951 foi reorganizado como un servizo civil que depende directamente do primeiro ministro. A\u00ednda que boa parte do seu persoal sirva nas forzas armadas israel\u00eds, como parte do servizo militar obrigatorio de Israel, e boa parte deles son oficiais, o Mosad non usa rangos militares. A s\u00faa sede est\u00e1 en Tel Aviv e conta con oito departamentos."}
{"id": "441033", "revid": "5863", "url": "https://gl.wikipedia.org/wiki?curid=441033", "title": "\u00c1lvarez Ruiz de Ojeda", "text": ""}
{"id": "441034", "revid": "5863", "url": "https://gl.wikipedia.org/wiki?curid=441034", "title": "\u00c1lvarez Ru\u00edz de Ojeda", "text": ""}
{"id": "441038", "revid": "23204", "url": "https://gl.wikipedia.org/wiki?curid=441038", "title": "Sotaquir\u00e1", "text": "Sotaquir\u00e1 \u00e9 un concello colombiano do departamento de Boyac\u00e1, que se atopa no centro-leste de Colombia, na rexi\u00f3n do Alto Chicamocha. Est\u00e1 situado a uns 39 km da cidade de Tunja. Sit\u00faase na provincia do Centro.\nO concello limita polo norte con Paipa, polo sur con C\u00f3mbita, polo oeste con G\u00e1mbita\u00a0e polo leste con Tuta.\nHistoria.\nNa \u00e9poca precolombiana, o territorio do actual concello de Sotaquir\u00e1 estivo habitado polos ind\u00edxenas sotairaes, da Confederaci\u00f3n Muisca, tributarios do Zaque de Hunza. O 20 de decembro de 1582 foi fundado o poboado polo pai agosti\u00f1o frei Arturo Cabeza de Vaca, mediante a uni\u00f3n dos repartimentos de Ocusa, T\u00edmiza e Soconsuca. En 1777 o poboado constitu\u00eduse en parroquia."}
{"id": "441039", "revid": "5863", "url": "https://gl.wikipedia.org/wiki?curid=441039", "title": "M\u00aa Victoria \u00c1lvarez Ruiz de Ojeda", "text": ""}
{"id": "441044", "revid": "5863", "url": "https://gl.wikipedia.org/wiki?curid=441044", "title": "V. \u00c1. R. de O.", "text": ""}
{"id": "441063", "revid": "89787", "url": "https://gl.wikipedia.org/wiki?curid=441063", "title": "Factor plaquetario 4", "text": "O factor plaquetario 4 (PF4) \u00e9 unha pequena citocina que pertence \u00e1 familia das quimiocinas CXC que tam\u00e9n se co\u00f1ece como quimiocina (motivo C-X-C) ligando 4 (CXCL4) . Esta quimiocina \u00e9 liberada dos gr\u00e1nulos alfa das plaquetas activadas durante a agregaci\u00f3n plaquetaria e promove a coagulaci\u00f3n do sangue ao moderar os efectos das mol\u00e9culas similares \u00e1 heparina. Debido a estas funci\u00f3ns, prediciuse que desempe\u00f1a un papel na reparaci\u00f3n de feridas e na inflamaci\u00f3n. Xeralmente at\u00f3pase formando un complexo cun proteoglicano.\nXen\u00f3micas.\nO xene que codifica o PF4 humano est\u00e1 localizado no cromosoma 4.\nFunci\u00f3n.\nO factor plaquetario 4 \u00e9 unha prote\u00edna de 70 amino\u00e1cidos que se libera dos gr\u00e1nulos alfa de plaquetas activadas e \u00fanese con alta afinidade \u00e1 heparina. O seu principal papel fisiol\u00f3xico parece ser a neutralizaci\u00f3n de mol\u00e9culas similares \u00e1 heparina da superficie endotelial dos vasos sangu\u00edneos, inhibindo a actividade da antitrombina III local e promovendo a coagulaci\u00f3n. Como forte quimioatractor para os neutr\u00f3filos e fibroblastos, o PF4 probablemente exerce un papel na inflamaci\u00f3n e reparaci\u00f3n de feridas.\nO PF4 \u00e9 quimot\u00e1ctico para os neutr\u00f3filos, fibroblastos e monocitos e interacciona cunha variante de empalme do receptor da quimocina CXCR3, co\u00f1ecido como CXCR3B.\nImportancia cl\u00ednica.\nO complexo heparina:PF4 \u00e9 o ant\u00edxeno na trombocitopenia inducida por heparina, unha reacci\u00f3n autoinmune idiosincr\u00e1tica \u00e1 administraci\u00f3n de heparina anticoagulante. Os autoanticorpos anti-PF4 tam\u00e9n se encontraron en pacientes con trombose e caracter\u00edsticas que lembran a trombocitopenia inducida por heparina pero non antes da administraci\u00f3n de heparina.\nOs niveis de PF4 increm\u00e9ntanse en pacientes con esclerose sist\u00e9mica que tam\u00e9n te\u00f1en enfermidade pulmonar intersticial.\nO PF4 humano mata os parasitos da malaria dentro dos eritrocitos ao lisar selectivamente os vac\u00faolos dixestivos do parasito.\nV\u00e9xase tam\u00e9n.\nLigaz\u00f3ns externas.\n\"Este artigo incorpora textos da Biblioteca Nacional de Medicina dos Estados Unidos, en dominio p\u00fablico.\""}
{"id": "441067", "revid": "89787", "url": "https://gl.wikipedia.org/wiki?curid=441067", "title": "Lamb of God", "text": "Lamb of God \u00e9 unha banda estadounidense de heavy metal procedente de Richmond, Virxinia. Formada no ano 1994 como Burn the Priest, o grupo est\u00e1 composto polo baixista John Campbell, o bater\u00eda Chris Adler, o vocalista Randy Blythe, e os guitarristas Mark Morton e Willie Adler. A banda est\u00e1 considerada un importante membro do movemento \"new wave of American heavy metal\".\nDende a s\u00faa formaci\u00f3n Lamb of God editou oito \u00e1lbums de estudio, un \u00e1lbum ao vivo, un recompilatorio e tres DVDs. Durante toda a s\u00faa carreira a banda vendeu case dous mill\u00f3ns de discos s\u00f3 nos Estados Unidos, onde ten un \u00e1lbum certificado ouro pola RIAA. En 2010 e 2011 o grupo foi nomeado nos premios Grammy por canci\u00f3ns do seu traballo de 2009 \"Wrath\". En 2016 foron nomeados novamente pola s\u00faa canci\u00f3n \"512\". Lamb of God xirou co Ozzfest d\u00faas veces e dende 2008 ata 2010 formou parte da \"World Magnetic Tour\" de Metallica."}
{"id": "441075", "revid": "865", "url": "https://gl.wikipedia.org/wiki?curid=441075", "title": "Hatebreed", "text": "Hatebreed \u00e9 unha banda estadounidense de hardcore punk procedente de Bridgeport, Connecticut, formada en 1994. O grupo leva publicados sete \u00e1lbums de estudio, sendo o m\u00e1is recente \"The Concrete Confessional\", editado en maio de 2016. O seu estilo musical mestura influencia do hardcore punk e do heavy metal e est\u00e1 considerada unha banda importante dentro da escena hardcore, ademais de considerarse parte da escena metal."}
{"id": "441078", "revid": "27155", "url": "https://gl.wikipedia.org/wiki?curid=441078", "title": "PF4", "text": ""}
{"id": "441079", "revid": "27155", "url": "https://gl.wikipedia.org/wiki?curid=441079", "title": "CXCL4", "text": ""}
{"id": "441106", "revid": "98629", "url": "https://gl.wikipedia.org/wiki?curid=441106", "title": "The Devil Wears Prada", "text": "The Devil Wears Prada \u00e9 unha banda estadounidense de metalcore cristi\u00e1n formada en 2005 en Dayton, Ohio. Est\u00e1 composto por Mike Hranica (voces, guitarra), Jeremy DePoyster (guitarra, voces), Kyle Sipress (guitarra, coros) e Andy Trick (baixo). Ata a data o grupo publicou seis \u00e1lbums de estudio: ' (2006), \"Plagues\" (2007), \"With Roots Above and Branches Below\" (2009), \"Dead Throne\" (2011), ' (2013) e \"Transit Blues\" (2016). Ademais tam\u00e9n editou dous EPs, un DVD, 16 sinxelos e 13 v\u00eddeos musicais."}
{"id": "441153", "revid": "98629", "url": "https://gl.wikipedia.org/wiki?curid=441153", "title": "Suicidal Tendencies", "text": "Suicidal Tendencies \u00e9 unha banda estadounidense de crossover thrash formada no ano 1980 en Venice, California polo vocalista Mike Muir, que \u00e9 o \u00fanico membro orixinal que queda. Xunto con D.R.I., Corrosion of Conformity e Stormtroopers of Death, adoitan a ser considerados \"os pais do crossover thrash\". No presente est\u00e1 composta por Muir, o guitarrista Dean Pleasants, o baixista Ra D\u00edaz e o bater\u00eda Dave Lombardo. Entre os m\u00fasicos que contrubu\u00edron co grupo tanto no estudio como en directo destacan os guitarristas Rocky George, Mike Clark e Ben Weinman, os baixistas Louiche Mayorga, Robert Trujillo, Josh Paul e Stephen \"Thundercat\" Bruner, e os bater\u00edas Amery Smith, Jimmy DeGrasso, Brooks Wackerman, David Hidalgo Jr. e Thomas Pridgen, e o m\u00fasico de sesi\u00f3n Josh Freese.\nSuicidal Tendencies publicaron trece \u00e1lbums de estudio (catro dos cales est\u00e1n compostos por material in\u00e9dito regravado), dous EPs, catro discos compartidos, catro recompilatorios e dous v\u00eddeos. A banda conseguiu o seu primeiro \u00e9xito en 1983 co seu \u00e1lbum de estrea, \"Suicidal Tendencies\", do cal sa\u00edu o sinxelo \"Institutionalized\", que foi un dos primeiros v\u00eddeos de hardcore punk en ter un tempo de emisi\u00f3n substancial na MTV. Despois de publicar unha nova canci\u00f3n o disco compartido \"Welcome to Venice\" (1985) e do seu segundo \u00e1lbum de estudio \"Join the Army\" (1987), Suicidal Tendencies asinou con Epic Records en 1988 e continuou o seu \u00e9xito comercial cos seus seguintes tres discos, \"How Will I Laugh Tomorrow When I Can't Even Smile Today\" (1988), \"Controlled by Hatred/Feel Like Shit...D\u00e9j\u00e0 Vu\" (1989) e \"Lights...Camera...Revolution!\" (1990); os dous \u00faltimos certificados ouro pola RIAA. O seu seguinte traballo, \"The Art of Rebellion\" (1992), foi outro \u00e9xito e incl\u00fae tres dos seus temas m\u00e1is co\u00f1ecidos: \"Asleep at the Wheel\", \"Nobody Hears\" e \"I'll Hate You Better\".\nTras editar dous \u00e1lbums de estudio m\u00e1is (\"Still Cyco After All These Years\" e \"Suicidal for Life\"), a banda separouse e cortou os seus lazos con Sony e Epic en 1995. Por\u00e9n, reun\u00edronse un ano despois e continuaron actuando e gravando dende ent\u00f3n. Despois de m\u00e1is dunha d\u00e9cada de traballo e varios cambios na s\u00faa formaci\u00f3n, Suicidal Tendencies publicou o seu d\u00e9cimo primeiro \u00e1lbum con material novo, \"13\", no ano 2013, seguido tres anos despois por \"World Gone Mad\" (2016). O seu \u00faltimo \u00e1lbum ata a data \u00e9 \"Still Cyco Punk After All These Years\", publicado en 2018."}
{"id": "441154", "revid": "1131", "url": "https://gl.wikipedia.org/wiki?curid=441154", "title": "Unha lingua de premio", "text": "Unha lingua de premio \u00e9 unha festa literaria para p\u00f3r en valor os premios de literatura, xornalismo e investigaci\u00f3n que promoven o uso do galego. Real\u00edzase a instancias da Deputaci\u00f3n de Pontevedra no ano 2018.\nPremios reco\u00f1ecidos.\nReco\u00f1eceuse simbolicamente a traxectoria do Festival da Poes\u00eda do Condado e de Manuel Bragado."}
{"id": "441155", "revid": "98629", "url": "https://gl.wikipedia.org/wiki?curid=441155", "title": "Riogordo", "text": "Riogordo \u00e9 un concello\u00a0espa\u00f1ol da provincia de M\u00e1laga, Andaluc\u00eda, e pertence \u00e1 comarca da Axarqu\u00eda que dista 40\u00a0km de M\u00e1laga e 30\u00a0km de V\u00e9lez-M\u00e1laga (capital da Axarqu\u00eda). A s\u00faa altitude sobre o nivel do mar \u00e9 de 405 msnm, inclin\u00e1ndose o n\u00facleo urbano de norte a sur. As alturas m\u00e1is destacadas son as do Tajo de Gomer (1 129 msnm), a sierrecilla del Rey (972 msnm), o cerro de Sancrist\u00eda (620 msnm) e a loma del Terral (573 msnm). Cruzan o termo, ademais do n\u00facleo urbano, o r\u00edo da Cova e os arroios da Golilla, Morena e Solanas.\nEn 2017 ti\u00f1a 2715 habitantes, 1292 mulleres e 1423 homes, segundo o INE.\nAs s\u00faas festas patronais fanse en honra de San Xacinto e A nosa Se\u00f1ora de Gracia en agosto. Convocan a miles de paisanos de todos os recunchos de Europa. Tam\u00e9n \u00e9 moi famosa a representaci\u00f3n da paix\u00f3n de Xes\u00fas co\u00f1ecida por \"El Paso\" que se celebra cada venres e s\u00e1bado santo. Nela traballa moita xente do pobo e \u00e9 tal a tradici\u00f3n, que xeraci\u00f3n tras xeraci\u00f3n traballan moito, con idades desde os 6 anos ata persoas anci\u00e1s.\nO xentilicio \u00e9 \"Riogorde\u00f1o.\"\nTen piscina municipal, biblioteca, museo etnogr\u00e1fico, colexio p\u00fablico (Nuestra Se\u00f1ora de Gracia) e unha cooperativa oliveira, na que se produce un dos mellores aceites da provincia, chamada Agro-olivarera Riogordo S.C.A., que mant\u00e9n as d\u00faas antigas marcas das cooperativas fusionadas, \"Rioliva\" e \"El Borboll\u00f3n\".\nXeograf\u00eda.\nFlora e fauna.\nVexetaci\u00f3n de ribeira moi desenvolvida: chopos, salgueiros, adelfas, xuncos, carrizos, e na auga, bastantes algas. Tam\u00e9n, algunhas aci\u00f1eiras e matogueira mediterr\u00e1nea. Da fauna destaca a existencia de raposo, moucho real, lagarteiro e aguia perdiceira. Entre a herpetofauna destacan a lagarta coligarga e o lagarto ocelado, que abundan nos c\u00e1lidos campos circundantes. Nas masas de auga abundan a ra com\u00fan, a cobra sapeira e o sapoconcho riscado, tam\u00e9n hai carpas. En todo o r\u00edo da Cueva a presenza de urodelos \u00e9 nula, a pesar da pr\u00f3xima poboaci\u00f3n que hai na zona de Alfarnate, a s\u00f3 15\u00a0km de al\u00ed.\nHistoria.\nOs restos achados no seu termo denotan que debeu ter unha orixe remota. Toma o seu nome dun r\u00edo que corre ao oeste da localidade, que se chamou \"de las aguas gordas\" e que hoxe se co\u00f1ece por La Cueva. M\u00e1is abaixo recibe o nome de Benamargosa, xa cami\u00f1o do mar tras fundirse co R\u00edo V\u00e9lez. A base do lugar de Riogordo parece ser que estivo no castelo de Aute, que despois ser\u00eda fortaleza \u00e1rabe e que alg\u00fans investigadores relacionan \u00e1 m\u00edtica fortaleza de Bobastro, onde viviu e se refuxiou Omar ben Hafsun, guerreiro mulad\u00ed que se enfrontou aos potentes Omeyas cordobeses. Durante a \u00e9poca musulm\u00e1, Riogordo foi un dos territorios que m\u00e1is tempo estivo controlado por estes.\u00a0O lugar actual data da \u00e9poca dos Reis Cat\u00f3licos e a s\u00faa orixe estivo nun campamento utilizado polos monarcas cristi\u00e1ns na conquista de V\u00e9lez-M\u00e1laga. O primeiro alcalde do que se te\u00f1en noticias (ano 1552) foi Francisco Hern\u00e1ndez.\nA invasi\u00f3n francesa deixou o seu sinal en Riogordo, onde tam\u00e9n se formaron guerrillas para combater ao estranxeiro, como nos diferentes pobos malague\u00f1os. Unha das m\u00e1is soadas foi a que encabezou o chamado \"cura de Riogordo\" cuxa valent\u00eda non co\u00f1eceu parang\u00f3n nin fronteiras.\nPol\u00edtica e administraci\u00f3n.\nA administraci\u00f3n pol\u00edtica do municipio real\u00edzase a trav\u00e9s dun Concello de xesti\u00f3n democr\u00e1tica cuxos compo\u00f1entes se elixen cada catro anos por sufraxio universal. O censo electoral est\u00e1 composto por todos os residentes empadroados en Riogordo maiores de 18 anos e nacionais de Espa\u00f1a e dos restantes estados membros da Uni\u00f3n Europea. Segundo o disposto na Lei do R\u00e9xime Electoral Xeral, que establece o n\u00famero de concelleiros elixibles en funci\u00f3n da poboaci\u00f3n do municipio, a Corporaci\u00f3n Municipal de Riogordo est\u00e1 formada por 11 concelleiros.\nEconom\u00eda.\nO municipio ten un total de 2428 hect\u00e1reas cultivadas, distribu\u00eddas da seguinte forma:\nRelaci\u00f3n de unidades gandeiras por tipo:\nTransporte p\u00fablico.\nRiogordo non est\u00e1 integrado formalmente no Consorcio de Transporte Metropolitano da \u00e1rea de M\u00e1laga, a\u00ednda que as seguintes li\u00f1as de autobuses interurbanos operan no seu territorio:\nCultura.\nMuseo etnol\u00f3xico.\nMuseo etnogr\u00e1fico municipal de El Paso. Cont\u00e9n unha mostra ampla dos utensilios propios das casas rurais do pobo para mostrar a vida e costumes dos nosos antepasados. Un dos seus principais atractivos \u00e9 a antiga almazara sobre a que se levanta.\nAdemais podemos contemplar nas s\u00faas d\u00faas plantas outros elementos de factura antiga e tradicionais recuperados a trav\u00e9s de distintas doaz\u00f3ns que se realizaron a este museo.\nOutro elemento que suma interese a este espazo expositivo, \u00e9 a s\u00faa sala de exposici\u00f3ns, situada na segunda planta, onde de forma temporal m\u00f3stranse obras de pintores contempor\u00e1neos.\nNa planta baixa, ademais da recepci\u00f3n, un patio con entrada ao mu\u00ed\u00f1o de aceite e \u00e1s salas de El Paso; adegas con tallas do s\u00e9culo XVII; adega do s\u00e9culo XIX; mu\u00ed\u00f1os de aceite do XVII ao XIX; lagar de pisar, sala de vi\u00f1o da pasa; sal\u00f3n, coci\u00f1a e mu\u00ed\u00f1o fari\u00f1eiro, todos do XIX; e un patio cun pozo e unha fonte.\nXa na planta primeira, atoparemos, ademais da mencionada sala de exposici\u00f3ns, unha capela de El Paso de Riogordo, outro mu\u00ed\u00f1o fari\u00f1eiro e un dormitorio do s\u00e9culo XIX.\nGastronom\u00eda.\nA gastronom\u00eda de Riogordo especial\u00edzase no seu particular prato de caracois, o caldo, cuxa promoci\u00f3n se fai o \u00faltimo domingo de maio, xa que foi declarada festa de interese singular pola Deputaci\u00f3n Provincial de M\u00e1laga.\nSon tradicionais as faragullas e o gazpacho de fabas verdes. Tam\u00e9n son tradicionais a porra campesi\u00f1a e o pemento, debido \u00e1 alta calidade das hortalizas regadas coa auga do R\u00edo de la Cueva. Hai que sinalar que en Riogordo existen varias cooperativas que elaboran un aceite de oliva de primeir\u00edsima calidade, do mesmo xeito que os embutidos artesanais e a repostar\u00eda t\u00edpica do pobo como as tortas de aceite.\nPratos t\u00edpicos. Na s\u00faa gastronom\u00eda, cabe destacar:\nE tam\u00e9n atopamos: \"borrachuelos\", chacinas, orchata de abel\u00e1s, \"hornazo\", manteigados, escarvadentes, pemento, potaxe de tagarninas e cogomelos de espi\u00f1o.\nArtesan\u00eda.\nOs traballos artesanais te\u00f1en grande incidencia en Riogordo. Hai especialistas en albardas, esparto, fragua e forxa, vimbio e varetas, apeiros de labranza e fabricaci\u00f3n de botos."}
{"id": "441158", "revid": "40419", "url": "https://gl.wikipedia.org/wiki?curid=441158", "title": "Sabaton", "text": "Sabaton \u00e9 unha banda sueca de heavy metal procedente de Falun. Os temas l\u00edricos principais do grupo bas\u00e9anse na guerra, batallas hist\u00f3ricas e actos de hero\u00edsmo: o nome \u00e9 unha referencia a un escarpe (en ingl\u00e9s \"sabaton\"), peza da armadura que serv\u00eda para protexer o p\u00e9. O tema de armaduras e batallas pode escoitarse nos \u00e1lbums \"Primo Victoria\", \"The Art of War\", \"Coat of Arms\", \"Carolus Rex\", \"Heroes\" e \"The Last Stand\", nos cales todos os seus temas te\u00f1en eses motivos ag\u00e1s os temas de peche, que son canci\u00f3ns tributo a influentes bandas de heavy metal. O contido l\u00edrico que procede das d\u00faas guerras mundiais e doutros conflitos hist\u00f3ricos \u00e9 frecuente e as letras adoitan a recitar historias de feitos heroicos realizados por homes e ex\u00e9rcitos.\nEn decembro de 2015 cinco canci\u00f3ns da banda foron engadidas ao terceiro paquete de m\u00fasica externa para o xogo de estratexia \"Europa Universalis IV\".\nO 6 de xu\u00f1o de 2016, no 72 aniversario do Desembarco de Normand\u00eda, Sabaton publicou un paquete de m\u00fasica para o xogo \"Hearts of Iron IV\", con canci\u00f3ns baseadas na segunda guerra mundial, a tem\u00e1tica do xogo. A banda publicou un segundo paquete o 26 de xaneiro de 2017."}
{"id": "441159", "revid": "22570", "url": "https://gl.wikipedia.org/wiki?curid=441159", "title": "Oj\u00e9n", "text": "Oj\u00e9n \u00e9 un concello\u00a0espa\u00f1ol da provincia de M\u00e1laga, Andaluc\u00eda. \u00c9 lindeiro con Mijas ao leste, con Marbella ao sur, con Ist\u00e1n ao oeste e con Monda e Co\u00edn ao norte.\nDentro do termo municipal de Oj\u00e9n destacan dous n\u00facleos:\nXeograf\u00eda.\nOj\u00e9n at\u00f3pase a oito quil\u00f3metros ao nordeste de Marbella sobre o cami\u00f1o do interior que a enlazaba con M\u00e1laga. Est\u00e1 situado xunto ao arroio de Almad\u00e1n, nun lugar moi apracible e rico en auga, rodeado polas serras Blanca, propiedade do IARA, e Alpujata, de gran riqueza en minerais de ferro, n\u00edquel, chumbo, talco e dunita. A mina de ferro do Pe\u00f1oncillo foi explotada por unha compa\u00f1\u00eda inglesa e deu traballo a numerosas persoas de Oj\u00e9n e Marbella. A proximidade do mar fai que Oj\u00e9n te\u00f1a un clima t\u00e9pedo, a pesar de ser un t\u00edpico pobo de monta\u00f1a.\nOs habitantes recib\u00edan outrora o apelativo xocoso de \"churrucos\" polos habitantes dos lugares veci\u00f1os.\nNatureza.\nOs montes de Oj\u00e9n pos\u00faen un gran bosque mediterr\u00e1neo de \"Quercus faginea\", sobreiras, aci\u00f1eiras, pi\u00f1eiros, pitas e chumbeiras, que chegan at\u00e9 o bordo da estrada.\nEn canto \u00e1 fauna que habita estes bosques hai que destacar a cabra montesa, especie protexida e que est\u00e1 practicamente en extinci\u00f3n, e a aguia real. Tam\u00e9n habitan as xenetas, a mangosta exipcia, tour\u00f3ns e multitude de pequenos mam\u00edferos, paxaros e insectos de variadas especies. Ademais, son variadas as plantas de uso medicinal, como salvia, romeu, tomi\u00f1o, \"Thymus moroderi\", fi\u00fancho ou camomila. Na matogueira do sotobosque abundan os toxos, xestas, xaras e semprevivas. Tam\u00e9n hai que destacar pola s\u00faa rareza a presenza dunha colonia de abetos espa\u00f1ois.\nNo r\u00edo Almad\u00e1n e en lugares como El Charco Las Vi\u00f1as non \u00e9 raro atopar tartarugas, ras ou cobras. Flores como as orqu\u00eddeas abundan polas paraxes da Serra de Oj\u00e9n, onde habita o bufo real, ave en perigo de extinci\u00f3n que \u00e9 moi dif\u00edcil de localizar actualmente.\nHistoria.\nXa no Paleol\u00edtico medio esta zona estaba habitada polo home de Neandertal, que viv\u00eda en grupos n\u00f3mades, e no Neol\u00edtico existiu unha poboaci\u00f3n asentada, como o demostra a cova de Pecho Redondo. Durante o baixo Imperio Romano a costa estivo moi habitada e espec\u00falase con que na zona de Oj\u00e9n houbese alg\u00fan poboado que explotaba a agricultura e a gandar\u00eda.\nA primeira vez que se cita Oj\u00e9n \u00e9 na \"Cr\u00f3nica das faza\u00f1as dos emires cordobeses\". Segundo esta cr\u00f3nica, Abd al-Rahman III iniciou unha batalla para someter a rebeli\u00f3n dos moz\u00e1rabes (cristi\u00e1ns que viv\u00edan nas terras musulm\u00e1s) e os mulad\u00eds malague\u00f1os. S\u00e1bese que unha das batallas entre os rebeldes e o ex\u00e9rcito foi diante das murallas do castelo de Oj\u00e9n. A sublevaci\u00f3n dos moz\u00e1rabes provocou a existencia dun reinado ef\u00e9mero con capital en Bobastro; no ano 921 Abd al-Rahman liberou Oj\u00e9n e a s\u00faa igrexa foi convertida en mesquita. En 1485 os musulm\u00e1ns capitularon ante o rei Fernando o Cat\u00f3lico e entrouse de cheo na Idade Moderna. Naquela \u00e9poca, Oj\u00e9n enviaba a Marbella para exportar a \u00c1frica, pasas, figos secos, am\u00e9ndoas, sedas, cera e mel das s\u00faas colmeas. Os musulm\u00e1ns mud\u00e9xares pasaron a ser vasalos de Castela e en 1492 os Reis Cat\u00f3licos tomaron totalmente o Reino de Granada, finalizando a Reconquista.\nOj\u00e9n constitu\u00eduse en \u00abconcello\u00bb e realizouse o deslinde do termo. Oj\u00e9n depende de Marbella, que nomeaba un rexedor con xurisdici\u00f3n civil e criminal. Os reis non permitiron a presenza de musulm\u00e1ns a menos dunha legua da costa e moitos habitantes de Marbella establec\u00e9ronse en Oj\u00e9n; a medida tomouse para evitar a colaboraci\u00f3n musulm\u00e1 cos piratas turcos e berberiscos. Hab\u00eda ent\u00f3n en Oj\u00e9n 114 veci\u00f1os, catro deles cristi\u00e1ns vellos. En 1505, por orde do arcebispo de Sevilla, Diego de Deza, f\u00edxose a erecci\u00f3n can\u00f3nica da actual parroquia da nosa Se\u00f1ora da Encarnaci\u00f3n. En 1568, durante o reinado de Filipe II produciuse a rebeli\u00f3n dos mouriscos de Ist\u00e1n, e en 1569 un\u00edronselles os mouriscos de Oj\u00e9n, que fuxiron coas s\u00faas familias e ave\u00f1os \u00e1s serras pr\u00f3ximas abandonando as terras despois de matar os seus veci\u00f1os cristi\u00e1ns vellos e incendiar a igrexa, casas e cultivos. Filipe II nomeou o Duque de Medina Sidonia e o Duque de Arcos para pacificaren a Serran\u00eda de Ronda e acabar coa rebeli\u00f3n. En 1570 finalizou a guerra e Oj\u00e9n foi repoboado por cristi\u00e1ns vellos. O problema mourisco continuou en Espa\u00f1a ata que en 1609 o rei Filipe III expulsou os mouriscos.\nEn 1772 o cronista brit\u00e1nico Francis Carter describiu Oj\u00e9n como \"un lugar de xente afable, sinxela, que desco\u00f1ece o t\u00e9 e o caf\u00e9, pero goza do leite de cabra nas s\u00faas cuncas de barro\". En 1807, Carlos IV concedeu a Oj\u00e9n a independencia da xurisdici\u00f3n de Marbella. En 1905, Pedro Fern\u00e1ndez mandou constru\u00edr a Fonte dos Chorros, a cal foi restaurada en 2006 por Enrique Salvo Rabasco e o seu equipo de restauradores.\nEn 1906, o Marqu\u00e9s de Larios levantou o Palacio de Juanar como refuxio de caza, onde nunha ocasi\u00f3n foi convidado o rei Afonso XIII. O Palacio de Juanar foi habilitado como Parador Nacional en 1965 e desde 1984 expl\u00f3tao unha cooperativa de traballadores de Oj\u00e9n.\nNa noite do 30 ao 31 de agosto de 2012, o municipio ao completo tivo que ser evacuado ao declararse na zona de Barranco Blanco (Co\u00edn) un enorme incendio que afectou non s\u00f3 a Oj\u00e9n, sen\u00f3n a varios lugares veci\u00f1os como Monda, Co\u00edn, Alhaur\u00edn el Grande, Marbella e Mijas.\nPol\u00edtica e administraci\u00f3n.\nA administraci\u00f3n pol\u00edtica do municipio real\u00edzase a trav\u00e9s dun concello de xesti\u00f3n democr\u00e1tica cuxos compo\u00f1entes se elixen cada catro anos por sufraxio universal. O censo electoral est\u00e1 composto por todos os residentes empadroados en Oj\u00e9n maiores de 18 anos e nacionais de Espa\u00f1a e dos restantes estados membros da Uni\u00f3n Europea. Segundo o disposto na Lei do R\u00e9xime Electoral Xeral, que establece o n\u00famero de concelleiros elixibles en funci\u00f3n da poboaci\u00f3n do concello, a Corporaci\u00f3n Municipal de Oj\u00e9n est\u00e1 formada por 11 concelleiros."}
{"id": "441162", "revid": "839", "url": "https://gl.wikipedia.org/wiki?curid=441162", "title": "Universidade Jaume I", "text": ""}
{"id": "441163", "revid": "839", "url": "https://gl.wikipedia.org/wiki?curid=441163", "title": "Universidade Rey Juan Carlos", "text": ""}
{"id": "441171", "revid": "56817", "url": "https://gl.wikipedia.org/wiki?curid=441171", "title": "Adelio Dell'Oro", "text": "Adelio Dell'Oro, nado en Mil\u00e1n o 31 de xullo de 1948, \u00e9 un eclesi\u00e1stico cat\u00f3lico latino, dende 2015 bispo de Qara\u011fand\u0131.\nTraxectoria.\nPrimeiros anos.\nNaceu en Mil\u00e1n, capital da provincia hom\u00f3nima e s\u00e9 arcebispal, o 31 de xullo de 1948. En 1959 entrou no seminario menor milan\u00e9s, e a partir de 1967 no seminario maior, completando os seus estudos na Facultade de Teolox\u00eda do Norte de Italia. O 28 de xu\u00f1o de 1972 foi ordenado sacerdote diocesano polo cardeal Giovanni Umberto Colombo.\nLogo da s\u00faa ordenaci\u00f3n foi vigairo parroquial na parroquia de Santo Andr\u00e9 de Mil\u00e1n entre 1972 e 1983, e vigairo parroquial na parroquia de Santa Mar\u00eda Asunta de Buccinasco entre 1983 e 1997. Ao mesmo tempo foi profesor de relixi\u00f3n en varias escolas, entre 1974 e 1997.\nEn 1997 foi enviado \"fidei donum\" a Casaquist\u00e1n, onde foi director do seminario interdiocesano de Qara\u011fand\u0131 e director de C\u00e1ritas entre 1997 e 2007, e p\u00e1rroco en V\u00ef\u015fnevka e colaborador da nunciatura apost\u00f3lica e profesor de teolox\u00eda no seminario entre 2007 e 2009.\nEn 2009 volveu a Italia e foi nomeado encargado do colexio Guastalla de Monza e asistente diocesano de Comu\u00f1\u00f3n e Liberaci\u00f3n, entre 2010 e 2012. Nestos anos viviu na parroquia de San Zen\u00f3n de Cambiago.\nPontificado.\nO 7 de decembro de 2012 foi nomeado polo papa Bieito XVI administrador apost\u00f3lico de At\u0131raw e bispo titular de \"Castulo\". Recibiu a consagraci\u00f3n episcopal o 2 de marzo de 2013 de mans do cardeal Angelo Scola, e tivo como co-consagrantes ao arcebispo em\u00e9rito de Mil\u00e1n Dionigi Tettamanzi e ao arcebispo de Santa Mar\u00eda en Astana Tomasz Peta.\nO 31 de xaneiro de 2015 o papa Francisco nomeouno bispo de Qara\u011fand\u0131."}
{"id": "441189", "revid": "1576", "url": "https://gl.wikipedia.org/wiki?curid=441189", "title": "Egilmar I de Oldemburgo", "text": "Egilmar I, nado en 1040 e finado en 1112, tam\u00e9n co\u00f1ecido como Elimar I, foi o primeiro conde de Oldemburgo e reinou entre 1101 e 1108.\nVida e familia.\nEgilmar casou con Rixa (tam\u00e9n co\u00f1ecida como \"Rikissa\" e \"Richenza\", isto \u00e9, Riquilda), quen segundo os anais de Stade foi a filla de Dedi ou Adalger.\nO nome de Egilmar/Elimar at\u00f3pase nunha carta que data de 1108. A s\u00faa esposa pretend\u00eda descender de Viduquindo, un notable defensor dos sax\u00f3ns e o principal opo\u00f1ente de Carlomagno durante as guerras saxoas de 777 a 785, pero non hai outra evidencia disto.\nEgilmar \u00e9 o antepasado patrilineal da Casa de Oldemburgo, que gobernaron como monarcas de Dinamarca de forma continua desde 1448, e tam\u00e9n como condes, duques, reis, ou emperadores de Noruega, Suecia, Rusia, Oldemburgo, Schleswig-Holstein, Lauemburgo, e Grecia. Descendentes patrilineais actuais de Egilmar incl\u00faen a Margarida II de Dinamarca, Harald V de Noruega, Filipe VI de Espa\u00f1a, Constantino II de Grecia, Mar\u00eda Vladimirovna Romanova, Carlos de Gales, herdeiro aos tronos dos reinos da Commonwealth, e Cristovo de Schleswig-Holstein, o actual descendente maior de Egilmar por li\u00f1a masculina.\nFoi sucedido polo seu fillo Egilmar II."}
{"id": "441209", "revid": "89787", "url": "https://gl.wikipedia.org/wiki?curid=441209", "title": "Egilmar II de Oldemburgo", "text": "Egilmar II, tam\u00e9n co\u00f1ecido como Elimar, fl. 1108 e finado en 1142, foi un conde de Oldemburgo. Era o fillo de Egilmar I, conde de Aldenbuch e a s\u00faa esposa Riquilda de Ditmarschen. Estendeu os seus territorios at\u00e9 Frisia.\n\u00c9 un antepasado directo, por li\u00f1a materna, do rei Filipe VI de Espa\u00f1a e, por li\u00f1a masculina, de Filipe de Edimburgo e por tanto, do pr\u00edncipe Carlos de Gales, herdeiro da coroa brit\u00e1nica.\nMatrimonio e descendencia.\nEgilmar casou antes de 1102 con Eilika de Werl-Rietberg, filla de Henrique, conde de Rietberg. Levou o t\u00edtulo de conde titular de Werle-Rietberg grazas ao seu matrimonio. Co\u00f1\u00e9cense cinco fillos desta uni\u00f3n:"}
{"id": "441243", "revid": "98629", "url": "https://gl.wikipedia.org/wiki?curid=441243", "title": "Barrio marroqu\u00ed de Xerusal\u00e9n", "text": "O Barrio marroqu\u00ed ou Barrio mughrabi ( \"H\u0101rat al-Magh\u0101riba\", , \"Sh'khunat HaMughrabim\") foi un barrio de 800 anos de antig\u00fcidade que formaba parte da Cidade vella de Xerusal\u00e9n. Chegaba at\u00e9 o muro occidental do Monte do Templo ao leste (inclu\u00edndo o Muro das Lamentaci\u00f3ns), e at\u00e9 os muros da Cidade Vella ao sur. Lindaba co barrio xudeu ao oeste e co barrio musulm\u00e1n ao norte.\nTi\u00f1a varias escolas e instituci\u00f3ns relixiosas. Era o quinto e m\u00e1is pequeno barrio da antiga Xerusal\u00e9n, e foi demolido por completo en 1967 polo goberno israel\u00ed a fin de facilitar o acceso p\u00fablico ao Muro das Lamentaci\u00f3ns. No s\u00e9culo XXI, a maior parte da s\u00faa superficie foi absorbida polo barrio xudeu e non queda practicamente ningunha pegada da s\u00faa existencia.\nOrixes.\nSegundo relata o historiador do s\u00e9culo XV, Mujir al-Din al-'Ulaymi, o Barrio Marroqu\u00ed foi creado en 1193 polo fillo de Saladino, al-Malik al-Afdal, como un \"waqf\" dedicado aos marroqu\u00eds; al\u00ed fundou unha escola, a \"Afdaliyyah.\" M\u00e1is adiante, varios doantes marroqu\u00eds estend\u00e9rono grazas a varios \"waqfs\": en 1303, Umar ibn Abdullah ibn Abdun-Nabi al-Masmudi al-Mujarrad achegou unha doaz\u00f3n para crear unha \"zaouia\" (escola relixiosa) en beneficio dos marroqu\u00eds que resid\u00edan no barrio, e en 1320 Shuayb ibn Muhammad ibn Shuayb, neto do suf\u00ed andalus\u00ed Abu Madyan, doou fondos procedentes das s\u00faas terras de Ein Karem, nos arredores de Xerusal\u00e9n. En 1352, o mesmo rei mar\u00ednida Uthman I estableceu un waqf m\u00e1is pequeno, un Cor\u00e1n doado \u00e1 mesquita de Al-Aqsa, cun representante seu que deb\u00eda asegurarse de que fose lido con certa frecuencia.\nHistoria.\nO barrio foi dotado e habitado maioritariamente por persoas de ascendencia \"mugrab\u00ed\" que perpetraban a s\u00faa cultura a trav\u00e9s da s\u00faa gastronom\u00eda, a s\u00faa vestimenta e as s\u00faas tradici\u00f3ns. Co paso dos s\u00e9culos, perderon as s\u00faas particularidades para integrarse na sociedade palestina, sen que se puidese diferenciarlles no s\u00e9culo XX. S\u00f3 un\u00edalles as s\u00faas remotas orixes magreb\u00eds. Co tempo, un pequeno n\u00famero de escolas, instituci\u00f3ns cient\u00edficas e mesquitas foron establecidas, e al\u00ed alox\u00e1banse sacerdotes musulm\u00e1ns que serv\u00edan na Mesquita de Al-Aqsa. As oficinas do Gran muft\u00ed de Xerusal\u00e9n atop\u00e1banse no Barrio Marroqu\u00ed. Yasser Arafat viviu no barrio de 1933 a 1936.\nPero o que \u00eda determinar o futuro do barrio marroqu\u00ed era o seu lugar. As s\u00faas casas chegaban a s\u00f3 catro metros do Muro das Lamentaci\u00f3ns, un resto do Segundo Templo e importante destino de peregrinaci\u00f3ns dos xudeus. O acceso ao Muro fac\u00edase por un canell\u00f3n desde a r\u00faa King David, o que creaba \u00e1s veces tensi\u00f3ns entre os residentes e os visitantes xudeus, que reclamaban un acceso m\u00e1is espazoso e que se queixaban dos cantos dos almuec\u00edns e do ru\u00eddo dos ritos musulm\u00e1ns que se organizaban nun patio pr\u00f3ximo. Co auxe do sionismo moderno, esas tensi\u00f3ns agudiz\u00e1ronse.\nEn 1887, o bar\u00f3n Edmond James de Rothschild planeou comprar o barrio marroqu\u00ed para demolelo \"en honra e m\u00e9rito do pobo xudeu\". C\u00f3mpraa-venda foi valorada e aprobada polo gobernador otom\u00e1n de Xerusal\u00e9n, Rauf Pasha, e o gran muft\u00ed de Xerusal\u00e9n, Mohammed Tahir Husseini. A\u00ednda que a operaci\u00f3n gozase xa da autorizaci\u00f3n das m\u00e1is altas autoridades civ\u00eds e relixiosas, o proxecto foi apartado porque non se autorizou a construci\u00f3n de edificios na \u00e1rea despexada polas demolici\u00f3ns, s\u00f3 plantar \u00e1rbores. Ademais, os xudeus non ter\u00edan pleno control, polo que non poder\u00edan prohibir as actividades dos habitantes da zona que molestar\u00edan aos fieis, como transitar con mulas. Outros autores atrib\u00faen o fracaso do proxecto a disensi\u00f3ns internas entre os xudeus sobre as posibles reacci\u00f3ns adversas que a operaci\u00f3n suscitar\u00eda entre os \u00e1rabes.\nNos dous primeiros meses que seguiron a entrada do Imperio Otom\u00e1n na primeira guerra mundial, o gobernador turco de Xerusal\u00e9n, Zakey Bey, propuxo vender o Barrio Marroqu\u00ed, que constaba de 25 casas, aos xudeus para ampliar a \u00e1rea onde rezaban. Pediu unha suma de 20.000\u00a0\u00a3 que se utilizar\u00eda para reacoller \u00e1s familias musulm\u00e1s e crear un xard\u00edn p\u00fablico diante do muro. Pero os xudeus non ti\u00f1an fondos suficientes.\nEn 1918, o l\u00edder xudeu Chaim Weizmann enviou unha carta ao ministerio de Exteriores brit\u00e1nico, pedindo que se eliminase o barrio e que o muro se convertese nunha propiedade xud\u00eda. Pero os brit\u00e1nicos mantiveron o \"statu quo ante\", e o muro e o Barrio Marroqu\u00ed seguiron sendo unha propiedade waqf, \u00e1 vez que os xudeus manti\u00f1an o seu dereito a visitalo. Despois dos disturbios palestinos de 1929, o Reino Unido nomeou unha comisi\u00f3n, co consentimento das Naci\u00f3ns Unidas, para solucionar o problema. A comisi\u00f3n reafirmou o statu quo, a\u00ednda que puxo algunhas restrici\u00f3ns \u00e1s actividades que pod\u00edan desenvolverse na \u00e1rea: prohibir aos xudeus os rezos do Yom Kippur, que implicaban tocar o shofar, e aos musulm\u00e1ns realizar a cerimonia do Dhikr cerca do Muro ou causar molestias aos xudeus.\nDurante a guerra \u00e1rabe-israel\u00ed de 1948, as forzas \u00e1rabes e israel\u00eds loitaron na zona ata que estes \u00faltimos foron vencidos e expulsados xunto con 1.500 civ\u00eds xudeus que resid\u00edan no veci\u00f1o barrio xudeu. Despois de sufrir severas desfeitas polos combates, o barrio, do mesmo xeito que toda a Cidade Vella, pasou a depender de Xordania que a anexionou xunto con Cisxordania en 1950.\nDemolici\u00f3n.\nTres d\u00edas despois de que Israel capturase a Cidade Vella durante a Guerra dos Seis D\u00edas, na tarde do 10 de xu\u00f1o de 1967, os 650 habitantes do Barrio Marroqu\u00ed foron obrigados a abandonar as s\u00faas casas con s\u00f3 tres horas de antelaci\u00f3n. Os obreiros empezaron aquela mesma noite a derrubar o barrio que consist\u00eda en 135 casas, a mesquita al-Buraq, a zaouia Bou Medyan e outros edificios, con excepci\u00f3n dunha mesquita e unha zaouia que foron destru\u00eddas dous anos m\u00e1is tarde. A mesquita Sheikh Eid, unha das poucas mesquitas existentes da \u00e9poca de Saladino, foi tam\u00e9n destru\u00edda. Alg\u00fans habitantes neg\u00e1ronse a marchar ata que as s\u00faas casas empezaron a ser derrubadas, e unha anci\u00e1 morreu sepultada baixo os cascallos da s\u00faa casa.\nAs demolici\u00f3ns foron ordenadas polo alcalde de Xerusal\u00e9n, Teddy Kollek, que relatou os acontecementos na s\u00faa autobiograf\u00eda en 1978. Nunha carta dirixida \u00e1s Naci\u00f3ns Unidas, o goberno israel\u00ed afirmou que os motivos polos que se destru\u00edu o barrio era que o goberno xordano hab\u00eda convertido a zona nun barrio de chabolas (\"slum area\"). A prema coa que se procedeu a arrasar o barrio explicouse polo alto n\u00famero de peregrinos xudeus que se esperaban, os cales \u00edan poder rezar no Muro por primeira vez en 19 anos.\nCase un ano m\u00e1is tarde, o 18 de abril de 1968, o ministerio israel\u00ed do Tesouro expropiou oficialmente a \u00e1rea xunto co barrio xudeu, para destinala a uso p\u00fablico, e ofreceu 200 dinares a cada familia desprazada.\nTras a demolici\u00f3n do Barrio Marroqu\u00ed, a parte do Muro das Lamentaci\u00f3ns dedicada a rezos foi estendida cara ao sur, dobr\u00e1ndose a s\u00faa lonxitude de 28 a 60 metros, mentres que o espazo orixinal fronte ao muro ampli\u00e1base de 4 a 40 metros: a \u00e1rea pequena de 120\u00a0m\u00b2 diante do Muro converteuse nunha chaira (a \"Western Wall Praza\") que cobre os 20.000\u00a0m\u00b2 do desaparecido barrio marroqu\u00ed, cuxa localizaci\u00f3n \u00e9 utilizada como sinagoga ao aire libre."}
{"id": "441245", "revid": "98629", "url": "https://gl.wikipedia.org/wiki?curid=441245", "title": "\u00d3bolo de Caronte", "text": "\u00d3bolo de Caronte \u00e9 unha expresi\u00f3n relativa a unha moeda colocada dentro ou sobre a boca dos defuntos antes do seu soterramento, en diversas culturas da Antig\u00fcidade.\nFontes e extensi\u00f3n da tradici\u00f3n.\nAs fontes literarias gregas e romanas especifican que a moeda utilizada para este labor era un \u00f3bolo, e expl\u00edcano como un pagamento a Caronte, o barqueiro que conduc\u00eda as almas a trav\u00e9s do r\u00edo que divid\u00eda o mundo dos vivos do mundo dos mortos. Os achados arqueol\u00f3xicos destas moedas, que finalmente corresponden a diversas denominaci\u00f3ns (non s\u00f3 \u00f3bolos), foron considerados como \"os obxectos funerarios m\u00e1is sobranceiros da Antig\u00fcidade\".\nEste costume as\u00f3ciase primariamente asociado cos antigos gregos e romanos, a\u00ednda que tam\u00e9n se constata a s\u00faa existencia no Oriente Pr\u00f3ximo. Na Europa Occidental, tam\u00e9n se deu un uso similar de moedas en enterros en rexi\u00f3ns habitadas por celtas das culturas gala, hispana e brit\u00e1nicas e entre os pobos xerm\u00e1nicos da Antig\u00fcidade tard\u00eda e o comezo da era cristi\u00e1, con exemplos espor\u00e1dicos mesmo nos comezos do s\u00e9culo XX.\nA\u00ednda que a arqueolox\u00eda te\u00f1a demostrado que o mito reflicte un costume real, a colocaci\u00f3n de moedas cos mortos non era espec\u00edfica nin estaba limitada a unha \u00fanica moeda na boca do falecido. En moitos t\u00famulos, tabo\u00ed\u00f1as con follas de metal inscritas ou cruces de papel dourado substitu\u00edron a moeda nos comezos da era cristi\u00e1. Por outra banda, a presenza de acumulaci\u00f3ns de moedas en barcos funerarios xerm\u00e1nicos suxire un concepto an\u00e1logo.\nA frase \"\u00f3bolo de Caronte\" no sentido en que se utiliza na arqueolox\u00eda pode entenderse \u00e1s veces en referencia a un rito relixioso particular, a\u00ednda que en xeral se trata da idea de que os bens funerarios favorecen a pasaxe do defunto \u00e1 outra vida. En lat\u00edn, a alusi\u00f3n ao \u00f3bolo de Caronte se realiza \u00e1s veces coa palabra \"viaticum\"; \u00e9 dicir, \"sustento para a xornada\". A colocaci\u00f3n da moeda sobre a boca tam\u00e9n se ten explicado como un selo para protexer a alma do defunto ou evitar seu retorno.\nTerminolox\u00eda.\nA moeda de Caronte corresp\u00f3ndese habitualmente na literatura co \u00f3bolo (en grego: \"\u1f40\u03b2\u03bf\u03bb\u03cc\u03c2\" -\"obol\u00f3s\"-), unha das denominaci\u00f3ns b\u00e1sicas do sistema monetario da Antiga Grecia, que val\u00eda un sexto do dracma e que, en funci\u00f3n do padr\u00f3n utilizado, pod\u00eda ser de prata ou de cobre. Os gregos utilizaban adoito nos enterros unhas moedi\u00f1as co\u00f1ecidas como \"danake\" (\"\u03b4\u03b1\u03bd\u03ac\u03ba\u03b7\") ou outras pequenas denominaci\u00f3ns de moeda de ouro, prata, bronce ou cobre de uso local. Nas fontes literarias romanas, ref\u00edrense case sempre moedas de bronce ou cobre. Entre os s\u00e9culos VI e IV a. C., na rexi\u00f3n do Mar Negro us\u00e1banse moedas de baixo valor comunmente caracterizadas con puntas de frecha ou golfi\u00f1os, principalmente co prop\u00f3sito de \"intercambio local e para servir como \u00f3bolo de Caronte\". \u00c1s veces ref\u00edrese ao pagamento con termos alusivos \u00e1 \"tarifa do barco\" (grego: \"\u03bd\u03b1\u1fe6\u03bb\u03bf\u03bd\" -naulon-; lat\u00edn: \"naulum\"), \u00e1 \"tarifa por transporte\" (grego: \"\u03c0\u03bf\u03c1\u03b8\u03bc\u03ae\u03ca\u03bf\u03bd\" ou \"\u03c0\u03bf\u03c1\u03b8\u03bc\u03b5\u1fd6\u03bf\u03bd\" -porthmeion-) ou \u00e1 \"peaxe de navegaci\u00f3n\" (lat\u00edn: \"portorium\").\nA palabra \"naulon \"(\"\u03bd\u03b1\u1fe6\u03bb\u03bf\u03bd\") \u00e9 definida polo lexic\u00f3grafo da era cristi\u00e1 Hesiquio de Alexandr\u00eda como a moeda que se pon na boca dos mortos, en tanto que un dos significados que se d\u00e1 de \"danake\" (\"\u03b4\u03b1\u03bd\u03ac\u03ba\u03b7\") \u00e9 \"o \u00f3bolo para os mortos\". A Suda define o \"danake\" como unha moeda que tradicionalmente se soterra cos defuntos para lle pagar ao barqueiro a pasaxe polo r\u00edo Aqueronte,\u200b e explica tam\u00e9n a definici\u00f3n do termo grego \"porthmeion\" (\"\u03c0\u03bf\u03c1\u03b8\u03bc\u03ae\u03ca\u03bf\u03bd\") como unha tarifa do barqueiro, mediante unha cita do poeta Cal\u00edmaco, quen se refire ao costume de levar o \"porthmeion\" nas \"bocas resecas dos mortos\".\nO \u00f3bolo de Caronte como vi\u00e1tico.\nEn lat\u00edn, o \u00f3bolo de Caronte denom\u00ednase \u00e1s veces \"viaticum\" (\"vi\u00e1tico\"),\u200b que no uso coti\u00e1n ten o significado de \"provisi\u00f3n para unha viaxe\", o que abrangue os alimentos, os cartos e outras subministraci\u00f3ns. A mesma palabra p\u00f3dese referir \u00e1 ao subsidio outorgado aos despoxados dos seus bens e aos condenados ao exilio e, por extensi\u00f3n metaf\u00f3rica, \u00e1 preparaci\u00f3n para a morte \u00e1 fin da viaxe da vida.\u200b Cicer\u00f3n, no seu ensaio filos\u00f3fico \"Cato Maior de Senectute\" (44 a. de C.), fai que o interlocutor, Cat\u00f3n o Vello, ao falar da aproximaci\u00f3n \u00e1 morte, combine d\u00faas met\u00e1foras que remiten \u00e1 final dunha viaxe e \u00e1 madureza do froito:\nBase\u00e1ndose neste sentido metaf\u00f3rico de \"provisi\u00f3n para a viaxe \u00e1 morte\", o lat\u00edn eclesi\u00e1stico tomou o termo \"vi\u00e1tico\" para a tradici\u00f3n da eucarist\u00eda, na que se coloca na boca dunha persoa que est\u00e1 a morrer como unha provisi\u00f3n para a pasaxe da alma \u00e1 vida eterna.\u200b A evidencia literaria m\u00e1is antiga deste uso cristi\u00e1n para o vi\u00e1tico aparece no relato de Paulino de Nola sobre a morte de Santo Ambrosio en 397 d. de C.\u200b O \"Synodus Hibernensis\" do s\u00e9culo VII ofrece unha explicaci\u00f3n etimol\u00f3xica: \"a palabra vi\u00e1tico \u00e9 o nome de comu\u00f1\u00f3n, \u00e9 dicir, \"a custodia do cami\u00f1o\", porque garda a alma ata que se compareza ante o tribunal de Cristo\". Tom\u00e9 de Aquino explicou o termo como \"unha prefiguraci\u00f3n do froito de Deus, que estar\u00e1 na Terra Prometida, por mor do cal se chama vi\u00e1tico, xa que nos proporciona lo xeito de chegarmos al\u00ed\". A idea dos cristi\u00e1ns como \"viaxeiros na procura da salvaci\u00f3n\" aparece desde o principio nas \"Confessiones\" de Santo Agosti\u00f1o.\nUnha palabra equivalente a \"viaticum\" en grego \u00e9 \"ephodion \"(\"\u1f10\u03c6\u03cc\u03b4\u03b9\u03bf\u03bd\"). Coma o vi\u00e1tico, a palabra usouse na Antig\u00fcidade co significado de \"provisi\u00f3n para unha viaxe\" e, posteriormente, na literatura patr\u00edstica grega, para a eucarist\u00eda administrada no momento da morte.\nNa literatura cl\u00e1sica.\nAs fontes literarias greco-romanas desde o s\u00e9culo V a. de C. ao s\u00e9culo II d. de C. son consistentes na atribuci\u00f3n de catro caracter\u00edsticas ao \u00f3bolo de Caronte:\nOs epigramas gregos, que eran versi\u00f3ns literarias de epitafios, ref\u00edrense ao \"\u00f3bolo que paga a pasaxe do falecido\", e alg\u00fans deles ref\u00edrense a esta crenza para se burlar dela ou para a refutar. O satirista Luciano de Samosata afirma que Caronte recada \"un \u00f3bolo de todos que fan a viaxe cara a abaixo\". Nunha elex\u00eda de consolaci\u00f3n que fala dunha muller morta, o poeta Propercio expresa a finalidade da morte mediante o pagamento da moeda de bronce ao cobrador da peaxe infernal (\"portidor\"). Outros autores mencionan tam\u00e9n esta peaxe e, con frecuencia, os autores fan notar o baixo valor da moeda para p\u00f3r a \u00e9nfase en que a morte non fai distinci\u00f3n entre ricos e pobres; todos deben pagar o mesmo, xa que todos poden morrer, e os ricos non poden dispor de cantidades superiores para a morte:\nA incongruencia do pagamento do que \u00e9, en efecto, a admisi\u00f3n no Inferno alentou o seu tratamento c\u00f3mico ou sat\u00edrico, e a concepci\u00f3n de Caronte como un barqueiro que debe ser persuadido, ameazado ou subornado para facer o seu traballo parecer ser unha construci\u00f3n literaria que non se reflicte na arte cl\u00e1sica antiga. Alg\u00fans autores amosaron que en descrici\u00f3ns de Caronte do s\u00e9culo V a. de C. e nalg\u00fans vasos funerarios (l\u00e9citos) a s\u00faa presenza non \u00e9 ameazante e mesmo \u00e9 tranquilizadora, para guiar as mulleres, os adolescentes e os nenos para a o al\u00e9n. O humor, como na obra de Arist\u00f3fanes titulada \"As ras\", \"fai a viaxe para Hades menos ameazadora por referila explicitamente e trivializala\". Arist\u00f3fanes b\u00farlase da taxa, e un personaxe reclama que sexa Teseo quen o introduza, caracterizando o heroe ateniense no seu papel de organizador da cidade, como un bur\u00f3crata.\nLuciano satiriza o \u00f3bolo de Caronte no seu ensaio sobre os funerais:\nNoutro traballo sat\u00edrico de Luciano, os \"Di\u00e1logos da morte\", un personaxe chamado Menipo acaba de morrer e Caronte est\u00e1 a pedir o seu \u00f3bolo. Menipo rexeita facer o pagamento e, consecuentemente, entrar no mundo da morte, alegando:\nEvidencia arqueol\u00f3xica.\nO uso de moedas como enxoval funerario d\u00e1 conta dunha variedade de pr\u00e1cticas que achega d\u00fabidas sobre a exactitude do termo \"\u00f3bolo de Caronte\" como unha categor\u00eda interpretativa. Con todo, a expresi\u00f3n contin\u00faa a utilizarse, para suxerir o ritual ou a significaci\u00f3n relixiosa da moeda no contexto funerario.\nNos mundos grego e romano.\nAtop\u00e1ronse moedas en t\u00famulos gregos do s\u00e9culo V a. de C., pouco tempo despois da aparici\u00f3n da moeda en Grecia, e tam\u00e9n en achados do Imperio Romano do s\u00e9culo V d. de C., algunhas delas coa confirmaci\u00f3n de teren sido utilizadas como \u00f3bolo de Caronte, en lugares como a Pen\u00ednsula Ib\u00e9rica no oeste, na Gran Breta\u00f1a, cara ao norte, e no r\u00edo V\u00edstula, na actual Polonia, polo leste.\nAlgunhas mand\u00edbulas de caveiras achadas en t\u00famulos da Britania romana estaban tinguidas de verde por mor do contacto con moeda de cobre. Tam\u00e9n se atoparon moedas romanas en t\u00famulos anglosax\u00f3ns, frecuentemente perforadas para seren utilizadas como amuletos e ou colares. S\u00f3 arredor do 5 % ou o 10 % dos t\u00famulos co\u00f1ecidos da Antiga Grecia conti\u00f1an algunha moeda. Nalg\u00fans cemiterios de cremaci\u00f3n romanos, con todo, polo menos a metade dos t\u00famulos si que as presentaban. Moitas delas, se non a maior\u00eda, est\u00e1n relacionadas co mito do \u00f3bolo de Caronte.\nNo mundo cristi\u00e1n.\nO costume do \u00f3bolo de Caronte non s\u00f3 continuou na era cristi\u00e1, sen\u00f3n que foi cristianizado, de xeito que se seguiu introducindo unha moeda na boca dos falecidos nos enterramentos de rito cristi\u00e1n. Na Picard\u00eda, nun t\u00famulo merovinxio achouse unha moeda de Constantino, o primeiro emperador cristi\u00e1n, que fora utilizada como \u00f3bolo de Caronte. Na Britania, a pr\u00e1ctica foi moi frecuente entre os cristi\u00e1ns e persistiu mesmo ata a fin do s\u00e9culo XIX. O escritor folclorista Ronald Burn, en 1914, foi quen de atopar unha testemu\u00f1a en Gran Breta\u00f1a que vira unha moeda dun penique colocada na boca dun anci\u00e1n dentro de seu sarc\u00f3fago. En 1878, o papa P\u00edo IX foi sepultado cunha moeda. Esta pr\u00e1ctica foi tam\u00e9n amplamente documentada na Grecia moderna nos s\u00e9culos XIX e XX, onde a moeda se acompa\u00f1aba \u00e1s veces dunha chave.\nSignificaci\u00f3n relixiosa.\nNa arte funeraria grega e romana aparecen adoito os barcos como representaci\u00f3n dunha viaxe \u00e1s Illas Afortunadas ou dos benaventurados, e un sarc\u00f3fago do s\u00e9culo II atopado en Velletri, preto de Roma, incl\u00fae o barco de Caronte entre os seus temas.\nNas manifestaci\u00f3ns folcl\u00f3ricas gregas que se mante\u00f1en na Idade Moderna (como Caronte o demo da morte), comb\u00ednanse a viaxe polo mar e o cruzamento do r\u00edo, e a alma \u00e9 ref\u00e9n de piratas, talvez unha representaci\u00f3n dos remeiros, que requiren un rescate para a s\u00faa liberaci\u00f3n.\nO mito da pasaxe \u00e1 outra vida como unha viaxe ou un cruzamento non \u00e9 exclusivo da crenza grecorromana nin da cultura indoeuropea no seu conxunto, xa que se d\u00e1 tam\u00e9n na relixi\u00f3n do Antigo Exipto e noutras \u00e1reas culturais que non gardan relaci\u00f3n cultural. O barqueiro dos mortos aparece en diversas culturas sen relaci\u00f3n ningunha con Grecia nin entre elas. Prop\u00faxose un modelo equivalente a Caronte en Sumeria, e a figura ten tam\u00e9n posibles antecedentes entre os exipcios. E, loxicamente, s\u00f3 cando a moeda entra en uso com\u00fan se introduce a idea do pagamento, a\u00ednda que as moedas xa se colocaban nas tumbas antes da aparici\u00f3n do mito de Caronte na literatura.\nPor mor da grande diversidade de crenzas relixiosas no mundo grecorromano, e debido a que as relixi\u00f3ns mist\u00e9ricas, que se centraban m\u00e1is na vida futura e pola salvaci\u00f3n, lle deron m\u00e1is valor ao segredo e ao co\u00f1ecemento arcano, non se constru\u00edu unha \u00fanica teor\u00eda que explique o \u00f3bolo de Caronte. Franz Cumont considerou os numerosos exemplos atopados en tumbas romanas como \"evidencia de nada m\u00e1is ca un rito tradicional que as persoas realizaban, sen lle dar un significado definido\". O uso dunha moeda neste rito parece depender non s\u00f3 do mito de Caronte, sen\u00f3n tam\u00e9n doutras tradici\u00f3ns relixiosas e m\u00edsticas que fan unha asociaci\u00f3n entre a riqueza e o inframundo.\nNa arte das idades Moderna e Contempor\u00e1nea.\nMalia ter sido o de Caronte un tema popular da arte, sinaladamente no s\u00e9culo XIX, o acto do pagamento representouse con menos frecuencia. A pintura \"Charon and Psyche\", de John R. S. Stanhope, que viu a luz ca. 1883, constit\u00fae unha excepci\u00f3n. A historia de Cupido e Psique atopou varias expresi\u00f3ns entre os artistas prerrafaelitas e os seus compa\u00f1eiros na literatura, e Stanhope, mentres que choraba a morte do seu \u00fanico fillo, produciu unha serie de obras relacionadas coa outra vida. \u00c9 probable que os seus traballos sobre Psique se baseasen no poema en prosa de William Morris, que era unha recreaci\u00f3n do de Apuleio. Na visi\u00f3n de Stanhope, o barqueiro \u00e9 unha figura calmada e patriarcal, m\u00e1is acorde co Caronte do \"lekythoi\" grego arcaico que o temible antagonista que adoita atoparse na arte e na literatura da era cristi\u00e1.\nO artista contempor\u00e1neo Bradley Platz estende o tema do \u00f3bolo de caronte como xantar de vi\u00e1tico no seu \u00f3leo sobre lenzo \"Charon and the Shades\" (2007). Nesta representaci\u00f3n, Caronte \u00e9 unha figura encarapuchada e sen rostro da morte; a alma transportada regurxita unha corrente de moedas de ouro mentres que os pobres loitan e imploran na ribeira. A pintura foi concibida para un espect\u00e1culo en que os artistas deb\u00edan reunir unha figura mitol\u00f3xica e unha icona da cultura pop, elixidos ao chou. A alma, na reinterpretaci\u00f3n de Platz, \u00e9 a cuestionada celebridade Nicole Richie, \"como s\u00edmbolo xeral da celebridade moderna e a riqueza\". Neste sentido, sinala o artista: \"ela est\u00e1 representada seca e mirrada, con pouca beleza f\u00edsica, pero cunha grande cantidade de ouro\" que lle xorde da s\u00faa boca."}
{"id": "441254", "revid": "89787", "url": "https://gl.wikipedia.org/wiki?curid=441254", "title": "Lingua ind\u00edxena", "text": "Lingua ind\u00edxena \u00e9 un denominaci\u00f3n que reciben moitas linguas, mais sobre a que non existe unha categorizaci\u00f3n clara.\nPara a ling\u00fcista Y\u00e1snaya Elena Aguilar Gil \u00e9 calquera lingua cuxa poboaci\u00f3n e territorio non alcanzou a formar o seu propio pa\u00eds e, polo tanto, sempre \u00e9 precaria fronte a calquera lingua que utilice o Estado."}
{"id": "441255", "revid": "5132", "url": "https://gl.wikipedia.org/wiki?curid=441255", "title": "KK Dynamic", "text": "O Ko\u0161arka\u0161ki klub Dynamic (en serbio cir\u00edlico: \u041a\u043e\u0448\u0430\u0440\u043a\u0430\u0448\u043a\u0438 \u043a\u043b\u0443\u0431 \u0414\u0438\u043d\u0430\u043c\u0438\u043a), tam\u00e9n co\u00f1ecido por motivos de patrocinio como Dynamic Balkan Bet. \u00e9 un club profesional de baloncesto serbio. Actualmente compite na Ko\u0161arka\u0161ka liga Srbije, a m\u00e1xima categor\u00eda do baloncesto serbio. O Dynamic xoga os seus partidos como local na Hala Ranko \u017deravica, un pavill\u00f3n inaugurado en 1968 con capacidade para \u00a00500 espectadores.\nHistoria.\nO Ko\u0161arka\u0161ki klub Dynamic foi fundado en marzo de 2015 en Belgrado, capital de Serbia. Un dos seus fundadores foi Miroslav Nikoli\u0107, ex-adestrador de equipos como o Partizan, Crvena zvezda ou Budu\u0107nost. No seu debuta na Segunda Divisi\u00f3n de Serbia foi quen de ocupar o primeiro lugar, ascendendo \u00e1 Primeira Divisi\u00f3n para a temporada 2016\u221217. Foi, ademais, un dos equipos que competiron na primeira edici\u00f3n da Segunda Divisi\u00f3n da Liga do Adri\u00e1tico."}
{"id": "441261", "revid": "23204", "url": "https://gl.wikipedia.org/wiki?curid=441261", "title": "Y\u00e1snaya Elena Aguilar Gil", "text": "Y\u00e1snaya Elena Aguilar Gil, nada en San Pedro y San Pablo Ayutla (Sierra Mixe) o 16 de outubro de 1981, \u00e9 unha escritora, ling\u00fcista, tradutora e activista mixe.\nTraxectoria.\nColabora en proxectos sobre a divulgaci\u00f3n da diversidade ling\u00fc\u00edstica.\nParticipou en libros como \"El futuro es hoy: ideas radicales para M\u00e9xico\" (2018) e \"Tsunami\" (2018)."}
{"id": "441293", "revid": "89787", "url": "https://gl.wikipedia.org/wiki?curid=441293", "title": "Dirty Rotten Imbeciles", "text": "Dirty Rotten Imbeciles (abreviado como D.R.I.) \u00e9 unha banda estadounidense de crossover thrash formada en Houston, Texas en 1982. No presente est\u00e1 composta por dous dos seus membros fundadores, o vocalista Kurt Brecht e o guitarrista Spike Cassidy, ademais do bater\u00eda Rampy e o baixista Greg Orr.\nD.R.I. nunca chegou ao gran p\u00fablico, pero a integraci\u00f3n das s\u00faas ra\u00edces hardcore punk con influencias thrash metal foi un catalizador estil\u00edstico para os seus contempor\u00e1neos (destacando Suicidal Tendencies, Corrosion of Conformity, Stormtroopers of Death, Cro-Mags, Nuclear Assault e Cryptic Slaughter), xunto aos que \u00e9 considerada como unha das principais pioneiras do que posteriormente se chamar\u00eda \"crossover thrash\".\nAta a data D.R.I. publicou sete \u00e1lbums de estudio. A pesar de non editar ning\u00fan disco dende \"Full Speed Ahead\" en 1995, a banda continuou xirando case cada ano, estando en hiato de xeito intermitente, destacando o per\u00edodo entre 2004 e 2009, cando a Cassidy diagnostic\u00e1ronlle un cancro de colon. Durante anos falouse dun oitavo \u00e1lbum de D.R.I. sen que a\u00ednda se materializase. Por\u00e9n, o grupo lanzou un EP con material novo, \"But Wait...There's More!, en xu\u00f1o de 2016."}
{"id": "441295", "revid": "865", "url": "https://gl.wikipedia.org/wiki?curid=441295", "title": "D.R.I.", "text": ""}
{"id": "441298", "revid": "75439", "url": "https://gl.wikipedia.org/wiki?curid=441298", "title": "Frontier Records", "text": "Frontier Records \u00e9 un selo discogr\u00e1fico independente iniciado no ano 1980 en Sun Valley, Os \u00c1nxeles por Lisa Fancher, unha antiga empregada de Bomp! Records e escritora do libreto do primeiro \u00e1lbum de The Runaways.\nHistoria.\nFrontier Records tivo o seu primeiro \u00e9xito coa publicaci\u00f3n do \u00e1lbum de Circle Jerks \"Group Sex\" en 1980. O selo editou discos de bandas como Suicidal Tendencies, American Music Club, Heatmiser, Redd Kross, Thin White Rope, T.S.O.L., Christian Death e Young Fresh Fellows, entre outros.\nO 7 de novembro de 2010 Frontier Records organizou unha festa polo seu 30 aniversario no Echoplex dos \u00c1nxeles que contou cunha reuni\u00f3n da banda seminal de punk rock Middle Class, sendo a s\u00faa primeira actuaci\u00f3n en case tres d\u00e9cadas. The Adolescents, Rikk Agnew, T.S.O.L., Avengers e Flyboys tam\u00e9n actuaron na festa."}
{"id": "441302", "revid": "56817", "url": "https://gl.wikipedia.org/wiki?curid=441302", "title": "SideOneDummy Records", "text": "SideOneDummy Records \u00e9 un selo discogr\u00e1fico independente baseado nos \u00c1nxeles. Foi fundado en 1995 por Bill Armstrong e Joe Sib. O selo comezou como un xeito para eles de publicar m\u00fasica das bandas dos seus amigos. As\u00ed SideOneDummy lanzou as carreiras de grupos como The Gaslight Anthem, Flogging Molly, Gogol Bordello, Title Fight e outros. Dende 1998, SideOneDummy Records ven editando tam\u00e9n o \u00e1lbum recompilatorio anual da \"Warped Tour\", que conta con m\u00fasica das bandas que act\u00faan ese ano na xira."}
{"id": "441306", "revid": "75491", "url": "https://gl.wikipedia.org/wiki?curid=441306", "title": "Darrun Hilliard", "text": "Darrun Hilliard II, nado o 13 de abril de 1993 en Bethlehem, Pensilvania, \u00e9 un xogador estadounidense de baloncesto profesional que xoga no Maccabi Tel Aviv BC da Ligat HaAl israel\u00ed.\nTraxectoria profesional.\nO 25 de xu\u00f1o de 2015, Hilliard foi seleccionado na 38\u00aa posici\u00f3n do Draft da NBA de 2015 polos Detroit Pistons. Tras facer 9.3 puntos por encontro na Liga de Ver\u00e1n de Orlando, o 20 de xullo de 2015 asinou un contrato de tres anos cos Pistons.\nO 11 de setembro de 2017, Hilliard asinou cos San Antonio Spurs.\nO 13 de agosto de 2018, Hilliard asinou un contrato dun ano co Saski Baskonia da Liga ACB.\nO 3 de xullo de 2019, Hilliard asinou un contrato dun ano co PBC CSKA Moscova da VTB United League.\nO 16 de xullo de 2021, anunciouse a fichaxe de Hilliard por unha tempada polo FC Bayern M\u00fcnchen da Basketball Bundesliga."}
{"id": "441307", "revid": "7523", "url": "https://gl.wikipedia.org/wiki?curid=441307", "title": "Marcus Eriksson", "text": "Marcus Per Eriksson, nado o 5 de decembro de 1993 en Uppsala, \u00e9 un xogador sueco de baloncesto profesional que xoga no Alba Berlin da Basketball Bundesliga.\nTraxectoria profesional.\nEriksson fixo o seu debut coma profesional no B\u00e0squet Manresa da Liga ACB. En 2011, asinou co FC Barcelona, e nas d\u00faas primeiras tempadas xogou principalmente co seu equipo filial. Na tempada 2013-14, regresou a Manresa cedido polo Barcelona unha tempada.\nO 25 de xu\u00f1o de 2015, Eriksson foi seleccionado polos Atlanta Hawks na 50\u00aa posici\u00f3n do Draft da NBA de 2015.\nO 11 de xullo de 2017, anunciouse a s\u00faa fichaxe polo CB Gran Canaria."}
{"id": "441308", "revid": "98629", "url": "https://gl.wikipedia.org/wiki?curid=441308", "title": "Thanasis Antetokounmpo", "text": "Athanasios \"Thanasis\" Antetokounmpo, nado o 18 de xullo de 1992 en Atenas, \u00e9 un xogador grego de baloncesto profesional que xoga nos Milwaukee Bucks da National Basketball Association (NBA). \u00c9 o irm\u00e1n m\u00e1is vello de Giannis Antetokounmpo, ala dos Milwaukee Bucks, e de Kostas Antetokounmpo, ala-pivote dos Dallas Mavericks.\nTraxectoria profesional.\nO 26 de xu\u00f1o de 2014, Antetokounmpo foi seleccionado polos New York Knicks na 51\u00aa posici\u00f3n do Draft da NBA de 2014. O 3 de novembro de 2014, fichou polos Westchester Knicks, afiliado dos New York Knicks na NBA G League. Fixo o seu debut na NBA o 29 de xaneiro de 2016, anotando dous puntos en dous minutos contra os Phoenix Suns.\nO 8 de agosto de 2016, Antetokounmpo asinou co MoraBanc Andorra da Liga ACB.\nO 11 de xullo de 2017, asinou un contrato de dous anos co Panathinaikos BC grego.\nO 16 de xullo de 2019, Antetokounmpo asinou cos Milwaukee Bucks, reun\u00edndose co seu irm\u00e1n Giannis."}
{"id": "441319", "revid": "23204", "url": "https://gl.wikipedia.org/wiki?curid=441319", "title": "Ves\u00edcula sin\u00e1ptica", "text": "As ves\u00edculas sin\u00e1pticas ou ves\u00edculas de neurotransmisor son ves\u00edculas presentes nas neuronas que almacenan varios neurotransmisores que son liberados na sinapse. A liberaci\u00f3n est\u00e1 regulada por unha canle de calcio dependente de voltaxe. As ves\u00edculas son esenciais para propagar o impulso nervioso entre neuronas e est\u00e1n sendo constantemente xeradas pola c\u00e9lula. A \u00e1rea do ax\u00f3n que cont\u00e9n grupos de ves\u00edculas \u00e9 o terminal ax\u00f3nico ou \"bot\u00f3n terminal\". En cada bot\u00f3n poden libberarse ata unhas 130 ves\u00edculas nun per\u00edodo de dez minutos de estimulaci\u00f3n a 0,2\u00a0Hz. No c\u00f3rtex visual do cerebro humano, as ves\u00edculas sin\u00e1pticas te\u00f1en un di\u00e1metro medio de 39,5\u00a0nan\u00f3metros (nm) cunha desviaci\u00f3n est\u00e1ndar de 5,1\u00a0nm.\nEstrutura.\nAs ves\u00edculas sin\u00e1pticas son relativamente simples porque s\u00f3 caben un limitado n\u00famero de prote\u00ednas dentro dunha esfera de 40\u00a0nm de di\u00e1metro. As ves\u00edculas purificadas te\u00f1en unha proporci\u00f3n prote\u00edna:fosfol\u00edpido de 1:3 cunha composici\u00f3n de l\u00edpidos de 40% de fosfatidilcolina, 32% de fosfatidiletanolamina, 12% de fosfatidilserina, 5% de fosfatidilinositol e 10% de colesterol.\nAs ves\u00edculas sin\u00e1pticas conte\u00f1en d\u00faas clases de compo\u00f1entes obrigatorios: prote\u00ednas de transporte implicadas na captaci\u00f3n do neurotransmisor e prote\u00ednas de tr\u00e1fico que participan na exocitose da ves\u00edcula sin\u00e1ptica e na s\u00faa reciclaxe.\nA estequiometr\u00eda do movemento de diferentes neurotransmisores a unha ves\u00edcula d\u00e1se na seguinte t\u00e1boa:\nRecentemente, descubriuse que as ves\u00edculas sin\u00e1pticas tam\u00e9n conte\u00f1en pequenas mol\u00e9culas de ARN, inclu\u00edndo fragmentos de ARN transferente, fragmentos de ARN Y e microARN. Este descubrimento crese que ter\u00e1 un grande impacto no estudo das sinapses qu\u00edmicas.\nEfectos das neurotoxinas.\nAlgunhas neurotoxinas, como a batracotoxina, s\u00e1bese que destr\u00faen as ves\u00edculas sin\u00e1pticas. A toxina tet\u00e1nica dana as prote\u00ednas de membrana asociadas a ves\u00edculas (VAMP), un tipo de v-SNARE, mentres que a toxina bot\u00falica dana as t-SNARES e v-SNARES e as\u00ed inhibe a transmisi\u00f3n sin\u00e1ptica. Unha toxina de ara\u00f1as chamada alfa-latrotoxina \u00fanese \u00e1s neurexinas, danando as ves\u00edculas e causando unha liberaci\u00f3n masiva de neurotransmisores.\nConxuntos de ves\u00edculas.\nAs ves\u00edculas da terminal nerviosa poden agruparse en tres conxuntos: as ves\u00edculas liberables doadamente, as ves\u00edculas de reciclaxe, e as ves\u00edculas de reserva. Estes tres conxuntos dist\u00ednguense pola s\u00faa funci\u00f3n e posici\u00f3n no terminal nervioso. O conxunto de ves\u00edculas liberables doadamente atracan na membrana plasm\u00e1tica, polo que son as primeiras que se liberan durante a estimulaci\u00f3n. Tr\u00e1tase de ves\u00edculas pequenas que se esgotan rapidamente. O conxunto de ves\u00edculas de reciclaxe est\u00e1n pr\u00f3ximas \u00e1 membrana e adoitan ser cicladas con moderada estimulaci\u00f3n, de modo que a proporci\u00f3n de ves\u00edculas liberadas \u00e9 a mesma ou inferior que a a velocidade de formaci\u00f3n de ves\u00edculas. Estas son m\u00e1is grandes que as que se liberan doadamente, pero tardan m\u00e1is tempo en ser mobilizadas. O conxunto de ves\u00edculas de reserva comprende ves\u00edculas que non son liberadas en condici\u00f3ns normais. Este conxunto de reseva pode ser bastante grande (~50%) en neuronas que crecen sobre un substrato de vidro, pero \u00e9 moi pequeno ou est\u00e1 ausente nas sinapses maduras en tecido cerebral intacto.\nFisiolox\u00eda.\nO ciclo das ves\u00edculas sin\u00e1pticas.\nOs eventos do ciclo das ves\u00edculas sin\u00e1ptias poden dividirse en varios pasos clave:\nOs compo\u00f1entes da ves\u00edcula sin\u00e1ptica son dirixidos inicialmente \u00e1 sinapse utilizando prote\u00ednas da familia das prote\u00ednas motoras cinesinas. No verme \"Caenorhabditis elegans\" o principal motor para as ves\u00edculas sin\u00e1pticas \u00e9 UNC-104. Tam\u00e9n hai probas de que outras prote\u00ednas como UNC-16/Sunday Driver regulan o uso de motores de transorte das ves\u00edculas sin\u00e1pticas.\nUnha vez na sinapse, as ves\u00edculas sin\u00e1pticas c\u00e1rganse cun neurotransmisor. A carga do neurotransmisor \u00e9 un proceso activo para o que c\u00f3mpre un transportador do neurotransmisor e unha ATPase bomba de prot\u00f3ns que proporciona un gradiente electroqu\u00edmico. Estes transportadores son selectivos para diferentes clases de transmisores. Ata agora describ\u00edronse os xenes unc-17 e unc-47 e os seus mutantes, que codifican o transportador de acetilcolina vesicular e o transportador de GABA vesicular en \"C. elegans\".\nAs ves\u00edculas sin\u00e1pticas cargadas deben atracar preto dos sitios de liberaci\u00f3n, pero o atraqaue \u00e9 unha etapa do ciclo da que se sabe pouco. Identific\u00e1ronse moitas prote\u00ednas ou ves\u00edculas sin\u00e1pticas nos sitios de liberaci\u00f3n; por\u00e9n, ningunha das interacci\u00f3ns identificadas entre as prote\u00ednas da ves\u00edcula e as prote\u00ednas do sitio de liberaci\u00f3n poden explicar a fase de atraque do ciclo. Os mutantes nas prote\u00ednas rab-3 e unc-18 alteran o atraque das ves\u00edculas ou a organizaci\u00f3n das ves\u00edculas nos sitios de liberaci\u00f3n, pero non distorsionan completamente o atraque. As prote\u00ednas SNARE non parecen estar implica&lt;das na etapa de atraque do ciclo.\nDespois de que as ves\u00edculas sin\u00e1pticas atracan inicialmente, deben ser cebados antes de que poidan empezar a fusionarse. O cebado prepara a ves\u00edcula sin\u00e1ptica polo que poden fusionarse rapidamente en resposta ao influxo de calcio. Este paso de cebado p\u00e9nsase que implica a formaci\u00f3n de complexos de SNARE parcialmente ensamblados. Neste evento participan as prote\u00ednas Munc13, RIM e RIM-BP. P\u00e9nsase que Munc13 estimula o cambio que experimenta a t-SNARE sintaxina desde unha conformaci\u00f3n pechada a unha conformaci\u00f3n aberta, que estimula a ensamblaxe de complexos v-SNARE/t-SNARE. RIM tam\u00e9n parece regular o cebado, pero non \u00e9 esencial para este paso.\nAs ves\u00edculas cebadas fusi\u00f3nanse rapidamente en resposta aos aumentos de calcio no citoplasma. Este evento de fusi\u00f3n p\u00e9nsase que est\u00e1 mediado directamente polas SNARE e impulsado pola enerx\u00eda proporcionada pola ensamblaxe das SNARE. O sensor de calcio que desencadea este evento \u00e9 a prote\u00edna da ves\u00edcula sin\u00e1ptica que se une ao calcio sinaptotagmina. A capacidade das SNARE de mediar a fusi\u00f3n de maneira dependente do calcio foi reconstru\u00edda recentemente in vitro. De maneira consistente co feito de que as SNARE son esenciais para o proceso de fusi\u00f3n, os mutantes de v-SNARE e t-SNARE de \"C. elegans\" son letais. De xeito similar, os mutantes de \"Drosophila\" e os ratos knockout indican que estes SNARE desempe\u00f1an un papel fundamental na exocitose sin\u00e1ptica.\nExplica a recaptaci\u00f3n de ves\u00edculas sin\u00e1pticas no modelo de fusi\u00f3n por contacto total. Por\u00e9n, outros estudos acumularon probas que suxiren que este tipo de fusi\u00f3n e endocitose non se produce sempre.\nReciclaxe das ves\u00edculas.\nP\u00e9nsase que hai dous mecanismos de acci\u00f3n principais responsables da reciclaxe das ves\u00edculas sin\u00e1pticas: a fusi\u00f3n por colapso total e o m\u00e9todo \"bicar e correr\" (\"kiss-and-run\" na literatura inglesa). Ambos os mecanismos empezan coa formaci\u00f3n do poro sin\u00e1ptico que libera un transmisor no espazo extracelular. Despois da liberaci\u00f3n do neurotransmisor, o poro pode dilatarse completamente de modo que a ves\u00edcula se colapse completamente na membrana sin\u00e1ptica, ou pode pecharse rapidamente e evaxinarse da membrana para xerar a fusi\u00f3n de tipo \"bicar e correr\".\nFusi\u00f3n por colapso total.\nDemostrouse que os per\u00edodos de intensa estimulaci\u00f3n na sinapse neural fan diminu\u00edr a cantidade de ves\u00edculas e incrementan a capacitancia celular e \u00e1rea superficial. Isto indica que despois de que as ves\u00edculas sin\u00e1pticas liberan o seu cargamento, fusi\u00f3nanse coa membrana plasm\u00e1tica e pasan a formar parte dela. Heuser e Reese, etiquetaron as ves\u00edculas sin\u00e1pticas con HRP (peroxidase do ravo picante) e encontraron que porci\u00f3ns da membrana plasm\u00e1tica nas uni\u00f3ns musculares da ra eran captadas pola c\u00e9lula e convertidas de novo en ves\u00edculas sin\u00e1pticas. Os estudos realizados suxiren que todo o ciclo de exocitose, recuperaci\u00f3n e reformaci\u00f3n das ves\u00edculas sin\u00e1pticas faise en menos dun minuto.\nNa fusi\u00f3n por colapso total, a ves\u00edcula sin\u00e1ptica fusi\u00f3nase e queda incorporada \u00e1 membrana plasm\u00e1tica. A formaci\u00f3n da nova membrana \u00e9 un proceso mediado por prote\u00ednas e s\u00f3 pode ocorrer baixo cerras condici\u00f3ns. Despois dun potencial de acci\u00f3n, o Ca2+ inunda a membrana presin\u00e1ptica. O Ca2+ \u00fanese a prote\u00ednas espec\u00edficas no citoplasma, un dos cales \u00e9 a sinaptotagmina, que \u00e1 s\u00faa vez desencadea a fusi\u00f3n completa da ves\u00edcula sin\u00e1ptica coa membrana celular. Esta fusi\u00f3n completa do poro \u00e9 axudada polas prote\u00ednas SNARE. Isto desencadea o atraque mediado por unha gran familia de prote\u00ednas da ves\u00edcula sin\u00e1ptica de maneira dependente do ATP. Coa axuda da sinaptobrevina da ves\u00edcula sin\u00e1ptica, o complexo de t-SNARE da membrana, constitu\u00eddo por sintaxina e SNAP-25, pode atracar, cebar e fusionar a ves\u00edcula sin\u00e1ptica na membrana.\nO mecanismo que est\u00e1 detr\u00e1s da fusi\u00f3n por colapso total \u00e9 a diana para as toxinas do botulismo e o t\u00e9tano. A toxina bot\u00falica ten unha actividade de protease que degrada a prote\u00edna SNAP-25. A prote\u00edna SNAP-25 \u00e9 necesaria para a fusi\u00f3n de ves\u00edculas que libera neurotransmisores, en especial a acetilcolina. A toxina bot\u00falica esencialmente cliva estas prote\u00ednas SNARE, e ao facelo, impide que as ves\u00edculas sin\u00e1pticas se fusionen coa membrana sin\u00e1ptica celular e liberen os seus neurotransmisores. A toxina tet\u00e1nica segue unha v\u00eda similar, pero atacando a prote\u00edna sinaptobrevina na ves\u00edcula sin\u00e1ptica. \u00c1 s\u00faa vez, estas neurotoxinas impiden que as ves\u00edculas sin\u00e1pticas realicen unha fusi\u00f3n por colapso total. Se este mecanismo non funciona, poden ocorrer espasmos musculares, par\u00e1lise e a morte.\n\"Bicar e correr\".\nO segundo mecanismo polo cal se reciclan as ves\u00edculas sin\u00e1pticas denom\u00ednase fusi\u00f3n de \"bicar e correr\" (\"kiss and run\"). Neste caso, a ves\u00edcula sin\u00e1ptica \"bica\" a membrana plasm\u00e1tica, abrindo un pequeno poro a trav\u00e9s do cal se liberar\u00e1 o seu cargamento de neurotransmisores, despois p\u00e9chase o poro e a ves\u00edcula \u00e9 reciclada cara ao interior da c\u00e9lula. O mecanismo de \"bicar e correr\"\" foi un asunto moi debatido. Observ\u00e1ronse e rexistr\u00e1ronse os seus efectos; por\u00e9n a raz\u00f3n que est\u00e1 detr\u00e1s do seu uso en oposici\u00f3n coa fusi\u00f3n por colapso total est\u00e1 a\u00ednda sendo explorada. Especulouse que o modo de \"bicar e correr\" empr\u00e9gase a mi\u00fado para conservar fontes de ves\u00edculas escasas e util\u00edzase para responder a impulsos de alta frecuencia. Os experimentos mostraron que os eventos de \"bicar e correr\" ocorren realmente. Foron observados primeiro por Katz e del Castillo, e despois observouse que o mecanismo de \"bicar e correr\" era diferente da fusi\u00f3n por colapso total porque a capacitancia celular non se incrementaba nos eventos de \"bicar e correr\". Isto reforza a idea dun mecanismo de tipo \"bicar e correr\": a ves\u00edcula sin\u00e1ptica libera o seu cargamento e despois sep\u00e1rase da membrana.\nModulaci\u00f3n.\nAs c\u00e9lulas parecen ter polo menos dous mecanismos para a reciclaxe da membrana. En certas condici\u00f3ns, as c\u00e9lulas poden cambiar dun mecanismo a outro. A lenta fusi\u00f3n por colapso total convencional predomina na membrana sin\u00e1ptica cando os niveis de Ca2+ son baixos, e o mecanismo r\u00e1pido de \"bicar e correr\" \u00e9 o que se realiza cando os niveis de Ca2+ son altos.\nAles \"et al.\" mostraron que as concentraci\u00f3ns elevadas de i\u00f3n calcio extracelular cambian o modo preferido de reciclaxe e liberaci\u00f3n de ves\u00edculas sin\u00e1pticas ao mecanismo de \"bicar e correr\" de maneira dependente da concentraci\u00f3n de calcio. Prop\u00faxose que durante a secreci\u00f3n de neurotransmisores nas sinapses, o modo de exocitose \u00e9 modulado polo calcio para alcanzar as condici\u00f3ns \u00f3ptimas para a exocitose e endocitose acopladas segundo a actividade sin\u00e1ptica.\nA evidencia experimental suxire que o modo \"bicar e correr\" \u00e9 o modo dominente de liberaci\u00f3n sin\u00e1ptica ao inicio dos trens de est\u00edmulos. Neste contexto, o \"bicar e correr\" sup\u00f3n unha alta probabilidade de liberaci\u00f3n de ves\u00edculas. A incidencia do \"bicar e correr\" \u00e9 tam\u00e9n incrementada polo r\u00e1pido disparo de impulsos e estimulaci\u00f3n da neurona, o que indica que a cin\u00e9tica deste tipo de liberaci\u00f3n \u00e9 m\u00e1is r\u00e1pida que outras formas de liberaci\u00f3n de ves\u00edculas.\nHistoria.\nCoa aparici\u00f3n da microscopia electr\u00f3nica a inicios da d\u00e9cada de 1950, atopouse que as terminacions nerviosas conti\u00f1an un gran n\u00famero de ves\u00edculas transparentes aos electr\u00f3ns. O termo ves\u00edcula sin\u00e1ptica foi utilizado por primeira vez por De Robertis e Bennett en 1954. Pouco despois atopouse que a liberaci\u00f3n de transmisores na uni\u00f3n neuromuscular nas ras induc\u00eda potenciais de placa final miniatura postsin\u00e1pticos que foron adscritos \u00e1 liberaci\u00f3n de paquetes discretos de neurotransmisores (cuantos) desde a terminal nerviosa presin\u00e1ptica. Era, pois, razoable hipotetizar que a substancia transmisora (acetilcolina) estaba contida dentro das ves\u00edculas, as cales liberar\u00edan o seu contido por un mecanismo secretor no espazo sin\u00e1ptico (hip\u00f3tese da ves\u00edcula).\nFaltaba por demostrar que o neurotransmisor acetilcolina estaba realmente contido nas ves\u00edculas sin\u00e1pticas. Uns dez anos despois, a aplicaci\u00f3n de t\u00e9cnicas de fraccionamento subcelular ao tecido cerebral permitiu o illamento de terminaci\u00f3ns nerviosas (sinaptosomas), e das propias ves\u00edculas sin\u00e1pticas do cerebro de mam\u00edferos. Este traballo realizouse pola competencia entre dous laboratorios, o de Victor P. Whittaker no Instituto de Fisiolox\u00eda Animal, Consello de Investigaci\u00f3n Agr\u00edcola, Babraham, Cambridge, Reino Unido e o de Eduardo de Robertis no Instituto de Anatom\u00eda Xeral e Embriolox\u00eda, Facultade de Medicina, Universidade de Buenos Aires, Arxentina. O traballo de Whittaker que demostraba a presenza de acetilcolina nas fracci\u00f3ns vesiculares de cerebro de coello de Indias foi publicado como resumo en 1960 e despois con m\u00e1is detalle en 1963 e 1964, e o artigo do grupo de de Robertis que demostraba un enriquecemento de acetilcolina unida nas fracci\u00f3ns das ves\u00edculas sin\u00e1pticas de cerebro de rata apareceu en 1963. Ambos os grupos liberaron ves\u00edculas sin\u00e1pticas de sinaptosomas illados por shock osm\u00f3tico. Estimouse orixinalmente que o contido de acetilcolina dunha ves\u00edcula estaba entre 1000 e 2000 mol\u00e9culas. Posteriores traballos identificaron a localizaci\u00f3n vesicular doutros neurotrnsmisores, como os amino\u00e1cidos, catecolaminas, serotonina e ATP. Despois, as ves\u00edculas sin\u00e1pticas puideron tam\u00e9n illarse doutros tecidos como o ganglio cervical superior, ou o cerebro de polbo. O illamento de fracci\u00f3ns altamente purificadas de ves\u00edculas sin\u00e1pticas colin\u00e9rxicas do \u00f3rgano el\u00e9ctrico da raia \"Torpedo\" foi un importante paso adiante no estudo da bioqu\u00edmica e funci\u00f3n das ves\u00edculas."}
{"id": "441320", "revid": "98629", "url": "https://gl.wikipedia.org/wiki?curid=441320", "title": "Varg Vikernes", "text": "Louis Cachet, nado co nome de Kristian Vikernes en Bergen o 11 de febreiro de 1973, co\u00f1ecido popularmente como Varg Vikernes, \u00e9 un m\u00fasico, escritor e blogueiro noruegu\u00e9s. No 1991 fundou o proxecto musical Burzum, considerado coma un dos m\u00e1is co\u00f1ecidos do black metal noruegu\u00e9s. Tres anos m\u00e1is tarde foi encarcerado e cumpriu 14 anos de condena.\nTraxectoria.\nVikernes pasou parte da s\u00faa infancia en Iraq. Interesado na m\u00fasica dende unha idade temper\u00e1, comezou a tocar a guitarra aos 14 anos e formou a s\u00faa primeira banda, Kalashnikov, nos dous anos seguintes. \nNo 1992, el e m\u00e1is outros foron acusados de queimar varias igrexas cristi\u00e1s en Noruega. Cara 1993, xa ti\u00f1a publicados catro \u00e1lbums con Burzum e con outra banda, Mayhem. En agosto de 1993, Vikernes foi arrestado e acusado do asasinato do guitarrista de dita banda, Euronymous. En maio de 1994, atop\u00e1rono culpable do asasinato e da queima de igrexas, sendo sentenciado a 21 anos de c\u00e1rcere. Vikernes declarou que matou a Aarseth en defensa propia e que \u00e9 inocente da queima de igrexas, a\u00ednda que si o apoiou. Durante a s\u00faa estad\u00eda en prisi\u00f3n, Vikernes afiliouse ao Heathen Fronts, publicou escritos sobre paganismo e publicou dos \u00e1lbums ambientais como Burzum. Tras servir 14 anos da s\u00faa sentenza, Vikernes foi liberado no 2009. Dende ent\u00f3n, cambiou o seu nome legalmente a Louis Cachet para evitar dificultades a\u00ednda que segue a ser co\u00f1ecido como Varg Vikernes na vida diaria.\nDespois de sa\u00edr do c\u00e1rcere, Vikernes asentouse coa s\u00faa dona e m\u00e1is os seus fillos en Francia, onde contin\u00faa a publicar m\u00fasica e libros. Gravou seis \u00e1lbums antes de anunciar a s\u00faa retirada de Burzum no 2018. Comezou o seu blog e canal de YouTube, chamado Thulean Perspective, no 2013. Nel promociona o \"Odalismo\" baseado no nacionalismo e na readopci\u00f3n dos valores e as crenzas europeas, as\u00ed coma elementos do paganismo. Tam\u00e9n se declara ambientalista, a favor da permacultura e supervivencialista."}
{"id": "441331", "revid": "98629", "url": "https://gl.wikipedia.org/wiki?curid=441331", "title": "OKK Beograd", "text": "O Omladinski ko\u0161arka\u0161ki klub Beograd (en serbio cir\u00edlico: \u041e\u043c\u043b\u0430\u0434\u0438\u043d\u0441\u043a\u0438 \u043a\u043e\u0448\u0430\u0440\u043a\u0430\u0448\u043a\u0438 \u043a\u043b\u0443\u0431 \u0411\u0435\u043e\u0433\u0440\u0430\u0434, \"Club de Baloncesto Xuvenil de Belgrado\"), m\u00e1is co\u00f1ecido como OKK Beograd, \u00e9 un club profesional de baloncesto serbio con sede na cidade de Belgrado. Actualmente xoga na Ko\u0161arka\u0161ka liga Srbije (KLS), a m\u00e1xima categor\u00eda do baloncesto serbio. Fundando en 1945, o equipo xoga os seus partidos como local no Sportski centar \u0160umice, un pavill\u00f3n inaugurado en 1974 con capacidade para 2.000 espectadores. Entre os seus t\u00edtulos destacan catro Ligas e tres Copas de Iugoslavia.\nHistoria.\nO Omladinski ko\u0161arka\u0161ki klub Beograd, \u00e9 dicir, o Club de Baloncesto Xuvenil de Belgrado, nace en 1945, pouco despois de finalizar a segunda guerra mundial. Ese mesmo ano comezaron o seu cami\u00f1o outros dous clubs de prestixio da cidade de Belgrado: o Crvena zvezda (Estrela Vermella) e o Partizan. O club, que nace co nome de KK Metalac, xorde por iniciativa do Sindicato de Traballadores do Metal de Iugoslavia (Klonfera). En 1946, na s\u00faa primeira participaci\u00f3n na Liga iugoslava, lograron a sexta posici\u00f3n.\nEn 1950 o club mudou o seu nome a KK BSK (Belgrado Sports Club), apelativo que mante\u00f1en at\u00e9 1958 cando xa adquiriron a s\u00faa actual denominaci\u00f3n. Estes anos foron o momentos m\u00e1is dif\u00edciles do club, xa que non contaban con recursos e ti\u00f1an que xogar ao aire libre. Por\u00e9n, en 1958 comeza a \"era dourada\" do club cunha xeraci\u00f3n de xogadores entre os que estaban Radivoj Kora\u0107, Slobodan Gordi\u0107, Bogomir Rajkovi\u0107, Trajko Rajkovi\u0107, Miodrag Nikoli\u0107 ou Milorad Erki\u0107, dirixidos desde o banco por Borislav Stankovi\u0107 e Aleksandar Nikoli\u0107. En menos dunha d\u00e9cada, o OKK Belgrado conseguiu catro ligas de Iugoslavia (1958, 1960, 1963 e 1964), as\u00ed como dous trofeos de Copa (1960 e 1962). Nese mesmo per\u00edodo de tempo o club conseguiu chegar \u00e1s semifinais da Copa de Europa en tres ocasiones, mais viron cortado o seu cami\u00f1o \u00e1 final en 1959 polo Academic Sofia, en 1964 polo Spartak Brno e en 1965 polo Real Madrid.\nPasados os anos gloriosos, os seus resultados caeron en picado. Por\u00e9n, atinxiron a final da Copa Kora\u0107 en 1972, na que perderon antre outro equipo iugoslavo, o KK Cibona, co\u00f1ecido ent\u00f3n como KK Lokomotiva. Tiveron que pasar vinte e un anos at\u00e9 conseguir un novo triunfo, a copa de 1993. Desde o ano 2006 o OKK Beograd compite regularmente na liga serbia. O 14 de xu\u00f1o de 2018, o club asinou un acordo de cooperaci\u00f3n co Mega Basket.\nPavill\u00f3n.\nDesde o ano 2016 o OKK Beograd pos\u00fae un pavill\u00f3n propio. Situado no barrio de Palilula, ao norte de Belgrado, recibe o nome de Hala Radivoj Kora\u0107 Hall. Con todo, segue a xogar os seus partidos de Liga no Sportski centar \u0160umice, recinto inaugurado en 1974 con capacidade para 2.000 espectadores.\nT\u00edtulos.\nLiga de Iugoslavia \nCopa de Iugoslavia"}
{"id": "441332", "revid": "5132", "url": "https://gl.wikipedia.org/wiki?curid=441332", "title": "OKK Belgrado", "text": ""}
{"id": "441339", "revid": "23204", "url": "https://gl.wikipedia.org/wiki?curid=441339", "title": "Flogging Molly", "text": "Flogging Molly \u00e9 unha banda irlandesa-estadounidense de celtic punk procedente dos \u00c1nxeles, California e liderada polo vocalista irland\u00e9s Dave King, anteriormente do grupo de hard rock Fastway. A banda publica os seus \u00e1lbums a trav\u00e9s do seu propio selo discogr\u00e1fico, Borstal Beat Records."}
{"id": "441340", "revid": "5132", "url": "https://gl.wikipedia.org/wiki?curid=441340", "title": "A-1 Liga", "text": ""}
{"id": "441358", "revid": "109216", "url": "https://gl.wikipedia.org/wiki?curid=441358", "title": "Roger B. Chaffee", "text": "Roger Bruce Chaffee, nado en Grand Rapids, M\u00edchigan o 15 de febreiro de 1935 e finado o 27 de xaneiro de 1967. foi un astronauta estadounidense que faleceu durante a proba do Apollo 1 na rampla de lanzamento.\nTraxectoria.\nEra graduado en enxe\u00f1er\u00eda aeron\u00e1utica pola Universidade Purdue en 1957. Estaba casado e ti\u00f1a dous fillos.\nFoi un dos catorce candidatos a astronauta seleccionados pola NASA en outubro de 1963. Ademais do adestramento como astronauta, foi asignado a traballos nos sistemas de comunicaci\u00f3n de control de voo, a sistemas de instrumentaci\u00f3n e a sistemas de control de actitude e traslaci\u00f3n na secci\u00f3n Apollo da Oficina de Astronautas. Foi seleccionado o 21 de marzo de 1966 como un dos tres membros do primeiro voo dunha c\u00e1psula Apollo tripulada, a misi\u00f3n AS-204. Durante probas en terra coa c\u00e1psula, o 27 de xaneiro de 1967, produciuse un lume que matou os tres astronautas no seu interior, entre eles Chaffee."}
{"id": "441362", "revid": "72012", "url": "https://gl.wikipedia.org/wiki?curid=441362", "title": "Roger Bruce Chaffee", "text": ""}
{"id": "441363", "revid": "72012", "url": "https://gl.wikipedia.org/wiki?curid=441363", "title": "Roger Chaffee", "text": ""}
{"id": "441396", "revid": "89787", "url": "https://gl.wikipedia.org/wiki?curid=441396", "title": "Artello Teatro", "text": "Artello Teatro \u00e9 unha compa\u00f1\u00eda teatral fundada en Vigo no ano 1978 por Ernesto Chao e Antonio Dur\u00e1n \"Morris\".\nEn 1994 comezaron unha nova andaina Rosa Hurtado, Santiago Montenegro coa direcci\u00f3n de Manuel Pombal co sobrenome \"alla scala 1:5\"."}
{"id": "441409", "revid": "98629", "url": "https://gl.wikipedia.org/wiki?curid=441409", "title": "Rede privada virtual", "text": "Rede privada virtual, do ingl\u00e9s \"virtual private network\" (VPN), \u00e9 unha rede de comunicaci\u00f3ns privada constru\u00edda sobre unha rede de comunicaci\u00f3ns p\u00fablica (como por exemplo, a Internet). O tr\u00e1fico de datos \u00e9 levado pola rede p\u00fablica utilizando protocolos padr\u00f3ns, non necesariamente seguros. En resumo, crea unha conexi\u00f3n segura e criptografada, que pode ser considerada como un t\u00fanel, entre o seu computador e un servidor operado polo servizo VPN.\nUnha VPN \u00e9 unha conexi\u00f3n estabelecida sobre unha infraestrutura p\u00fablica ou compartida, usando tecnolox\u00edas de tunelamento e criptografia para manter seguros os datos trasfegados. As\u00a0VPN seguras usan protocolos de criptograf\u00eda por tunelamento que fornecen a confidencialidade, autenticaci\u00f3n\u00a0e integridade necesarias para garantir a privacidade das comunicaci\u00f3ns requiridas. Alg\u00fans deses protocolos que son normalmente aplicados nunha VPN est\u00e1n: Layer 2 Tunneling Protocol (L2TP), L2F, Point-to-Point Tunneling Protocol (PPTP) e o IP Security Protocol (IPsec). Cando se aplican adecuadamente, estes protocolos poden asegurar comunicaci\u00f3ns seguras a trav\u00e9s de redes inseguras.\nDebe ser notado que a escolla, posta en funcionamento e uso destes protocolos non \u00e9 algo trivial, e poden atoparse varias soluci\u00f3ns de VPN inseguras no mercado. Adv\u00edrteselles aos usuarios para que investiguen con coidado os produtos que fornecen as VPN.\nPara se configurar unha VPN, \u00e9 preciso utilizar servizos de acceso remoto, tal como o Remote Access Service (RAS), encontrado no Microsoft Windows 2000 e en versi\u00f3ns posteriores, ou o Secure Shell (SSH), encontrado nos sistemas GNU/Linux e outras variantes do Unix.\nFuncionamento.\nCando unha rede quere enviar datos para a outra rede a trav\u00e9s da VPN, un protocolo, exemplo IPsec, fai o encapsulamento do cadro normal co titular\u00a0IP da rede local e adiciona o titular IP da Internet atribu\u00edda ao router, un titular AH (titular de autenticaci\u00f3n) e o titular ESP (titular que prove integridade, autenticidade e criptograf\u00eda \u00e1 \u00e1rea de datos do paquete).\nCando eses datos encapsulados chegan \u00e1 outra extremidade, \u00e9 feito o desencapsulamento do IPsec e os datos son encami\u00f1ados ao referido destino da rede local.\nSeguranza.\nDe seren adecuadamente aplicados, estes protocolos poden asegurar comunicaci\u00f3ns seguras a trav\u00e9s de redes inseguras. As\u00a0VPN son usadas para conectar de forma segura filiais dunha organizaci\u00f3n separadas xeograficamente, creando unha rede cohesiva. Diversas empresas interligan as s\u00faas bases operacionais a trav\u00e9s dun VPN en Internet. Usuarios individuais de Internet tam\u00e9n se benefician da VPN para prover seguranza en conexi\u00f3ns sen f\u00edo, para contornar xeorrestrici\u00f3ns e censura, ou para se conectar a servidores proxy coa finalidade de protexer a identidade e localizaci\u00f3n persoal. No entanto, alg\u00fans sitios web de Internet bloquean o acceso a co\u00f1ecidas tecnolox\u00edas VPN para evitar a evasi\u00f3n das s\u00faas xeorrestrici\u00f3ns.\nUn sistema de comunicaci\u00f3n por VPN ten un custo de posta en funcionamento e mantemento insignificantes, de se comparar aos antigos sistemas de comunicaci\u00f3n f\u00edsica, como o frame relay, por exemplo - que ten un custo exorbitante e seguranza moi dubidosa. Por este motivo, moitos sistemas de comunicaci\u00f3n est\u00e1n sendo substitu\u00eddos por unha VPN que, al\u00e9n do baixo custo, ofrece tam\u00e9n unha alta confiabilidade, integridade e dispo\u00f1ibilidade dos datos trasfegados.\nIntranet VPN.\nUnha Intranet VPN \u00e9 unha VPN que liga as oficinas rexionais e remotas \u00e1 rede interna da matriz a trav\u00e9s dunha infraestrutura compartida coa utilizaci\u00f3n de conexi\u00f3ns dedicadas. Unha Intranet VPN difire da extranet VPN dado que s\u00f3 permite o acceso aos funcionarios da empresa.\nExtranet VPN.\nUnha extranet VPN \u00e9 unha VPN que liga os asociados empresariais \u00e1 rede da matriz a trav\u00e9s dunha infraestrutura compartida coa utilizaci\u00f3n de conexi\u00f3ns dedicadas. Unha extranet VPN difire da intranet VPN dado que s\u00f3 permiten o acceso aos usuarios externos \u00e1 empresa.\nSoporte remoto.\n\"Remote Access VPN\" \u00e9 o nome dado a unha rede privada virtual (VPN) que pode ser accesada remotamente a trav\u00e9s dun provedor de acceso. Esta tecnolox\u00eda permite o acceso \u00e1 Intranet ou Extranet dunha empresa, por funcionarios localizados remotamente, a trav\u00e9s dunha infraestrutura compartida. Unha \"Remote Access VPN\" pode utilizar tecnolox\u00edas anal\u00f3xicas, de discaxe (li\u00f1a discada), ISDN, DSL (Digital Subscriber Line), IP m\u00f3bil e de cabo, para facer a conexi\u00f3n segura dos usuarios m\u00f3biles, telecomputadores e filiais."}
{"id": "441426", "revid": "98629", "url": "https://gl.wikipedia.org/wiki?curid=441426", "title": "Madre de Deus", "text": "Madre de Deus \u00e9 un concello brasileiro do estado da Ba\u00eda. Pos\u00fae unha \u00e1rea de 32 201\u00a0km\u00b2, cunha poboaci\u00f3n estimada en 2017 de 21 007 habitantes. O seu antigo nome era Ilha dos Cururupebas, en virtude do cacique tupinamba Cucurupeba que habitaba nesa illa e que ap\u00f3s anos de resistencia, sucumbiu aos ataques dos colonizadores portugueses.\nXeograf\u00eda.\nO concello est\u00e1 localizado nunha illa. A s\u00faa ligaz\u00f3n co continente \u00e9 a trav\u00e9s dos concellos de Candeias e S\u00e3o Francisco do Conde. Unha ponte constru\u00edda no final dos anos cincuenta une a illa co continente, a\u00ednda que coa marea baixa \u00e9 pos\u00edbel atravesar a p\u00e9 dun lado ao outro. A illa sit\u00faase na Ba\u00eda de Todos os Santos, a maior do Brasil. O concello antes pertenc\u00eda a Salvador e emancipouse nos anos oitenta. Al\u00e9n do terminal mar\u00edtimo de Petrobras, outras actividades son a pesca artesanal e o turismo, pois tr\u00e1tase da praia m\u00e1is pr\u00f3xima da rexi\u00f3n. \u00c9 unha rexi\u00f3n marcada por fortes agresi\u00f3ns ecol\u00f3xicas, ori\u00fandas da industria petrol\u00edfera, sendo relevantes na historia do concello os derramamentos de petr\u00f3leo de 1992 e 1999.\nEste concello est\u00e1 subdividido en d\u00faas \u00e1reas: a Illa de Madre de Deus e a Illa de Maria Guarda. A Illa de Madre de Deus, \u00e1 s\u00faa vez, div\u00eddese nos barrios do Centro, Suape, Ca\u00e7\u00e3o, Marezinha, Mirim, Alto do Para\u00edso, Apicum, Nova Madre de Deus e Quit\u00e9ria, Alto da Matriz, Alto do Santo Ant\u00f4nio, Alto da Boa Vista, Cururupeba, Malvinas e Nova Bras\u00edlia.\nCultura.\nDeporte.\nO concello \u00e9 lar do club de f\u00fatbol Madre de Deus Sport Clube, fundado o 22 de xaneiro de 2002, que en 2008 venceu de forma invicta a Segunda Divisi\u00f3n Baiana.\nEntroido.\nO entroido de Madre de Deus \u00e9 unha festa na r\u00faa no que diversas persoas van detr\u00e1s dun tr\u00edo el\u00e9ctrico. Existe a tradici\u00f3n de vestirse con fantas\u00edas que cobren o corpo enteiro, as chamadas \"caretas\"."}
{"id": "441429", "revid": "7523", "url": "https://gl.wikipedia.org/wiki?curid=441429", "title": "Maccabi Ashdod BC", "text": ""}
{"id": "441430", "revid": "7523", "url": "https://gl.wikipedia.org/wiki?curid=441430", "title": "Deshaun Thomas", "text": "Deshaun Leroy Thomas, nado o 29 de agosto de 1991 en Fort Wayne, Indiana, \u00e9 un xogador estadounidense de baloncesto profesional que xoga no Olimpia Milano da Lega Basket Serie A.\nTraxectoria profesional.\nThomas foi seleccionado polos San Antonio Spurs na 58\u00aa posici\u00f3n do Draft da NBA de 2013. Xogou cos Spurs a Liga de Ver\u00e1n da NBA de 2013, onde fixo 12.4 puntos, 5.0 rebotes e 1.2 asistencias por partido en cinco encontros xogados. O 16 de agosto de 2013, asinou por unha tempada co JSF Nanterre franc\u00e9s.\nO 31 de agosto de 2014, asinou unha tempada co FC Barcelona da Liga ACB."}
{"id": "441431", "revid": "89787", "url": "https://gl.wikipedia.org/wiki?curid=441431", "title": "Alexandros Gianniris", "text": "Alexandros Gianniris (en ), nado en Atenas o 15 de maio de 1960 e finado na mesma cidade o 30 de xu\u00f1o de 2023, foi un eclesi\u00e1stico ortodoxo grego, dende 1997 metropolitano de Nixeria.\nTraxectoria.\nNaceu como Georgios Gianniris en Atenas en 1960. Graduouse pola Facultade de Pastoral e Teolox\u00eda Social da Universidade de Tesal\u00f3nica e posteriormente foi ordenado di\u00e1cono o 1 de outubro de 1988, e ordenado sacerdote o 2 de outubro da Igrexa ortodoxa de Alexandr\u00eda. Logo da s\u00faa ordenaci\u00f3n exerceu de superior na Igrexa Patriarcal dos Santos An\u00e1rxiros da arquidiocese de Xohanesburgo e Pretoria e de secretario da arquidiocese.\nO 23 de setembro de 1997 foi elixido bispo da diocese de Nixeria; a xurisidici\u00f3n incl\u00fae a Nixeria, N\u00edxer, Ben\u00edn e Togo. Recibiu a consagraci\u00f3n episcopal o 24 de novembro do mesmo ano. Foi elevado ao rango de metropolitano o 27 de outubro de 2004."}
{"id": "441433", "revid": "7523", "url": "https://gl.wikipedia.org/wiki?curid=441433", "title": "Erick Green", "text": "Erick O'Brien Green, nado o 9 de maio de 1991 en Inglewood, California, \u00e9 un xogador estadounidense de baloncesto profesional que xoga no Budu\u0107nost VOLI montenegrino.\nTraxectoria profesional.\nO 27 de xu\u00f1o de 2013, Green foi seleccionado polos Utah Jazz na 46\u00aa posici\u00f3n do Draft da NBA de 2013. Os seus dereitos foron traspasados na mesma noite do Draft \u00f3s Denver Nuggets, cos que xogou a Liga de Ver\u00e1n de 2013.\nO 1 de agosto de 2014, tras xogar a tempada anterior na liga italiana, asinou un contrato de tres anos cos Denver Nuggets da NBA.\nO 21 de xullo de 2017, Green asinou co Valencia Basket da Liga ACB por unha tempada."}
{"id": "441434", "revid": "88215", "url": "https://gl.wikipedia.org/wiki?curid=441434", "title": "Alicia Fern\u00e1ndez Fraga", "text": "Alicia Fern\u00e1ndez Fraga, nada o 21 de decembro de 1992 en Valdovi\u00f1o, \u00e9 unha xogadora de balonm\u00e1n galega, que\u00a0xoga no CS Rapid Bucure\u0219ti de Roman\u00eda e na selecci\u00f3n espa\u00f1ola.\nTraxectoria.\nComezou a xogar ao balonm\u00e1n aos 8 anos no CB Nar\u00f3n, e aos 15 marchou a Sagunto, onde ingresou no BM Sagunto. Con 17 anos debutou na Divisi\u00f3n de Honra e en 2012 regresou a Galicia, fichando polo BM Porri\u00f1o, onde militou dous anos. \nDespois de pasar polo Aula Cultural de Valladolid, recalou en 2015 no Bera Bera. Xogou d\u00faas tempadas no equipo donostiarra, ga\u00f1ando unha liga, unha Copa da Ra\u00ed\u00f1a e unha Supercopa.\nEn 2017 deu un xiro \u00e1 s\u00faa carreira, marchando a Roman\u00eda, onde fichou polo R\u00e2mnicu V\u00e2lcea da cidade hom\u00f3nima. Con este club xogou catro tempadas, ga\u00f1ando unha liga romanesa e sendo elixida en 2019 mellor estranxeira da liga. En abril de 2021 fichou polo CS Rapid Bucure\u0219ti da capital romanesa.\nSelecci\u00f3n espa\u00f1ola.\nFoi internacional coa selecci\u00f3n espa\u00f1ola dende as categor\u00edas inferiores e o 30 de maio de 2018 debutou coa selecci\u00f3n absoluta, nun encontro fronte a Turqu\u00eda. S\u00f3 unhas semanas despois conseguiu a medalla de ouro nos Xogos Mediterr\u00e1neos, despois de derrotar a Montenegro nunha final na que foi a m\u00e1xima goleadora do equipo, con 8 tantos. A finais de ano disputou o Campionato de Europa en Francia, e ao ano seguinte o Campionato Mundial no Xap\u00f3n, onde conseguiu a medalla de prata despois de perder na final contra os Pa\u00edses Baixos.\nEn 2021 disputou os Xogos Ol\u00edmpicos de Toquio, onde o equipo espa\u00f1ol non puido pasar da fase de grupos, despois de obter d\u00faas vitorias e tres derrotas."}
{"id": "441435", "revid": "23204", "url": "https://gl.wikipedia.org/wiki?curid=441435", "title": "Manuel Comneno Ducas", "text": "Manuel Comneno Ducas (en grego: \u039c\u03b1\u03bd\u03bf\u03c5\u03ae\u03bb \u039a\u03bf\u03bc\u03bd\u03b7\u03bd\u03cc\u03c2 \u0394\u03bf\u03cd\u03ba\u03b1\u03c2, \"Manu\u0113l Komn\u0113n\u00f3s D\u00fakas\"), nado c. 1187 e finado c. 1241, a mi\u00fado incorrectamente chamado Manuel Anxo (un nome que nunca usou), foi gobernador de Tesal\u00f3nica de 1230 a 1237 e de Tesalia de 1239 at\u00e9 a s\u00faa morte en c. 1241.\nTraxectoria.\nManuel foi o fillo lex\u00edtimo do \"sebastocr\u00e1tor\" Xo\u00e1n Ducas. Foi as\u00ed un primo irm\u00e1n do emperador Isaac II Anxo e Aleixo III Anxo, e irm\u00e1n de Miguel I Comneno Ducas e Teodoro Comneno Ducas de Epiro. Probabelmente despois de 1225 ou 1227 d\u00e9uselle o t\u00edtulo de \"d\u00e9spota\" como ao seu irm\u00e1n, Teodoro. Case ao mesmo tempo casou, se cadra coa s\u00faa segunda esposa, Mar\u00eda Asenina Comnena, a filla ilex\u00edtima de Iv\u00e1n Asen II de Bulgaria, o que axudou a cimentar a alianza do seu irm\u00e1n con este pa\u00eds.\nDespois da derrota e captura do seu irm\u00e1n Teodoro por parte dos b\u00falgaros na Batalla de Klokotnitsa en 1230 a Manuel foille permitido por Iv\u00e1n Asen II gobernar sobre Tesal\u00f3nica e os seus arredores co t\u00edtulo de \"d\u00e9spota.\" Nun momento dado Manuel tratou de establecer contactos co Papado, pero en 1232 a longa ruptura co Patriarcado Oriental en Nicea foi finalmente remediada.\nManuel gobernou pacificamente at\u00e9 1237, cando o seu sogro vi\u00favo Iv\u00e1n Asen II casou con Irene, a filla do cativo Teodoro. Neste punto, Teodoro e os seus fillos foron liberados do cativerio e decidiron recuperar o goberno de Tesal\u00f3nica. Manuel non tivo \u00e9xito en buscar o apoio do pr\u00edncipe Godofredo II de Villehardouin de Acaia, e viuse obrigado a fuxir a Asia Menor.\nDespois dunha tempada entre os selx\u00facidas de R\u00fcm e en Nicea, Manuel regresou a Grecia co apoio niceno en 1239 e capturou varias fortalezas inclu\u00edndo Larisa e Farsalia do fillo de Teodoro Xo\u00e1n Comneno Ducas, establec\u00e9ndose como gobernante de Tesalia. Teodoro e Xo\u00e1n tiveron que acceder a dividir as terras da familia. Cando Manuel morreu ao redor de 1241, o territorio pasou a mans do seu outro sobri\u00f1o, Miguel II Comneno Ducas de Epiro.\nMatrimonio e descendencia.\nCoa s\u00faa esposa Mar\u00eda Asenina Comnena, Manuel puido ter polo menos unha filla:"}
{"id": "441437", "revid": "89787", "url": "https://gl.wikipedia.org/wiki?curid=441437", "title": "\u00d3bolo de San Pedro", "text": "O \u00d3bolo de San Pedro (en lat\u00edn: \"denarius Sancti Petri\") \u00e9 a doaz\u00f3n que fai cada diocese e os fieis cristi\u00e1ns cat\u00f3licos de todo o mundo ao Papa. Tr\u00e1tase dunha colecta efectuada cada ano na Xornada Mundial da Caridade do Papa, o 29 de xu\u00f1o ou o domingo m\u00e1is pr\u00f3ximo \u00e1 solemnidade de San Pedro e San Paulo.\nHistoria.\nOs inicios.\nA partir do s\u00e9culo VIII foi unha contribuci\u00f3n achegada desde Inglaterra para a Santa S\u00e9. O seu nacemento nos reinos anglosax\u00f3ns, co nome de \"Peter's Pence \"ou tam\u00e9n \"Romescot\", ten a s\u00faa base en varios costumes anteriores, a\u00ednda que se d\u00e1 como inicio da tradici\u00f3n a contribuci\u00f3n anual comezada en 787 por Offa, rei de Mercia, en expiaci\u00f3n do asasinato de Ethelbert de Wessex, cometido pola s\u00faa esposa. Esta instituci\u00f3n primixenia foi abolida baixo o reinado de Henrique VIII, en 1534.\nA tradici\u00f3n actual.\nO \u00d3bolo de San Pedro da Idade Moderna naceu en 1860, pola iniciativa de fieis cat\u00f3licos, inicialmente ingleses e posteriormente tam\u00e9n belgas, franceses e austr\u00edacos, que comezaron a enviar \u00e1 Santa S\u00e9, a trav\u00e9s dos nuncios apost\u00f3licos, fondos para axuda ao papado, nuns momentos en que as s\u00faas finanzas se atopaban moi seriamente resentidas polo \"Risorgimento\" italiano e pola perda progresiva dos Estados Pontificios. O que naceu como un costume, acabou por institucionalizarse, ao ser reco\u00f1ecido por P\u00edo IX o 5 de agosto de 1871, mediante a enc\u00edclica \"S\u00e6pe venerabilis\". \n En 1876, P\u00edo IX nomeou o cardeal Secretario de Estado como administrador destes ingresos.\nPor\u00e9n, ata o Tratado de Letr\u00e1n, a xesti\u00f3n do \u00d3bolo de San Pedro foi relativamente pouco rigorosa, xa que o papa utilizaba unha parte deste di\u00f1eiro a t\u00edtulo persoal e os administradores dos fondos variaban constantemente. En 1880, Le\u00f3n XIII engadiu \u00e1 figura do Secretario de Estado unha comisi\u00f3n de cardeais. En 1891, o bispo Flochi, o seu secretario, viuse obrigado a renunciar como resultado da s\u00faa arriscada. P\u00edo X, pola s\u00faa parte, intentou p\u00f3r orde unificando a administraci\u00f3n do patrimonio e a das finanzas na figura dun novo Secretario de Estado. Finalmente, en 1942, a xesti\u00f3n do \u00d3bolo de San Pedro pasou a depender do Instituto para as Obras de Relixi\u00f3n (IOR), que fora creado en 1887 para recadar doaz\u00f3ns e legados \u00e1s asociaci\u00f3ns relixiosas, e restaurado por P\u00edo XII.\nAta o pontificado de Xo\u00e1n Paulo II desco\u00f1\u00e9cense as cantidades recibidas en concepto do \u00d3bolo de San Pedro. En 1981, f\u00edxose p\u00fablico que ese ano ascendeu a 30 mill\u00f3ns de liras. En 1992, ascendera a 240 mill\u00f3ns de liras e en 2004 a m\u00e1is de 51 mill\u00f3ns de d\u00f3lares. En 2011, a cantidade foi de 67,7 mill\u00f3ns de d\u00f3lares. En 2013 alcanz\u00e1ronse os 78 mill\u00f3ns de d\u00f3lares.\nEn 2015, segundo investigaci\u00f3ns de dous xornalistas italianos, demostrouse que a metade das doaz\u00f3ns dos fieis (\u00e9 dicir, 400 mill\u00f3ns de euros) non se destinaban a fins ben\u00e9ficos sen\u00f3n que financiaban, en realidade, gastos suntuarios dalg\u00fans cardeais. Segundo estes xornalistas, 200.000 euros foron desviados dunha fundaci\u00f3n pertencente ao hospital cat\u00f3lico do Neno Xes\u00fas para financiar a renovaci\u00f3n do apartamento de 700 m2 do cardeal Tarcisio Bertone, antigo Secretario de Estado da Santa S\u00e9.\nSobre esta doaz\u00f3n, dixo o papa Bieito XVI: \"o \u00d3bolo de San Pedro \u00e9 a expresi\u00f3n m\u00e1is t\u00edpica da participaci\u00f3n de todos os fieis nas iniciativas do bispo de Roma en beneficio da Igrexa universal. \u00c9 un xesto que non s\u00f3 ten valor pr\u00e1ctico, sen\u00f3n tam\u00e9n unha gran forza simb\u00f3lica, como signo de comu\u00f1\u00f3n co Papa e de solicitude polas necesidades dos irm\u00e1ns; e por iso o voso servizo pos\u00fae un valor moi eclesial\".\nNun documento aos bispos do ano 2004, l\u00e9mbraselles o coidado que deben ter en manter esta achega: \"o bispo non descoide tampouco a particular colecta denominada \u00d3bolo de San Pedro, destinada a facer posible que a Igrexa de Roma poida cumprir validamente o seu oficio de presidencia na caridade universal\"."}
{"id": "441438", "revid": "27155", "url": "https://gl.wikipedia.org/wiki?curid=441438", "title": "Prote\u00edna asociada a microt\u00fabulos", "text": ""}
{"id": "441439", "revid": "89787", "url": "https://gl.wikipedia.org/wiki?curid=441439", "title": "Colton Iverson", "text": "Colton Iverson, nado o 29 de xu\u00f1o de 1989 en Aberdeen, Dacota do Sur, \u00e9 un xogador estadounidense de baloncesto profesional.\nTraxectoria profesional.\nO 27 de xu\u00f1o de 2013, Iverson foi seleccionado polos Indiana Pacers na 53\u00aa posici\u00f3n do Draft da NBA de 2013. Os seus dereitos foron traspasados na mesma noite do Draft \u00f3s Boston Celtics.\nO 12 de agosto de 2014, asinou co Laboral Kutxa da Liga ACB.\nO 24 de xaneiro de 2018, Iverson fichou polo MoraBanc Andorra para o resto da tempada 2017-18.\nO 16 de xullo de 2018, asinou por unha tempada co Iberostar Tenerife."}
{"id": "441442", "revid": "65337", "url": "https://gl.wikipedia.org/wiki?curid=441442", "title": "Denario de San Pedro", "text": ""}
{"id": "441448", "revid": "7523", "url": "https://gl.wikipedia.org/wiki?curid=441448", "title": "Josh Richardson", "text": "Joshua Michael Richardson, nado o 15 de setembro de 1993 en Edmond, Oklahoma, \u00e9 un xogador de baloncesto profesional estadounidense que xoga nos Miami Heat da National Basketball Association (NBA).\nTraxectoria profesional.\nO 25 de xu\u00f1o de 2015, Winslow foi seleccionado na 40\u00aa posici\u00f3n do Draft da NBA de 2015 polos Miami Heat. Tras xogar 10 partidos na Liga de Ver\u00e1n, asinou un contrato cos Heat o 3 de agosto de 2015. Fixo o seu debut cos Heat o 5 de novembro de 2015, xogando sete minutos contra os Minnesota Timberwolves. O 18 de setembro de 2017, Richardson asinou unha extensi\u00f3n de contrato cos Heat por catro anos.\nO 6 de xullo de 2019, Richardson foi traspasado \u00f3s Philadelphia 76ers como parte do traspaso de Jimmy Butler \u00f3s Heat.\nO 18 de novembro de 2020, Richardson foi traspasado xunto os dereitos do Draft de Tyler Bey \u00f3s Dallas Mavericks, a cambio de Seth Curry.\nO 31 de xullo de 2021, Richardson foi traspasado \u00f3s Boston Celtics a cambio de Moses Brown.\nO 10 de febreiro de 2022, Richardson foi traspasado xunto a Romeo Langford \u00f3s San Antonio Spurs, a cambio de Derrick White."}
{"id": "441452", "revid": "89787", "url": "https://gl.wikipedia.org/wiki?curid=441452", "title": "Laura Ramos", "text": "Laura Ramos Cuba, nada en Burela o 13 de xu\u00f1o de 1993, \u00e9 unha xornalista, profesora e escritora galega.\nTraxectoria.\nLicenciada en Xornalismo e Comunicaci\u00f3n audiovisual pola Universidade de Santiago de Compostela, traballou en \"La Voz de Galicia, El Progreso,\" Axencia Galega de Not\u00edcias, \"Sermos Galiza\", Adiante.gal e o Portal Galego da L\u00edngua. No ver\u00e1n de 2021 aprobou as oposici\u00f3ns para docente de Lingua Galega e Literatura no ensino secundario. \nSendo estudante ga\u00f1ou Certame literario Xela Arias (convocado pelo IES A Sangri\u00f1a, da Guarda) e o Certame literario Mar\u00eda Soli\u00f1o (convocado pelo instituto de Cangas).En 2018 ga\u00f1ou o Premio de poes\u00eda Victoriano Taibo, que levaba aparellada a publicaci\u00f3n do seu primeiro libro de poes\u00eda, \"A situaci\u00f3n actual\".\nFoi finalista co poema \"Fasme amor\" na categor\u00eda mellor poema 2018 na edici\u00f3n aRitmar 2019. Con \"Rascamasseiras\" foi Acc\u00e9sit do XV Premio de Poes\u00eda Er\u00f3tica Illas Sisargas."}
{"id": "441453", "revid": "65337", "url": "https://gl.wikipedia.org/wiki?curid=441453", "title": "\u00d3bolo (hom\u00f3nimos)", "text": "O termo \u00f3bolo p\u00f3dese referir a:"}
{"id": "441457", "revid": "59564", "url": "https://gl.wikipedia.org/wiki?curid=441457", "title": "Xos\u00e9 Iglesias Lamela", "text": ""}
{"id": "441458", "revid": "85894", "url": "https://gl.wikipedia.org/wiki?curid=441458", "title": "Eusebio D\u00e1valos Hurtado", "text": "Eusebio D\u00e1valos Furtado, nado na\u00a0Cidade de M\u00e9xico\u00a0o\u00a024 de marzo de 1909\u00a0e finado o\u00a027 de xaneiro de 1968,\u00a0foi un m\u00e9dico home\u00f3pata, antrop\u00f3logo f\u00edsico e servidor p\u00fablico mexicano.\nDurante a s\u00faa xesti\u00f3n \u00e1 fronte do INAH, promoveu a identidade nacional mexicana, o resgardo do patrimonio cultural e a modernizaci\u00f3n museogr\u00e1fica, a trav\u00e9s da construci\u00f3n de museos como o Museo Nacional de Antropolox\u00eda, o Museo Nacional do Vicerreinado, o Museo Nacional das Culturas e a Galer\u00eda de Historia (co\u00f1ecido popularmente como Museo O Caracol).\nTraxectoria.\nGraduouse como m\u00e9dico home\u00f3pata, cirurxi\u00e1n e parteiro no Instituto Polit\u00e9cnico Nacional en 1938 coa tese profesional \"Contribuci\u00f3n al estudio del Pyrogenium, un producto biol\u00f3gico utilizado en la terap\u00e9utica homeop\u00e1tica\".\nFoi o primeiro graduado da licenciatura en antropolox\u00eda f\u00edsica da Escola Nacional de Antropolox\u00eda e Historia. Graduouse con honras coa tese de mestr\u00eda \"La deformaci\u00f3n craneana entre los tlatelolcas.\" Foi director do INAH entre 1957 e 1968, salientando entre as s\u00faas acci\u00f3ns a promoci\u00f3n de novas lexislaci\u00f3ns a prol da conservaci\u00f3n do patrimonio cultural de Mesoam\u00e9rica, as\u00ed como xesti\u00f3ns para a construci\u00f3n dos que son importantes recintos museogr\u00e1ficos mexicanos como o Museo Nacional de Antropolox\u00eda, o cal conseguiu en 1964.\nEstudou, entre outros restos, os de Hern\u00e1n Cort\u00e9s e os atribu\u00eddos por Eulalia Guzm\u00e1n a Cuauht\u00e9moc."}
{"id": "441461", "revid": "75439", "url": "https://gl.wikipedia.org/wiki?curid=441461", "title": "Xibalb\u00e1", "text": "Na mitolox\u00eda maia, Xibalb\u00e1 ou Xib'alb'a (do k\u02bciche\u02bc: Xibalb\u00e1, \u2018Lugar oculto\u2019\u2018xibil, ocultar\u2019)?, nome do inframundo,\u00a0\u00e9\u00a0o mundo subterr\u00e1neo rexido polas divindades da doenza\u00a0e a morte: Hun-Cam\u00e9 e Vucub-Cam\u00e9. Forma parte importante dentro do ciclo m\u00edtico dos xemelgos Hunahp\u00fa e Ixbalanqu\u00e9 narrado en Popol Vuh dos maias k\u02bciche\u02bc. No s\u00e9culo XVI, tradicionalmente atop\u00e1base \u00e1 entrada dunha caverna pr\u00f3xima \u00e1 localidade de Alta Verapaz, nas proximidades de Cob\u00e1n, Guatemala.\nMitolox\u00eda.\nO Xibalb\u00e1 \u00e9 co\u00f1ecido principalmente pola descrici\u00f3n que del fai o Popol Vuh (Pop wuj, en k\u02bciche\u02bc) cuxa traduci\u00f3n ser\u00eda \"Libro do Consello\" ou \"Libro da Comunidade\", descuberto en \u00e9poca posterior \u00e1 conquista espa\u00f1ola no s\u00e9culo XVIII, traducido \u00f3 lat\u00edn por Frei Francisco Xim\u00e9nez dende unha perspectiva cat\u00f3lica. Por iso \u00e9 polo que se refira \u00f3 Xibalb\u00e1 con moita semellanza co inferno cristi\u00e1n, consistente nun mundo tel\u00farico gobernado polos Ajawab do Xibalb\u00e1 ou os \"se\u00f1ores do inframundo\".\nPor\u00e9n, o concepto de \"mal\" est\u00e1 explicitamente representado nas caracter\u00edsticas doutros seres da mitolox\u00eda maia, como \"Wuqub Qak'ix\" e a s\u00faa familia, ou mediante defectos nas personalidades dos primeiros seres humanos creados. Xibalb\u00e1 non \u00e9 ent\u00f3n o inferno, xa que representa \u00e1 morte e a doenza, vistas como parte da existencia e non como castigo. \u00c9 m\u00e1is preciso referirse a Xibalb\u00e1 como o inframundo.\nUnha das partes do \"Popol Vuh\" narra o enfrontamento entre os Se\u00f1ores de Xibalb\u00e1 e dous pares de xemelgos divinos: en primeiro lugar Hun-Hunahp\u00fa e Vucub-Hunahp\u00fa, e tras ser derrotados, os fillos do primeiro deles: Hunahp\u00fa e Ixbalanqu\u00e9, que sair\u00e1n vitoriosos grazas \u00f3 seu enxe\u00f1o e co\u00f1ecemento da maxia.\nEn \u00e1mbolos dous casos, os xemelgos son chamados polos se\u00f1ores principais do Xibalb\u00e1 Hun Cam\u00e9 (\"Un Morte\") e Vucub Cam\u00e9 (\"Sete Morte\"), debido \u00f3 esc\u00e1ndalo que provocaban \u00f3 realizar o xogo de pelota, polo que lles retan a xogar nos seus dominios.\nA derrota de Hun-Hunahp\u00fa e Vucub-Hunahp\u00fa tr\u00e1elles como consecuencia a morte e o posterior desmembramento, sendo colocadas as s\u00faas cabezas nas p\u00f3las dunha \u00e1rbore do mundo inferior que tras isto floreceu e deu froitos. Dun deses froitos sair\u00eda o zume que tocar\u00eda Ixquic, se\u00f1ora tam\u00e9n do Xibalb\u00e1, co cal quedar\u00eda encinta de Hunahp\u00fa e Ixbalanqu\u00e9.\nDescrici\u00f3n.\n\u00c9 durante o relato das andanzas dos heroes do Popol Vuh que se fai unha descrici\u00f3n de Xibalb\u00e1 e do cami\u00f1o que hai que percorrer antes de chegar a el:\nDesta maneira, o cami\u00f1o cara a Xibalb\u00e1 descr\u00edbese como un descenso por unhas escaleiras moi inclinadas que desembocan na beira dun r\u00edo, o cal percorre barrancos espi\u00f1entos. A continuaci\u00f3n hai outros r\u00edos e mesmo un de sangue, para despois abrirse un cruzamento de catro cami\u00f1os: un vermello, outro branco, outro amarelo e outro negro. Este \u00faltimo \u00e9 o que se dirixe a Xibalb\u00e1, exactamente \u00e1 sala do consello dos Se\u00f1ores de Xibalb\u00e1.\nEn canto \u00e1s probas que os Se\u00f1ores de Xibalb\u00e1 fac\u00edan pasar, o \"Popol Vuh\" conta que eran moitos os lugares de tormento e os castigos de Xibalb\u00e1:\nNoutra parte do \"Popol Vuh\" di que hai unha sexta casa chamada a Casa da calor, \"onde s\u00f3 hab\u00eda brasas e chamas\"."}
{"id": "441462", "revid": "23204", "url": "https://gl.wikipedia.org/wiki?curid=441462", "title": "Xib'alb'a", "text": ""}
{"id": "441464", "revid": "1131", "url": "https://gl.wikipedia.org/wiki?curid=441464", "title": "L\u00e1zaro Louzao", "text": "Hilario P\u00e9rez Louzao, m\u00e1is co\u00f1ecido como L\u00e1zaro Louzao, nado en Xove en 1988, \u00e9 un cineasta e fot\u00f3grafo galego.\nTraxectoria.\nComezou a expo\u00f1er fotograf\u00eda en 2006 cando a\u00ednda cursaba bacharelato na Coru\u00f1a. Ese mesmo ano mudouse a Santiago de Compostela, onde estudou Fotograf\u00eda Art\u00edstica na EASD Mestre Mateo e fixo un m\u00e1ster en Arte e Comunicaci\u00f3n.\nEn 2010 trasladouse a Bilbao, onde dirixiu as s\u00faas primeiras curtametraxes \u00e1 vez que estudaba Comunicaci\u00f3n Audiovisual. Entre estes primeiros traballos destaca \"CRAC\", baseado no poemario hom\u00f3nimo de Gonzalo Hermo. Despois dun breve per\u00edodo en Barcelona onde dirixiu a s\u00faa terceira curta no mestrado de Documental Creativo, volveu \u00e1 Coru\u00f1a no ano 2016, onde creou Costura Films.\nEn 2018 estreou no Festival Zinegoak de Bilbao a s\u00faa primeira longametraxe, \"Nove de novembro\", que \u00e9 a primeira de tem\u00e1tica LGBT rodada en lingua galega. En setembro recibe o premio \u00e1 mellor pel\u00edcula galega na Semana Internacional de Cine de Autor de Lugo. \nEn xu\u00f1o do 2020 recibe da man de ALAS A Coru\u00f1a o XVI Premio Marcela e Elisa a visibilidade LGBT, por\u00e9n o acto de entrega quedou adiado por mor da pandemia de COVID-19. En xaneiro do 2022 publica \"Palpar a Pel\", un libro que recolle a s\u00faa traxectoria fotogr\u00e1fica de espidos masculinos."}
{"id": "441466", "revid": "98629", "url": "https://gl.wikipedia.org/wiki?curid=441466", "title": "Carlos Pellicer C\u00e1mara", "text": "Carlos Pellicer C\u00e1mara, nado en San Juan Bautista (hoxe Villahermosa), Tabasco, M\u00e9xico o\u00a016 de xaneiro de 1897\u00a0e finado na Cidade de M\u00e9xico\u00a0o\u00a016 de febreiro de 1977,\u00a0foi un escritor, poeta, muse\u00f3grafo e pol\u00edtico mexicano."}
{"id": "441467", "revid": "89787", "url": "https://gl.wikipedia.org/wiki?curid=441467", "title": "ARN Y", "text": "Os ARN Y (ou Y RNA polas s\u00faas siglas en ingl\u00e9s) son pequenos ARN non codificantes. Son compo\u00f1entes da part\u00edcula ribonucleoproteica Ro60 que \u00e9 unha diana para anticorpos autoinmunes en pacientes de lupus eritematoso sist\u00e9mico. Son tam\u00e9n necesarios para a replicaci\u00f3n do ADN por medio de interacci\u00f3ns coa cromatina e prote\u00ednas de iniciaci\u00f3n.\nEstrutura.\nPred\u00edxose que estes pequenos ARN se pregan formando un talo conservado formado polos extremos 3' e 5' do ARN e caracter\u00edzase por ter unha soa citosina protuberante, que son os requirimentos para a uni\u00f3n de Ro.\nFunci\u00f3n.\nDescrib\u00edronse na literatura d\u00faas funci\u00f3ns dos ARN Y: como represor de Ro60 e como factor de iniciaci\u00f3n para a replicaci\u00f3n do ADN. Os ARN Y mutantes humanos que carecen do sitio de uni\u00f3n conservado para a prote\u00edna Ro60 a\u00ednda poden manter a replicaci\u00f3n do ADN, o que indica que a uni\u00f3n \u00e1 prote\u00edna Ro e a promoci\u00f3n da replicaci\u00f3n do ADN son d\u00faas funci\u00f3ns separables dos ARN Y. A\u00ednda que os pequenos ARN derivados de ARN Y son similares en tama\u00f1o aos microARN, mostrouse que estes fragmentos de ARN Y non est\u00e1n implicados na v\u00eda dos microARN.\nInhibici\u00f3n de Ro60.\nNo seu estado libre, Ro \u00fanese a varios ARN mal pregados como os ARNr 5S incorrectamente pregados, e p\u00e9nsase que act\u00faa como un tipo de mecanismo de control de calidade. As estruturas cristalinas de Ro acomplexado con ARN Y ou con outro ARN mostraron que Ro se une aos extremos 3' monocatenarios dos ARN de maneira relativamente non espec\u00edfica, mentres que o ARN Y se une especificamente nun segundo sitio que regula o acceso doutros ARN. Na bacteria \"Deinococcus\", o Ro libre tam\u00e9n funciona na maduraci\u00f3n do ARNr 23S. En \"Deinococcus\", os mutantes que carecen de ARN Y son viables, e o ARN Y parece ser inestable ag\u00e1s cando est\u00e1 en complexo con Ro.\nIniciaci\u00f3n da replicaci\u00f3n do ADN.\nOs ARN Y humanos son necesarios funcionalmente para a replicaci\u00f3n do ADN. O fraccionamento bioqu\u00edmico e experimentos de reconstituci\u00f3n estableceron un requirimento funcional dos ARN Y humanos para a replicaci\u00f3n do ADN cromos\u00f3mica en n\u00facleos de c\u00e9lulas illados de vertebrados in vitro e a degradaci\u00f3n espec\u00edfica dos ARN Y humanos inhibe a replicaci\u00f3n do ADN in vitro e en c\u00e9lulas intactas in vivo. A funci\u00f3n do ARN Y crese que est\u00e1 mediada por interacci\u00f3ns coa cromatina e prote\u00ednas de iniciaci\u00f3n (inclu\u00edndo o complexo de reco\u00f1ecemento da orixe)\nEn patolox\u00eda humana.\nOs ARN Y sobreexpr\u00e9sanse nalg\u00fans tumores humanos e c\u00f3mpren para a proliferaci\u00f3n celular e os pequenos produtos de degradaci\u00f3n do tama\u00f1o de microARN poden estar implicados na autoinmunidade e outras condici\u00f3ns patol\u00f3xicas. Traballos recentes demostraron que os ARN Y son modificados no seu extremo 3'pola poli(A) polimerase non can\u00f3nica PAPD5 e o tipo de cola oligo(A) engadida pola PAPD5 \u00e9 un marcador para o procesamento do extremo 3' pola ribonuclease PARN/EXOSC10 ou para a degradaci\u00f3n pola exonuclease DIS3L. Como a deficiencia de PARN causa unha grave forma da enfermidade da medula \u00f3sea disqueratose conx\u00e9nita e fibrose pulmonar, \u00c9 posible que defectos no procesamento do ARN Y contrib\u00faan \u00e1 grave patalox\u00eda observada neses pacientes.\nDistribuci\u00f3n entre as especies.\nAtop\u00e1ronse presuntos hom\u00f3logos do ARN Y e da prote\u00edna Ro en eucariotas e bacterias.\n\"Homo sapiens\".\nOs humanos parecen ter catro ARN Y denominados hY1, hY3, hY4 e hY5 e tam\u00e9n un gran n\u00famero de pseudoxenes para ARN Y.\n\"C. elegans\".\nO nematodo \"Caenorhabditis elegans\" ten un, denominado ARN CeY e un gran n\u00famero de ARN de talo-protuberancia (\"stem-bulge RNA\" ou sbRNA) que se cre que son tam\u00e9n hom\u00f3logos do ARN Y.\n\"D. radiodurans\".\nA bacteria resistente \u00e1 radiaci\u00f3n \"Deinococcus radiodurans\" codifica un hom\u00f3logo de Ro chamado rsr (\"Ro sixty related\"), e polo menos catro pequenos ARN acum\u00falanse en \"Deinococcus\" baixo condici\u00f3ns nas que a expresi\u00f3n de rsr \u00e9 inducida pola irradiaci\u00f3n ultravioleta; un destes ARN parece ser un hom\u00f3logo de ARN Y. En \"Deinococcus radiodurans\" Rsr queda ligado por medio do ARN Y \u00e1 exorribonuclease PNPase e canaliza ARN monocatenario \u00e1 cavidade da PNPase. Rsr e ARN Y potencian a degradaci\u00f3n de ARN estruturados pola PNPase. Este papel poder\u00eda non estar conservado, xa que Rsr e os ARN non codificantes chamados YrlA e YrlB (similares a ARN Y) tam\u00e9n se asocian coa PNPase nunha bacteria evolutivamnte distante como \u00e9 \"Salmonella\" Typhimurium."}
{"id": "441469", "revid": "27155", "url": "https://gl.wikipedia.org/wiki?curid=441469", "title": "Y RNA", "text": ""}
{"id": "441470", "revid": "27155", "url": "https://gl.wikipedia.org/wiki?curid=441470", "title": "Y-RNA", "text": ""}
{"id": "441472", "revid": "89787", "url": "https://gl.wikipedia.org/wiki?curid=441472", "title": "Festival de Eurovisi\u00f3n J\u00fanior 2018", "text": "O Festival de Eurovisi\u00f3n J\u00fanior 2018 ser\u00e1 o d\u00e9cimo sexto Festival de Eurovisi\u00f3n J\u00fanior, organizdo pola Compa\u00f1\u00eda de Radiotelevision de Belar\u00fas (BTRC) e a Uni\u00f3n Europea de Radiodifusi\u00f3n (UER). Ter\u00e1 lugar o 25 de novembro de 2018 en Minsk, no estadio Minsk-Arena. Ser\u00e1 as egunda vez que Belar\u00fas acolle o festival, ap\u00f3s organizar a edici\u00f3n do 2010.\nVinte pa\u00edses confirmaron a s\u00faa participaci\u00f3n, participando Casaquist\u00e1n e Gales por primeira vez. Francia voltar\u00e1 ao festival catorce anos despois, Acerbaix\u00e1n cinco anos despois e Israel despois de estar ausente na edici\u00f3n do 2017. Chipre deixa de participar."}
{"id": "441475", "revid": "65337", "url": "https://gl.wikipedia.org/wiki?curid=441475", "title": "Tetartemorion", "text": "O tetartemorion (en grego: \"\u03c4\u03b5\u03c4\u03b1\u03c1\u03c4\u03b7\u03bc\u03cc\u03c1\u03b9\u03bf\u03bd -tetart\u0113morion-\"; de \"tetart\u0113\", \"cuarta\", e \"morion\", \"fracci\u00f3n\") era unha moeda da Antiga Grecia cu\u00f1ada en prata, cuxo valor era igual \u00e1 cuarta parte dun \u00f3bolo ou a vinte e catroava parte do dracma.\nO seu peso segundo o padr\u00f3n monetario ateniense era de entre 0,15 e 0,18 gramos.\nA s\u00faa emisi\u00f3n produc\u00edase s\u00f3 en moi contadas ocasi\u00f3ns, en parte debido ao reducido do seu tama\u00f1o, o que dificultaba a s\u00faa fabricaci\u00f3n e facilitaba a s\u00faa perda durante o uso.\nA s\u00faa tipolox\u00eda habitual en Atenas consist\u00eda na cabeza de Atena nos anversos e unha l\u00faa crecente nos reversos, a\u00ednda que se emitiu tam\u00e9n noutras \u00e1reas de influencia grega, con diversos motivos nas s\u00faas faces. \u00c1 parte dos atenienses, co\u00f1\u00e9cense principalmente exemplares de Colof\u00f3n, Exina, Elis, Texea, Argos e Sici\u00f3n."}
{"id": "441477", "revid": "56817", "url": "https://gl.wikipedia.org/wiki?curid=441477", "title": "Tesela", "text": "A tesela \u00e9 unha pequena peza de pedra, terracota ou vidro coloreado que se emprega para confeccionar un mosaico. A palabra prov\u00e9n do lat\u00edn \"tessella\" que, \u00e1 s\u00faa vez, procede do termo grego \u03c4\u03b5\u03c3\u03c3\u03b5\u03c1\u03b5\u03c2.\nOs romanos elaboraban os mosaicos con estas pequenas pezas chamadas teselas, por iso \u00e9 polo que se referisen a eles tam\u00e9n como \"opus\" ou \"ars tessellatum.\" As teselas son pezas de forma c\u00fabica, feitas de rochas calc\u00e1reas ou materiais de vidro ou cer\u00e1micas, moi coidadas e elaboradas e de distintos tama\u00f1os. O artista disp\u00fa\u00f1aas sobre a superficie, como un crebacabezas, distribu\u00edndo a cor e a forma e amore\u00e1ndoas cunha masa de conglomerante.\nNo mundo grego foi moi frecuente e desde moi cedo (dende fins do s\u00e9culo V\u00a0a.\u00a0C.) o pavimento composto por coios de r\u00edo (pedri\u00f1as que se atopan nas beiras) de tama\u00f1os e de cores distintas. Con estes coios fac\u00edanse debuxos sinxelos de temas xeom\u00e9tricos. A finais do s\u00e9culo -III, as teselas substtu\u00edron estes coios pol\u00edcromos."}
{"id": "441478", "revid": "56817", "url": "https://gl.wikipedia.org/wiki?curid=441478", "title": "Doa", "text": "Denom\u00ednanse doas,\u00a0abelorios\u00a0ou\u00a0contas\u00a0a diversos tipos de elementos confeccionados en m\u00faltiples formas, materiais, cores e dese\u00f1os utilizados para confeccionar colares, pulseiras ou outros obxectos para decoraci\u00f3n persoal.\nAlg\u00fans descubrimentos arqueol\u00f3xicos suxiren que xa se utilizaban na antiga Mesopotamia as\u00ed como tam\u00e9n na India, en forma de contas de ouro. En Exipto, os nobres regalaban colares con contas de pedras preciosas de cores, as\u00ed como tam\u00e9n de cristal ou cer\u00e1mica. Os nobres mongois e os cortes\u00e1ns de Bizancio levaban consigo colares de perlas. En Norteam\u00e9rica, alg\u00fans ind\u00edxenas e tribos africanas utilizaban colares de doas pequenas. Os aztecas utiliz\u00e1banos como parte da s\u00faa vestimenta principal chamada Maxtlatl; sobre os ombreiros portaban unha manta \u00e1 que chamaban tilmatl e que os nobres decoraban con plumas e abelorios.\nAs doas poden ser de distintos materiais, cores, formas e calidades. Dentro da inmensa cantidade de materiais susceptibles de englobarse no termo salientan os cristais, entre os que destacamos varios tipos: o austr\u00edaco, o de Bohemia ou \"cristal checo\" e o de Murano. \u00c1 parte destes tipos, tam\u00e9n salientan os cristais fabricados en Asia."}
{"id": "441479", "revid": "23204", "url": "https://gl.wikipedia.org/wiki?curid=441479", "title": "Abelorio", "text": ""}
{"id": "441482", "revid": "25871", "url": "https://gl.wikipedia.org/wiki?curid=441482", "title": "Hilario P\u00e9rez Louzao", "text": ""}
{"id": "441485", "revid": "89787", "url": "https://gl.wikipedia.org/wiki?curid=441485", "title": "Arturo Romano Pacheco", "text": "Arturo Romano Pacheco, nado na\u00a0Cidade de M\u00e9xico\u00a0o\u00a029 de setembro de 1921\u00a0e finado o\u00a016 de marzo de 2015,\u00a0foi un antrop\u00f3logo, catedr\u00e1tico, acad\u00e9mico e investigador mexicano. Especializouse na antropolox\u00eda f\u00edsica. Entre os seus traballos m\u00e1is importantes salientan os estudos realizados \u00e1s osamentas de Pakal \u201co Grande\u201d, a Ra\u00ed\u00f1a Vermella de Palenque, Eusebio Francisco Kino e especialmente o achado e identificaci\u00f3n dos restos de Juana In\u00e9s de la Cruz.\nTraxectoria.\nRealizou os seus estudos de bacharelato na Escola Vocacional do Instituto Polit\u00e9cnico Nacional. En 1942 ingresou \u00e1 Escola Nacional de Antropolox\u00eda e Historia. De 1946 a 1948 foi bolseiro do Instituto Carnegie. En 1949 foi bolseiro pola Universidade Nacional Aut\u00f3noma de M\u00e9xico (UNAM) para cursar un posgrao en paleomastozoolox\u00eda. En 1956 obtivo unha mestr\u00eda \"cum laude\" en antropolox\u00eda f\u00edsica coa tese \"Los restos \u00f3seos de la Cueva de la Candelaria, Coahuila\".\nPrimeiras investigaci\u00f3ns.\nColaborou co profesor Javier Romero Molina nalgunhas escavaci\u00f3ns arqueol\u00f3xicas en Cholula, Puebla. En 1947 foi comisionado polo Instituto Nacional de Antropolox\u00eda e Historia para realizar estudos e escavaci\u00f3ns en Tlatilco, continuou traballando neste sitio anos m\u00e1is tarde, en 1962 e 1969. Durante este lapso de tempo tam\u00e9n realizou exploraci\u00f3ns nos enterros de Azcapotzalco, as\u00ed como en Tamu\u00edn, lugar onde colaborou co arque\u00f3logo Wilfrido du Solier.\nNos primeiros anos da d\u00e9cada de 1950 participou en exploraci\u00f3ns en diversos estados da rep\u00fablica mexicana para atopar restos de mamuts. Estabeleceu amizade cos doutores Pablo Mart\u00ednez del R\u00edo e Manuel Maldonado-Koerdell, quen o influ\u00edron para participar nos estudos e investigaci\u00f3ns sobre o poboamento de Am\u00e9rica.\nPalenque e outras zonas arqueol\u00f3xicas.\nEn 1951 e 1952 participou con Alberto Ruz Lhuillier e Eusebio D\u00e1valos Hurtado na exploraci\u00f3n do Templo das Inscrici\u00f3ns coordinando a lox\u00edstica do campamento. Cando se descubriu o sarc\u00f3fago de Pakal \u201co Grande\u201d regresou \u00f3 sitio para efectuar a fotograf\u00eda antropol\u00f3xica da osamenta. Case corenta e un anos m\u00e1is tarde, en 1994, colaborou no mesmo sitio con Fanny L\u00f3pez Jim\u00e9nez e Arnoldo Gonz\u00e1lez Cruz na fotograf\u00eda e an\u00e1lise antropol\u00f3xica da Ra\u00ed\u00f1a Vermella achada no Templo XIII.\nNas d\u00e9cadas de 1960 e 1970 participou en varias escavaci\u00f3ns arqueol\u00f3xicas nos sitios de Yagul, San Juan del R\u00edo, Y\u00f3lox, Zaachila, Isla Mata del Muerto e Isla de Jaina entre outras."}
{"id": "441506", "revid": "25871", "url": "https://gl.wikipedia.org/wiki?curid=441506", "title": "Cristina Mart\u00ednez Rodr\u00edguez", "text": ""}
{"id": "441507", "revid": "7523", "url": "https://gl.wikipedia.org/wiki?curid=441507", "title": "Facundo Campazzo", "text": "Facundo \"Facu\" Campazzo, nado o 23 de marzo de 1991 en C\u00f3rdoba, \u00e9 un xogador profesional de baloncesto arxentino que xoga para o Real Madrid da Liga ACB. Cunha altura de 1,80 metros xoga na posici\u00f3n de base.\nTraxectoria profesional.\nO 30 de agosto de 2014, asinou un contrato de tres anos co Real Madrid da Liga ACB. O 20 de agosto de 2015, foi cedido \u00f3 UCAM Murcia, onde xogou cedido durante d\u00faas tempadas.\nO 30 de novembro de 2020, Campazzo asinou cos Denver Nuggets da NBA."}
{"id": "441509", "revid": "23204", "url": "https://gl.wikipedia.org/wiki?curid=441509", "title": "Pir\u00e1mides de Exipto", "text": "As Pir\u00e1mides de Exipto son antigas estruturas feitas en albanelar\u00eda constru\u00eddas pola civilizaci\u00f3n do Antigo Exipto.\nAt\u00e9 novembro de 2008, exist\u00edan fontes citando entre 118 e 138 pir\u00e1mides exipcias identificadas. A maior\u00eda delas foron constru\u00eddas como t\u00famulos para os fara\u00f3ns e as s\u00faas consortes durante os per\u00edodos do Antigo e do Medio Imperio.\nAs m\u00e1is antigas pir\u00e1mides exipcias co\u00f1ecidas foron encontradas en Saqqara, \u00f3 noroeste de Menfis. A primeira delas foi a pir\u00e2mide de Zoser (feita entre 2630 a.C-2611 a.C.), que foi constru\u00edda durante a III dinast\u00eda exipcia. Esta pir\u00e1mide e o seu complexo circundante foron proxectados polo pol\u00edmata, e o ent\u00f3n arquitecto, Imhotep. Elas son xeralmente consideradas as m\u00e1is antigas estruturas monumentais do mundo constru\u00eddas de albanelar\u00eda vestida.\nAs m\u00e1is famosas pir\u00e1mides exipcias son aquelas atopadas na Necr\u00f3pole de Gizeh, nas aforas da cidade do\u00a0Cairo. Varias das pir\u00e1mides de Gizeh est\u00e1n entre as maiores estruturas xa constru\u00eddas dende a Antig\u00fcidade. A pir\u00e1mide de Keops, en Gizeh, \u00e9 a maior pir\u00e1mide exipcia, cuxa altura orixinal chegaba a m\u00e1is de 140 metros. \u00c9 a \u00fanica das sete marabillas do mundo antigo que permanece de p\u00e9.\nDesenvolvemento hist\u00f3rico.\nAt\u00e9 o momento do Per\u00edodo Arcaico, no inicio da historia exipcia, aqueles con medios suficientes eran enterrados en estruturas co\u00f1ecidas como mastabas.\nA segunda pir\u00e1mide exipcia historicamente documentada \u00e9 atribu\u00edda \u00f3\u00a0pol\u00edmata Imhotep, que arquitectou o que os exipt\u00f3logos cren ser un t\u00famulo para o fara\u00f3 Zoser. Imhotep \u00e9 acreditado como o primeiro en concibir a noci\u00f3n de amoreamento de mastabas, que culminou na creaci\u00f3n dun edificio composto por unha serie de \"chanzos\" que diminu\u00edan de tama\u00f1o en direcci\u00f3n \u00f3 seu \u00e1pice. O resultado foi a pir\u00e1mide de chanzos de Zoser, que foi concibida para servir como unha escaleira xigantesca pola cal a alma do fara\u00f3n falecido poder\u00eda ascender \u00f3s ceos. Debido \u00e1 grande importancia da realizaci\u00f3n de Imhotep, el foi deificado por exipcios posteriores.\nA fase m\u00e1is producente e aplicada de construci\u00f3n de pir\u00e1mides coincidiu co auxe do goberno fara\u00f3nico absolutista. Foi durante esa \u00e9poca que as pir\u00e1mides m\u00e1is famosas, aquelas pr\u00f3ximas de Gizeh, foron constru\u00eddas. Co tempo, a capacidade e as ganas de aproveitar os recursos necesarios para a construci\u00f3n en grande escala diminu\u00edu e as pir\u00e1mides posteriores pasaron a ser menores, con menos coidados na construci\u00f3n e, moitas veces, feitas \u00e1s pr\u00e9sas.\nMoito tempo despois do fin do per\u00edodo de construci\u00f3n desas pir\u00e1mides, unha construci\u00f3n sistem\u00e1tica iniciouse no territorio do actual Sud\u00e1n, despois de moito do Antigo Exipto caer baixo o dominio dos reis de Napata. Malia que o r\u00e9xime napatano foi breve, rematando en 661 a.C., a influencia exipcia deixou trazos marcantes na s\u00faa cultura e, durante o reino sudan\u00e9s de Mero\u00e9, na rexi\u00f3n da Nubia, houbo un rexurdimento na construci\u00f3n de estruturas piramidais, per\u00edodo en que m\u00e1is de 200 pir\u00e1mides que serv\u00edan como t\u00famulos reais e inspiradas nas pir\u00e1mides exipcias, foron constru\u00eddas nas proximidades da capital do reino.\nAl-Aziz Uthman (1171-1198) tentou destru\u00edr as pir\u00e1mides de Gizeh. Desistiu despois de danar a Pir\u00e1mide de Micerino, xa que a tarefa resultou ser complexa demais.\nSimbolismo.\nCrese que a forma de pir\u00e1mides exipcias represente o monte primordial a partir do cal os exipcios cr\u00edan que a Terra foi creada. A forma piramidal representaba os raios descendentes do Sol e a maior\u00eda das pir\u00e1mides eran revestidas por pedra calcaria branca, polida e altamente reflexiva, o que daba a esas estruturas unha aparencia brillante cando eran vistas \u00e1 distancia.\nMalia que xeralmente se acepta que as pir\u00e1mides eran monumentos funer\u00e1rios, non hai consenso sobre os principios teol\u00f3xicos particulares que poidan ter dado a orixe.\u00a0Unha suposici\u00f3n \u00e9 que estas estruturas foron concibidas como un tipo de \"m\u00e1quina de resurecci\u00f3n\".\nOs exipcios cr\u00edan que a \u00e1rea escura do ceo nocturno en torno \u00f3 cal as estrelas parec\u00edan xirar era a porta de entrada f\u00edsica para os ceos. Un dos eixos estreitos que se estende a partir da c\u00e1mara funeraria principal por toda a estrutura da Grande Pir\u00e1mide apunta directamente para o centro desta parte do ceo. Isto suxire que a pir\u00e1mide puido ser creada para servir como un medio para lanzar maxicamente a alma do fara\u00f3n falecido directamente para a morada dos deuses.\nTodas as pir\u00e1mides exipcias foron constru\u00eddas na marxe occidental do r\u00edo Nilo, lugar onde ocorre o solpor, o que era asociado \u00f3 reino dos mortos na mitolox\u00eda exipcia."}
{"id": "441510", "revid": "23204", "url": "https://gl.wikipedia.org/wiki?curid=441510", "title": "Pir\u00e1mides exipcias", "text": ""}
{"id": "441523", "revid": "5132", "url": "https://gl.wikipedia.org/wiki?curid=441523", "title": "Klemen Prepeli\u010d", "text": "Klemen Prepeli\u010d, nado o 20 de outubro de 1992 en Maribor, \u00e9 un xogador profesional de baloncesto esloveno que xoga para o Valencia Basket da Liga ACB. Cunha altura de 1,91 metros xoga na posici\u00f3n de escolta.\nTraxectoria.\nO 9 de xullo de 2018, Prepeli\u010d asinou un contrato de dous anos co Real Madrid da Liga ACB. O 6 de agosto de 2019, anunciouse a s\u00faa cesi\u00f3n unha tempada \u00f3 Joventut Badalona.\nO 4 de xullo de 2020, Prepeli\u010d acordou un contrato de d\u00faas tempadas co Valencia Basket da Liga ACB. O 10 de xu\u00f1o de 2022, Prepeli\u010d asinou un novo contrato dun ano co Valencia Basket."}
{"id": "441524", "revid": "7523", "url": "https://gl.wikipedia.org/wiki?curid=441524", "title": "Klemen Prepelic", "text": ""}
{"id": "441549", "revid": "56817", "url": "https://gl.wikipedia.org/wiki?curid=441549", "title": "Vanguard Records", "text": "Vanguard Records \u00e9 un selo discogr\u00e1fico estadounidense fundado en 1950 polos irm\u00e1ns Maynard e Seymour Solomon na cidade de Nova York. Comezou sendo unha etiqueta de m\u00fasica cl\u00e1sica, pero quizais sexa m\u00e1is co\u00f1ecida polo seu cat\u00e1logo catalogue de gravaci\u00f3ns de varios m\u00fasicos de jazz, folk e blues. The Bach Guild foi un selo subsidiario. En abril de 2015 a discogr\u00e1fica foi mercada por Concord Bicycle Music."}
{"id": "441558", "revid": "5863", "url": "https://gl.wikipedia.org/wiki?curid=441558", "title": "Folk punk", "text": "O folk punk \u00e9 un x\u00e9nero musical que fusiona m\u00fasica folk e punk rock. Popularizouse a comezos dos 80 grazas a The Pogues no Reino Unido e a Violent Femmes nos Estados Unidos. O folk punk chegou a conseguir alg\u00fan \u00e9xito entre o grande p\u00fablico durante esa d\u00e9cada. En anos recentes os seus subx\u00e9neros celtic punk e gypsy punk experimentaron alg\u00fan \u00e9xito comercial.\nCaracter\u00edsticas.\nA diferenza do rock celta e o folk rock brit\u00e1nico, o folk punk tende a inclu\u00edr relativamente pouca m\u00fasica tradicional no seu repertorio. A meirande parte dos m\u00fasicos do x\u00e9nero interpretan as s\u00faas propias composici\u00f3ns, de estilo punk rock pero engadindo instrumentos folk, como mandolinas, acorde\u00f3ns, banjos ou viol\u00edns. Por\u00e9n, algunhas bandas de folk punk adoptaron formas tradicionais da m\u00fasica folk, como as celeumas."}
{"id": "441562", "revid": "22570", "url": "https://gl.wikipedia.org/wiki?curid=441562", "title": "Jakub Kostiuczuk", "text": "Jakub Kostiuczuk, nado como Jan en Narew (RP de Polonia) o 22 de outubro de 1966, \u00e9 un eclesi\u00e1stico ortodoxo polaco, dende 1998 arcebispo de Bia\u0142ystok-Gda\u0144sk.\nTraxectoria.\nEstudou na escola t\u00e9cnica de elecricidade de Bia\u0142ystok, e posteriormente traballou como electricista. En 1987 entrou no mosteiro da Asunci\u00f3n de Supra\u015bl onde recibiu as ordes menores. No mesmo ano, comezou estudos na Academia Teol\u00f3xica de Moscova no mosteiro da Santa Trindade-San Serxio, gradu\u00e1ndose en 1992.\nEn 1989 recibiu a ordenaci\u00f3n diaconal de mans do arcebispo Sawa Hrycuniak, e en 1993 foi ordenado sacerdote.\nO 11 de maio de 1998 foi elevado ao episcopado co t\u00edtulo de bispo de \"Supra\u015bl\" (s\u00e9 titular) e o S\u00ednodo da Igrexa ortodoxa autoc\u00e9fala polaca encargoulle a atenci\u00f3n pastoral da mocidade. O 30 de marzo de 1999 foi nomeado arcebispo de Bia\u0142ystok-Gda\u0144sk."}
{"id": "441574", "revid": "85894", "url": "https://gl.wikipedia.org/wiki?curid=441574", "title": "Alejo Pacheco Vera", "text": "Alejo Pacheco Vera, nado en M\u00e9xico o 6 de setembro de 1954, \u00e9 un eclesi\u00e1stico ortodoxo mexicano, dende 2008 bispo de M\u00e9xico.\nTraxectoria.\nLogo de ser recibido na Igrexa ortodoxa o 1 de agosto de 1972, Antonio Pacheco cursou estudos de teolox\u00eda baixo a direcci\u00f3n de Antonio Chedraoui, arcebispo de M\u00e9xico, e posteriormente entrou na vida mon\u00e1stica. Recibiu a tonsura o 8 de xullo de 1978 de mans do bispo Jos\u00e9 Cort\u00e9s Olmos.\nFoi ordenado sacerdote o 1 de marzo de 1981 e exerceu o seu ministerio pastoral principalmente na Cidade de M\u00e9xico e en Chiapas. O 28 de maio de 2005 foi consagrado bispo. O 16 de outubro de 2008 foi nomeado bispo de M\u00e9xico."}
{"id": "441576", "revid": "23204", "url": "https://gl.wikipedia.org/wiki?curid=441576", "title": "Cuauht\u00e9moc", "text": "Cuauht\u00e9moc (en ; \u2018a aguia pousouse\u2019 \u2018cu\u0101uhtli 'aguia'; t\u0113moc, 'descendeu, pousouse'), nado en 1496 e finado en 1525, co\u00f1ecido polos conquistadores espa\u00f1ois como Guatemuz foi o derradeiro tlatoani mexica de M\u00e9xico-Tenochtitl\u00e1n. Asumiu o poder en 1520, un ano antes da toma de Tenochtitl\u00e1n por Hern\u00e1n Cort\u00e9s e as s\u00faas tropas.\nO nome Cu\u0101uht\u00e9m\u014dc que significa literalmente 'aguia que descendeu (pousouse)' (n\u00e1huatl cu\u0101uh(-tli) 'aguia', \"tem\u014d-\" 'descender', \"-c\" PASADO). A forma honor\u00edfica de Cu\u0101uht\u00e9m\u014dc \u00e9 \"Cu\u0101uht\u00e9m\u014dctz\u012bn\" (o sufijo \"-tz\u012bn\" \u00fasase para designar unha dignidade similar a \"son\" ou \"se\u00f1or\" en galego).\nCu\u0101uht\u00e9m\u014dc, fillo de Ahuizotl e curm\u00e1n de Moctezuma Xocoyotzin e, Tecuichpo (n\u00e1huatl, 'copo de algod\u00f3n') \u00f3 chegar esta \u00e1 nubilidade. Cando asumiu o poder, os conquistadores xa foran expulsados de Tenochtitl\u00e1n, pero a cidade estaba devastada pola fame, a\u00a0var\u00edola\u00a0e a falta de auga potable. Cuauht\u00e9moc chegaba a este momento tras ser \"tlacatlecutli\" (xefe de armas) da resistencia \u00f3s conquistadores, dado que dende a morte de Moctezuma previo \u00e1 Noite Triste, \u00e9 identificado como l\u00edder militar dos mexicas."}
{"id": "441584", "revid": "23204", "url": "https://gl.wikipedia.org/wiki?curid=441584", "title": "Strong Island (filme)", "text": "Strong Island\u00a0\u00e9 un filme documental estadounidense-dinamarqu\u00e9s de 2017 dirixido por Yance Ford. O filme c\u00e9ntrase no asasinato do irm\u00e1n de Ford, William, ocorrido en abril de 1992. William Ford foi un mozo afroamericano de 24 anos que foi asasinado por Mark P. Reilly, un mec\u00e1nico branco de 19 anos de Lake Grove, Nova York. Un gran xurado composto integramente por brancos do condado de Suffolk rexeitou acusar \u00f3 seu asasino, que argumentou autodefensa.\nO filme estreouse no Festival de Sundance de 2017. Recibiu un Premio Gotham \u00f3 mellor documental en 2017 e foi nomeado \u00f3 Oscar \u00f3 mellor documental na 90\u00aa edici\u00f3n dos premios. Tam\u00e9n foi nomeado \u00f3s Emmy ese mesmo ano."}
{"id": "441585", "revid": "839", "url": "https://gl.wikipedia.org/wiki?curid=441585", "title": "Michel d'Herbigny", "text": "Michel-Joseph Bourguignon d'Herbigny, nado en Lille o 8 de maio de 1880 e finado en Aix-en-Provence o 23 de decembro de 1957, foi un xesu\u00edta franc\u00e9s, te\u00f3logo orientalista e bispo cat\u00f3lico clandestino na URSS. Durante unha d\u00e9cada, entre 1922 e 1932, foi o principal conselleiro da Santa S\u00e9 para os asuntos relacionados con Rusia.\nTraxectoria.\nPrimeiros anos.\nNaceu nunha grande e pr\u00f3spera familia cat\u00f3lica. Cursou os seus estudos no colexio San Xos\u00e9 de Lille, levado polos xesu\u00edtas, e o 4 de outubro de 1897 entrou na Compa\u00f1\u00eda de Xes\u00fas. Logo de completar os estudos formativos necesarios, foi ordenado sacerdote o 7 de agosto de 1910 en Enghien (B\u00e9lxica). Finalizou os seus estudos teol\u00f3xicos coa tese \"Un Newman russe: Vladimir Soloviev (1853-1900)\" (\"Un Newman ruso: Vladimir Soloviev (1853-1900)\"), que tivo grande sona e foi deseguido publicada, en 1911. D'Herbigny deu a co\u00f1ecer ao mundo cat\u00f3lico occidental a figura dun fil\u00f3sofo ruso at\u00e9 ent\u00f3n case desco\u00f1ecido. A Academia Francesa premiouno, e o libro orientou a s\u00faa traxectoria ao servizo das igrexas orientais.\nDocencia en Enghien.\nD'Herbigny comezou a s\u00faa carreira como profesor no teologado dos xesu\u00edtas en Enghien. Co seu tratado \"De Ecclesia\" publicado en 1920 abriu unha perspectiva ecum\u00e9nica moi novedosa na s\u00faa \u00e9poca. En 1921 publicou o tratado \"La th\u00e9ologie du R\u00e9v\u00e9l\u00e9\", con prefacio do cardeal Mercier. Permaneceu en Enghien durante unha d\u00e9cada, at\u00e9 1921, o que non lle impediu viaxar a Rusia durante o ver\u00e1n. As impresi\u00f3ns que lle causaron estas viaxes (pobreza material e incompetencia do clero) lle levaron a organizar un seminario cat\u00f3lico ruso no mesmo Enghien, mais a primeira guerra mundial rematou co proxecto, xa que os estudantes rusos foron expulsados de B\u00e9lxica. Tam\u00e9n nesa \u00e9poca escribiu un manual para confesores que, grazas a un \"m\u00e9todo visual\", lles permitira administrar a penitencia cando non co\u00f1ec\u00edan a lingua, adaptado a 16 linguas: \"Prudens sexdecim linguarum confessarius: Methodus optica pro confessione integra et matrimonio, sacerdote et poenitente mutuas linguas prorsus ignorantibus\".\nChegada a Roma.\nEn 1922, d'Herbigny foi chamado a Roma para ensinar na Pontificia Universidade Gregoriana. Cando o Pontificio Instituto Oriental fundado en 1917 foi confiado oficialmente por P\u00edo XI \u00e1 Compa\u00f1\u00eda de Xes\u00fas o 14 de setembro de 1922, foi nomeado reitor. D'Herbigny deu un pulo importante a esta instituci\u00f3n que estaba a comezar, d\u00e1ndolle unha identidade diferenciada da Gregoriana e do Pontificio Instituto B\u00edblico, e inaugurando a importante revista de estudos acad\u00e9micos, \"Orientalia Christiana\". En decembro de 1924 foi nomeado conselleiro da Congregaci\u00f3n para as Igrexas Orientais, e foi tam\u00e9n un dos membros m\u00e1is activos da comisi\u00f3n \"Pro Russia\" de P\u00edo XI.\nBispo clandestino en Rusia.\nD'Herbigny se converteu no home de confianza de P\u00edo XI para as cuesti\u00f3n orientais, especialmente no referente a Rusia. A s\u00faa influencia era importante, at\u00e9 o punto de chegar a convencer ao papa do seu plan para salvar a unha Igrexa decapitada logo da revoluci\u00f3n rusa de 1917: estabelecer unha xerarqu\u00eda cat\u00f3lica clandestina e formar aos futuros sacerdotes rusos en Occidente. O propio d'Herbigny xogou un papel protagonista no restablecemento de dita xerarqu\u00eda eclesi\u00e1stica: foi nomeado bispo \"in partibus\" de Illium (s\u00e9 titular), e recibiu en segredo a consagraci\u00f3n episcopal o 29 de marzo de 1926 na nunciatura de Berl\u00edn de mans de Eugenio Pacelli, futuro P\u00edo XII. Entrou na URSS e al\u00ed consagrou clandestinamente a catro bispos como administradores apost\u00f3licos: Pie Eug\u00e8ne Neveu o 21 de abril, Bo\u013ceslavs Slosk\u0101ns e Alexander Frison o 10 de maio, e Antoni Malecki o 13 de agosto de 1926. A misi\u00f3n finalizou en desastre, xa que todos os novos bispos foron arrestados polas autoridades.\nDurante certo tempo d'Herbigny mantivo a confianza de P\u00edo XI como presidente da comisi\u00f3n \"Pro Russia\", que comezou a separarse da Congregaci\u00f3n para as Igrexas Orientais. Ao non ser posible visitar Rusia, dedicouse \u00e1s outras igrexas cat\u00f3licas orientais e visitou os patriarcados de Oriente Pr\u00f3ximo (1927).\nCa\u00edda en desgraza.\nEn 1928 P\u00edo XI fundou o Colexio Ruso (\"Russicum\"), que era o so\u00f1o de d'Herbigny feito realidade na mesma Roma. Por\u00e9n, comezaron a ser co\u00f1ecidas as s\u00faas actividades en Rusia, en 1931 deixou o POI e en 1933 marchou a B\u00e9lxica, oficialmente por raz\u00f3ns de sa\u00fade, mais xa non volveu a Roma. En 1934 deixou a comisi\u00f3n \"Pro Russia\" probablemente como consecuencia do fracaso do seu plan para reconstru\u00edr a xerarqu\u00eda cat\u00f3lica na Uni\u00f3n Sovi\u00e9tica.\nEn 1937 continuaba a viaxar polo mundo, impartindo sacramentos e dirixindo retiros espirituais, as\u00ed como dando conferencias en contra do r\u00e9xime comunista, o que lle valeu unha morea de ameazas procedentes do poder sovi\u00e9tico ou de simpatizantes do mesmo. Con ocasi\u00f3n da beiz\u00f3n da bas\u00edlica de Santa Teresa por parte do cardeal Pacelli, estivo por \u00faltima vez con Pie-Eug\u00e8ne Neveu, o 11 de xullo de 1937.\nA partir de xullo de 1937 foi reducido ao silencio, coa prohibici\u00f3n estrita de falar e comunicarse s\u00f3 cos seus irm\u00e1ns xesu\u00edtas e coa s\u00faa familia. Renunciando a exercer a s\u00faa dignidade episcopal, se retirou a Crastes, onde viviu como simple relixioso por 20 anos m\u00e1is. Finou o 24 de decembro de 1957 en Aix-en-Provence, onde est\u00e1 enterrado."}
{"id": "441586", "revid": "23204", "url": "https://gl.wikipedia.org/wiki?curid=441586", "title": "Miguel II Comneno Ducas", "text": "Miguel II Comneno Ducas (en grego: \u039c\u03b9\u03c7\u03b1\u03ae\u03bb \u0392\u0384 \u039a\u03bf\u03bc\u03bd\u03b7\u03bd\u03cc\u03c2 \u0394\u03bf\u03cd\u03ba\u03b1\u03c2, \"Mikha\u0113l II Komn\u0113n\u00f3s D\u00fakas\"), a mi\u00fado chamado Miguel Anxo en fontes narrativas, foi o gobernante de Epiro desde 1230 at\u00e9 a s\u00faa morte en 1266/1268.\nTraxectoria.\nMiguel era o fillo ilex\u00edtimo de Miguel I Comneno Ducas de Epiro e fora ao exilio despois do asasinato do seu pai en 1215. Logo da derrota e captura do seu t\u00edo Teodoro Comneno Ducas por Iv\u00e1n Asen II de Bulgaria na batalla de Klokotnitsa regresou a Epiro e converteuse no gobernante da rexi\u00f3n. Non est\u00e1 totalmente claro se reco\u00f1eceu a suprema autoridade do seu t\u00edo Manuel Comneno Ducas de Tesal\u00f3nica ou de Iv\u00e1n Asen II de Bulgaria. Miguel II conseguiu o apoio dos not\u00e1beis locais ao casar con Teodora Petralifina, e estableceu unha estreita relaci\u00f3n co Imperio de Nicea. En 1241 Miguel sucedeu ao seu t\u00edo Manuel como gobernante de Tesalia. En 1238, Miguel foi visitado polo patriarca niceno Xermano II e en 1249 recibiu o t\u00edtulo de \"d\u00e9spota\" polo emperador Xo\u00e1n III Ducas Vatatz\u00e9s.\nAs relaci\u00f3ns de Miguel II con Nicea aseguraron a s\u00faa neutralidade durante o conflito no cal Xo\u00e1n III Ducas Vatatz\u00e9s conquistou Tesal\u00f3nica e penetrou no norte de Grecia en 1244. Con todo, cando se viu obrigado a entregar Dirraquio e Serbia aos nicenos en 1256, Miguel decidiu expandir o seu estado a expensas de Nicea. Con todo, mentres avanzaba cara a Tesal\u00f3nica, o rei Manfredo de Sicilia tomou Dirraquio e os seus arredores. Resolto a tomar Tesal\u00f3nica, Miguel chegou a un acordo con Manfredo e envioulle \u00e1 s\u00faa filla como esposa, cedendo as cidades perdidas e a illa de Corf\u00fa como dote. Tam\u00e9n asinou unha alianza co pr\u00edncipe Guillerme II de Villehardouin de Acaia.\nAs tropas dos tres aliados invadiron as posesi\u00f3ns nicenas en Macedonia e en 1259 prepar\u00e1ronse para loitar contra o ex\u00e9rcito niceno liderado por Xo\u00e1n Pale\u00f3logo, irm\u00e1n do emperador Miguel VIII Pale\u00f3logo, na planicie de Pelagonia. Con todo, a operaci\u00f3n aliada viuse afectada pola desconfianza mutua e o fillo ilex\u00edtimo de Miguel, Xo\u00e1n Ducas, pasouse ao inimigo, mentres que o propio Miguel abandonou aos seus aliados. Os nicenos causaron unha esmagadora derrota sobre o pr\u00edncipe Guillerme de Acaia, que foi capturado na batalla. Mentres Miguel fuxiu \u00e1s Illas X\u00f3nicas, os nicenos ocuparon Epiro, pero se atoparon con tanta resistencia que se viron obrigados a retirarse. Miguel recuperou os seus dominios coa grande axuda de Manfredo. Logo doutra vitoria bizantina en 1264 viuse obrigado a aceptar a soberan\u00eda nominal de Miguel VIII Pale\u00f3logo e fortalecer os lazos de matrimonios din\u00e1sticos. Cando Miguel II morreu en 1268 ou pouco antes, os seus dominios foron divididos entre os seus fillos Nic\u00e9foro I Comneno Ducas de Epiro e Xo\u00e1n I Ducas de Tesalia.\nMatrimonio e descendencia.\nPolo seu matrimonio con Teodora Petralifina (Santa Teodora de Arta), Miguel II tivo varios fillos, entre eles:\nCunha amante, Miguel II tivo polo menos outros dous fillos:"}
{"id": "441591", "revid": "6939", "url": "https://gl.wikipedia.org/wiki?curid=441591", "title": "Cinta adhesiva", "text": ""}
{"id": "441596", "revid": "89787", "url": "https://gl.wikipedia.org/wiki?curid=441596", "title": "Mercedes de la Garza", "text": "Mercedes de la Garza Camino, nada o\u00a012 de febreiro de 1939,\u00a0\u00e9 unha escritora, historiadora, investigadora e acad\u00e9mica mexicana que se especializou no estudo da cultura maia e da cultura n\u00e1huatl.\nTraxectoria.\nCursou a licenciatura en Letras Espa\u00f1olas de 1957 a 1962 na Facultade de Filosof\u00eda e Letras da Universidade Nacional Aut\u00f3noma de M\u00e9xico (UNAM). Cinco anos m\u00e1is tarde, cursou a licenciatura en Historia na mesma facultade. Na s\u00faa propia \"alma mater\", realizou unha mestr\u00eda en Historia de M\u00e9xico de 1971 a 1973 e un doutoramento en Historia de 1977 a 1979. Realizou diplomados e cursos de posgrao na Universidade Complutense, O Escorial, a Universidade de Tolosa, a Pennsylvania State University, a Universidade Rei Xo\u00e1n Carlos e na UNAM, onde chegou a ser disc\u00edpula de Miguel Le\u00f3n-Portilla.\nImpartiu clases de lingua espa\u00f1ola e historia de culturas antigas en escolas privadas de 1963 a 1975. Dende 1973 impartiu clases sobre cultura maia e cultura n\u00e1huatl na Facultade de Filosof\u00eda e Letras da UNAM, na Facultade de Estudos Superiores Acatl\u00e1n, no Antigo Colexio de San Ildefonso, as\u00ed como cursos e diplomados na Casa da Cultura de Campeche, o Museo Nacional de Antropolox\u00eda da Cidade de M\u00e9xico, a Universidade Iberoamericana, a Casa Am\u00e9rica de Madrid, e O Escorial entre outros. Dirixiu m\u00e1is de vinte e cinco tese de licenciatura, mestr\u00eda e doutoramento na UNAM, sendo sinodal en m\u00e1is de corenta exames profesionais. Foi creadora da mestr\u00eda e doutoramento en Estudos Mesoamericanos.\nInvestigadora e acad\u00e9mica.\n\u00c9 membro do Sistema Nacional de Investigadores dende 1984, alcanzando o nivel III en 1990 e o reco\u00f1ecemento de Investigadora Em\u00e9rita en 1999. \u00c9 membro da Sociedade Mexicana de Antropolox\u00eda de M\u00e9xico, da Asociaci\u00f3n de Historiadores Latinomericanos e do Caribe, da Sociedade Mexicana de Historia e Filosof\u00eda do Medicamento, da Sociedade Espa\u00f1ola de Estudos Mayas, da Sociedade Mexicana de Historia das Relixi\u00f3ns, da Sociedade Mexicana de Bibli\u00f3filos, da Soci\u00e9t\u00e9 Europ\u00e9ene de Culture e foi membro fundador da Sociedade Internacional pro Valores Humanos \"Eric Fromm, Salvador Zubir\u00e1n\". \u00c9 membro de n\u00famero da Academia Mexicana de Ciencias dende 1977 e membro de n\u00famero da Academia Mexicana da Historia, \u00e1 cal ingresou o 1 de marzo de 2005, ocupando a cadeira 6.\nDe 1997 a 2000, foi directora do Museo Nacional de Antropolox\u00eda e foi curadora das exposici\u00f3ns \"Vida y muerte, arte funerario del Occidente de M\u00e9xico\" en Espa\u00f1a (1998), \"I Maya\", en Venecia (1998-1999) e \"Los Mayas\" no Antigo Colexio de San Ildefonso (1999). \u00c9 investigadora de tempo completo do Centro de Estudos Maias do Instituto de Investigaci\u00f3ns Filol\u00f3xicas da UNAM e foi designada para exercer o cargo de directora do Instituto do per\u00edodo de 2005 a 2009. \u00c9 membro permanente do Comit\u00e9 Cient\u00edfico das Mesas Redondas de Palenque e do Instituto Nacional de Antropolox\u00eda e Historia (INAH)."}
{"id": "441597", "revid": "23204", "url": "https://gl.wikipedia.org/wiki?curid=441597", "title": "Mercedes de la Garza Camino", "text": ""}
{"id": "441623", "revid": "56817", "url": "https://gl.wikipedia.org/wiki?curid=441623", "title": "Infrutescencia", "text": "En bot\u00e1nica denom\u00ednase infrutescencia ao resultado da fecundaci\u00f3n dunha inflorescencia compacta, as\u00ed como tam\u00e9n da fecundaci\u00f3n do \u00f3vulo de certas flores apoc\u00e1rpicas (isto \u00e9, que te\u00f1en os carpelos separados, independentes, formando cada un ovario \u00e1 parte, como ocorre, por exemplo, nos amorodos).\nEtimolox\u00eda.\n\"Infrutescencia\" \u00e9 unha adaptaci\u00f3n do lat\u00edn cient\u00edfico \"infructescentia\", termo formado sobre o modelo de \"inflorescentia\" (inflorescencia), con cambio da ra\u00edz do xentitivo de \"flos, floris\" (flor) polo de \"fructus, fructus\" (froito).\nCaracter\u00edsticas.\nNunha infrutescencia, os froitos enc\u00f3ntranse nunha formaci\u00f3n onde cada un deles est\u00e1 contiguo e adherido a outro de forma que o conxunto asem\u00e9llase a un gran froito. A pesar da s\u00faa aparencia externa de parecer un s\u00f3 froito, as infrutescencias poden reco\u00f1ecerse pola s\u00faa estrutura interna.\nAlgunhas infrutescencias e \"froitos agregados\" co\u00f1\u00e9cense popularmente e son vendidas como froitas, estando os seus froitos verdadeiros dentro delas. Exemplos diso son o amorodo \u2014que en realidade \u00e9 un froito agregado, poliaquenio, formado por diminutos froitos individuais dispostos sobre un recept\u00e1culo carnoso\u2014, o figo e a pi\u00f1a ou anan\u00e1s \u2014cuxo froito o forma o desenvolvemento da inflorescencia completa.\nPor\u00e9n, non se deben confundir as verdadeiras infrutescencias cos chamados \"froitos agregados\", que se orixinan de tan s\u00f3 unha flor apoc\u00e1rpica (que ten carpelos libres), resultando un conxunto de froitos simples e independentes procedentes da mesma flor. \u00c9 o caso das framboesas e as amoras, denominados polidrupas."}
{"id": "441626", "revid": "89787", "url": "https://gl.wikipedia.org/wiki?curid=441626", "title": "Robert Walpole", "text": "Robert Walpole, 1.\u00b0 conde de Orford, nado en Houghton, Norfolk en 1676 e finado en Londres en 1745, foi un destacado pol\u00edtico ingl\u00e9s, considerado como a primeira persoa que ocupou o cargo de primeiro ministro de Gran Breta\u00f1a. Ocupou o poder durante case 21 anos, dende 1721 ata 1742.\nTraxectoria.\nInicios e educaci\u00f3n.\nRobert Walpole naceu en 1676 no seo da s\u00faa familia nobre en Houghton, preto de King's Lynn no condado de Norfolk en Inglaterra. Fillo do coronel Robert Walpole (1650-1700), deputado pola circunscrici\u00f3n do Castle Rising nos Com\u00fans, e da s\u00faa esposa Mary (de solteira Burwell), era o terceiro de dezasete fillos, oito dos cales morreron durante a infancia.\nEducado primeiro no colexio Eton e logo en Cambridge, abandonou en 1698 os seus estudos por mor da morte do seu irm\u00e1n m\u00e1is vello, coa intenci\u00f3n de axudar o seu pai na administraci\u00f3n das propiedades familiares. At\u00e9 o momento, e como fillo segundox\u00e9nito, estivera destinado a ser cl\u00e9rigo, mais a s\u00faa situaci\u00f3n cambiou ao converterse no herdeiro do seu pai. A partir dese momento, e aguilloado polo seu pai, comezou a interesarse pola pol\u00edtica, na que estaba destinado a suceder o seu pai como deputado na s\u00faa circunscrici\u00f3n.\nCarreira pol\u00edtica.\nA carreira pol\u00edtica de Walpole comezou en 1701, cando ga\u00f1ou as elecci\u00f3ns parlamentarias, sucedendo no seu escano ao seu propio pai, que morrera tres meses antes. Pronto demostrou unha grande ambici\u00f3n: en 1702 deixou o seu escano por Castle Rising e presentouse e ga\u00f1ou as elecci\u00f3ns parlamentarias por King's Lynn, unha localidade de bastante m\u00e1is importancia que hab\u00eda de proporcionarlle maior influencia no parlamento brit\u00e1nico.\nDo mesmo xeito que o seu pai, Walpole foi dende o principio un celoso membro do partido \"Whig\", que naquel ent\u00f3n, e grazas aos \u00e9xitos da revoluci\u00f3n Gloriosa, dominaba a pol\u00edtica brit\u00e1nica en oposici\u00f3n ao m\u00e1is conservador partido \"Tory\". Despois de ter unha carreira de \u00e9xito en Londres, en 1705 Walpole foi nomeado membro do consello do Almirantado, corpo encargado de administrar a mari\u00f1a inglesa. Ese nomeamento lanzou a s\u00faa carreira, pois as s\u00faas habilidades como administrador e organizador axi\u00f1a foron percibidas, e en 1708 Lord Godolphin, por aquel ent\u00f3n o l\u00edder informal do goberno da ra\u00ed\u00f1a Ana, nomeouno secretario de Estado de Guerra. Dende este posto serviu como asesor e conselleiro do duque de Marlborough, comandante en xefe das forzas brit\u00e1nicas na guerra de Sucesi\u00f3n Espa\u00f1ola que vi\u00f1a desenvolv\u00e9ndose dende 1700. A s\u00faa proximidade a Marlborough, figura dominante no panorama pol\u00edtico ingl\u00e9s debido \u00e1 \u00edntima amizade da esposa deste coa ra\u00ed\u00f1a Ana, pronto converteu a Walpole nun dos principais membros do gabinete brit\u00e1nico.\nEn 1710, Lord Godolphin e boa parte do partido Whig exerceron presi\u00f3n \u00e1 xustiza brit\u00e1nica para que o sacerdote protestante Henry Sacheverell, que predicaba serm\u00f3ns marcadamente contrarios ao partido Whig, fose detido e xulgado. O xu\u00edzo foi tremendamente impopular, causando mesmo unha revolta popular, e acabou apartando do poder o partido Whig e a Marlborough nas elecci\u00f3ns de 1710. O novo goberno, liderado polo Tory Robert Harley, cesou a Walpole, a quen con todo se lle permitiu seguir ata 1711 como tesoureiro da Mari\u00f1a, cargo que ocupaba de maneira informal dende 1708. De feito, o Speaker Harley tentou ga\u00f1arse para si a Walpole, convid\u00e1ndoo a entrar no partido Tory, algo que Walpole rexeitou de xeito moi vehemente, ao converterse na besta negra do partido Tory nos Com\u00fans.\nOs Tories non tardaron en vingarse, promovendo en 1712 a reprobaci\u00f3n formal de Walpole como parlamentario, alegando supostos cargos de corrupci\u00f3n. A manobra tivo \u00e9xito, porque Walpole foi expulsado do seu escano na C\u00e1mara dos Com\u00fans e xulgado pola C\u00e1mara dos Lords, que, formada na s\u00faa maior parte por Tories af\u00edns ao goberno, condenouno a seis meses de prisi\u00f3n na torre de Londres. Visto como unha v\u00edtima pol\u00edtica nun xu\u00edzo inxusto, Walpole foi reelixido como deputado pola circunscrici\u00f3n de King's Lynn en 1713. A consecuencia de devandito o asunto, Walpole desenvolveu unha fonda animadversi\u00f3n cara a Lord Bolingbroke e o propio Robert Harley, art\u00edfices da s\u00faa condena.\nEn 1714 morreu a ra\u00ed\u00f1a Ana, e foi sucedida por un primo afastado seu, Xurxo I, pr\u00edncipe elector de Hannover. Xurxo I desconfiaba dos Tories, en quen v\u00eda uns opositores ao seu propio dereito ao trono (tradicionalmente, os Tories enmarc\u00e1ronse a favor da causa da casa Estuardo). Ao chegar ao trono, cesou o goberno Tory e decantouse de xeito bastante expl\u00edcito por un goberno Whig, sendo estes os que promoveran a s\u00faa causa ao trono. As\u00ed, en 1714 Robert Walpole, como membro prominente do partido Whig, foi nomeado Conselleiro Privado do Rei e Pensionario do Ex\u00e9rcito, cargo dende o que se administraban as finanzas do ex\u00e9rcito ingl\u00e9s. Igualmente, foi nomeado membro dun comit\u00e9 secreto que investigou os actos do gabinete Tory anterior, un acto de vinganza pol\u00edtica dende o que Walpole exerceu a s\u00faa propia ao lograr que Robert Harley fose expulsado da C\u00e1mara dos Com\u00fans, e que Lord Bolingbroke fose reprobado dos Lords.\nLord Halifax, que actuara como l\u00edder do gabinete, morreu en 1715, e Walpole, reco\u00f1ecido como o principal membro do partido Whig, foi ascendido aos cargos fundamentais de primeiro Lord do Tesouro e chanceler de Facenda. Dende estes cargos promoveu unha serie de reformas mercantilistas, como a creaci\u00f3n dun fondo de garant\u00eda co obxecto de reducir a d\u00e9beda p\u00fablica. Con todo, o novo gabinete caer\u00eda pronto debido \u00e1s fricci\u00f3ns internas entre o seu l\u00edder, Lord Townsend, apoiado por Walpole, e outros dos seus membros, principalmente o deputado James Stanhope e Lord Sunderland. Mentres Walpole e Townsend v\u00edan como o rei antepu\u00f1a os intereses da casa de Hannover aos de Inglaterra, Stanhope e Sunderland eran firmes partidarios da pol\u00edtica a favor dos Hannover. Stanhope e Sunderland souberon ga\u00f1ar o favor do rei ao promover o por ent\u00f3n prometedor negocio da Compa\u00f1\u00eda dos Mares do Sur. Lord Townsend caeu en desgraza, e Walpole, debilitado por iso, dimitiu en abril de 1717.\nAo tempo, por motivos igualmente pol\u00edticos, o propio rei tivera severas diferenzas co seu fillo Federico, pr\u00edncipe de Gales, e este comezou a agrupar a unha camarilla de pol\u00edticos Whig contrarios \u00e1 pol\u00edtica do gabinete Stanhope, entre os que se atopaba Walpole, quen trabou amizade co futuro Xurxo II. Con todo, o descontento popular coa pol\u00edtica hannoveriana do goberno fixo que, ante a posibilidade de perder as elecci\u00f3ns, Stanhope e Sunderland tivesen que reconciliarse cos seus opositores Whig, e nomearon a Walpole presidente do Consello Real, cargo que supuxo a s\u00faa volta de novo ao goberno, en contra dos desexos do pr\u00edncipe de Gales, que a\u00ednda desde\u00f1aba o gabinete do seu pai.\nAscenso ao poder.\nPouco despois de volver ao goberno, o reino de Gran Breta\u00f1a viuse sacudido por unha profunda crise econ\u00f3mica xurdida por mor da quebra da Banca Law (1720) en Francia e do estalido da burbulla dos Mares do Sur na propia Inglaterra.\nA Compa\u00f1\u00eda dos Mares do Sur fora fundada por Lord Oxford e o partido Tory como instrumento pol\u00edtico baixo o seu control co que poder exercer un firme control econ\u00f3mico sobre as finanzas p\u00fablicas inglesas. Por aquel ent\u00f3n, o banco de Inglaterra, fundado en 1694, estaba baixo control \"Whig\", e ante o ascenso dos \"Tories\" de Harley ao poder op\u00faxose a financiar calquera medida monetaria expansiva destinada a financiar as actividades do goberno \"Tory.\" En resposta, Robert Harley e os Tories crearon a Compa\u00f1\u00eda dos Mares do Sur. En principio, a Compa\u00f1\u00eda ti\u00f1a por obxecto xestionar o asento comercial que Gran Breta\u00f1a ga\u00f1ara de Espa\u00f1a por mor da paz de Utrecht, en virtude da cal Gran Breta\u00f1a adquirira certos dereitos comerciais coas colonias espa\u00f1olas en Am\u00e9rica do Sur. En realidade, a Compa\u00f1\u00eda ti\u00f1a por obxecto a xesti\u00f3n da d\u00e9beda p\u00fablica brit\u00e1nica.\nAnte os inmellorables tipos de interese que comezou a ofrecer para colocar a d\u00e9beda p\u00fablica brit\u00e1nica, e debido \u00e1s excelentes e esaxeradas perspectivas do recentemente aberto comercio coas colonias espa\u00f1olas, as acci\u00f3ns da Compa\u00f1\u00eda sufriron unha espiral especulativa que se viu inicialmente truncada cando, en 1718, Filipe V revisou os privilexios comerciais de Inglaterra nas colonias espa\u00f1olas, limit\u00e1ndoos grandemente. A\u00ednda as\u00ed, a xesti\u00f3n da d\u00e9beda p\u00fablica permitiu \u00e1 Compa\u00f1\u00eda manterse \u00e1 boia, e continuar con \u00e9xito as s\u00faas actividades.\nEn 1714 a Compa\u00f1\u00eda quedou en mans do goberno \"Whig\" do que Walpole formaba parte, e foi afianzada por Stanhope e Sunderland como un instrumento de xesti\u00f3n da d\u00e9beda p\u00fablica. A paz de Utrecht reducira o gasto p\u00fablico considerablemente, co que as finanzas p\u00fablicas inglesas estaban o suficientemente fortalecidas como para facer o investimento en d\u00e9beda da Compa\u00f1\u00eda o suficientemente atractiva. Por mor das esaxeradas proxecci\u00f3ns de beneficios, a desinformaci\u00f3n e pr\u00e1cticas empresariais raiando a estafa, moitos pequenos investidores comezaron a colocar os seus activos l\u00edquidos en d\u00e9beda da Compa\u00f1\u00eda, e o valor dos bonos e acci\u00f3ns da mesma disparouse: de 180 libras por acci\u00f3n en xaneiro de 1720 pasouse a mil libras por acci\u00f3n en agosto de 1720. Con todo, os desequilibrios entre o valor nominal e o cotizado dos bonos era inmenso, e, aguilloado polas noticias da quebra da Banca Law en Francia, pronto comezou a sospeitarse que a Compa\u00f1\u00eda, que dende 1718 apenas pod\u00eda dedicarse ao comercio co Caribe, non dispu\u00f1a de ferramentas para facer efectivo o nominal das acci\u00f3ns. Isto produciu unha avalancha de investidores que, dende agosto de 1720, solicitaron recuperar os seus dep\u00f3sitos na Compa\u00f1\u00eda, producindo a bancarrota da mesma, sen liquidez para atender os requirimentos, e a ca\u00edda das s\u00faas acci\u00f3ns en bolsa, que para decembro de 1720 volv\u00edan valer cen libras por acci\u00f3n.\nO estalido da burbulla arruinou un gran n\u00famero de investidores, e creouse unha comisi\u00f3n parlamentaria para investigar o esc\u00e1ndalo. Por mor da mesma, descubriuse unha intricada mara\u00f1a de corruptelas nas que estaban implicados boa parte dos membros do gabinete, entre eles os propios Stanhope e Sunderland. A morte do segundo en 1721 e a forzada dimisi\u00f3n do primeiro deixaron a Walpole como a principal figura do gabinete, de xeito que en abril de 1721 foi nomeado primeiro Lord do Tesouro, chanceler do Exchequer e l\u00edder da C\u00e1mara dos Com\u00fans. A partir deste momento e ata 1742, Walpole actuou como primeiro ministro \"de facto\" de Gran Breta\u00f1a. C\u00f3mpre sinalar, no entanto, que devandito cargo, o de primeiro ministro, non exist\u00eda de maneira oficial en Gran Breta\u00f1a; de feito, o t\u00edtulo oficial do primeiro ministro brit\u00e1nico sempre foi o de primeiro Lord do Tesouro, en virtude da tradici\u00f3n iniciada por Robert Walpole, que ocupou ese cargo durante todo o seu mandato, e polo que \u00e9 reco\u00f1ecido como o primeiro ministro brit\u00e1nico.\nA acci\u00f3n pol\u00edtica de Walpole encarou dende o primeiro momento a crise econ\u00f3mica, rescatando a Compa\u00f1\u00eda dos Mares de Sur mediante a inxecci\u00f3n de di\u00f1eiro p\u00fablico e o seu posterior desmembramento en d\u00faas compa\u00f1\u00edas de xesti\u00f3n de d\u00e9beda, o banco de Inglaterra e a Compa\u00f1\u00eda Brit\u00e1nica das Indias Orientais (HEICS), e tratando de paliar a crise de liquidez do sistema econ\u00f3mico brit\u00e1nico, que se resentira debido \u00e1 creba da Banca Law de Francia. Tralo seu \u00e9xito nesa acci\u00f3n, Walpole conseguiu ga\u00f1ar o apoio de boa parte do partido Whig. Paralelamente, desenvolveu unha pol\u00edtica de alianzas coas potencias protestantes. O descubrimento dunha conspiraci\u00f3n xacobita en 1721 axudou a reforzar a s\u00faa posici\u00f3n, \u00e1 vez que a propia ascendencia de Walpole sobre o Rei lograba que este se fose desentendendo cada vez m\u00e1is dos labores de goberno, debilitando as\u00ed o papel do monarca, que delegar\u00eda todo o labor de goberno en Walpole.\nEn 1727, coa morte de Xurxo I, a posici\u00f3n de Walpole no goberno pareceu cambalearse, ao subir ao trono o seu antigo inimigo Xurxo II. Con todo, aconsellado pola ra\u00ed\u00f1a Carolina, amiga de Walpole, Xurxo II decidiu manter o mesmo no cargo. Dende 1727, a pol\u00edtica exterior de Walpole foi orient\u00e1ndose cada vez m\u00e1is cara a un entendemento con Austria, potencia cat\u00f3lica que refreaba as ansias expansionistas de Prusia. En 1731, para rubricar o achegamento, Walpole enviou a Lord Chesterfield, parente do seu antigo rival Stanhope, a Viena coa intenci\u00f3n de negociar unha alianza con Austria. Isto provocou un enfrontamento con Lord Townsend, quen non v\u00eda con bos ollos unha alianza cunha potencia cat\u00f3lica. Con todo, o \u00e9xito de Chesterfield, que se traduciu na firma do tratado de Viena en 1731, desprazou politicamente a Townsend, deixando a Walpole totalmente a cargo da facci\u00f3n Whig do goberno.\nA influencia de Walpole non deixou de crecer. F\u00edxose cunha s\u00f3lida maior\u00eda de seguidores no Parlamento, e durante a d\u00e9cada dos trinta exerceu un f\u00e9rreo control sobre a vida pol\u00edtica inglesa. Iso, xunto coa s\u00faa escandalosa vida privada, valeulle ser obxecto de cr\u00edticas viscerais, que se plasmaron nos escritos e obras de teatro sat\u00edricas de literatos como John Gay, Jonathan Swift, Alexander Pope, Samuel Johnson e Henry Fielding. As obras teatrais deste \u00faltimo, nas que os ataques contra Walpole non deixaban de crecer, fixeron que este promovese no parlamento unha das s\u00faas leis m\u00e1is soadas, a \"Theatrical Licensing Act\" de 1737, que establec\u00eda unha censura previa das obras a ser representadas en teatros. Isto acabou de facto coas cr\u00edticas abertas contra Walpole, pero non s\u00f3 non as refreou, sen\u00f3n que as avivou. Pronto Walpole pasou a ser visto como un ditador e un tirano.\nCa\u00edda.\nEn 1737, coa morte da ra\u00ed\u00f1a Carolina de Gran Breta\u00f1a, a posici\u00f3n de Walpole comezou a debilitarse. Desgastado polo exercicio do poder e a impopularidade dalgunhas das s\u00faas pol\u00edticas, unha crecente oposici\u00f3n Whig, encabezada por George Grenville e William Pitt o Vello comezou a atoparse na camarilla do pr\u00edncipe de Gales, e Walpole comezou a ser atacado no Parlamento.\nComo maneira de relanzar o seu liderado, Walpole iniciou, ao parecer de mala gana, a chamada guerra do Asento contra Espa\u00f1a. Ocorr\u00eda que, en virtude dos acordos xurdidos da paz de Utrecht, Inglaterra adquirira dereitos de comercio nas colonias espa\u00f1olas de Am\u00e9rica. Devanditos dereitos, considerados abusivos e non vinculantes (negoci\u00e1raos Francia) foran revogados por Filipe V en 1718, inici\u00e1ndose entre ambos os pa\u00edses unha serie de disputas comerciais que culminaron cando Robert Jenkins, un contrabandista e corsario ingl\u00e9s, declarou ante o Parlamento que un inspector de aduanas espa\u00f1ol lle cortara a orella durante unha inspecci\u00f3n. O Parlamento declarou a guerra, e urdiuse unha das expedici\u00f3ns militares m\u00e1is desastrosas da historia: o sitio de Cartaxena de Indias en 1741. En 1742, fretando unha armada de 183 nav\u00edos, Inglaterra enviou un continxente armado duns 30\u00a0000 homes a tomar Cartaxena de Indias. A\u00ednda que a cidade estaba protexida por pouco m\u00e1is de 4000 homes (capitaneados por Blas de Lezo) e 6 nav\u00edos, os ingleses, pesimamente dirixidos polo almirante Edward Vernon, foron humillantemente derrotados, sufrindo unhas 18\u00a0000 baixas. A\u00ednda que Espa\u00f1a fracasou no seu intento de invadir a colonia inglesa de Xeorxia, Walpole, que vendera a expedici\u00f3n como algo seguro, non puido manterse no poder: tras encubrir a derrota prohibindo toda publicaci\u00f3n da mesma, o asunto sa\u00edu a\u00ednda as\u00ed \u00e1 luz, e en 1742 perdeu as elecci\u00f3ns parlamentarias, por mor do cal se presentou unha moci\u00f3n de censura na s\u00faa contra no Parlamento (naquel ent\u00f3n, o goberno nome\u00e1bao o Rei, non o Parlamento). Walpole tivo que dimitir, a\u00ednda que foi recompensado polo Rei, que o nomeou conde de Orford e membro da c\u00e1mara dos lords.\nA marcha de Walpole supuxo o fin da alianza estrat\u00e9xica con Austria, algo que coincidiu coa morte do emperador Carlos VII sen descendencia masculina, o que foi aproveitado por Prusia para invadir Silesia co apoio de Baviera, o que provocou o inicio da chamada Guerra de Sucesi\u00f3n Austr\u00edaca. O novo gabinete ingl\u00e9s, encabezado por Lord Wilmington, non soubo reaccionar ante os novos acontecementos e caeu en 1743; os partidarios de Walpole creron que este rexurdir\u00eda como l\u00edder do goberno. Con todo, falto de apoios serios no seo dos Whigs, e ante a crecente influencia do partido Tory, Walpole houbo de resignarse e retirouse definitivamente da vida p\u00fablica. A\u00ednda que seguiu exercendo certa influencia pol\u00edtica, non volveu aparecer polo parlamento, falecendo en Londres, \u00e1 idade de 69 anos, en 1745.\nFamilia e vida privada.\nO 30 de xullo de 1700 casou con Catherine Shorter (falecida o 20 de agosto de 1737), con quen tivo d\u00faas fillas e catro fillos:\nDespois de que morrese Lady Walpole, casou coa s\u00faa amante, Mary Skerritt, o 3 de marzo de 1738. Previamente, e para esc\u00e1ndalo da alta sociedade, viviran abertamente xuntos no parque Richmond e xa foran vistos xuntos en Houghton Hall dende polo menos 1724. Ademais, era p\u00fablico que ela lle deu unha filla lexitimada despois do matrimonio dos seus pais e, como a filla dun conde, converteuse en Lady Mar\u00eda Walpole, que casou primeiro co coronel Charles Churchill (1720 - 1812), sobri\u00f1o-neto do I duque de Marlborough, e despois co I conde Cadogan. A segunda Lady Walpole morreu dun aborto involuntario tres meses despois do matrimonio. Para ent\u00f3n, Lady Walpole xa fora obxecto da burla e o escarnio p\u00fablico; en 1728 o dramaturgo John Gay retratou a parella como Macheath e Polly en \"The Beggar's Opera\"."}
{"id": "441636", "revid": "785", "url": "https://gl.wikipedia.org/wiki?curid=441636", "title": "Manuel Maria", "text": ""}
{"id": "441662", "revid": "19415", "url": "https://gl.wikipedia.org/wiki?curid=441662", "title": "Tempada 2013-2014 da OK Liga", "text": "A 45\u00aa edici\u00f3n da Liga espa\u00f1ola de h\u00f3ckey a pat\u00edns, denominada OK Liga iniciouse o 11 de outubro de 2013 e finalizou o 7 de xu\u00f1o de 2014 coa disputa da \u00faltima xornada. Os equipos ascendidos foron o Club Pat\u00edn Cerceda (campi\u00f3n), CP Tordera (subcampi\u00f3n) e o Club Pat\u00ed Vilafranca (terceiro). O campi\u00f3n desta edici\u00f3n da liga foi o FC Barcelona, que conseguiu o seu 25\u00ba t\u00edtulo de liga, recuper\u00e1ndoo logo de ceder na tempada anterior fronte ao HC Liceo da Coru\u00f1a.\nAo finalizar a tempada, o equipo m\u00e1is goleador foi o FC Barcelona con 207 goles, mentres que o menos goleador foi o Blanes Hoquei Club con 72 goles. O equipo menos goleado foi o FC Barcelona con 66 goles encaixados, mentres que o C.P. Vilanova foi o equipo m\u00e1is goleado da competici\u00f3n con 241 goles en contra, ademais o Vilanova foi o \u00fanico partido que contou todos os seus partidos por derrotas. Pablo \u00c1lvarez (FC Barcelona) foi o \"pichichi\" con 56 goles, mentres que o tam\u00e9n arxentino do Liceo Lucas Ord\u00f3\u00f1ez foi nomeado MVP da tempada.\nAo final da competici\u00f3n os tres equipos descendidos foron o C.H. Lloret, o Blanes Hoquei Club e o C.P. Vilanova."}
{"id": "441742", "revid": "89787", "url": "https://gl.wikipedia.org/wiki?curid=441742", "title": "Curtocircu\u00edto (festival)", "text": "Curtocircu\u00edto \u00e9 un festival internacional de cine, que se organiza en Santiago de Compostela dende o ano 2004. Dende o ano 2013 o seu director \u00e9 Pela del \u00c1lamo substitu\u00edndo \u00f3 brit\u00e1nico Tim Redford. Tradicionalmente o festival estivo centrado nas curtametraxes pero desde 2013 integrou na s\u00faa programaci\u00f3n longametraxes e todo tipo de formatos audiovisuais. En 2015 o modelo de festival inclu\u00cdu propostas doutras disciplinas art\u00edsticas, sempre en di\u00e1logo co cinema. Desde ent\u00f3n, \u00e9 presentado como un festival interdisciplinar que, tomando o cinema como eixo, prantexa unha programaci\u00f3n heterox\u00e9nea que incl\u00fae m\u00fasica, arte sonora, fotograf\u00eda, artes visuais, etnograf\u00eda ou literatura.\nForma parte xunto con Cineuropa e Amal do grupo de festivais de cine que se celebran na capital galega.\nO Festival.\nReal\u00edzase entre finais de setembro en comezos de outubro, a\u00ednda que con anterioridade ocupou outras datas. Desde o 2016 ten catro categor\u00edas competitivas:\nSon habituais dentro do festival obradoiros de creaci\u00f3n e outras secci\u00f3ns como retrospectivas e proxecci\u00f3ns de autores nacionais ou internacionais como Oliver Laxe, Jessica Sarah Rinland ou Aki Kaurismaki.\nDurante os d\u00edas do festival organ\u00edzanse concertos en varias salas da cidade.\nPalmar\u00e9s.\n2019.\nPremio Radar: \"The Sasha\", de Mar\u00eda Molina.\nPremio Explora: \"ALTIPLANO,\" de Malena Szlam.\nPremio Planeta GZ: \"En la Boca da Mina,\" de Brand\u00e1n Cervi\u00f1o.\nPremio Pen\u00ednsulas: \"Urpean Lurra,\" de Maddi Barber.\n2018.\nPremio Radar: \"Solar Walk\", R\u00e9ka Bucsi.\nPremio Explora: \"Monelle\", Diego Marcon.\nPremio Planeta GZ: \"Uluru\", de Alberte Pag\u00e1n.\nPremio Pen\u00ednsulas: \"Mi amado, las monta\u00f1as\", de Alberto Mart\u00edn Menacho.\n2017.\nPremio Radar: \"Find, Fix, Finish\" de Mila Zhluktenko e Sylvain Cruiziat.\nPremio Explora: \"Y Ber\u00e1. aguas de luz\" de Sarah Jessica Rinland.\nPremio Planeta GZ: A\"ysha\" de Fon Cortizo.\nPremio Pen\u00ednsulas: \"Contact\" de Alessandro Novelli.\n2016.\nPremio Radar: \"Boy who cried\" de Mark Rappaport.\nPremio Explora: \"B-roll with Andre\" de James N. Kunitz.\nPremio Planeta GZ: \"Rueda cabeza\" de Borja Santom\u00e9.\nPremio Pen\u00ednsulas: \"La disco resplandece\" de Chema Garc\u00eda Ibarra.\n2015.\nPremio Radar: \"Blood Below the Skin\" de Jennifer Reeder.\nPremio Explora: \"Sound of a Million Insects, Light of a Thousand Stars\" de Tomomari Nishikawa\nPremio Planeta GZ: \"Sin Dios ni Santa Mar\u00eda\" de Helena Gir\u00f3n e Samuel M. Delgado.\n2014.\nPremio Radar: \"Travers\u00e9es\", de Antoine Danis.\nPremio Explora: \"Substanz,\" de Sebastian Mez.\nPremio Planeta GZ: S\"er e voltar\", de Xacio Ba\u00f1o."}
{"id": "441749", "revid": "5312", "url": "https://gl.wikipedia.org/wiki?curid=441749", "title": "R\u00f3zsa P\u00e9ter", "text": "R\u00f3sa Politzer, nada o\u00a017 de febreiro de 1905\u00a0e finada o\u00a016 de febreiro de 1977, m\u00e1is co\u00f1ecida como R\u00f3zsa P\u00e9ter, foi unha matem\u00e1tica h\u00fangara e a principal contribuidora ao desenvolvemento da Teor\u00eda de Funci\u00f3ns Especiais Recursivas.\nTraxectoria.\nR\u00f3zsa Politzer naceu en Budapest, capital de Hungr\u00eda e por ent\u00f3n tam\u00e9n capital do Imperio austroh\u00fangaro. Nos anos 30 do s\u00e9culo XX, cambiou o seu apelido de orixe xud\u00eda alem\u00e1 polo de P\u00e9ter.\nNun primeiro momento matriculouse para estudar qu\u00edmica, na Universidade E\u00f6tv\u00f6s Lor\u00e1nd de Budapest, seguindo a vontade do seu pai, o avogado h\u00fangaro Gustav Politzar. Mais moi pronto descubriu que a s\u00faa vocaci\u00f3n eran as matem\u00e1ticas, polo que cambiou a orientaci\u00f3n dos seus estudos, polo que conseguiu a s\u00faa titulaci\u00f3n en matem\u00e1ticas no ano 1927.\nO seu interese en matem\u00e1ticas foi causado por asistir, mentres estudaba qu\u00edmica, \u00e1s conferencias do matem\u00e1tico Fej\u00e9r. Outra persoa que influ\u00edu moito en R\u00f3zsa foi o seu compa\u00f1eiro de estudos na\u00a0Universidade E\u00f6tv\u00f6s Lor\u00e1nd, L\u00e1szl\u00f3 Kalm\u00e1r.\nComezou a publicar artigos das s\u00faas investigaci\u00f3ns e en 1935\u00a0doutorouse e comezou a colaborar en diversas revistas especializadas, formando parte dos seus consellos editoriais.\nEn 1936 presentou un relatorio titulado \"\u00dcber Funktionen rekursive der zweite Stufe\" no Congreso Internacional de Matem\u00e1ticos en Oslo.\nCando estalou a segunda guerra mundial estivo confinada nun gueto de Budapest, o cal non lle impediu continuar cos seus traballos, chegando mesmo a imprimir un libro titulado como \u201cXogando co Infinito: exploraci\u00f3ns e excursi\u00f3ns matem\u00e1ticas\u201d, que consist\u00eda nunha reflexi\u00f3n sobre temas matem\u00e1ticos da xeometr\u00eda, a l\u00f3xica e a teor\u00eda dos n\u00fameros, orientada ao gran p\u00fablico.\nDurante este per\u00edodo de tempo a s\u00faa fonte de supervivencia foron as clases particulares que daba e ensinando en niveis non universitarios at\u00e9 o final da guerra. En 1945 conseguiu entrar a traballar na Pedag\u00f3giai F\u00f6rskola de Budapest. O seu irm\u00e1n e moitos dos seus amigos morreron durante a guerra. En 1955, ao producirse o peche da Pedag\u00f3giai F\u00f6rskola, pasou a traballar como profesora na mesma universidade na que estudara, a Universidade E\u00f6tv\u00f6s Lor\u00e1nd, onde traballou at\u00e9 a s\u00faa xubilaci\u00f3n en 1975.\nMorreu de cancro a v\u00e9spera do seu aniversario en 1977.\nAchegas \u00e1s matem\u00e1ticas.\nO seu primeiro tema de investigaci\u00f3n foi a Teor\u00eda de n\u00fameros, mais desanimouse ao ver que os devanditos resultados xa foran probados por Dickson , o que fixo que durante un tempo se afastase das matem\u00e1ticas, mais, a mediados de 1930 o seu compa\u00f1eiro de estudos, Kalm\u00e1r animouna a examinar o traballo de Kurt G\u00f6del, cuxo traballo estaba incompleto. Foi a partir desta experiencia cando R\u00f3zsa deu lugar aos fundamentos da \"Teor\u00eda de Funci\u00f3ns Recursivas\".\nEn 1932 presentou no Congreso Internacional de Matem\u00e1ticas en Z\u00faric, o seu artigo sobre Funci\u00f3ns Recursivas, e nese momento a\u00ednda utilizaba o apelido Politzer.\nEn 1943 publicou o libro \"Playing with Infinity\", de cuxos exemplares se perderon a maior\u00eda polos bombardeos, polo que a s\u00faa distribuci\u00f3n non se realizou at\u00e9 finalizada a guerra.\nMentres Stephen Kleene, doutra banda, desenvolveu a teor\u00eda xeral das funci\u00f3ns recursivas (inclu\u00edndo as parciais) base\u00e1ndose nos textos de Godel. P\u00e9ter, en 1951, recolleu ese co\u00f1ecemento e, xunto ao seu propio traballo, publicou o libro \"Rekursive Funcionen\" (\"Funci\u00f3ns Recursivas\"), traducido ao ingl\u00e9s en 1967, que foi o primeiro libro que tocou este tema. Posteriormente o libro chegar\u00edase a converter nunha referencia est\u00e1ndar. En 1952 Kleene definiu a R\u00f3sa P\u00e9ter como \"a principal contribuidora \u00e1\" \"Teor\u00eda de Funci\u00f3ns Especiais Recursivas\".\nA mediados dos anos 50, P\u00e9ter aplicou a teor\u00eda de funci\u00f3n recursiva \u00e1s computadoras. En 1959 presentou no Simposio Internacional de Varsovia o documento \"\u00dcber die Verallgemeinerung der Theorie der rekursiven Funktionen f\u00fcr abstrakte Mengen geeigneter Struktur del als Definitionsbereiche\".\nEn 1976 o seu \u00faltimo libro \"Funci\u00f3ns Recursivas en Teor\u00eda de Computaci\u00f3n\" trataba este tema das funci\u00f3ns recursivas aplicadas na teor\u00eda da computaci\u00f3n, a\u00ednda que non chegou a traducirse ao ingl\u00e9s at\u00e9 1981.\nAdemais dos seus estudos matem\u00e1ticos, R\u00f3zsa P\u00e9ter estaba moi interesada na pedagox\u00eda das matem\u00e1ticas, tratando de mellorar a educaci\u00f3n matem\u00e1tica do seu pa\u00eds de orixe, Hungr\u00eda, escribiu libros de texto escolares e tratou de mellorar os plans de estudos.\nPremios e reco\u00f1ecemento.\nRecibiu o Premio Kossuth concedido polo Goberno de Hungr\u00eda en 1951. O Premio Manou Beke, concedido pola Sociedade Matem\u00e1tica Janos Bolyai, en 1953. En 1970 recibiu o Premio Estatal de prata e en 1973 o Premio Estatal de ouro. Foi elixida membro da Academia de Ciencias de Hungr\u00eda en 1973, co que se converteu na primeira muller en formar parte da Academia."}
{"id": "441750", "revid": "5863", "url": "https://gl.wikipedia.org/wiki?curid=441750", "title": "Festa da Palabra", "text": ""}
{"id": "441751", "revid": "65337", "url": "https://gl.wikipedia.org/wiki?curid=441751", "title": "Tetart\u00e9", "text": "O tetart\u00e9 (en grego: \"\u03c4\u03b5\u03c4\u03b1\u03c1\u03c4\u03b7\"; de \"\u03c4\u03b5\u03c4\u03b1\u03c1\u03c4\u03bf\u03c2\" -\"tetartos\"-, \"un cuarto\") era unha moeda da Antiga Grecia, de ouro ou de prata, que ti\u00f1a o valor da cuarta parte dun estatero de ouro ou dun estatero de prata, e un peso de arredor de dous gramos.\nDe maneira diferente ao trit\u00e9, que gozou dunha ampla circulaci\u00f3n, o tetart\u00e9 foi un valor cu\u00f1ado s\u00f3 en contadas ocasi\u00f3ns.\nO peso var\u00eda segundo o padr\u00f3n monetario correspondente. A modo de exemplo, con esta denominaci\u00f3n emitiuse en Licia unha moeda no ano 365 a. de C., cun peso de ca. 2,5 gramos, que amosa no seu anverso a cabeza dun le\u00f3n e no seu reverso unha tr\u00edscele.\nO tetar\u00e9 como divisor do estatero.\nEsta \u00e9 a relaci\u00f3n de valor entre o tetart\u00e9 e o resto dos divisores do estatero:"}
{"id": "441752", "revid": "65337", "url": "https://gl.wikipedia.org/wiki?curid=441752", "title": "Tetarte", "text": ""}
{"id": "441763", "revid": "65337", "url": "https://gl.wikipedia.org/wiki?curid=441763", "title": "Tartemorion", "text": ""}
{"id": "441764", "revid": "65337", "url": "https://gl.wikipedia.org/wiki?curid=441764", "title": "Trit\u00e9", "text": "O trit\u00e9 (en grego: \u03c4\u03c1\u03af\u03c4\u03bf\u03c2 -\"tritos-\", \"un terzo\") era unha moeda da Antiga Grecia, de ouro (ou electro) ou de prata, que ti\u00f1a o valor da terceira parte dun estatero de ouro ou dun estatero de prata, e un peso de arredor de 4,5 gramos, que se empezou a utilizar no s\u00e9culo VII a. de C.\nO seu peso foi variable en funci\u00f3n do padr\u00f3n monetario correspondente.\nDe xeito diferente ao tetart\u00e9, que se emitiu s\u00f3 en contadas ocasi\u00f3ns, o trit\u00e9 foi moi amplamente posto en circulaci\u00f3n, sinaladamente en C\u00edcico, en Focea e en Mitilene.\nO trit\u00e9 como divisor do estatero.\nEsta \u00e9 a relaci\u00f3n de valor entre o trit\u00e9 e o resto dos divisores do estatero:"}
{"id": "441767", "revid": "25871", "url": "https://gl.wikipedia.org/wiki?curid=441767", "title": "Xoana de Acre", "text": "Xoana de Acre, nada en abril de 1272 en San Xo\u00e1n de Acre e finada o 23 de abril de 1307 en Clare, Suffolk, foi unha princesa inglesa, filla do rei de Inglaterra Eduardo I.\nTraxectoria.\nEra a sexta filla de Eduardo I e Leonor de Castela. Naceu en San Xo\u00e1n de Acre durante a novena cruzada que dirix\u00eda seu pai, por iso se lle chamou \u00abXoana de Acre\u00bb (Joan of Acre en ingl\u00e9s). Pasou os primeiros anos da s\u00faa vida no condado de Ponthieu coa s\u00faa avoa materna, a condesa Xoana de Dammartin.\nEn 1278, Eduardo I chama a s\u00faa filla a Inglaterra coa intenci\u00f3n de casala con Hartmann, fillo primox\u00e9nito do rei dos Romanos Rodolfo I de Habsburgo, proxecto que non chega a realizarse. Finalmente Xoana casa co conde de Hertford e de Gloucester Xilberto de Clare en 1290.\nDese matrimonio naceron un fillo e tres fillas.\nTrala morte de Xilberto o 7 de decembro de 1295, casa en segredo con Ra\u00fal de Monthermer, un escudeiro da casa do seu primeiro marido (en contra da vontade do seu pai, que proxectaba casala con Amadeo V de Savoia). Deste segundo matrimonio tivo catro fillos.\nMorreu o 23 de abril de 1307 en Clare, onde foi soterrada (no priorato dos Agusti\u00f1os)."}
{"id": "441769", "revid": "56817", "url": "https://gl.wikipedia.org/wiki?curid=441769", "title": "Penis Envy", "text": "Penis Envy \u00e9 o terceiro \u00e1lbum da banda inglesa de anarcho-punk Crass, publicado en 1981 a trav\u00e9s do selo Crass Records. Foi chamado as\u00ed como referencia a algunha das ideas de Freud sobre a sexualidade. O lanzamento marcou o afastamento da imaxe \"machista\" e hardcore punk que lle deron ao grupo os seus traballos anteriores \"The Feeding of the 5000\" e \"Stations of the Crass\", a que inclu\u00eda arranxos musicais m\u00e1is complexos, ademais das voces femininas de Eve Libertine e Joy De Vivre (a\u00ednda que Steve Ignorant seguiu sendo membro do grupo e aparece nos cr\u00e9ditos do disco como \"non nesta gravaci\u00f3n\").\nEn abril do ano 2016 a revista \"Rolling Stone\" colocouno no posto 36 da s\u00faa lista dos 40 mellores \u00e1lbums de punk de todos os tempos."}
{"id": "441770", "revid": "5863", "url": "https://gl.wikipedia.org/wiki?curid=441770", "title": "Cura de Fruime", "text": ""}
{"id": "441776", "revid": "98629", "url": "https://gl.wikipedia.org/wiki?curid=441776", "title": "Deformaci\u00f3n cranial artificial", "text": "A deformaci\u00f3n cranial artificial, achaiado de cabeza ou vendado de cabeza, \u00e9 unha forma de modificaci\u00f3n corporal mediante a cal o cranio se deforma intencionalmente. Isto cons\u00e9guese distorsionando o crecemento normal do cranio dun neno mediante a aplicaci\u00f3n de forza. As formas posibles de deformar o cranio son: ch\u00e1s, alongadas (producidas mediante o vendado de d\u00faas placas de madeira nos lados da cabeza), redondas (vendado con tea) e en forma de cono. Real\u00edzase tipicamente durante a infancia, xa que o cranio \u00e9 m\u00e1is maleable nesta etapa, debido a que os \u00f3sos do mesmo non se fusionaron. Nun caso t\u00edpico, o vendado da cabeza comeza aproximadamente un mes despois do nacemento e contin\u00faa durante seis meses.\nHistoria.\nO moldeado intencional da cabeza, foi practicado simultaneamente en moitas culturas separadas xeogr\u00e1fica e cronoloxicamente, probablemente foi inventado m\u00e1is dunha vez. A s\u00faa pr\u00e1ctica contin\u00faa nalg\u00fans lugares, como Vanuatu e a Rep\u00fablica do Congo.\nDescrici\u00f3n de Hip\u00f3crates.\nO rexistro escrito m\u00e1is antigo de deformaci\u00f3n cranial data do 400\u00a0a.\u00a0C. na descrici\u00f3n de Hip\u00f3crates dunha tribo africana, os macroc\u00e9falos ou \"cabezas longas\", chamados as\u00ed pola s\u00faa pr\u00e1ctica de deformaci\u00f3n cranial.\nVello Mundo.\nNo\u00a0vello mundo, os hunos e os alanos foron reco\u00f1ecidos por practicar a deformaci\u00f3n cranial. Na Antig\u00fcidade tard\u00eda (300-600\u00a0d.\u00a0C.), os pobos xerm\u00e1nicos orientais (x\u00e9pidos, ostrogodos, h\u00e9rulos, ruxios e burgundios) que eran gobernados polos Hunos adoptaron este costume. Nas tribos xermanas do oeste a deformaci\u00f3n cranial foi de cando en cando atopada.\nAm\u00e9rica.\nEn Am\u00e9rica, os maias, e os antigos peruanos (os Paracas), e certas tribos dos Estados Unidos ti\u00f1an o costume de alongar as cabezas dos infantes. En Am\u00e9rica do Norte a pr\u00e1ctica era especialmente co\u00f1ecida entre as tribos chinook do noroeste e os choctaw do sueste. O grupo de nativos americanos co\u00f1ecidos como a cabeza ch\u00e1\u00a0non practicaban o achaiado de cabeza, pero foron nomeados as\u00ed por contraste con outros pobos salishanos que usaban modificaci\u00f3n cranial para facer que a s\u00faa cabeza parecese m\u00e1is redonda. De t\u00f3dolos xeitos, outras tribos inclu\u00eddo os choctaw, os chehalis e os pobos nooksack practicaban o achaiado de cabeza atando a cabeza do infante a un porta beb\u00e9s de madeira. Os pobos lucaianos das Bahamas e os aborixes australianos practicaban esta t\u00e9cnica.\nCultura Paracas.\nOs paracas viviron na costa do Per\u00fa, no sur da capital Lima. Algunhas estimaci\u00f3ns propo\u00f1en que esta cultura existiu entre o 700\u00a0a.\u00a0C. e o 100\u00a0d.\u00a0C. pero as fontes poden variar principalmente polas poucas probas de carbono 14 que foron realizadas nos materiais org\u00e1nicos atopados na \u00e1rea. Julio C\u00e9sar Tello, arque\u00f3logo peruano, conduciu escavaci\u00f3ns arqueol\u00f3xicas preto da \u00e1rea dos Paracas en 1927 e 1928, tras decatarse que ladr\u00f3ns de tumbas atoparan grandes lotes de materiais f\u00fanebres que inclu\u00edan custosos t\u00e9xtiles, cer\u00e1micas e ofrendas cerimoniais no sitio chamado Cerro Colorado, o cal se converteu nunha \u00e1rea protexida dentro da reserva ecol\u00f3xica de Paracas. Pouco traballo fixeron os arque\u00f3logos dende os tempos de Tello, pero as escavaci\u00f3ns das tumbas da nobreza continuaron. Un aspecto intrigante desta cultura que foi pasada por alto pola maior\u00eda dos investigadores \u00e9 o feito de que a nobreza practicaba o vendado da cabeza para provocar deformaci\u00f3n cranial. A situaci\u00f3n dos Paracas \u00e9 dalgunha maneira \u00fanica en canto a que Juan Navarro e Brien Foerster atoparon a presenza de polo menos cinco formas distintas de cabezas alongadas, sendo cada tipo predominante en cemiterios espec\u00edficos. Os m\u00e1is grandes e impactantes son do sitio chamado Chongos, preto da cidade de Pisco, \u00f3 norte de Paracas. Estes cranios son chamados \u201ccabezas longas\u201d, debido \u00e1 s\u00faa aparencia alongada. Probas sobre estes cranios revelaron que, en media, a capacidade cranial \u00e9 de 1,5 litros, aproximadamente un 25\u00a0% m\u00e1is que os cranios contempor\u00e1neos e pesan un 60\u00a0% m\u00e1is. Tam\u00e9n as cavidades orbitais son significativamente maiores que as de cranios contempor\u00e1neos e a mand\u00edbula m\u00e1is grande e grosa. M\u00e1is a\u00ednda, a presenza de dous pequenos ocos na parte posterior dos cranios de Chongos, chamados foramen, indican que o fluxo sangu\u00edneo e quizais os nervios, excitaban o cranio na parte posterior para alimentar o tecido d\u00e9rmico. Isto parecese indicar que a natureza fixo isto e non unha deformaci\u00f3n cranial.\nTahit\u00ed, Samoa e Hawai.\nFriedrich Ratzel en \"The History of Mankind\" reportou en 1896 que a deformaci\u00f3n cranial, tanto por achaiado por detr\u00e1s como por elongaci\u00f3n cara \u00f3 v\u00e9rtice foron atopados en lugares illados de Tahit\u00ed, Samoa, Hawai, e o grupo Paumotu m\u00e1is frecuentemente en Mallicollo nas Malakula (Vanuatu), onde o cranio era deformado extraordinariamente plano.\nComezos do s\u00e9culo XX.\nNa rexi\u00f3n de Tolosa\u00a0(Francia), esta deformaci\u00f3n voluntaria realizouse at\u00e9 principios do s\u00e9culo XX."}
{"id": "441777", "revid": "23204", "url": "https://gl.wikipedia.org/wiki?curid=441777", "title": "Achaiado de cabeza", "text": ""}
{"id": "441779", "revid": "23204", "url": "https://gl.wikipedia.org/wiki?curid=441779", "title": "Axis mundi", "text": "Axis mundi ou eixo do mundo \u00e9 un s\u00edmbolo ubicuo presente en numerosas culturas. A idea expresa un punto de conexi\u00f3n entre o ceo e a terra no que converxen todos os rumbos dun comp\u00e1s. Neste punto, as viaxes e as correspondencias son feitas entre reinos superiores e inferiores. A comunicaci\u00f3n dos reinos inferiores pode ascender \u00f3s superiores e as beiz\u00f3ns destes reinos superiores poden descender \u00f3s inferiores e esparexerse por todos eles. Este espazo funciona como embigo e punto de partida do mundo.\nO \"Axis mundi\" aparece en moitas rexi\u00f3ns do mundo adoptando diversas formas. A imaxe \u00e9 \u00f3 tempo feminina e masculina. Pode ter a forma de algo natural (unha monta\u00f1a, unha \u00e1rbore, unha columna de fume ou lume, unha parra, un talo) ou dun produto de manufactura humana (unha torre, unha escaleira, un alicerce, unha cruz, un campanario, unha corda, unha agulla). A imaxe aparece tanto en contextos relixiosos como seculares. O s\u00edmbolo pode atoparse en culturas cham\u00e1nicas ou baseadas en crenzas animistas, nas principais relixi\u00f3ns do mundo e en civilizaci\u00f3ns urbanas tecnoloxicamente avanzadas. En palabras de Mircea Eliade, \"todo microcosmos, toda rexi\u00f3n inhabitada, ten un centro; isto \u00e9, un lugar que \u00e9 sacro por enriba de todo\".\nAntecedentes.\nO s\u00edmbolo orix\u00ednase nunha universal e natural percepci\u00f3n psicol\u00f3xica: que o lugar que un ocupa sit\u00faase \"no centro do mundo\". Este espazo serve de microcosmos ordenador porque \u00e9 co\u00f1ecido e est\u00e1 asentado. F\u00f3ra dos l\u00edmites do microcosmos, at\u00f3panse reinos estranxeiros que, por ser desco\u00f1ecidos e desordenados, representan o caos, a morte e a noite. Dende o centro un pode aventurarse cara a calquera dos catro puntos cardinais, facer descubrimentos e estabelecer novos centros que pasan a ser novos reinos co\u00f1ecidos e asentados. O nome da China, \"Reino Intermedio\", \u00e9 a mi\u00fado interpretado como unha expresi\u00f3n dunha antiga percepci\u00f3n sobre o goberno chin\u00e9s ocupando o centro do mundo, con outras terras estabelec\u00e9ndose en varias direcci\u00f3ns respecto del.\nDentro do universo central co\u00f1ecido, un lugar espec\u00edfico, a mi\u00fado unha monta\u00f1a ou outro lugar elevado, un sitio onde ceo e terra est\u00e1n m\u00e1is achegados, ten o status de centro do centro, o \"axis mundi.\" As altas monta\u00f1as son tipicamente vistas como sacras polas xentes que viven preto delas. Nos cumes ou nas bases destas monta\u00f1as a mi\u00fado foron levantados santuarios. A monta\u00f1a m\u00e1is alta do Xap\u00f3n, o Monte Fuji, dende hai tempo simbolizou o eixo do mundo na cultura xaponesa. As monta\u00f1as Kunlun desempe\u00f1aron un papel semellante na\u00a0China. Para os antigos hebreos, o Monte Si\u00f3n representou este s\u00edmbolo. As crenzas dos s\u00edux tomaron Black Hills como \"axis mundi.\" O Kail\u0101sh \u00e9 sacro para o hindu\u00edsmo e varias relixi\u00f3ns do T\u00edbet. Os pitjantjatjara de Australia consideran\u00a0Uluru un elemento central do seu mundo e a s\u00faa cultura. Na antiga Mesopotamia, os sumerios e os babilonios constru\u00edron monta\u00f1as artificiais chamadas cigurats que foron consideradas as moradas dos deuses. As culturas precolombianas de M\u00e9xico tam\u00e9n erixiron grandes pir\u00e1mides con escaleiras que conduc\u00edan \u00f3 ceo; a cultura azteca por exemplo, situ\u00e1bao na conca de An\u00e1huac hoxe Cidade de M\u00e9xico (de feito M\u00e9xico significa: \"No embigo da l\u00faa\"). Na contorna andina, o centro cerimonial de Chavin de Huantar era considerado tam\u00e9n como axis mundi. A escaleira de Xacob \u00e9 unha imaxe do \"axis mundi\", tal como o \u00e9 o Monte do Templo. Entre os cristi\u00e1ns, este s\u00edmbolo est\u00e1 expresado na cruz situada no Monte Calvario. Mosteiros de todas as relixi\u00f3ns tenden, como os santuarios, a ser situados en puntos elevados."}
{"id": "441781", "revid": "56817", "url": "https://gl.wikipedia.org/wiki?curid=441781", "title": "Xade\u00edta", "text": "A xade\u00edta \u00e9 un mineral do grupo VIII (silicatos), segundo a clasificaci\u00f3n de Strunz de f\u00f3rmula Na(Ao,Fe3+)Si2Ou6. \u00c9 un silicato aluminicos\u00f3dico que cristaliza no sistema monocl\u00ednico; \u00e9 un piroxeno transl\u00facido de cor branca verdosa e de textura fibrosa. Util\u00edzase en xoiar\u00eda. At\u00f3pase principalmente en Myanmar, T\u00edbet e nalgunhas partes da China. Tam\u00e9n existen fontes de xade\u00edta en Guatemala.\nO nome de xade ref\u00edrese a dous tipos distintos de minerais, a xade\u00edta e a nefrita."}
{"id": "441782", "revid": "23204", "url": "https://gl.wikipedia.org/wiki?curid=441782", "title": "Itzamn\u00e1", "text": "Zamn\u00e1, tam\u00e9n chamado trala s\u00faa deificaci\u00f3n: Itzamn\u00e1 (en maia: Itzamn\u00e1,\u00a0\u2018casa do res\u00edo\u2019\u2018itz, res\u00edo; \"ah\", de/persoa que se ocupa de; \"naah\", casa\u2019)?, foi nun principio un gran sacerdote maia\u00a0chegado cos chanes de Bacalar (despois chamados itz\u00e1es) para fundar e estabelecerse en Chich\u00e9n Itz\u00e1, contra o ano 525 d. C., \"durante a primeira baixada, ou baixada pequena do oriente, que mencionan as cr\u00f3nicas\".\nA\u00ed, en Chich\u00e9n Itz\u00e1, asentando os chanes a sede do seu goberno, viviu Zamn\u00e1 un tempo e ensinou as s\u00faas doutrinas. Home sabio que \"puxo nome \u00e1s paraxes e terras, sitios e promontorios do Mayab, hoxe o Iucat\u00e1n\", e inventou os primeiros caracteres que serviron de letras \u00f3s nativos da rexi\u00f3n. Este sacerdote recibiu as\u00ed mesmo o nome de \"Lakin-Chan\" que en lingua maia quere dicir \"o sacerdote Chan, que veu do oriente\". A importancia de Zamn\u00e1 como fecundo creador da cultura maia derivou da s\u00faa chegada a Chich\u00e9n Itz\u00e1 na \u00e9poca da s\u00faa fundaci\u00f3n.\nA influencia de Zamn\u00e1 seguiu a ruta dos chanes cara \u00f3 po\u00f1ente quen, no seu traxecto pola pen\u00ednsula, fundaron outras cidades populosas, hoxe importantes, como Ek Balam, Izamal, Motul e T'H\u00f3, que se situou onde est\u00e1 a actual M\u00e9rida, fundada polos espa\u00f1ois durante o proceso da conquista do Iucat\u00e1n.\nDeificaci\u00f3n.\nTranscorrido o tempo, acrecentado o seu prestixio e engrandecida a s\u00faa fama, Zamn\u00e1 foi elevado a deidade no pante\u00f3n maia. As\u00ed, Itzamn\u00e1 deus, segundo Eric S. Thompson, no seu libro \"Historia y Religi\u00f3n de los Mayas\", est\u00e1 vinculado coa faciana do sol e coa choiva, por tanto coa agricultura. Tradicionalmente a Itzamn\u00e1 consid\u00e9raselle fillo de Hunab Ku, Deus \u00fanico, e entre as atribuci\u00f3ns que se lle dan est\u00e1 o ser deidade da medicina e da agricultura, ademais de ser \"O se\u00f1or dos ceos, da noite e do d\u00eda\"."}
{"id": "441784", "revid": "839", "url": "https://gl.wikipedia.org/wiki?curid=441784", "title": "Eugenio Pacelli", "text": ""}
{"id": "441786", "revid": "23204", "url": "https://gl.wikipedia.org/wiki?curid=441786", "title": "Zamn\u00e1", "text": ""}
{"id": "441789", "revid": "65337", "url": "https://gl.wikipedia.org/wiki?curid=441789", "title": "Hect\u00e9", "text": "O hect\u00e9 (en grego \"\u1f15\u03ba\u03c4\u03b7\"; de \"\u1f11\u03ba\u03c4\u03b5\u03cd\u03c2\") \u00e9, nun sentido amplo a denominaci\u00f3n grega para calquera moeda que vale a sexta parte doutra unidade, a\u00ednda que m\u00e1is propiamente se aplica para as moedas da Antiga Grecia de prata, electro e bronce co valor equivalente \u00e1 sexta parte dos estateros deses respectivos metais.\nA sexta parte dos estateros de ouro e de electro das cidades de Xonia, Lidia, C\u00edcico e Focea era unha moeda de uso frecuente na Antig\u00fcidade, e cu\u00f1ada en grandes cantidades. Hai menci\u00f3ns aos \"\u1f1d\u03ba\u03c4\u03b1\u03b9 \u03a6\u03c9\u03ba\u03b1\u0390\u03b4\u03b5\u03c2\" en achados de tesouros atenienses dos anos 429 e 397 a. de C. Nun per\u00edodo posterior foron emitidos conxuntamente con Mitilene, en virtude dun acordo con esa cidade.\nO hect\u00e9 como divisor do estatero.\nEsta \u00e9 a relaci\u00f3n de valor entre o hect\u00e9 e o resto dos divisores do estatero:"}
{"id": "441790", "revid": "23204", "url": "https://gl.wikipedia.org/wiki?curid=441790", "title": "Tuta", "text": "Tuta \u00e9 un concello\u00a0colombiano do departamento de Boyac\u00e1, que se atopa no centro-leste de Colombia, na rexi\u00f3n do Alto Chicamocha, na provincia do Centro. Est\u00e1 situado a uns 26 km da cidade de Tunja.\nO concello limita polo norte con Sotaquir\u00e1 e Paipa, polo oeste con C\u00f3mbita, polo sur con Toca, Chivat\u00e1 e Oicat\u00e1, e polo leste con Firavitoba.\nToponimia.\nO top\u00f3nimo Tuta, en \"muysc cubun\" (lingua muisca), quere dicir \u00abPropiedade do Sol\u00bb, \u00abFillo do Sol\u00bb ou \u00abLabranza Prestada\u00bb."}
{"id": "441793", "revid": "23204", "url": "https://gl.wikipedia.org/wiki?curid=441793", "title": "Ventaquemada", "text": "Ventaquemada \u00e9 un concello colombiano que se atopa na provincia do Centro, no departamento de Boyac\u00e1. Est\u00e1 situado sobre a Troncal Central do Norte, a uns 29 km da cidade de Tunja, capital do departamento. No territorio de Ventaquemada at\u00f3pase a soada Ponte de Boyac\u00e1, donte tivo lugar a Batalla de Boyac\u00e1 o 7 de agosto de 1819, que selou de maneira definitiva a Independencia da Nova Granada (hoxe Colombia).\nO concello limita polo norte con Tunja e Samac\u00e1, polo sur con Turmequ\u00e9, Villapinz\u00f3n e Lenguazaque, polo leste con Boyac\u00e1, Jenesano e Nuevo Col\u00f3n e polo oeste con Guachet\u00e1, Lenguazaque e Villapinz\u00f3n."}
{"id": "441795", "revid": "23204", "url": "https://gl.wikipedia.org/wiki?curid=441795", "title": "Paipa", "text": "Paipa\u00a0\u00e9 un concello colombiano situado no centro-leste de Colombia, administrativamente at\u00f3pase na provincia de Tundama do departamento de Boyac\u00e1. Conta, segundo os datos do censo de 2005, cunha poboaci\u00f3n de 27.274 habitantes, o que o converte no sexto municipio m\u00e1is poboado de Boyac\u00e1. No eido econ\u00f3mico, salienta como un dos principais centros tur\u00edsticos de Boyac\u00e1.\nToponimia.\nPa, en lingua muisca, \u00e9 \u2018home\u2019, \u2018benefactor\u2019, \u2018se\u00f1or\u2019 ou \u2018pai\u2019. D\u00faas veces \"Pa\" deb\u00eda significar \u2018patr\u00f3n\u2019, \u2018gran se\u00f1or\u2019 ou \u2018protector\u2019."}
{"id": "441799", "revid": "23204", "url": "https://gl.wikipedia.org/wiki?curid=441799", "title": "Guateque", "text": "Guateque \u00e9 un concello\u00a0colombiano, capital da Provincia do Oriente no suroeste do departamento de Boyac\u00e1, 125 quil\u00f3metros ao sur de Tunja, capital departamental, e a 112\u00a0km \u00f3 leste de Bogot\u00e1. Limita cos concellos de La Capilla, Tenza, Sutatenza, Somondoco e Guayat\u00e1, as\u00ed como cos concellos cundinamarqueses de Tibirita e Manta.\nO personaxe m\u00e1is reco\u00f1ecido que deu Guateque, foi o expresidente da Rep\u00fablica Enrique Olaya Herrera, quen gobernou o pa\u00eds entre 1930 e 1934.\nHistoria.\nNo ano 1537 o Capit\u00e1n Pedro Fern\u00e1ndez de Valenzuela, comisionado por Quesada para atopar os fil\u00f3ns esmerald\u00edferos de Somondoco, \u00e9 enviado \u00e1 rexi\u00f3n e descobre un conxunto de ladeiras que se entrelazan nunha topograf\u00eda ba\u00f1ada polos r\u00edos Somondoco, Machet\u00e1 e S\u00fanuba, lindando con Cundinamarca Coa chegada de Gonzalo Jim\u00e9nez de Quesada \u00e1 rexi\u00f3n o 24 de xu\u00f1o de 1537, \u00e1 poboaci\u00f3n ind\u00edxena de Tenzuca nomeouna San Juan. Posteriormente os espa\u00f1ois denomin\u00e1rona Tenza, en descomposici\u00f3n da palabra Tenzuca que era a capital ind\u00edxena da rexi\u00f3n, gobernada polo cacique Runi, tributario de Hunza.\nNa zona de Tenzuca a colonia constru\u00edu un conxunto de centros urbanos que hoxe se co\u00f1ecen cos nomes de Guateque, Tenza, Garagoa, Somondoco, Guayat\u00e1, Sutatenza, Almeida, Macanal e Pachavita, conformando o chamado Val de Tenza."}
{"id": "441801", "revid": "839", "url": "https://gl.wikipedia.org/wiki?curid=441801", "title": "Mykolai Charnetskyi", "text": "Mykolai Charnetskyi, nado o 14 de decembro de 1884 en Semakivtsi (Austria-Hungr\u00eda, hoxe Ucra\u00edna) e finado o 2 de abril de 1959 en Lviv (RSS de Ucra\u00edna), foi un redentorista greco-cat\u00f3lico ucra\u00edno, exarca apost\u00f3lico de Volinia, Polesia e Podlasia, e beato da Igrexa cat\u00f3lica.\nTraxectoria.\nPrimeiros anos.\nNaceu o 14 de decembro de 1884 en Semakivtsi, ent\u00f3n no Reino de Galicia e Lodomeria, hoxe en Ucra\u00edna; era o maior dos nove fillos que tiveron Oleksandr e Paraskeva Charnetskyi. Foi enviado polo bispo Hryhorii Khomyshyn a estudar no Pontificio Colexio Ucra\u00edno de Roma, e o 2 de outubro de 1909 foi ordenado sacerdote da eparqu\u00eda de Stanislaviv polo bispo Khomyshyn; posteriormente volveu a Roma onde doutorouse en Teolox\u00eda. \u00c1 s\u00faa volta a Stanislaviv ensinou Teolox\u00eda dogm\u00e1tica e Filosof\u00eda no seminario diocesano durante nove anos, exercendo tam\u00e9n as funci\u00f3ns de director espiritual do mesmo.\nRelixioso redentorista e exarca.\nEn 1913 a provincia belga dos redentoristas estabeleceu unha misi\u00f3n en Lviv. Charnetskyi entrou como novizo en 1919, e o 16 de setembro de 1920 profesou como membro da Congregaci\u00f3n do Sant\u00edsimo Redentor. Posteriormente traballou nunha parroquia pr\u00f3xima, e m\u00e1is tarde ensinou no seminario menor da congregaci\u00f3n.\nEn 1926 os redentoristas comezaron unha nova misi\u00f3n en Volinia, co principal prop\u00f3sito de mellorar as relaci\u00f3ns entre cat\u00f3licos e ortodoxos. O papa P\u00edo XII nomeouno o 16 de xaneiro de 1931 bispo titular de \"Lebedus\" e visitador apost\u00f3lico para os greco-cat\u00f3licos de Volinia e Podlasia. Recibiu a consagraci\u00f3n episcopal o 2 de febreiro de mans do mesmo Khomyshyn, e tivo como co-consagrantes ao bispo de Lungro Giovanni Mele e ao superior xeral dos marianos Pranci\u0161kus B\u016b\u010dys. En 1939 foi nomeado exarca apost\u00f3lico de Volinia, Polesia e Podlasia, e administrou tam\u00e9n o exarcado de Belar\u00fas at\u00e9 o nomeamento de Anton Niemancevi\u010d.\nInvasi\u00f3n sovi\u00e9tica.\nLogo da invasi\u00f3n sovi\u00e9tica de 1944, en 1945 Charnetsyi foi arrestado e acusado de ser axente dun poder estranxeiro (o Vaticano), polo que foi condenado a traballos forzados. Inicialmente foi compa\u00f1eiro de prisi\u00f3n de Yosyf Slipyi en Mariinsk, mais ao longo da s\u00faa condena estivo en m\u00e1is de 30 centros diferentes. En 1956 a s\u00faa sa\u00fade estaba tan deteriorada que as autoridades decidiron liberalo. Finou anos despois, o 2 de abril de 1959.\nCulto.\nO papa Xo\u00e1n Paulo II beatificouno o 27 de xu\u00f1o de 2001 na s\u00faa visita pastoral a Ucra\u00edna, xunto aos compa\u00f1eiros m\u00e1rtires da s\u00faa causa conxunta."}
{"id": "441803", "revid": "23204", "url": "https://gl.wikipedia.org/wiki?curid=441803", "title": "R\u00e1quira", "text": "R\u00e1quira \u00e9 un concello colombiano da provincia de Ricaurte no departamento de Boyac\u00e1. At\u00f3pase a uns 60 quil\u00f3metros de Tunja. R\u00e1quira \u00e9 considerada como a capital artesanal de Colombia e foi galardoada pola Corporaci\u00f3n Nacional de Turismo en 1994 como unha das vilas m\u00e1is fermosas de Boyac\u00e1, grazas \u00e1 pintoresca decoraci\u00f3n das s\u00faas casas. Tam\u00e9n existe unha cer\u00e1mica caracter\u00edstica de R\u00e1quira.\nEtimolox\u00eda.\nO nome de R\u00e1quira prov\u00e9n do muisca, e significa \"cidade das potas\". Antes da conquista espa\u00f1ola, este lugar era co\u00f1ecido co nome de Taquira entre os pobos amerindios."}
{"id": "441805", "revid": "1131", "url": "https://gl.wikipedia.org/wiki?curid=441805", "title": "P\u00e1ramo de Sumapaz", "text": "O P\u00e1ramo de Sumapaz \u00e9 un grande ecosistema de p\u00e1ramos que se atopa no Altiplano Cundiboyacense que est\u00e1 considerado como o meirande p\u00e1ramo do mundo. Foi declarado parque nacional de Colombia en 1977 pola s\u00faa importancia como punto quente de biodiversidade e como fonte de auga para a \u00e1rea m\u00e1is densamente poboada do pa\u00eds, a sabana de Bogot\u00e1."}
{"id": "441808", "revid": "23204", "url": "https://gl.wikipedia.org/wiki?curid=441808", "title": "Parque Nacional de Purac\u00e9", "text": ""}
{"id": "441812", "revid": "89787", "url": "https://gl.wikipedia.org/wiki?curid=441812", "title": "Jaime Duque Grisales", "text": "Jaime Duque Grisales, nado en\u00a0Villamar\u00eda\u00a0o\u00a011 de xu\u00f1o de 1917 e finado en Tocancip\u00e1\u00a0o\u00a07 de novembro de 2007, foi un piloto colombiano da d\u00e9cada de 1940. \u00c9 co\u00f1ecido por ser o creador do Parque Jaime Duque que empezou a funcionar en 1983.\nTraxectoria.\nNaceu na poboaci\u00f3n de Villamar\u00eda no departamento de Caldas, mais viviu os seus primeiros anos en Bogot\u00e1, a capital do pa\u00eds. Posteriormente viaxou \u00f3s\u00a0Estados Unidos para estudar pilotaxe de avi\u00f3ns rematando en 1944, cando regresou \u00f3 pa\u00eds para enrolarse na empresa de aviaci\u00f3n comercial Avianca, onde se converteu en xefe de pilotos.\nA s\u00faa primeira esposa foi Yolanda Romero Moyano. Desta relaci\u00f3n non houbo fillos. \nEn 1983, inaugurouse o parque que leva o seu nome, situado no concello de Tocancip\u00e1, en Cundinamarca, a 34 quil\u00f3metros de Bogot\u00e1 e a uns 20 quil\u00f3metros do municipio de Ch\u00eda. \nInaugurou e organizou rutas internacionais de Avianca; cruzou os mares utilizando a navegaci\u00f3n astron\u00f3mica, cando non exist\u00edan axudas de radio.\nFaleceu en 2007 \u00f3s 90 anos por mor de complicaci\u00f3ns renais e card\u00edacas."}
{"id": "441814", "revid": "56817", "url": "https://gl.wikipedia.org/wiki?curid=441814", "title": "Gloria Valencia de Casta\u00f1o", "text": "Gloria Valencia de Casta\u00f1o, nada en\u00a0Ibagu\u00e9\u00a0o\u00a027 de xullo de 1927\u00a0e finada en\u00a0Bogot\u00e1\u00a0o\u00a024 de marzo de 2011,\u00a0foi unha intelectual, xornalista e presentadora de televisi\u00f3n colombiana. Consagrada polo p\u00fablico e a cr\u00edtica, como a \u00abPrimeira Dama\u00bb da televisi\u00f3n colombiana \u00e9 reco\u00f1ecida tam\u00e9n como unha das principais figuras da divulgaci\u00f3n da cultura en Colombia.\nEn setembro de 1950 iniciou, xunto co seu esposo, o avogado \u00c1lvaro Casta\u00f1o Castillo e outras persoas, a emisora cultural HJCK, \"El mundo en Bogot\u00e1\". Por m\u00e1is de medio s\u00e9culo foi colaboradora de varios programas desa emisora, que hoxe transmite s\u00f3 v\u00eda internet, con tem\u00e1ticas arredor da informaci\u00f3n e promoci\u00f3n cultural."}
{"id": "441816", "revid": "839", "url": "https://gl.wikipedia.org/wiki?curid=441816", "title": "Alexander Vinocurov", "text": ""}
{"id": "441818", "revid": "839", "url": "https://gl.wikipedia.org/wiki?curid=441818", "title": "Abai Qunanbaiuli", "text": ""}
{"id": "441819", "revid": "839", "url": "https://gl.wikipedia.org/wiki?curid=441819", "title": "Muslim Magomayev", "text": ""}
{"id": "441822", "revid": "89787", "url": "https://gl.wikipedia.org/wiki?curid=441822", "title": "Chairs Missing", "text": "Chairs Missing \u00e9 o segundo \u00e1lbum de estudio da banda inglesa de rock Wire, publicado en agosto de 1978 a trav\u00e9s do selo Harvest Records. O disco chegou ao n\u00famero 48 na lista brit\u00e1nica de \u00e1lbums.\nA\u00ednda que conta con algo do punk rock minimalista do seu \u00e1lbum de estrea \"Pink Flag\", ten unhas estruturas de canci\u00f3ns m\u00e1is desenvolvidas (con influencias do rock progresivo, a psicodelia e o art rock dos 70), e teclados e sintetizadores tra\u00eddos polo produtor Mike Thorne, ademais dunha paleta m\u00e1is ampla de temas emocionais e intelectuais. O t\u00edtulo \u00e9 un termo de argot brit\u00e1nico que fai referencia a unha persoa levemente perturbada. O sinxelo \"Outdoor Miner\" foi un \u00e9xito menor, chegando ao n\u00famero 51 na lista brit\u00e1nica de sinxelos.\nEn xullo de 2016 a publicaci\u00f3n dixital Paste colocouno no posto 1 da s\u00faa lista dos 50 mellores \u00e1lbums de postpunk."}
{"id": "441839", "revid": "56817", "url": "https://gl.wikipedia.org/wiki?curid=441839", "title": "Violent Femmes (\u00e1lbum)", "text": "Violent Femmes \u00e9 o \u00e1lbum de estrea da banda estadounidense de folk punk Violent Femmes, publicado en vinilo e casete o 13 de abril de 1983 a trav\u00e9s do selo Slash Records. No ano 1987 editouse en CD con dous canci\u00f3ns extra, \"Ugly\" e \"Gimme the Car\".\nNo ano 2002 Rhino Records remasterizou o \u00e1lbum, enchendo o disco con demos e engadindo outro extra con temas ao vivo e unha entrevista de radio para unha edici\u00f3n especial polo seu 20 aniversario, con textos no libreto escritos por Michael Azerrad.\nTr\u00e1tase do traballo m\u00e1is exitoso de Violent Femmes ata a data, chegando a ser disco de ouro catro anos despois de seu lanzamento, e platino catro anos despois, sen que entrase na lista \"Billboard 200\". Despois de recibir a certificaci\u00f3n de platino o 1 de febreiro de 1991, o \u00e1lbum entrou por vez primeira na lista da \"Billboard\" o 3 de agosto dese ano. Dende que Nielsen Music comezou a rastrear electronicamente as vendas en 1991 o \u00e1lbum vendeu 1,8 mill\u00f3ns de copias.\n\"Slant Magazine\" listouno no n\u00famero 21 da s\u00faa lista dos 100 mellores \u00e1lbums dos 80. En xullo de 2016 a publicaci\u00f3n dixital Paste colocouno no posto 7 da s\u00faa lista dos 50 mellores \u00e1lbums de post-punk."}
{"id": "441846", "revid": "23204", "url": "https://gl.wikipedia.org/wiki?curid=441846", "title": "Comunicaci\u00f3n de masas", "text": "A comunicaci\u00f3n de masas \u00e9 o estudo de como as persoas intercambian a informaci\u00f3n por medios de comunicaci\u00f3n de masas a segmentos grandes da poboaci\u00f3n de xeito simult\u00e1neo e inmediato. Noutras palabras, a comunicaci\u00f3n de masas ref\u00edrese ao acto de facilitar informaci\u00f3n a grande escala a unha gran cantidade de persoas. Normalmente relaci\u00f3nase coa publicaci\u00f3n de xornais, revistas e libros, as\u00ed como a radio, a televisi\u00f3n, o cinema e a internet, xa que estes medios son moi empregados para espallar informaci\u00f3n, novas ou publicidade. A comunicaci\u00f3n de masas difer\u00e9nciase doutras formas de comunicaci\u00f3n, como a comunicaci\u00f3n interpersoal ou a organizativa, en que se centra nunha \u00fanica fonte de emisi\u00f3n de informaci\u00f3n a un n\u00famero grande de receptores. O estudo da comunicaci\u00f3n de masas v\u00e9n xustificado polo efecto que ten sobre o comportamento, a actitude, a opini\u00f3n ou as emoci\u00f3ns das persoas que reciben a informaci\u00f3n.\nTeor\u00edas principais.\nOs te\u00f3ricos da comunicaci\u00f3n identificaron varias teor\u00edas asociadas co estudo da comunicaci\u00f3n de masas. A teor\u00eda de comunicaci\u00f3n indica os procesos e os mecanismos que permiten que a comunicaci\u00f3n te\u00f1a lugar."}
{"id": "441865", "revid": "56817", "url": "https://gl.wikipedia.org/wiki?curid=441865", "title": "Rfam", "text": "Rfam \u00e9 unha base de datos que cont\u00e9n informaci\u00f3n sobre familias de ARN non codificante (ncRNA) e outros elementos de ARN estruturados. \u00c9 unha base de datos anotada de acceso aberto desenvolvido orixinalmente no Wellcome Trust Sanger Institute en colaboraci\u00f3n con Janelia Farm, e albergado actualmente no Instituto Europeo de Bioinform\u00e1tica. Rfam est\u00e1 dese\u00f1ado para ser similar \u00e1 base de datos Pfam de familias proteicas anotadas.\nA diferenza das prote\u00ednas, os ARN non codificantes adoitan ter unha estrutura secundaria semellante sen compartir unha secuencia primaria moi similar. Rfam divide os ARN non codificantes en familias base\u00e1ndose na evoluci\u00f3n a partir dun antepasado com\u00fan. Realizar ali\u00f1amentos de secuencias m\u00faltiples destas familias pode proporcionar co\u00f1ecementos da s\u00faa estrutura e funci\u00f3n, de xeito similar ao que ocorre coas familias de prote\u00ednas. Estes ali\u00f1amentos de secuencias m\u00faltiples m\u00e1is \u00fatiles ao engadirse informaci\u00f3n da estrutura secundaria. Os investigadores de Rfam tam\u00e9n contrib\u00faen ao Wikiproxecto ARN de Wikipedia.\nUsos.\nA base de datos Rfam pode utilizarse para diversas funci\u00f3ns. Para cada familia de ARN non codificante, a interface permite aos usuarios ver e descargar ali\u00f1amentos de secuencias m\u00faltiples, ler anotaci\u00f3ns, e examinar a distribuci\u00f3n nas especies dos membros da familia. Hai tam\u00e9n ligaz\u00f3ns a referencias da literatura cient\u00edfica e outras bases de datos de ARN. A Rfam tam\u00e9n proporciona ligaz\u00f3ns a Wikipedia para que as entradas poidan ser creadas ou editadas polos usuarios.\nA interface da p\u00e1xina web Rfam permite que os usuarios busquen os ARN non codificantes por palabra clave, nome da familia ou xenoma, as\u00ed como buscar pola secuencia do ARN non codificante ou n\u00famero de acceso de EMBL. \nA informaci\u00f3n da base de datos tam\u00e9n se pode descargar, instalar e usar utilizando o paquete de software INFERNAL. O paquete INFERNAL pode tam\u00e9n utilizarse para anotar secuencias (includ\u00edndo xenomas completos) de hom\u00f3logos de ARN non codificsntes co\u00f1ecidos.\nM\u00e9todos.\nNa base de datos a informaci\u00f3n da estrutura secundaria dos ARN e da secuencia primaria, representada polo ali\u00f1amento de secuencias m\u00faltiples, est\u00e1 combinado en modelos estat\u00edsticos chamados gram\u00e1tica libre de contexto estoc\u00e1stica de perf\u00eds (SCFG), tam\u00e9n co\u00f1ecidos como modelos de covarianza. Estes son an\u00e1logos aos modelos de Markov ocultos usados para a anotaci\u00f3n de familias proteicas na base de datos Pfam. Cada familia na base de datos est\u00e1 representada por dous ali\u00f1amentos de secuencias m\u00f1ultiples en formato Stockholm e un SCFG.\nO primeiro ali\u00f1amento de secuencias m\u00faltiples \u00e9 o ali\u00f1amento \"semente\". \u00c9 un ali\u00f1amento revisado \u00e1 man que cont\u00e9n membros representativos da familia de ARN non codificantes e \u00e9 anotado con informaci\u00f3n estrutural. Este ali\u00f1amento semente \u00e9 utilizado para crear o SCFG, que se utiliza co software INFERNAL de Rfam para identificar membros adicionais da familia e engadilos ao ali\u00f1amento. Esc\u00f3llese un valor limiar espec\u00edfico de familia para evitar falsos positivos.\nAta a versi\u00f3n 12, Rfam usaba un paso de filtrado BLAST inicial porque os perf\u00eds SCFG eran demasiado caros computacionalmente. Por\u00e9n, as \u00faltimas versi\u00f3ns de INFERNAL son xa suficientemente r\u00e1pidas, polo que o paso BLAST xa non \u00e9 necesario.\nO segundo ali\u00f1amento de secuencias m\u00faltiples \u00e9 o ali\u00f1amento \u201ccompleto\u201d, que se crea como resultado dunha investigaci\u00f3n usando o modelo de covarianza contra a base de datos de secuencias. Todos os hom\u00f3logos detectados son ali\u00f1ados ao modelo, dando o ali\u00f1amento completo producido automaticamente.\nHistoria.\nA versi\u00f3n 1.0 de Rfam apareceu en 2003 e conti\u00f1a 25 familias de ARN non codificante e uns 50\u00a0000 xenes de ARN non codificante anotados. En 2005, lanzouse a versi\u00f3n 6.1 que conti\u00f1a 379 familias e uns 280\u00a0000 xenes anotados. En agosto de 2012, a versi\u00f3n 11.0 conti\u00f1a 2\u00a0208 familias de ARN, mentres que a versi\u00f3n actual (13.0) comprende 2\u00a0686 familias anotadas."}
{"id": "441869", "revid": "785", "url": "https://gl.wikipedia.org/wiki?curid=441869", "title": "Garc\u00eda III de Pamplona", "text": ""}
{"id": "441870", "revid": "785", "url": "https://gl.wikipedia.org/wiki?curid=441870", "title": "Garc\u00eda S\u00e1nchez III de Pamplona", "text": ""}
{"id": "441871", "revid": "785", "url": "https://gl.wikipedia.org/wiki?curid=441871", "title": "Garc\u00eda S\u00e1nchez III de Navarra", "text": ""}
{"id": "441882", "revid": "4817", "url": "https://gl.wikipedia.org/wiki?curid=441882", "title": "Chalet (sat\u00e9lites artificiais)", "text": "Chalet, co\u00f1ecidos tam\u00e9n baixo a denominaci\u00f3n AFP-366, foi unha serie de sat\u00e9lites artificiais adicados \u00e1 espionaxe electr\u00f3nica pertencente \u00e1 Oficina Nacional de Reco\u00f1ecemento dos Estados Unidos. Foron os sucesores da serie de sat\u00e9lites Canyon, cuxa numeraci\u00f3n continuaron, e tam\u00e9n pertenc\u00edan ao Programa 7500. Estaban adicados \u00e1 interceptaci\u00f3n de comunicaci\u00f3ns pero tam\u00e9n eran capaces de recoller telemetr\u00eda de m\u00edsiles. Eran lanzados a \u00f3rbitas case xeoestacionaria, dunhas 24 horas de duraci\u00f3n pero diferentes apoxeo e perixeo para mellorar a triangulaci\u00f3n de sinais.\nUsaban antenas de ata 38 m de di\u00e1metro e estaban estabilizados nos tres eixos. Lanz\u00e1ronse un total de seis sat\u00e9lites Chalet mediante foguetes Titan, cinco deles chegando a \u00f3rbita sen problemas e un perdido durante o lanzamento.\nO nome do sat\u00e9lites cambiou de Chalet a Vortex cando o primeiro foi desvelado polo New York Times en 1979. Algo semellante ocorreu en 1987, cando pasaron a co\u00f1ecerse como Mercury."}
{"id": "441883", "revid": "72012", "url": "https://gl.wikipedia.org/wiki?curid=441883", "title": "AFP-366", "text": ""}
{"id": "441884", "revid": "72012", "url": "https://gl.wikipedia.org/wiki?curid=441884", "title": "Vortex", "text": ""}
{"id": "441885", "revid": "72012", "url": "https://gl.wikipedia.org/wiki?curid=441885", "title": "Mercury", "text": ""}
{"id": "441889", "revid": "65337", "url": "https://gl.wikipedia.org/wiki?curid=441889", "title": "Hecte", "text": ""}
{"id": "441891", "revid": "54334", "url": "https://gl.wikipedia.org/wiki?curid=441891", "title": "Jacquelyn Campbell", "text": "Jacquelyn C. Campbell, nada o 26 de agosto de 1946,\u00a0\u00e9 unha enfermeira acad\u00e9mica estadounidense co\u00f1ecida pola s\u00faa investigaci\u00f3n sobre\u00a0violencia dom\u00e9stica\u00a0e violencia contra as mulleres, especialmente nos casos nos que a\u00a0violencia acaba en\u00a0homicidio, nos feminicidios. \u00c9 profesora e presidenta da c\u00e1tedra Anna D. Wolf na Escola de Enfermar\u00eda\u00a0Johns Hopkins.\u00a0\u00c9 tam\u00e9n a directora do programa nacional para o programa Nurse Faculty Scholars da Fundaci\u00f3n Robert Wood Johnson.\nTraxectoria.\nEn 1985, Campbell desenvolveu o Danger Assessment (avalaci\u00f3n do perigo), un cuestionario que est\u00e1 entre as primeiras ferramentas dese\u00f1adas para avaliar o risco dunha muller de ser asasinada por un compa\u00f1eiro abusivo. Est\u00e1 tam\u00e9n dese\u00f1ado para darlles \u00e1s mulleres m\u00e1is protagonismo na planificaci\u00f3n da s\u00faa propia seguranza e para darlles unha axuda m\u00e1is personalizada. Tam\u00e9n desenvolveu o \"Lethality Assessment Program\" (Programa de Valoraci\u00f3n da Letalidade), que pretende ser unha ferramenta para a polic\u00eda cando chega a incidentes de violencia dom\u00e9stica. O programa foi adoptado por m\u00faltiples departamentos de polic\u00eda en Maryland.\nReco\u00f1ecemento.\nCampbell foi escollida membro do\u00a0Instituto de Medicina\u00a0en 2000, e \u00e9 membro da s\u00faa Xunta Directiva de Sa\u00fade Global. \u00c9 tam\u00e9n membro da Academia Americana de Enfermar\u00eda. Foi nomeada Investigadora Distinguida Pathfinder polo Instituto Nacional de Investigaci\u00f3n en Enfermar\u00eda, e foi reco\u00f1ecida nos Premios de Ciencias da Enfermar\u00eda da Escola de Enfermar\u00eda da Universidad de Duke, as\u00ed como o Premio Vollmer da Sociedad Americana de Criminolox\u00eda. Tam\u00e9n foi unha das 17 primeiras bolseiras Gilman nomeadas por Johns Hopkins.\nEn 2018 foi investida doutora \"honoris causa\" pola Universidade de Vigo.\nBibliograf\u00eda.\nFoi entrevistada por Celia P. Porto para a revista Luzes."}
{"id": "441896", "revid": "15490", "url": "https://gl.wikipedia.org/wiki?curid=441896", "title": "Ufolox\u00eda", "text": "A ufolox\u00eda (calco do ingl\u00e9s ufology, verba formada a partir das siglas UFO, \"Unidentified Flying Object\", en galego \"OVNI\" ou \"Ovni\", por \u2018Obxecto Voador Non Identificado\u2019), tam\u00e9n co\u00f1ecida como ovnilox\u00eda, \u00e9 o estudo do fen\u00f3meno ovni a partir da an\u00e1lise do material relativo \u00f3 mesmo: fotograf\u00edas, v\u00eddeos, presuntos testemu\u00f1os sobre avistamentos, informes de radar, etc., co obxecto de propor hip\u00f3teses\u00a0sobre a s\u00faa procedencia.\nA \"ufolox\u00eda\" \u00e9 un movemento de investigaci\u00f3n de fen\u00f3menos aeroespaciais an\u00f3malos, que poden estar asociados a fen\u00f3menos meteorol\u00f3xicos, tecnolox\u00eda aeroespacial humana ou posible tecnolox\u00eda espacial de orixe extraterrestre; esta at\u00f3pase relacionada con temas tales como os presuntos reportes de abduci\u00f3n, as visitas de dormitorio e os fen\u00f3menos de tempo perdido, as\u00ed como os c\u00edrculos nas plantaci\u00f3ns\" ou \"Crop Circles\" (xa que unha hip\u00f3teses atrib\u00fae a s\u00faa creaci\u00f3n a tecnolox\u00eda extraterrestre), mutilaci\u00f3ns de gando ocorridas en diferentes pa\u00edses ou o proxecto Majestic 12.\nHistoria.\nA ufolox\u00eda xurdiu pouco despois da grande onda de observaci\u00f3ns que trouxo o final da segunda guerra mundial. O 24 de xu\u00f1o de 1947, Kenneth Arnold informou sobre nove infrecuentes obxectos voadores en formaci\u00f3n sobre as Mount Rainer, en Washington. Tratou de informar \u00f3\u00a0FBI, pero \u00f3 atopar a oficina pechada dirixiuse \u00f3 xornal local. O xornalista Bill Bequette durante a entrevista confundiu a forma dos obxectos, parecidos a un b\u00famerang, coa descrici\u00f3n do movemento que parec\u00edan facer, \u00e9 dicir, como pratos rebotando sobre a auga.\nA confusi\u00f3n sufrida por Bequette deu lugar \u00f3 co\u00f1ecido nome de \"prato voador\", pero dita denominaci\u00f3n non era do agrado de moitos cient\u00edficos, entre eles o astr\u00f3nomo J. Allen Hynek.\nTrala observaci\u00f3n de Arnold, moitos outros cidad\u00e1ns declararon ver tam\u00e9n obxectos sobrevoando o ceo dos Estados Unidos. Ante a posibilidade de que enxe\u00f1os estranxeiros, especialmente sovi\u00e9ticos, estivesen a violar o espazo a\u00e9reo estadounidense a administraci\u00f3n de Harry S. Truman puxo en marcha o Proxecto Singo en 1947, para co\u00f1ecer que hab\u00eda de certo no crecente n\u00famero de observaci\u00f3ns. Dous anos despois os militares rebautizaron devandito proxecto co nome de Proxecto Amolo, \"Project Grudge\" en ingl\u00e9s, polo sentimento que ti\u00f1an as forzas a\u00e9reas estadounidenses cara a el. \u00d3 final do mandato de Truman, 1952, as investigaci\u00f3ns ser\u00edan encadradas no Proxecto Libro Azul. Devandito proxecto persistir\u00eda durante os gobernos de Dwight D. Eisenhower, John F. Kennedy e Lyndon B. Johnson, quen o pechar\u00eda finalmente.\nUn dos directores de devanditos estudos, J. Allen Hynek, deu unha definici\u00f3n m\u00e1is xen\u00e9rica para as observaci\u00f3ns, cham\u00e1ndoas Obxecto Voador Non Identificado, do ingl\u00e9s \"\"Unidentified Flying Object\" ou \"UFO\"\". A pesar de que a USAF e a maior parte dos cient\u00edficos involucrados no tema conclu\u00edron que tralos ovnis non se oculta ning\u00fan fen\u00f3meno desco\u00f1ecido da natureza nin son proba da presenza extraterrestres, un pequeno grupo de investigadores como o propio Hynek, non estiveron de acordo con estas conclusi\u00f3ns e seguiron investigando pola s\u00faa conta."}
{"id": "441897", "revid": "1131", "url": "https://gl.wikipedia.org/wiki?curid=441897", "title": "Rita M\u00e1s", "text": "Mar\u00eda Rita M\u00e1s Yb\u00e1\u00f1ez, nada en Vigo en 1964, \u00e9 unha fot\u00f3grafa e poeta galega.\nTraxectoria.\nReside na Coru\u00f1a, e traballa no sector da comunicaci\u00f3n.\nReco\u00f1ecementos.\nPremio Carballo mirando ao mar do Concello de Carballo na categor\u00eda videopoema en 2015."}
{"id": "441900", "revid": "89787", "url": "https://gl.wikipedia.org/wiki?curid=441900", "title": "Aleksandr Kazantsev", "text": "Alexander Petrovitch Kazantsev (en ), nado o 2 de setembro de 1906 e finado o 13 de setembro de 2002, foi un escritor sovi\u00e9tico de ciencia ficci\u00f3n, uf\u00f3logo\u00a0e compositor de xadrez.\nTraxectoria.\nComo escritor foi un visionario, \u00f3 igual que Isaac Asimov e Jules Verne. Preveu a existencia de varias decubertas cient\u00edficas (moitas veces inspirando os cient\u00edficos). Na s\u00faa obra \"A ponte \u00e1rtica\" (\u0421\u0435\u0432\u0435\u0440\u043d\u044b\u0439 \u043c\u043e\u0441\u0442), de 1941, Kazantsev describe un t\u00fanel que ligaba dous continentes, semellante \u00f3 Eurot\u00fanel. En \"A illa en chamas\" (\u041f\u044b\u043b\u0430\u044e\u0449\u0438\u0439 \u043e\u0441\u0442\u0440\u043e\u0432), preveu o uso da supercondutividade.\nA s\u00faa obra m\u00e1is famosa \u00e9 \"A destruci\u00f3n de Faena\" (\u0424\u0430\u044d\u0442\u044b), na que fala sobre as consecuencias que unha eventual guerra nuclear ter\u00eda sobre o ser humano. Kazantsev tam\u00e9n escribiu o gui\u00f3n do filme \"Planeta Bur\", filmado na Uni\u00f3n Sovi\u00e9tica en 1962."}
{"id": "441901", "revid": "17467", "url": "https://gl.wikipedia.org/wiki?curid=441901", "title": "Alexander Petrovich Kazantsev", "text": ""}
{"id": "441904", "revid": "839", "url": "https://gl.wikipedia.org/wiki?curid=441904", "title": "Pawe\u0142 Rawa", "text": "Pawe\u0142 Rawa, nado en 1770 en Bia\u0142ystok e finado a comezos de 1859, foi un sacerdote cat\u00f3lico latino da diocese de Minsk, da que foi administrador apost\u00f3lico entre 1839 e 1852.\nTraxectoria.\nRecibiu a s\u00faa educaci\u00f3n sucesivamente en Hrodna, no colexio xesu\u00edta de Polack, e no seminario de Smilavi\u010dy. Logo de ser ordenado sacerdote estivo ao servizo do arcebispo de Mahilio\u016d Stanisla\u016d Bohu\u0161-Sestrancevi\u010d.\nEntre 1839 e 1853, logo da morte do bispo de Minsk Mate\u016d\u0161 Lipski, gobernou a diocese como administrador apost\u00f3lico. Logo do s\u00ednodo de Polack que rematou coa Uni\u00f3n de Brest nos territorios do Imperio Ruso en 1839, Rawa acordou co bispo ortodoxo Antonii Zubko (quen fora sacerdote greco-cat\u00f3lico) que todos os cat\u00f3licos latinos de pais greco-cat\u00f3licos en 1798 tam\u00e9n ser\u00edan considerados ortodoxos. O goberno do tsar considerou este acordo meritorio, e por isto Pawe\u0142 Rawa pasou a ser para as autoridades un \"candidato valioso\" para a s\u00e9 de Minsk. Por\u00e9n, non pasou de ser proposto, xa que a Santa S\u00e9 non estivo de acordo co acordo alcanzado co bispo ortodoxo, rexeitando a s\u00faa aprobaci\u00f3n can\u00f3nica.\nDurante o goberno de Rawa as propiedades da Igrexa foron pechadas, inclu\u00edndo mosteiros e parroquias. O historiador das relaci\u00f3ns entre a Santa S\u00e9 e Rusia Adrien Boudou, criticou a Rawa dicindo del: Finou a comezos de 1859 e est\u00e1 enterrado no cemiterio calvario de Minsk."}
{"id": "441906", "revid": "839", "url": "https://gl.wikipedia.org/wiki?curid=441906", "title": "Alexander Kazantsev", "text": ""}
{"id": "441910", "revid": "89787", "url": "https://gl.wikipedia.org/wiki?curid=441910", "title": "Erich von D\u00e4niken", "text": "Erich Anton Paul von D\u00e4niken, nado en\u00a0Zofingen\u00a0o\u00a014 de abril de 1935,\u00a0\u00e9 un autor su\u00edzo de varios libros que fan afirmaci\u00f3ns sobre as supostas influencias extraterrestres na cultura humana primitiva, inclu\u00eddo o best-seller \"Erinnerungen an die Zukunft\"\u00a0(1968). Von D\u00e4niken \u00e9 unha das principais figuras responsables de popularizar as hip\u00f3teses do \"paleocontacto\" e dos antigos astronautas. As ideas expostas nos seus libros son rexeitadas por unha maior\u00eda de cient\u00edficos e acad\u00e9micos, que clasifican o seu traballo como pseudohistoria, pseudoarqueolox\u00eda e pseudociencia.\u00a0\u00d3\u00a0comezo da s\u00faa carreira, foi xulgado e condenado por varios cargos de fraude ou malversaci\u00f3n, e mesmo escribiu un dos seus libros na\u00a0cadea.\nO escritor foi acusado de plaxio pola s\u00faa obra \"The Gold of the Gods\", onde utilizou fotograf\u00edas sen permiso e adxudicouse unha expedici\u00f3n \u00e1 cova dos Tayos, a cal se demostrar\u00eda que foi falsa.\nTraxectoria.\nVon D\u00e4niken naceu en Zofingen (Su\u00edza). Educado como cat\u00f3lico estrito, asistiu \u00e1 escola cat\u00f3lica internacional de Saint-Michel, en Friburgo (Su\u00edza). Durante o seu tempo na escola rexeitou as interpretaci\u00f3ns da igrexa da Biblia, e desenvolveu o seu interese pola astronom\u00eda e o fen\u00f3meno dos pratos volantes.\n\u00c1 idade de 19 anos, Von D\u00e4niken foi condenado a catro meses de prisi\u00f3n por roubo. Von D\u00e4niken deixou a escola e traballou como aprendiz dun hoteleiro su\u00edzo.\nTraballou como empregado nun hotel en Exipto, onde foi declarado culpable de fraude e malversaci\u00f3n de fondos.\nM\u00e1is adiante traballou como empregado do Rosenh\u00fcgel Hotel en Davos (Su\u00edza), per\u00edodo durante o que escribiu \"Erinnerungen an die Zukunft\".\nEn decembro de 1964, von D\u00e4niken escribiu un artigo titulado \u00abHatten unsere Vorfahren Besuch aus dem Weltraum?\u00bb (\u2018os nosos antepasados foron visitados dende o espazo?\u2019), para o xornal alem\u00e1n-canadense \"Der Nordwesten.\" O manuscrito de \"Erinnerungen an die Zukunft\" foi aceptado por un editor a principios de 1967, e impreso en marzo de 1968.\nEn novembro de 1968 von D\u00e4niken foi arrestado por fraude, falsificaci\u00f3n de documentos de hoteis e falsas referencias de cr\u00e9dito, para obter pr\u00e9stamos por valor de 130\u00a0000\u00a0d\u00f3lares estadounidenses durante un per\u00edodo de doce\u00a0anos.\nDous anos m\u00e1is tarde, Von D\u00e4niken foi condenado por \u00abrepetida e mantida\u00bb malversaci\u00f3n de fondos, fraude e falsificaci\u00f3n; o fallo do tribunal alegaba que o escritor estivera vivindo unha vida ao estilo dun \"playboy\".\nVon D\u00e4niken entregou unha alegaci\u00f3n en favor da nulidade da sentenza, sobre a base de que as s\u00faas intenci\u00f3ns non eran maliciosas e que as entidades de cr\u00e9dito tiveran a culpa por non investigar adecuadamente as s\u00faas referencias fraudulentas.\nO 13 de febreiro de 1970, Von D\u00e4niken foi condenado a tres anos e medio de prisi\u00f3n e unha multa de 3000\u00a0CHF (francos su\u00edzos).\nCumpriu un ano de condena antes de ser posto en liberdade.\nO seu primeiro libro, \"Erinnerungen an die Zukunft\", fora publicado na data do seu xu\u00edzo, e as s\u00faas vendas permit\u00edronlle pagar as s\u00faas d\u00e9bedas e deixar o negocio hoteleiro. Von D\u00e4niken escribiu o seu segundo libro, \"Gods from Outer Space\", mentres estaba na cadea."}
{"id": "441911", "revid": "23204", "url": "https://gl.wikipedia.org/wiki?curid=441911", "title": "Erich Anton Paul von D\u00e4niken", "text": ""}
{"id": "441913", "revid": "89787", "url": "https://gl.wikipedia.org/wiki?curid=441913", "title": "Euroliga 2018-19", "text": "A Euroliga 2018-19 foi a 19\u00aa edici\u00f3n da m\u00e1xima competici\u00f3n de clubs de baloncesto de Europa dende a s\u00faa organizaci\u00f3n pola Uni\u00f3n de Ligas Europeas de Baloncesto (ULEB) e a oitava desde o seu patrocinio por Turkish Airlines. Inclu\u00edndo as edici\u00f3ns desta competici\u00f3n organizadas por FIBA Europa foi a edici\u00f3n n\u00famero 62. A Final Four desta Euroliga disputouse no Fernando Buesa Arena de Vitoria-Gasteiz, Espa\u00f1a.\nTempada regular.\nA tempada regular tivo lugar do 11 de outubro de 2018 a 6 de abril de 2019. Os oito primeiros clasificados clasific\u00e1ronse para os Playoffs."}
{"id": "441914", "revid": "6939", "url": "https://gl.wikipedia.org/wiki?curid=441914", "title": "Alexandros Papadiamantis", "text": ""}
{"id": "441916", "revid": "23204", "url": "https://gl.wikipedia.org/wiki?curid=441916", "title": "Charles Berlitz", "text": "Charles Frambach Berlitz, nado en\u00a0Nova York\u00a0o\u00a020 de novembro de 1914\u00a0e finado en Tamarac, Florida, o\u00a018 de decembro de 2003,\u00a0foi un escritor estadounidense co\u00f1ecido polas s\u00faas obras sobre fen\u00f3menos paranormais, a\u00ednda que tam\u00e9n escribiu sobre ensino de linguas.\nTraxectoria.\nO seu libro m\u00e1is famoso \u00e9 \"The Bermuda Triangle\", do que vendeu uns vinte mill\u00f3ns de exemplares.\nEra neto do fundador das academias de ensino de linguas Berlitz Language Schools. El mesmo foi un gran pol\u00edglota que falaba trinta e d\u00faas linguas. Graduouse\u00a0\"magna cum laude\" na Universidade Yale e estivo trece anos no ex\u00e9rcito dos Estados Unidos, principalmente na p\u00f3la de espionaxe. Logo traballou na empresa da familia, onde foi autor de libros con frases para turistas. Tam\u00e9n participou na redacci\u00f3n de cursos de linguaxe gravados en cintas e discos.\nA finais dos anos sesenta vendeu a s\u00faa compa\u00f1\u00eda \u00e1 firma Crowell, Collier &amp; Macmillan."}
{"id": "441917", "revid": "23204", "url": "https://gl.wikipedia.org/wiki?curid=441917", "title": "Charles Frambach Berlitz", "text": ""}
{"id": "441919", "revid": "98629", "url": "https://gl.wikipedia.org/wiki?curid=441919", "title": "Erinnerungen an die Zukunft (filme)", "text": "Erinnerungen an die Zukunft \u00e9 un filme documental de 1970 producido na Rep\u00fablica Federal Alem\u00e1 e dirixido por Harald Reinl. Bas\u00e9ase no libro hom\u00f3nimo de Erich von D\u00e4niken, un libro que teoriza sobre o impacto dos extraterrestres na vida dos seres humanos. O filme foi nomeado \u00f3s Oscar \u00f3 mellor documental na 43\u00aa edici\u00f3n dos premios.\nOutras versi\u00f3ns.\nO filme foi editado e dobrado \u00f3 ingl\u00e9s en 1973 para o documental de televisi\u00f3n, \"In Search of Ancient Astronauts\", narrado por Rod Serling."}
{"id": "441944", "revid": "23204", "url": "https://gl.wikipedia.org/wiki?curid=441944", "title": "Ancient Aliens", "text": "Ancient Aliens \u00e9 unha serie televisiva estadounidense que foi estreada o 20 de abril de 2010, na canle History. Producida por Prometheus Entertainment nun estilo de documental, o programa presenta hip\u00f3teses de astronautas antigos e prop\u00f3n que textos hist\u00f3ricos, a arqueolox\u00eda e as lendas conte\u00f1en probas de contacto extraterrestre cos humanos da antig\u00fcidade. O programa foi amplamente criticado por historiadores, cosm\u00f3logos e outros c\u00edrculos cient\u00edficos por presentar e promover a pseudociencia e a pseudohistoria.\nA serie comezou cun especial de televisi\u00f3n hom\u00f3nimo que se estreou o 8 de marzo de 2009, na canle History. As tempadas 1\u20133 emit\u00edronse na mesma canle at\u00e9 o ano 2011. Dende a tempada 4 at\u00e9 a metade da tempada 7, a serie emitiuse a trav\u00e9s de H2. O 10 de abril de 2015, os episodios volv\u00e9ronse emitir en History.\nA tempada 13 estreouse o 27 de abril de 2018 cun especial de d\u00faas horas."}
{"id": "441945", "revid": "89787", "url": "https://gl.wikipedia.org/wiki?curid=441945", "title": "Erinnerungen an die Zukunft", "text": "Erinnerungen an die Zukunft\u00a0\u00e9 un libro escrito en 1968 por Erich von D\u00e4niken. Trata sobre hip\u00f3teses pseudocient\u00edficas arredor de que as tecnolox\u00edas e as relixi\u00f3ns de moitas civilizaci\u00f3ns antigas foron dadas antigos astronautas que foron recibidos como deuses.\nO primeiro borrador da publicaci\u00f3n foi rexeitado por varias publicaci\u00f3ns. O libro foi rescrito polo seu editor, Wilhelm Roggersdorf (un nome de pluma do guionista alem\u00e1n Wilhelm Utermann). Utermann foi un escritor nazi de best-sellers e tivo unha posici\u00f3n de importancia no xornal \"V\u00f6lkischer Beobachter.\"\nAdaptaci\u00f3ns.\nEn 1970, dous anos despois da publicaci\u00f3n orixinal, o libro foi adaptado nun filme hom\u00f3nimo na daquela Rep\u00fablica Federal Alem\u00e1, producido por Sun International, e no documental para televisi\u00f3n \"In Search of Ancient Astronauts\". No presente, Paradox Entertainment pos\u00fae os dereitos f\u00edlmicos do libro."}
{"id": "441946", "revid": "865", "url": "https://gl.wikipedia.org/wiki?curid=441946", "title": "Soulfly", "text": "Soulfly \u00e9 unha banda estadounidense de metal formada en Phoenix, Arizona en 1997. O grupo est\u00e1 liderado por Max Cavalera, antigo l\u00edder de Sepultura, que formou Soulfly tras deixar o conxunto brasileiro un ano antes. Ata a data leva publicados dez \u00e1lbums de estudio, un EP, 23 sinxelos e un v\u00eddeo. O seu \u00e1lbum de estrea, \"Soulfly\", editouse o 21 de abril de 1998, mentres que o m\u00e1is recente, \"Archangel\", lanzouse o 14 de agosto de 2015.\nSoulfly incorpora moitos estilos de metal con m\u00fasica tribal brasileira e world music. Os seus primeiros seis \u00e1lbums estre\u00e1ronse nos Estados Unidos na lista \"Billboard 200\", sendo a posici\u00f3n m\u00e1is alta o n\u00famero 32 conseguido polo seu segundo traballo, \"Primitive\". En novembro de 2005 \"Soulfly\" foi certificado ouro pola RIAA. A banda pasou por diferentes cambios na s\u00faa formaci\u00f3n, sendo Cavalera sendo o \u00fanico membro constante. Nunha entrevista no ano 2015 Max revelou que o nome do grupo foi collido da canci\u00f3n \"Headup\" de Deftones, na cal colaborou."}
{"id": "441948", "revid": "89787", "url": "https://gl.wikipedia.org/wiki?curid=441948", "title": "Museo Nacional de Antropolox\u00eda de M\u00e9xico", "text": "O Museo Nacional de Antropolox\u00eda (MNA) \u00e9 un dos recintos museogr\u00e1ficos m\u00e1is importantes de M\u00e9xico e de Am\u00e9rica. Est\u00e1 concibido para albergar e exhibir o legado arqueol\u00f3xico dos pobos de Mesoam\u00e9rica, as\u00ed como para dar conta da diversidade \u00e9tnica do pa\u00eds. O edificio actual do MNA foi constru\u00eddo entre 1963 e 1964 no Bosque de Chapultepec por instruci\u00f3n do presidente Adolfo L\u00f3pez Mateos, quen o inaugurou o 17 de setembro de 1964. O edificio do MNA pos\u00fae 22 salas de exposici\u00f3n permanente, d\u00faas salas de exposici\u00f3ns temporais e tres auditorios. Ademais alberga o acervo da Biblioteca Nacional de Antropolox\u00eda e Historia.\nA colecci\u00f3n do Museo Nacional de Antropolox\u00eda est\u00e1 conformada por numerosas pezas arqueol\u00f3xicas e etnogr\u00e1ficas provenientes de todo M\u00e9xico. Entre algunhas das pezas m\u00e1is emblem\u00e1ticas da colecci\u00f3n c\u00f3ntase a \"Pedra do Sol\" \u2014que \u00e9 o coraz\u00f3n mesmo do museo\u2014, as monumentais esculturas teotihuacanas dedicadas \u00f3s deuses da auga, a tumba de K'inich Janaab' Pakal, as\u00ed como un atlante tolteca tra\u00eddo desde Tollan-Xicocotitlan e o Mon\u00f3lito de Tl\u00e1loc que custodia a entrada do museo.\nO MNA constit\u00fae un dos principais sitios de interese tur\u00edstico de M\u00e9xico. Atrae cada ano a m\u00e1is de dous mill\u00f3ns de visitantes. O museo \u00e9 un dos meirandes museos do continente."}
{"id": "441950", "revid": "23204", "url": "https://gl.wikipedia.org/wiki?curid=441950", "title": "Enxoval funerario", "text": "Un enxoval funerario, en arqueolox\u00eda e antropolox\u00eda, ref\u00edrese \u00f3s obxectos colocados co corpo dos mortos na s\u00faa tumba, xa sexa mediante inhumaci\u00f3n ou cremaci\u00f3n.\nSuxiren a crenza nalgunha forma de vida despois da morte, xa que polo xeral, son bens persoais, provisi\u00f3ns para achandar o cami\u00f1o do defunto na outra vida ou ben, son ofrendas \u00f3s deuses. O enxoval funerario \u00e9 un tipo de ofrenda votiva. A maior\u00eda dos enxovais funerarios recuperados polos arque\u00f3logos son obxectos inorg\u00e1nicos, tales como cer\u00e1mica e utensilios de pedra e metal, pero existen probas de que tam\u00e9n se colocaron obxectos org\u00e1nicos que se deterioraron dende que se colocaron nas tumbas.\nEvoluci\u00f3n.\nExisten evidencias desta pr\u00e1ctica, polo menos, dende o paleolico Medio. No Paleol\u00edtico Superior, atop\u00e1ronse enxovais funerarios consistentes en cabeiros perforados de cervo, contas de cunchas mari\u00f1as ou alg\u00fans obxectos l\u00edticos con ocre vermello arredor dos \u00f3sos.\nFoi as\u00ed en lugares como as covas de Grimaldi (Italia), onde apareceu un raro chapeu parecido a un bonete con 3000 cunchas e de Cavillon (Francia), onde o esqueleto estaba cuberto con m\u00e1is de 200 cunchas perforadas e 22 dentes de animais perforados arredor do pescozo, ademais de dous coitelos de pedernal e outro utensilio de hasta de cervo.\nFoi moi com\u00fan durante o Neol\u00edtico e na Idade de Bronce, onde obxectos como vasos de incenso, utensilios de s\u00edlex, dagas ou colares deposit\u00e1banse en recipientes de cer\u00e1mica, que se colocaban nas tumbas.\nAlg\u00fans dos m\u00e1is famosos e ben conservados enxovais funerarios son do Antigo Exipto. Al\u00ed, que dispu\u00f1an at\u00e9 do \"Libro dos mortos\", onde se describ\u00eda o percorrido do morto at\u00e9 a outra vida, o pensamento da \u00e9poca era moi forte na crenza de que a vida no M\u00e1is al\u00f3 transcorr\u00eda de maneira semellante \u00e1 vida neste mundo, polo que os bens depositados nas s\u00faas tumbas poder\u00edan ser usados polo defunto na vida futura. Tam\u00e9n pintaban imaxes que presentaba o goce da vida terreal do defunto, os seus traballos e a s\u00faa estancia en compa\u00f1a da s\u00faa familia; \u00e1s veces, inclu\u00edanse figuras de serventes, chamados ushebti, coa intenci\u00f3n de que os servisen na s\u00faa vida futura. O enxoval funerario do fara\u00f3n Tutankhamon\u00a0\u00e9 famoso porque foi unha das poucas tumbas exipcias que non fora saqueada antes do seu descubrimento por Howard Carter."}
{"id": "441956", "revid": "17467", "url": "https://gl.wikipedia.org/wiki?curid=441956", "title": "Asociaci\u00f3n de Ensinantes de Ciencias de Galicia", "text": ""}
{"id": "441961", "revid": "56817", "url": "https://gl.wikipedia.org/wiki?curid=441961", "title": "Floyd Lounsbury", "text": "Floyd Glenn Lounsbury, nado o 25 de abril de 1914 e finado o 14 de maio de 1998, foi un epigrafista e antrop\u00f3logo estadounidense co\u00f1ecido como maianista e polos seus traballos de ling\u00fcist\u00edca nunha serie de linguas de Am\u00e9rica do Norte e mesoamericanas precolombianas, particularmente a lingua maia e a interpretaci\u00f3n dos seus glifos.\nTraxectoria.\nLounsbury naceu en Stevens Point, Wisconsin. Graduouse na Universidade de Wisconsin en 1941, especializ\u00e1ndose en matem\u00e1ticas. Al\u00ed co\u00f1eceu a Morris Swadesh conferencista sobre temas de ling\u00fc\u00edstica ind\u00edxena norteamericana. Lounsbury que asistiu \u00f3s cursos de Swadesh volveuse o seu axudante e continuou coas s\u00faas conferencias cando este partiu para M\u00e9xico. As\u00ed, afondou no seu co\u00f1ecemento da lingua oneida para a cal desenvolveu un sistema ortogr\u00e1fico. Continuar\u00eda con este proxecto durante o desenvolvemento da s\u00faa mestr\u00eda concentr\u00e1ndose na fonolox\u00eda da lingua.\nDurante a segunda guerra mundial traballou para o ex\u00e9rcito americano como meteor\u00f3logo.\nObtivo o seu grao de mestr\u00eda en 1946. Logrou unha bolsa da Fundaci\u00f3n Rockefeller para traballar na Universidade Yale sobre a lingua oneida. M\u00e1is tarde conclu\u00edu os seus estudos do doutoramento en 1949, facendo a s\u00faa tese sobre linguas iroquesas.\nFoi pai da co\u00f1ecida novelista e cineasta estadounidense Ruth Ozeki.\nAchegas cient\u00edficos.\nOs seus estudos permitiron estabelecer v\u00ednculos hist\u00f3ricos entre as linguas iroquesas. Traballou xunto con outros, na determinaci\u00f3n de nomes asignados a lugares na conca do lago Champlain e desenvolveu unha versi\u00f3n do mito da creaci\u00f3n dos oneida en Ontario, que despois se converter\u00eda nun libro publicado polo seu alumno Bryan Gick de maneira p\u00f3stuma, que inclu\u00edu varias an\u00e1lises ling\u00fc\u00edsticas sobre devandita etnia e aspectos de vellas lendas iroquesas.\nLounsbury foi un colaborador da teor\u00eda fon\u00e9tica de Yuri Knorozov sobre os xer\u00f3glifos maias no senso de que estes representaban s\u00edlabas m\u00e1is que idiogramas e nese aspecto contribu\u00edu \u00e1 metodolox\u00eda que finalmente conduciu \u00f3 desciframento de tales glifos mesoamericanos. Foi parte do tr\u00edo, con Linda Schele e Peter Mathews que en 1973, traballou para presentar a cronolox\u00eda de douscentos anos da familia do se\u00f1or de Palenque, durante a \"Primeira Mesa Redonda sobre a Cultura Maia\" celebrada en tal sitio arqueol\u00f3xico en Chiapas, M\u00e9xico.\nLounsbury tam\u00e9n desenvolveu unha correlaci\u00f3n entre o calendario longo maia e o calendario xuliano que vincula a data do 1 de xaneiro do ano 4713 a. de C. co principio da conta longa maia no 13.0.0.0.0 (4 Ahau, 8 Kum'k\u00fa)."}
{"id": "441964", "revid": "23204", "url": "https://gl.wikipedia.org/wiki?curid=441964", "title": "Floyd Glenn Lounsbury", "text": ""}
{"id": "441965", "revid": "15490", "url": "https://gl.wikipedia.org/wiki?curid=441965", "title": "Linda Schele", "text": "Linda Schele, nada o\u00a030 de outubro 1942\u00a0e finada o\u00a018 de abril 1998,\u00a0foi unha epigrafista e iconografista da cultura maia. Desempe\u00f1ou un papel importante no proceso de desciframento da escrita maia. Debuxou gran n\u00famero de ronseis e de inscrici\u00f3ns dos maias precolombianos, debuxos que conforme os seus desexos foron legados \u00f3s expertos e estudosos do tema para o seu estudo continuado. En 1978 fundou un evento anual co\u00f1ecido como as \"Reuni\u00f3ns Maias\" na Universidade de Texas en Austin.\nTraxectoria.\nNaceu en Nashville, Tennessee. Graduouse na Universidade de Cincinnati en Educaci\u00f3n e Artes en 1964, obtendo un posgrao en Arte en 1968. Casou con David Schele en 1968, e ese mesmo ano empezou a impartir clases de arte na Universidade do Sur de Alabama, onde permaneceu at\u00e9 1980, logrando o nivel de profesor.\nCarreira profesional.\nFixo unha viaxe a M\u00e9xico coa representaci\u00f3n da Universidade para a que traballaba, acompa\u00f1ada do seu marido David Schele, a fin de fotografar a zona arqueol\u00f3xica de Palenque e os xacementos na pen\u00ednsula do Iucat\u00e1n. Despois desa experiencia de 12 d\u00edas, quedou impresionada pola arte e a civilizaci\u00f3n maias. Decidiu ent\u00f3n dedicarse a investigar dita cultura.\nCo apoio de Merle Greene Robertson, Schele traballou co arque\u00f3logo Peter Mathews para descifrar unha secci\u00f3n importante da lista de \"Se\u00f1ores\" (reis) de Palenque, presentando o resultado do seu esforzo en 1973 durante a \"Mesa Redonda de Palenque\", que foi organizada por Robertson. O seu traballo estimulou a outros descubrimentos que se fixeron m\u00e1is tarde por ela mesma e por outros especialistas.\nSchele logrou ent\u00f3n, en 1975, unha asociaci\u00f3n universitaria para continuar cos estudos sobre escritura precolombiana en Dumbarton Oaks en Washington, D.C enfoc\u00e1ndose durante dous anos \u00f3 aspecto da orde das palabras nas inscrici\u00f3ns maias.\nFundou o \"Obradoiro de xer\u00f3glifos maias\" en Texas en 1977, sendo a\u00ednda estudante. Vinte anos m\u00e1is tarde o obradoiro\u00a0expandiuse \u00f3 que se co\u00f1ece agora como \"As Reuni\u00f3ns Maias\" da Universidade de Texas, que incl\u00faen anualmente a presentaci\u00f3n de traballos de investigaci\u00f3n sobre a civilizaci\u00f3n maia e un \"Foro sobre os xer\u00f3glifos e a escritura dos maias\", especializado no tema que se converteu en referencia internacional de tales estudos.\nLinda Schele alcanzou o doutoramento en estudos sobre Latinoam\u00e9rica o ano 1980 na propia Universidade de Texas, onde continuou como profesora no departamento de Arte e Historia at\u00e9 a s\u00faa morte.\nSchele incorporouse a un proxecto sobre o Cop\u00e1n xunto con outro maianista, David Stuart, B\u00e1rbara Fash, e Nikolai Grube para estudar os textos de tan importante cidade mesoamericana. Escribiu para este proxecto as \"Notas sobre Notes\", que constit\u00fae un informe integral en epigraf\u00eda e iconograf\u00eda que foi difundido entre os estudosos do sitio e do tema.\nEn 1986, Schele colaborou con Mary Miller na preparaci\u00f3n dunha gran Exhibici\u00f3n de Arte Maia: \"O sangue dos reis: Unha nova interpretaci\u00f3n da arte dos maias\". Este proxecto foi iniciado pola asociaci\u00f3n \"InterCultura\" e o \"Museo de Arte Kimbell\", onde se inaugurou ese mesmo ano.\nTraballou tam\u00e9n na cultura dos maias contempor\u00e1neos organizando obradoiros (13 deles) xunto con Nikolai Grube e Federico Fahsen, na escrita con glifos tanto en Guatemala como en M\u00e9xico.\nFalecemento.\nO 18 de abril de 1998, morreu de cancro no p\u00e1ncreas, \u00e1 idade de 55 anos. Antes do seu pasamento, estabelecera na Universidade de Texas en Austin o \"Legado\" que leva o seu nome, sobre arte e escritura precolombianos, que ofrece axuda financeira para a \"C\u00e1tedra Linda e David Schele\"."}
{"id": "441967", "revid": "1131", "url": "https://gl.wikipedia.org/wiki?curid=441967", "title": "Universidade Aut\u00f3noma do Iucat\u00e1n", "text": "A Universidade Aut\u00f3noma do Iucat\u00e1n (UADY) \u00e9 unha instituci\u00f3n p\u00fablica e aut\u00f3noma de educaci\u00f3n superior que se atopa en M\u00e9rida, Iucat\u00e1n, M\u00e9xico. A Universidade Aut\u00f3noma do Iucat\u00e1n imparte 45 carreiras a nivel de licenciatura, 17 a nivel diplomado, 28 a nivel especializaci\u00f3n, 27 a nivel mestr\u00eda e 4 a nivel doutoramento nas \u00e1reas de: Ciencias Biol\u00f3xicas e Agropecuarias; Ciencias Exactas e Enxe\u00f1ar\u00edas; Ciencias da Sa\u00fade; Ciencias Sociais, Econ\u00f3mico-Administrativas e Humanidades; e Arquitectura, H\u00e1bitat, Arte e Dese\u00f1o. A Universidade conta co \"Centro de Investigaci\u00f3ns Rexionais Dr. Hideyo Noguchi\", o cal se divide en d\u00faas \u00e1reas: Unidades de Ciencias Biom\u00e9dicas e Unidades de Ciencias Sociais. Salineta por ser a principal universidade p\u00fablica do sueste de M\u00e9xico ademais de contar co m\u00e1is alto nivel acad\u00e9mico da rexi\u00f3n."}
{"id": "441968", "revid": "98629", "url": "https://gl.wikipedia.org/wiki?curid=441968", "title": "Wincenty Kluczy\u0144ski", "text": "Wincenty Kluczy\u0144ski, nado o 30 de setembro de 1847 en \u0160arka\u016d\u0161\u010dyna (hoxe en Belar\u00fas) e finado o 23 de febreiro de 1917 en Alupka (Crimea), foi un eclesi\u00e1stico cat\u00f3lico latino polaco, arcebispo de Mahilio\u016d entre 1910 e 1914.\nTraxectoria.\nNaceu o 30 de setembro de 1847 en \u0160arka\u016d\u0161\u010dyna, o maior dos tres fillos de Adolf Kluczy\u0144ski e Franciszka Korsak. Cursou a s\u00faa educaci\u00f3n en Daugavpils, e en 1865 entrou no seminario de Vilnius. En 1867 pasou \u00e1 Academia Teol\u00f3xica Cat\u00f3lica de San Petersburgo, onde se graduou en Teolox\u00eda en 1871 e foi ordenado sacerdote o 30 de setembro do mesmo ano polo bispo de Samoxicia Motiejus Valan\u010dius. Posteriormente comezou a exercer de profesor no seminario de Vilnius.\nComo confesor de Bronis\u0142awa Stankowicz, comezou en 1889 co estabelecemento da Congregaci\u00f3n das Irm\u00e1s dos Anxos en Vilnius. O 7 de abril de 1910 foi nomeado arcebispo de Mahilio\u016d, recibindo a consagraci\u00f3n episcopal o 29 de maio de Gasparas Cirtautas, e tendo como co-consagrantes a Jan Cieplak e Stefan Denisewicz. Como arcebispo dunha diocese que abrangu\u00eda case a totalidade de Rusia, sufriu o acoso das autoridades tsaristas. Dirixiu a diocese at\u00e9 que o papa Bieito XV aceptou a s\u00faa resignaci\u00f3n o 22 de setembro de 1914, nome\u00e1ndolle arcebispo titular de \"Philippopolis in Thracia\". At\u00e9 a s\u00faa morte permaneceu principalmente en Crimea, onde finou o 23 de febreiro de 1917. Logo do seu pasamento foi enterrado en San Petersburgo. En 1929 o seu corpo foi trasladado a Vilnius e enterrado na catedral o 17 de abril.\nVeneraci\u00f3n.\nO bispo de Viciebsk W\u0142adys\u0142aw Blin, por petici\u00f3n das Irm\u00e1s dos Anxos comezou o proceso de beatificaci\u00f3n de Kluczy\u0144ski, nomeando como postulador ao mariano Adam Sikorski."}
{"id": "441969", "revid": "98629", "url": "https://gl.wikipedia.org/wiki?curid=441969", "title": "Groove metal", "text": "O groove metal (tam\u00e9n co\u00f1ecido como post-thrash ou neo-thrash) \u00e9 un subx\u00e9nero da m\u00fasica heavy metal. Os xornalistas musicais e seareiros usan o termo para definir a bandas como Pantera, Exhorder e Machine Head. O groove metal colle a intensidade e cualidades s\u00f3nicas do thrash metal e interpr\u00e9taas a tempos medios, coa meirande parte das bandas facendo s\u00f3 ocasionais incursi\u00f3ns cara tempos r\u00e1pidos.\nCaracter\u00edsticas e orixe.\nPantera's O \u00e1lbum \"Cowboys from Hell\" (1990) de Pantera foi descrito como \"innovador\" e \"definidor dos planos\" para o x\u00e9nero groove metal. A banda King's X foi chamada a proxenitora do x\u00e9nero e o seu \u00e1lbum de estrea de 1988 \"Out of the Silent Planet\" adoita a ser citado como unha das maiores influencias do groove metal. Ian Christe lle atribue ao \"Chaos A.D.\" de Sepultura e a Pantera o crear a m\u00fasica groove metal derivada do death metal, influenciando a posteriores grupos do x\u00e9nero durante os anos 90. A estrea de Exhorder, \"Slaughter in the Vatican\", tam\u00e9n est\u00e1 considerado un dos primeiros \u00e1lbums de groove metal, sendo publicado en 1990. Os grupos de groove metal incorporaron tam\u00e9n thrash metal e crossover thrash. Tommy Victor de Prong afirma que a actitude do groove metal procede de Bad Brains.\nGrupos.\nO estilo asociouse a bandas como Machine Head, Pantera, Exhorder, White Zombie, Fear Factory, King's X, Lamb of God, Sepultura, Soulfly, Cavalera Conspiracy, Gojira, Throwdown, Alien Weaponry, Nevermore, Byzantine, o \u00faltimo per\u00edodo da era Bush de Anthrax, Spiritual Beggars, Texas Hippie Coalition e Five Finger Death Punch. A veterana banda de thrash Annihilator deixouse levar por Roadrunner Records en 1993, cando a tendencia groove metal comezou a ser promocionada polo selo. Durante os anos 90 o termo foi ocasionalmente usado para describir a bandas de metal alternativo con influencias funk como Primus e Jane's Addiction.\nInfluencia noutros x\u00e9neros.\nBandas pioneiras do groove metal como Pantera (orixinalmente un grupo de glam metal e speed metal nos 80) e Sepultura (orixinalmente tocando thrash metal e death metal) sentaron as bases para o nu metal nos 90 e alg\u00fans desenvolvementos do metalcore nos 2000. O nu metal \u00e9 un subx\u00e9nero do metal alternativo que utiliza riffs con afinaci\u00f3ns m\u00e1is baixas, un comp\u00e1s m\u00e1is influenciado polo hip hop accesible para rapear e facer \"turntablism\", e ritmos groove metal, carecendo normalmente de solos de guitarra e arranxos complexos. O metalcore enfatiza as caracter\u00edsticas xerais do heavy metal ademais dos \"breakdowns\", que son pasaxes m\u00e1is lentos e intensos que conducen ao \"moshing\"."}
{"id": "441970", "revid": "27155", "url": "https://gl.wikipedia.org/wiki?curid=441970", "title": "Quetzal", "text": "Os quetzais (\"Pharomachrus\") son un x\u00e9nero de aves da familia dos trog\u00f3nidos\u00a0(Trogonidae). Te\u00f1en unha dieta variada, que incl\u00fae moitos froitos (sobre todo das \u00e1rbores laur\u00e1ceas) e tam\u00e9n insectos e ras. O seu h\u00e1bitat \u00e9 a selva monta\u00f1osa, en espazos h\u00famidos. Xeralmente po\u00f1en dous ovos (cor azul p\u00e1lida) por ni\u00f1ada no buraco dunha \u00e1rbore.\nAt\u00e9 anos recentes, creuse que o quetzal non pod\u00eda procrear nin vivir moito tempo en cativerio, polo que \u00e9 un s\u00edmbolo tradicional da liberdade.\u00a0Por\u00e9n, no 2004 anunciouse que uns quetzais tiveron cr\u00edas\u00a0nun aviario privado de Ixtapaluca (Estado de M\u00e9xico), administrado pola Fundaci\u00f3n Vida Silvestre Dr. Estudillo L\u00f3pez.\nO quetzal \u00e9 a ave nacional de Guatemala e esta ave xoga un papel importante na mitolox\u00eda prehisp\u00e1nica e moderna da rexi\u00f3n. Os reis e sumos sacerdotes anci\u00e1ns levaban tocados de plumas de quetzal.\nEtimolox\u00eda.\nNa voz n\u00e1huatl, quetzal (que prov\u00e9n, \u00e1 s\u00faa vez, de \"quetzalli\") significa \"precioso\" ou \"belo\"; noutras voces mesoamericanas significa sacro ou \"erixido.\" Segundo o \"American Heritage Dictionary\", quetzalli pode traducirse como \u00abcola longa de plumas brillantes\u00bb e, segundo o \"Merriam-Webster Collegiate Dictionary\", como \u00abcola cuberta do \"quetzal\u00bb.\" En canto \u00e1 s\u00faa clasificaci\u00f3n latina, \"Pharomachrus\" prov\u00e9n do grego antigo \"pharos\", \u00abmanta\u00bb, e \"makros\", \u00ablongo\u00bb, en referencia \u00e1 aleta e cola cuberta da ave.\nTaxonom\u00eda.\nA\u00ednda que todas as especies do x\u00e9nero Pharomachrus ch\u00e1manse \"quetzais\", a palabra soa us\u00e1base orixinalmente para denominar \u00f3\u00a0Pharomachrus mocinno, o quetzal centroamericano ou mesoamericano. En total, co\u00f1\u00e9cense cinco especies:"}
{"id": "441971", "revid": "23204", "url": "https://gl.wikipedia.org/wiki?curid=441971", "title": "Pharomachrus", "text": ""}
{"id": "441972", "revid": "5863", "url": "https://gl.wikipedia.org/wiki?curid=441972", "title": "Verba (revista)", "text": ""}
{"id": "441975", "revid": "98629", "url": "https://gl.wikipedia.org/wiki?curid=441975", "title": "Estuco", "text": "O estuco \u00e9 unha pasta de gran fino composta de cal apagado (normalmente, cales a\u00e9reos graxos), m\u00e1rmore pulverizado, xeso, pigmentos naturais, etc. que se endurece por reacci\u00f3n qu\u00edmica \u00f3 entrar en contacto o hidr\u00f3xido de calcio do cal co di\u00f3xido de carbono (CO2) [Ca(OH)2 + CO2 \u2192 CACO3 + H2Ou] e util\u00edzase sobre todo para decorar paredes e teitos.\nO estuco admite numerosos tratamentos, entre os que salientan a modelaxe e tallado para obter formas ornamentais, o pu\u00eddo para darlle unha aparencia semellante \u00f3 m\u00e1rmore e o pintado pol\u00edcromo con fins decorativos.\nO estuco m\u00e1is famoso \u00e9 o veneciano, tam\u00e9n chamado \u00ablustro veneciano\u00bb. \u00c9 un revestimento que se inventou en Venecia (Italia) a comezos do s\u00e9culo XV.\u00a0O seu acabado mostra unha parede plana, lisa e brillante como un m\u00e1rmore pu\u00eddo, con diferentes tonalidades de cor, de gran beleza.\nEmprego hist\u00f3rico.\nDurante o Renacemento italiano v\u00f3lvese a utilizar o estuco como complemento arquitect\u00f3nico, xunto coa pintura, seguindo a moda orixinada polo descubrimento arqueol\u00f3xicos. Perfeccion\u00e1ronse un gran n\u00famero de t\u00e9cnicas, que m\u00e1is tarde se difundiron por toda Europa. O estuco branco utilizouse moito nos muros das igrexas, en ocasi\u00f3ns para pintar figuras de anxos. Rafael e outros artistas da \u00e9poca utilizaron frisos de estuco coloreado para decorar palacios e pavill\u00f3ns. Entre os m\u00e1is relevantes salientan os relevos de Francesco Primaticcio (1533\u20131565) para o castelo de Fontainebleau, preto de Par\u00eds."}
{"id": "441976", "revid": "89787", "url": "https://gl.wikipedia.org/wiki?curid=441976", "title": "Verba. Anuario Galego de Filolox\u00eda", "text": "Verba. Anuario Galego de Filolox\u00eda \u00e9 unha revista anual fundada en 1974 pola Universidade de Santiago de Compostela coa intenci\u00f3n de difundir os estudos filol\u00f3xicos realizados en Galicia coa vocaci\u00f3n de dedicar unha atenci\u00f3n preferente \u00e1 lingua galega.\nCaracter\u00edsticas.\nA pesar da s\u00faa intenci\u00f3n inicial, a recepci\u00f3n da revista nos ambientes universitarios espa\u00f1ois, europeos e americanos abriu o cami\u00f1o para que especialistas de distintas procedencias ampliasen o seu cat\u00e1logo de temas e de linguas de traballo.\nA revista abarca campos como: gram\u00e1tica, fonolox\u00eda, l\u00e9xico, edici\u00f3n de textos, teor\u00eda ling\u00fc\u00edstica e pragm\u00e1tica, e admite orixinais en galego, castel\u00e1n, portugu\u00e9s, catal\u00e1n, franc\u00e9s, italiano, ingl\u00e9s e alem\u00e1n.\nAdemais do volume anual, a revista edita unha colecci\u00f3n de anexos monogr\u00e1ficos que, en 2012, chegaban a 70 t\u00edtulos.\nNo \u00edndice RESH, \"Verba\" situ\u00e1base, no per\u00edodo 2004-2008, no posto 6 de 121 entre as revistas espa\u00f1olas de Filolox\u00eda Hisp\u00e1nica de maior impacto. O indicador que mide o impacto \u00e9 a taxa de citaci\u00f3n, calculada en funci\u00f3n das citas nas principais revistas cient\u00edficas espa\u00f1olas e as citas recibidas na \"Web of Science\".\n\"Verba\" disp\u00f3n dun portal dixital que se publ\u00edca en galego, espa\u00f1ol, franc\u00e9s e ingl\u00e9s."}
{"id": "441977", "revid": "89787", "url": "https://gl.wikipedia.org/wiki?curid=441977", "title": "Vera Tiesler", "text": "Vera Ingrid Gudrun Janine Tiesler, nada en\u00a0Frankfurt\u00a0o\u00a02 de setembro de 1965,\u00a0\u00e9 unha catedr\u00e1tica da Universidade Aut\u00f3noma do Iucat\u00e1n, acad\u00e9mica e investigadora de orixe alem\u00e1, radicada en M\u00e9xico. \u00c9 especialista en Antropolox\u00eda Esquel\u00e9tica, Particularmente en estudos da cultura maia, actual e ancestral.\nAdscrita \u00f3\u00a0Sistema Nacional de Investigadores, a doutora Tiesler pos\u00fae un doutoramento en antropolox\u00eda pola Universidade Nacional Aut\u00f3noma de M\u00e9xico e \u00e9 unha reco\u00f1ecida acad\u00e9mica no mundo dos estudos da cultura maia. Entre as s\u00faas investigaci\u00f3ns m\u00e1is salientables est\u00e1n o realizar estudos bio arqueol\u00f3xicos \u00f3s restos da chamada Ra\u00ed\u00f1a Vermella de Palenque e as s\u00faas investigaci\u00f3ns sobre as modificaci\u00f3ns cef\u00e1licas dos antigos maias, o que a converten nunha das autoridades m\u00e1is reco\u00f1ecidas neste eido."}
{"id": "441978", "revid": "23204", "url": "https://gl.wikipedia.org/wiki?curid=441978", "title": "Vera Ingrid Gudrun Janine Tiesler", "text": ""}
{"id": "441979", "revid": "23204", "url": "https://gl.wikipedia.org/wiki?curid=441979", "title": "Ra\u00ed\u00f1a Vermella de Palenque", "text": "Co\u00f1\u00e9cese como a Ra\u00ed\u00f1a Vermella \u00e1 osamenta atopada no Templo XIII das ru\u00ednas arqueol\u00f3xicas de Palenque. A\u00ednda que a s\u00faa identidade a\u00ednda non foi confirmada, as investigaci\u00f3ns suxiren que poder\u00eda tratarse de Tz'akbu Ajaw, tam\u00e9n co\u00f1ecida como Ahpo-Hel, quen era esposa do ahau Pakal \u201co Grande\u201d.\nAchado.\nO 11 de abril de 1994, cando realizaba pr\u00e1cticas de escavaci\u00f3n, a nova arque\u00f3loga Fanny L\u00f3pez Jim\u00e9nez descubriu no Templo XIII de Palenque unha subestrutura, unha porta e un corredor que a levou a atopar tres rec\u00e1maras, nunha das cales estaba o sartego da Ra\u00ed\u00f1a Vermella. O achado foi reportado a Arnoldo Gonz\u00e1lez Cruz, director do proxecto arqueol\u00f3xico da zona, quen puxo en marcha os traballos de rescate. O 18 de abril foi descuberta a tumba e o 16 de maio foi descuberto o sartego monol\u00edtico. O 31 de maio, Fanny, Arnoldo e o equipo de arque\u00f3logos lograron entrar na c\u00e1mara funeraria. O 1 de xu\u00f1o, a l\u00e1pida, que selara o sartego por m\u00e1is de mil trescentos anos, foi removida do seu lugar.\nSartego e osamenta.\nO sarctego mide 2,40 m de longo por 1,18 m de ancho, a c\u00e1mara funeraria \u00e9 un apousento abovedado que mide 3,80 m por 2,50 m. Sobre a l\u00e1pida atop\u00e1banse un incensario e un malacate de \u00f3so, e \u00f3s lados do sarc\u00f3fago os restos \u00f3seos dun neno no lado oeste e dunha muller no lado leste. De acordo \u00f3s rituais maias, tanto o neno como a muller corresponden a \"acompa\u00f1antes\" ou v\u00edtimas sacrificadas para escoltar a un nobre na s\u00faa viaxe \u00f3 inframundo.\nDebido a que o sarc\u00f3fago non conta con inscrici\u00f3ns, a identidade da osamenta non puido ser estabelecida, mais polas caracter\u00edsticas e localizaci\u00f3n da tumba p\u00f3dese conclu\u00edr que se trata dunha persoa da m\u00e1is alta xerarqu\u00eda na sociedade maia. A osamenta foi cuberta con cinabrio, mineral composto de mercurio e xofre de cor vermella, que era utilizado para preservar os restos humanos. Precisamente pola pigmentaci\u00f3n que adquiriron os restos mortais polo cinabrio, e porque pertenceu a unha muller, tal e como o confirmou o doutor Arturo Romano Pacheco\u00a0\u00f3 observar os \u00f3sos da pelve, a osamenta foi bautizada como a Ra\u00ed\u00f1a Vermella.\nPrimeiras investigaci\u00f3ns.\nO esqueleto foi trasladado \u00e1 Cidade de M\u00e9xico para a s\u00faa an\u00e1lise. O doutor Romano estimou que a Ra\u00ed\u00f1a Vermella ti\u00f1a unha altura de 1,58 m e unha idade de trinta e oito a corenta anos no momento da s\u00faa morte. De acordo coa tradici\u00f3n do per\u00edodo Cl\u00e1sico da nobreza maia, o seu cranio fora deformado, dende que era pequena, a unha forma tabular oblicua mediante tabli\u00f1as e vendas atadas \u00e1 testa. Na s\u00faa tibia esquerda atopouse a\u00a0pupa\u00a0dunha larva de avespa que nunca alcanzou o seu estado adulto. O neno acompa\u00f1ante ter\u00eda entre oito e once anos no momento da s\u00faa morte, a cal ocorreu por decapitaci\u00f3n, por outra banda, a muller acompa\u00f1ante ter\u00eda entre vinte e cinco e trinta e cinco anos de idade, unha altura aproximada de 1.55 m e morrer\u00eda por extracci\u00f3n de coraz\u00f3n."}
{"id": "441980", "revid": "89787", "url": "https://gl.wikipedia.org/wiki?curid=441980", "title": "Anuncio de Sinais e Freada Autom\u00e1tica", "text": "O ASFA (Anuncio de Sinais e Freada Autom\u00e1tica) \u00e9 un sistema de alarma autom\u00e1tico amplamente difundido na rede ferroviaria espa\u00f1ola. Consiste nun mecanismo que det\u00e9n o tren en caso de que o maquinista non respecte o indicado nos sinais.\nImplantaci\u00f3n.\nO sistema foi encargado por RENFE na d\u00e9cada de 1970. Daquela, as redes ferroviarias doutros pa\u00edses xa dispu\u00f1an con anterioridade de sistemas semellantes, circunstancia que lle permitiu ao ASFA un maior avance tecnol\u00f3xico c\u00f3s seus competidores.\nFoi progresivamente implantado en todas as li\u00f1as de RENFE, desde as principais at\u00e9 acadar practicamente toda a rede, de xeito que apenas quedan unhas poucas sen o sistema ASFA instalado. Tam\u00e9n est\u00e1 amplamente implantado na Rede de Ancho M\u00e9trico (RAM) anteriormente pertencente a FEVE e na rede dos FGV.\nEn 2005 iniciouse por parte de Adif un proceso para anovar no sistema, no que se deu a co\u00f1ecer como \u00abASFA Dixital\u00bb. Os cambios non afectaron as balizas, que seguen a transmitir a s\u00faa informaci\u00f3n de forma anal\u00f3xica, sen\u00f3n ao equipo de procesado do sinal no tren, que ao ser dixital permite a utilizaci\u00f3n de curvas de freada ou unha mellor representaci\u00f3n en cabina dos sinais reco\u00f1ecidos.\nA interoperabilidade entre as redes de diferentes pa\u00edses cara a que se dirixe a Uni\u00f3n Europea vese restrinxida polo uso de sistemas como o ASFA, que non poden ser reco\u00f1ecidos por trens doutros pa\u00edses que entren na rede espa\u00f1ola. Por iso estase a implantar progresivamente o sistema de control \u00fanico europeo ETCS, que no seu nivel 1 disp\u00f3n dun modo de transmisi\u00f3n da informaci\u00f3n moi semellante ao ASFA (transmisi\u00f3n puntual de informaci\u00f3n), a\u00ednda que as funci\u00f3ns realizadas polo ETCS son tecnoloxicamente m\u00e1is avanzadas e seguras. Ambos os sistemas son compat\u00edbeis entre si e p\u00f3dense empregar nunha mesma li\u00f1a simultaneamente.\nASFA existentes:\nFuncionamento.\nO sistema componse de dous equipamentos: un situado xunto a cada sinal e composto principalmente por unha baliza que transmite o estado dese sinal, e un equipo a bordo do tren que o det\u00e9n se non se act\u00faa conforme os sinais.\nBalizas.\nAs balizas sit\u00faanse no eixo da v\u00eda, entre os dous carr\u00eds, uns 5 metros antes do sinal e protexidas por unha cu\u00f1a -xeralmente de madeira- a cada lado que fan \u00e1s balizas ASFA facilmente identific\u00e1beis. Transmiten pasivamente unha radiofrecuencia determinada entre 55 kHz e 135\u00a0kHz segundo o estado do sinal ao que acompa\u00f1an. Estas balizas te\u00f1en a capacidade de transmitiren en 9 frecuencias diferentes, cada unha delas indica un estado do sinal adxacente, por\u00e9n tan s\u00f3 se empregan 5 indicaci\u00f3ns:\nPara evitar que un tren exceda un sinal de parada non abonda con que o tren realice unha parada de emerxencia se excede a baliza, porque a distancia de freada levar\u00eda ao tren a se deter unha vez superado o sinal pechado. Por iso, en sinais que poden indicar parada se sit\u00faa unha segunda baliza, denominada \u00abbaliza previa\u00bb, uns 300 m antes do sinal. \u00c9 obrigatorio que ao pasar pola baliza previa o tren reduza a s\u00faa velocidade por baixo dun valor que depende do tren, xeralmente 60\u00a0km/h, como indicaci\u00f3n de que o tren se est\u00e1 a preparar para se deter ante o sinal pechado.\nEquipo no tren.\nO tren disp\u00f3n baixo o bastidor dun captador, situado na parte dianteira e \u00e1 dereita no sentido da marcha. O captador disp\u00f3n dun oscilador que oscila a unha determinada frecuencia, e que ao pasar sobre a baliza pasa a oscilar \u00e1 frecuencia de resonancia do circu\u00edto da baliza. Isto permite, en comparaci\u00f3n cunha antena que sinxelamente detecte unha frecuencia emitida, evitar a necesidade de que a baliza reciba alimentaci\u00f3n el\u00e9ctrica de forma continua.\nA frecuencia obtida env\u00edase a un armario de control. En cabina, act\u00edvase un sinal luminoso e en ocasi\u00f3ns ac\u00fastico que indica o estado do sinal. O axente de conduci\u00f3n debe confirmar en menos de 3 segundos premendo un bot\u00f3n que entendeu o sinal. Se o sinal indicaba algunha limitaci\u00f3n, o tren debe comezar a se adaptar \u00e1 limitaci\u00f3n nun tempo determinado ou se producir\u00e1 unha freada de emerxencia. A freada de emerxencia prod\u00facese directamente se a baliza superada indicaba parada, ou se unha baliza previa indicaba pr\u00f3ximo sinal en parada e a velocidade \u00e1 que se circula \u00e9 superior \u00e1 que se precisa para deter o tren.\nDe se producir a freada autom\u00e1tica do tren, o maquinista non pode recuperar o control at\u00e9 que o tren se encontre completamente detido e se complete un proceso de rearmado manual."}
{"id": "441981", "revid": "89787", "url": "https://gl.wikipedia.org/wiki?curid=441981", "title": "Batalla do Pantano de Vargas", "text": "A batalla do Pantano de Vargas foi un enfrontamento armado que ocorreu no hoxe chamado Pantano de Vargas, no concello colombiano de Paipa, o 25 de xullo de 1819. Enfrontou as tropas patriotas e as tropas realistas na campa\u00f1a libertadora pola independencia de Nova Granada, hoxe Colombia, Panam\u00e1, Venezuela\u00a0e\u00a0Ecuador.\nNela, o ex\u00e9rcito neogranadino-venezolano \u00f3 mando de Sim\u00f3n Bol\u00edvar pretend\u00eda pechar o paso \u00e1s forzas de apoio de Jos\u00e9 Mar\u00eda Barreiro que se dirix\u00eda \u00e1 cidade de Bogot\u00e1. Esta batalla resultou moi dif\u00edcil para os homes \u00f3 mando de Bol\u00edvar, que estiveron preto da derrota xa que o ex\u00e9rcito atop\u00e1base esgotado e desorganizado tralo dif\u00edcil ascenso ao p\u00e1ramo de Pisba.\nMonumento.\nPara a celebraci\u00f3n dos 150 anos da independencia, Rodrigo Arenas Betancourt esculpiu os cabalos e xinetes en bronce, mentres que a estrutura de concreto, aceiro e bronce foi dese\u00f1ada polo enxe\u00f1eiro Guillermo Gonz\u00e1lez Zuleta. Mide 100 metros de longo, 30 metros de ancho e 33 metros de alto. Os 15 cabalos son de bronce e pesan cada un case 2 toneladas, sendo o monumento m\u00e1is grande de Colombia."}
{"id": "441982", "revid": "89787", "url": "https://gl.wikipedia.org/wiki?curid=441982", "title": "Ponte de Boyac\u00e1", "text": "A\u00a0Ponte de Boyac\u00e1 \u00e9 un monumento declarado Patrimonio Cultural da Naci\u00f3n e pertence \u00f3\u00a0Distrito Hist\u00f3rico e Cultural da cidade de Tunja, no centro de Colombia. At\u00f3pase sobre os Andes colombianos a car\u00f3n da v\u00eda Panamericana (segmento viario Bogot\u00e1-Caracas) entre Bogot\u00e1 e Tunja, a 110\u00a0km \u00f3 nord\u00e9s de Bogot\u00e1 e 14 km\u00a0\u00f3 suroeste de Tunja, nun val atravesado polo r\u00edo Teatinos\nNumerosos monumentos erix\u00edronse nos arredores para conmemorar a hist\u00f3rica vitoria dos independentistas o 7 de agosto de 1819, co\u00f1ecida como batalla de Boyac\u00e1, a cal concedeu a independencia de Colombia. A pequena ponte foi constru\u00edda a comezos do s\u00e9culo XVIII e declarado como Monumento Nacional da independencia en 1920."}
{"id": "441984", "revid": "1131", "url": "https://gl.wikipedia.org/wiki?curid=441984", "title": "Universidade do Rosario", "text": "A Universidade do Rosario (oficialmente Colexio Maior da nosa Se\u00f1ora do Rosario), \u00e9 unha universidade privada que se atopa en Bogot\u00e1, Colombia, suxeita a inspecci\u00f3n e vixilancia por medio da Lei 1740 de 2014 e a lei 30 de 1992 do Ministerio de Educaci\u00f3n de Colombia. Foi fundada en 1653 por Frei Crist\u00f3bal de Torres e conta cunha destacada historia dentro do eido pol\u00edtico, econ\u00f3mico e cient\u00edfico do pa\u00eds.\nA Universidade do Rosario conta con acreditaci\u00f3n Institucional de alta calidade por 8 anos, outorgada por parte do Ministerio de Educaci\u00f3n Nacional e o Consello Nacional de Acreditaci\u00f3n. As\u00ed mesmo, dende 2018 at\u00f3pase acreditada institucionalmente, por cinco anos, pola Axencia Europea de Aseguranza da Calidade (EQAA). \u00c9 unha das mellores universidades de Colombia e Latinoam\u00e9rica segundo o QS Universities Rankings, que na s\u00faa versi\u00f3n rexional de 2017 sit\u00faaa no posto 46, e no top 10 das instituci\u00f3ns a nivel nacional. Na m\u00e1is recente versi\u00f3n do QS Ranking by Subject, a Universidade do Rosario destacou en xurisprudencia e medicina, disciplinas que se sit\u00faan no top cinco a nivel Colombia."}
{"id": "441986", "revid": "23204", "url": "https://gl.wikipedia.org/wiki?curid=441986", "title": "Colegio Mayor de Nuestra Se\u00f1ora del Rosario", "text": ""}
{"id": "441987", "revid": "25871", "url": "https://gl.wikipedia.org/wiki?curid=441987", "title": "Mareas en Com\u00fan", "text": "Mareas en Com\u00fan foi un proceso de confluencia pol\u00edtica entre candidaturas locais de toda Galicia nacidas antes das elecci\u00f3ns municipais do 2015.\nO proceso iniciouse o 16 de xaneiro do 2016, na Estrada, onde se congregaron ata 38 candidaturas de diferentes denominaci\u00f3ns e formatos (agrupaci\u00f3ns de electores, partidos instrumentais, partidos locais) que se autoreferenciaban como espazos cidad\u00e1ns abertos diferentes \u00e1s alternativas pol\u00edticas cl\u00e1sicas ata o momento. Durante os meses de xaneiro a xu\u00f1o do 2016 os encontros das \"mareas\" suced\u00e9ronse ao longo do pa\u00eds (Ourense, Lugo, Mar\u00edn, Pobra do Carami\u00f1al, Pontevedra, etc.) tentando artellar unha rede de movementos locais que facilitase o nacemento dun espazo com\u00fan onde tivesen cabida tam\u00e9n as organizaci\u00f3ns pol\u00edticas que apoiaban en moitos concellos estas candidaturas (Anova, Esquerda Unida e Podemos, principalmente). \nO 5 de xullo os alcaldes da Coru\u00f1a (Xulio Ferreiro), Compostela (Marti\u00f1o Noriega) e Ferrol (Jorge Su\u00e1rez) lanzaban un manifesto chamando \u00e1 confluencia das partes implicadas. Como resultado, o 30 de xullo, no auditorio Mar de Vigo celebr\u00e1base o primeiro plenario do que se dar\u00eda en chamar En Marea, que se constitu\u00eda desde ese momento como partido instrumental. \nLogo da ruptura de En Marea con Podemos e Esquerda Unida, Mareas en Com\u00fan \u00e9 unha marca que emprega a coalici\u00f3n En Com\u00fan nas s\u00faas candidaturas. En Marea pretendeu impedir o emprego desa denominaci\u00f3n alegando posible confusi\u00f3n, mais a Xunta Electoral denegou esa pretensi\u00f3n. "}
{"id": "441989", "revid": "89787", "url": "https://gl.wikipedia.org/wiki?curid=441989", "title": "Poliacrilamida", "text": "A poliacrilamida (para a IUPAC poli(2-propenamida) ou poli(1-carbamoiletileno), abreviada como PAM) \u00e9 un pol\u00edmero (-CH2CHCONH2-) formado a partir de subunidades de acrilamida. Pode sintetizarse como unha estrutura de cadea li\u00f1al simple ou con enlaces cruzados, normalmente usando \"N\",\"N\"-metilenobisacrilamida. Na forma con enlaces cruzados, a posibilidade de que estea presente alg\u00fan mon\u00f3mero red\u00facese moito m\u00e1is. Absorbe doadamente moita auga, formando un xel brando cando est\u00e1 hidratado, que se usa en aplicaci\u00f3ns como a electroforese en xel de poliacrilamida, e pode chamarse tam\u00e9n cristais fantasma cando ten enlaces cruzados, e util\u00edzase tam\u00e9n na fabricaci\u00f3n de lentes de contacto brandas. Na forma de cadea recta, util\u00edzase como axente espesante e de suspensi\u00f3n. M\u00e1is recentemente, foi uilizado como recheador subd\u00e9rmico en cirurx\u00eda est\u00e9tica facial (Aquamid).\nUsos da poliacrilamida.\nTratamento de augas.\nUn dos usos m\u00e1is estendidos da poliacrilamida \u00e9 a floculaci\u00f3n de s\u00f3lidos nun l\u00edquido. Este proceso apl\u00edcase ao tratamento de augas e procesos como a fabricaci\u00f3n de papel e serigraf\u00eda. A poliacrilamida pode subministrarse como po ou en forma l\u00edquida, e esta \u00faltima pode ser pol\u00edmero en emulsi\u00f3n ou en disoluci\u00f3n. A\u00ednda que estes produtos con frecuencia se chaman 'poliacrilamida', moitos deles son en realidade copol\u00edmeros de acrilamida e unha ou m\u00e1is especies qu\u00edmicas adicionais, como o \u00e1cido acr\u00edlico ou un sal derivado del. A principal consecuencia disto \u00e9 darlle ao pol\u00edmero 'modificado' un determinado car\u00e1cter i\u00f3nico.\nA forma i\u00f3nica da poliacrilamida ten un importante papel nas plantas de tratamento de auga potable. Os sales met\u00e1licos trivalentes, como o cloruro f\u00e9rrico e o cloruro de aluminio, son ponteados polas longas cadeas de pol\u00edmeros de poliacrilamida. Isto ten como resultado unha mellora significativa da floculaci\u00f3n. Isto pertimite que as plantas depuradoras melloren moito a eliminaci\u00f3n do contido org\u00e1nico total da auga que chega \u00e1 estaci\u00f3n.\nNa industria petrol\u00edfera.\nOutro uso com\u00fan da poliacrilamida e os seus derivados \u00e9 en aplicaci\u00f3ns de subsuperficie como as t\u00e9cnicas de aumento da extracci\u00f3n de cru en campos petrol\u00edferos (EOR). Pode xerarse unha alta viscosidade das soluci\u00f3ns acuosas con baixas concentraci\u00f3ns de pol\u00edmeros de poliacrilamida, e estes poden ser inxectados na zona de extracci\u00f3n para mellorar a econom\u00eda da t\u00e9cnica de inxecci\u00f3n de auga convencional.\nXeles de electroforese.\nA poliacrilamida \u00e9 a mi\u00fado utilizada en aplicaci\u00f3ns de biolox\u00eda molecular como medio para a electroforese de prote\u00ednas e \u00e1cidos nucleicos nunha t\u00e9cnica chamada PAGE.\nAcondicionamento de solos.\nAs funci\u00f3ns primarias dos acondicionanadores do solo de poliacrilamida son o incremento da terra cultivable, a aireaci\u00f3n e a porosidade e reducir a compactaci\u00f3n, pulverulencia a a escorredura de auga. Funci\u00f3ns ssecundarias son incrementar o vigor das plantas, cor, aparencia, profundidade de enraizamento e emerxencia de sementes \u00e1 vez que diminu\u00edr as necesidades de auga, doenzas, erosi\u00f3n e gastos de mantemento.\nO acondicionamento do solo linear foi desenvolvido na d\u00e9cada de 1950 por Monsanto Company e foi comercializado co nome Krilium. A tecnolox\u00eda de acondicionamento do solo foi presentada nun simposio sobre \"Mellora da estrutura do solo\" celebrado en Filadelfia, Pennsilvania en 1951. A tecnolox\u00eda foi moi documentada e publicada no n\u00famero de xu\u00f1o de 1952 da revista \"Soil Science\", volume 73 dedicado a acondicionadores de solos polim\u00e9ricos.\nA formulaci\u00f3n orixinal de Krilium era dif\u00edcil de usar porque conti\u00f1a calcio co pol\u00edmero linear con enlaces cruzados en condici\u00f3ns de campo. Malia a forte campa\u00f1a de mercadotecnia despregada, a produci\u00f3n de Krilium foi abandonada por Monsanto.\n34 anos despois, a revista \"Soil Science\" quer\u00eda actualizar a tecnolox\u00eda de acondicionamento de solos e publicou outro n\u00famero dedicado a un condicionador de solos polim\u00e9rico e especialmente linear e soluble en auga, a poliacrilamida ani\u00f3nica en maio de 1986, volume 141, n\u00famero 5.\nO limiar da publicaci\u00f3n, escrito por Arthur Wallace de UCLA e Sheldon D. Nelson de BYU sinalaba, entre outras cousas o seguinte:\nOs novos acondicionadores de solos hidrosolubles poden, se se usan de acordo cos procedementos establecidos:\nEn consecuencia, isto trad\u00facese no seguinte:\nA forma con enlaces cruzados que ret\u00e9n a auga util\u00edzase a mi\u00fado en agricultura e horticultura con nomes comerciais como Broadleaf P4, Swell-Gel, e outros.\nA forma ani\u00f3nica de poliacrilamida linear hidrosoluble \u00e9 frecuentemente usada como acondicionador de solos en terreos agr\u00edcolas e sitios de construci\u00f3n para o control da erosi\u00f3n, para protexer a calidade da auga dos r\u00edos e regatos da zona.\nOutros usos.\nO pol\u00edmero \u00fasase tam\u00e9n para fabricar os xoguetes Gro-Beast, que se expanden cando se po\u00f1en na auga, como os aliens de tubo de ensaio. De xeito similar, as propiedades absorbentes dun dos seus copol\u00edmeros poden ser utilizadas como un aditivo en pos corporais.\nTam\u00e9n foi utilizado na s\u00edntese dos primeiros flu\u00eddos Boger.\nUtil\u00edzase tam\u00e9n na fabricaci\u00f3n de papel, serigraf\u00eda e lentes de contacto brandas. Na forma de cadea recta, util\u00edzase como axente espesante e de suspensi\u00f3n. M\u00e1is recentemente, foi uilizado como recheador subd\u00e9rmico en cirurx\u00eda est\u00e9tica facial (Aquamid).\nEstabilidade da poliacrilamida na extracci\u00f3n de petr\u00f3leo.\nEn soluci\u00f3ns acuosas dilu\u00eddas, como as que se usan comunmente para aplicaci\u00f3ns de t\u00e9cnicas para incrementar a cantidade de cru que pode ser extra\u00eddo dun campo petrol\u00edfero (EOR), os pol\u00edmeros de poliacrilamida son susceptibles \u00e1 degradaci\u00f3n qu\u00edmica, t\u00e9rmica e mec\u00e1nica. A degradaci\u00f3n qu\u00edmica ocorre cando o residuo l\u00e1bil amida se hidroliza a temperatura ou pH elevados, tendo como resultado a evoluci\u00f3n a amon\u00edaco e un grupo carboxilo restante. As\u00ed, o grao de anionicidade da mol\u00e9cula increm\u00e9ntase. A degradaci\u00f3n t\u00e9rmica do esqueleto de vinilo da mol\u00e9cula pode ocorrer por varios mecanismos de radical posibles, inclu\u00edndo a autooxidaci\u00f3n de pequenas cantidades de ferro e reacci\u00f3ns entre o ox\u00edxeno e as impurezas residuais da polimerizaci\u00f3n a altas temperaturas. A degradaci\u00f3n mec\u00e1nica pode tam\u00e9n ser algo a considerar \u00e1s altas velocidades de cizalla experimentadas na rexi\u00f3n pr\u00f3xima a pozos de perforaci\u00f3n.\nEfectos ambientais.\nExiste a preocupaci\u00f3n de que a poliacrilamida usada en agricultura poida contaminar os alimentos con acrilamida, unha co\u00f1ecida neurotoxina. A\u00ednda que a propia poliacrilamida \u00e9 reltivamente non t\u00f3xica, s\u00e1base que a poliacrilamida dispo\u00f1ible comercialmente cont\u00e9n cantidades residuais diminutas de acrilamida como restos da s\u00faa fabricaci\u00f3n, xeralmente de menos do 0,05% w/w.\nAdicionalmente, tam\u00e9n preocupa que a poliacrilamida poida despolimerizarse e formar acrilamida. Nun estudo realizado en 2003 no Central Science Laboratory en Sand Hutton, Inglaterra, a poliacrilamida foi tratada de maneira similar \u00e1 comida durante a cocci\u00f3n. Estas condici\u00f3ns non causan que a poliacrilamida se despolimerice significativamente.\nNun estudo realizado en 1997 na Universidade do estado de Kansas, p\u00faxose a proba o efecto das condici\u00f3ns ambientais sobre a poliacrilamida, e observouse que a degradaci\u00f3n da poliacrilamida en certas condici\u00f3ns pode causar a liberaci\u00f3n de acilamida. Non obstante, o dese\u00f1o experimental deste estudo e os seus resultados e interpretaci\u00f3n foron cuestionados, e nun estudo de 1999 da Nalco Chemical Company non se repetiron eses mesmos resultados."}
{"id": "441990", "revid": "27155", "url": "https://gl.wikipedia.org/wiki?curid=441990", "title": "Poli(2-propenamida)", "text": ""}
{"id": "441991", "revid": "27155", "url": "https://gl.wikipedia.org/wiki?curid=441991", "title": "Poli(1-carbamoiletileno)", "text": ""}
{"id": "441993", "revid": "89787", "url": "https://gl.wikipedia.org/wiki?curid=441993", "title": "Jane Grey", "text": "Lady Jane Grey, nada arredor de 1537 e finada en Londres o 12 de febreiro de 1554, co\u00f1ecida tam\u00e9n Lady Jane Dudley tralo seu matrimonio e como \"a Ra\u00ed\u00f1a dos Nove D\u00edas\", foi unha nobre inglesa e \"de facto\" a ra\u00ed\u00f1a de Inglaterra e Irlanda entre o 10 e o 19 de xullo de 1553.\nJane era a bisneta de Henrique VII a trav\u00e9s da s\u00faa filla Mar\u00eda, e era curm\u00e1 de Eduardo VI. Recibiu unha excelente educaci\u00f3n humanista e reputaci\u00f3n como unha das mozas m\u00e1is educadas da s\u00faa \u00e9poca. En maio de 1553, casou con Lord Guildford Dudley, un dos fillos m\u00e1is novos do ministro xefe de Eduardo, John Dudley, duque de Northumberland. En xu\u00f1o dese ano, Eduardo VI escribiu o seu testamento, nomeando a Jane e o seu home como sucesores da coroa, en parte porque a s\u00faa medio irm\u00e1 Mar\u00eda era cat\u00f3lica romana, mentres que Jane era protestante e apoiar\u00eda a reformada Igrexa de Inglaterra. O testamento nomeaba as s\u00faas medio irm\u00e1s Mar\u00eda e Isabel ilex\u00edtimas e apart\u00e1baas da s\u00facesi\u00f3n, trastocando as s\u00faas reclamaci\u00f3ns baixo a Terceira Acta de Sucesi\u00f3n.\nTrala morte de Eduardo, Jane foi proclamada ra\u00ed\u00f1a o 10 de xullo de 1553 e agardou pola coroaci\u00f3n na torre de Londres. O apoio a Mar\u00eda creceu moi rapidamente, e moitos dos seguidores de Jane abandon\u00e1rona. O Privy Council of England cambiou supetamente de bando e proclamou a Mar\u00eda ra\u00ed\u00f1a o 19 de xullo de 1553, depo\u00f1endo a Jane. O seu principal apoio, o duque de Northumberland, foi acusado de traiz\u00f3n e executado pouco menos dun mes despois. Jane mant\u00edvose prisioneira na torre e foi acusada de alta traiz\u00f3n en novembro de 1553, o que supu\u00f1a sentenza de morte, a\u00ednda que inicialmente se lle perdoou a vida. Por\u00e9n, o pai de Jane, Henry Grey, 1.\u00ba duque de Suffolk, formou parte da rebeli\u00f3n de Wyatt contra a intenci\u00f3n da ra\u00ed\u00f1a Mar\u00eda de casar con Filipe II de Espa\u00f1a, e Jane foi considerada como unha ameaza \u00e1 coroa. Ela e o seu marido foron executados o 12 de febreiro de 1554.\nTraxectoria.\nPrimeiros anos e educaci\u00f3n.\nLady Jane Grey era a filla m\u00e1is vella de Henry Grey, 1.\u00ba duque de Suffolk, e da s\u00faa esposa, Frances. A tradici\u00f3n conta que naceu en Bradgate Park en Leicestershire en outubro de 1537, mentres que investigaci\u00f3ns m\u00e1is recentes indican que naceu antes, posiblemente en Londres, a finais de 1536 ou na primavera de 1537. Frances era a filla m\u00e1is vella de Mar\u00eda Tudor, antiga ra\u00ed\u00f1a de Francia e irm\u00e1 m\u00e1is nova do rei Henrique VIII. Jane tivo d\u00faas irm\u00e1s m\u00e1is novas, Lady Catherine e Lady Mary; pola s\u00faa nai, as irm\u00e1s eran bisnetas de Henrique VII, sobri\u00f1as netas de Henrique VIII e sobri\u00f1as segundas de Eduardo VI, Mar\u00eda I e Isabel I.\nJane recibiu unha educaci\u00f3n humanista, estudando lat\u00edn, grego e hebreo con John Aylmer, e italiano con Michelangelo Florio. Pola influencia do seu pai e dos seus titores, converteuse nunha protestante entregada e mantivo correspondencia co reformador de Z\u00faric Heinrich Bullinger.\nJane prefer\u00eda os libros que as festas de caza e consideraba a s\u00faa estrita educaci\u00f3n, t\u00edpica da \u00e9poca, como severa. Disque se queixou ao estudoso visitante Roger Ascham, que a atopou lendo a Plat\u00f3n:\nA principios de febreiro de 1547, Jane foi enviada a vivir na casa do t\u00edo de Eduardo VI, Thomas Seymour, que axi\u00f1a casou coa vi\u00fava de Henrique VIII, Catherine Parr. Jane viviu coa parella ata a morte de Catherine no parto en setembro de 1548.\nContratos de matrimonio.\nLady Jane actuou como dolente principal no funeral de Catherine Parr; Thomas Seymour amosou interese en continuar a mantela na s\u00faa casa, e volveu al\u00ed por uns dous meses antes de que fose arrestada a finais de 1548. O irm\u00e1n de Seymour, o Lord Protector, Edward Seymour, 1.\u00ba duque de Somerset, sentiuse ameazado pola popularidade de Thomas co rei mozo Eduardo. Entre outras cousas, Thomas Seymour foi acusado da proposici\u00f3n de Jane como moza do rei.\nNo curso da subseguinte perda de dereitos e execuci\u00f3n de Thomas Seymour, o pai de Jane era afortunado por continuar por tempo sen problema. Tralo seu cuarto interrogatorio polo King's Council, propuxo a s\u00faa filla como moza do fillo m\u00e1is vello do Protector, Lord Hertford. Por\u00e9n, non sa\u00edu nada disto e Jane non foi comprometida ata a primavera de 1553, e o seu prometido foi Lord Guildford Dudley, fillo de John Dudley, 1.\u00ba duque de Northumberland. O duque, Lord presidente do King's Council dende 1549, era o home m\u00e1is popular do pa\u00eds. O 25 de maio de 1553, a parella casou en Durham House nunha voda tripla, en que a irm\u00e1 de Jane, Catherine se uniu co herdeiro do conde de Pembroke, Lord Herbert, e Katherine, irm\u00e1 de Lord Guildford casou con Henry Hastings, herdeiro do conde de Huntingdon.\nReclamaci\u00f3n e acceso ao trono.\nA Terceira Acta de Sucesi\u00f3n de 1544 restaurou as fillas de Henrique VIII, Mar\u00eda e Isabel, \u00e1 li\u00f1a sucesoria, a\u00ednda que segu\u00edan a ser consideradas ilex\u00edtimas. Ademais, a acta autorizaba a Henrique VIII a alterar a sucesi\u00f3n mediante o seu testamento. Este reincorporou \u00e1 sucesi\u00f3n os seus tres fillos, e ent\u00f3n declarou que se ning\u00fan deles deixaba descendentes, o trono pasar\u00eda aos herdeiros da s\u00faa irm\u00e1 m\u00e1is nova, Mar\u00eda, o cal inclu\u00eda a Jane. Por motivos desco\u00f1ecidos, Henrique exclu\u00edu a nai de Jane, Frances Grey, da sucesi\u00f3n, e tam\u00e9n pasou por riba das reclamaci\u00f3ns dos descendentes da s\u00faa irm\u00e1 m\u00e1is vella, Margarida, que casara dentro da casa real escocesa.\nMar\u00eda e Isabel foran nomeadas ilex\u00edtimas por decreto durante o reinado de Henrique VIII despois de que os matrimonios de Catarina de Arag\u00f3n e Ana Bolena fosen declarados nulos. Cando Eduardo VI estaba a falecer aos quince anos a finais do ver\u00e1n de 1553, a s\u00faa medio irm\u00e1 cat\u00f3lica Mar\u00eda era a\u00ednda a s\u00faa presunta herdeira. Non obstante, Eduardo, nun testamento manuscrito (\"My devise for the Succession\") escrito a principios do mesmo ano, restrinxira a sucesi\u00f3n ao var\u00f3n (non existente) descendente de Frances Brandon e das s\u00faas fillas, antes de nomear a s\u00faa filla protestante, \"Lady Jane and her heirs male\" como os seus sucesores, probablemente en xu\u00f1o de 1553; a intenci\u00f3n era asegurar o seu legado protestante, pasando por riba de Mar\u00eda, que era cat\u00f3lica. A decisi\u00f3n e Eduardo de nomear a Jane Grey posiblemente fose instigada por Northumberland.\nEduardo VI en persoa supervisou a copia do testamento que foi finalmente emitido o 21 de xu\u00f1o e asinado por 102 notables, entre eles a totalidade do Privy Council, pares, bispos, xu\u00edces e concelleiros de Londres. Eduardo tam\u00e9n anunciou a s\u00faa intenci\u00f3n de que a \"declaraci\u00f3n\" pasase polo parlamento en setembro, e foron preparadas as ordes necesarias.\nO rei morreu o 6 de xullo de 1553, pero a s\u00faa morte non foi anunciada ata catro d\u00edas m\u00e1is tarde. O 9 de xullo Jane foi informada de que agora era ra\u00ed\u00f1a, e de acordo coas s\u00faas propias palabras, aceptou a coroa con reticencia. O 10 de xullo foi proclamada oficialmente como ra\u00ed\u00f1a de Inglaterra, Francia e Irlanda despois de que fora levada a unha residencia segura na torre de Londres, onde os monarcas ingleses adoitaban residir no tempo previo \u00e1 coroaci\u00f3n. Jane rexeitou nomear rei o seu marido porque requirir\u00eda unha acta do parlamento. S\u00f3 aceptar\u00eda nomealo duque de Clarence.\nNorthumberland iniciou unha serie de tarefas clave para consolidar o seu poder trala morte de Eduardo. Principalmente, ti\u00f1a que illar e, idealmente, capturar a Mar\u00eda Tudor para evitar o apoio crecente. En canto Mar\u00eda estivo segura da morte de Eduardo, abandonou a s\u00faa residencia en Hunsdon e marchou a East Anglia, onde comezou a reuni\u00f3n de apoios. Northumberland marchou de Londres con tropas o 14 de xullo para capturar a Mar\u00eda. O Privy Council cambiou a s\u00faa alianza e proclamou a Mar\u00eda ra\u00ed\u00f1a en Londres o 19 de xullo. O consenso hist\u00f3rico asume que isto foi en reco\u00f1ecemento do enorme apoio da poboaci\u00f3n cara a Mar\u00eda. Con todo, non hai evidencias claras disto f\u00f3ra de Norfolk e Suffolk, onde Northumberland menospreciara a rebeli\u00f3n de Kett; polo tanto, onde a princesa Mar\u00eda buscara refuxio. M\u00e1is ben, parece que Henry FitzAlan, 19.\u00ba conde de Arundel, a quen Northumberland arrestara d\u00faas veces como aliado de Somerset antes de rehabilitalo, organizou un golpe de estado no Privy Council durante a ausencia de Northumberland.\nJane adoita ser chamada a Ra\u00ed\u00f1a dos Nove D\u00edas, a\u00ednda que se se data o seu reinado dende o momento da morte de Eduardo o 6 de xullo de 1553, a s\u00faa duraci\u00f3n ser\u00eda uns d\u00edas m\u00e1is longa. O 19 de xullo de 1553, Jane foi encarcerada nos apartamentos de Tower's Gentleman Gaoler's, e o seu marido na torre Beauchamp. O duque de Northumberland foi executado o 22 de agosto de 1553. En setembro, o parlamento declarou a Mar\u00eda sucesora e revogou a proclamaci\u00f3n de Jane por usurpadora.\nXu\u00edzo e execuci\u00f3n.\nReferida polo xulgado como Jane Dudley, esposa de Guildford, Jane foi acusada de alta traiz\u00f3n, igual que o seu marido, dous dos seus irm\u00e1ns, e o anterior arcebispo de Canterbury, Thomas Cranmer. O seu xu\u00edzo, por unha comisi\u00f3n especial, tivo lugar o 13 de novembro de 1553, en Guildhall na cidade de Londres. A comisi\u00f3n foi presidida por Sir Thomas White, Lord Maior de Londres, e Thomas Howard, 3.\u00ba duque de Norfolk. Outros membros eran Edward Stanley, 3.\u00ba conde de Derby e John Bourchier, 2.\u00ba conde de Bath. Como se esperaba, todos os acusados foron atopados e sentenciados a morte. A culpa de Jane, de asumir traizoeiramente o t\u00edtulo e o poder do monarca, foi evidenciada por unha serie de documentos que asinou como \"Jane the Quene\". A s\u00faa sentenza foi \"ser queimada viva en Tower Hill ou decapitada segundo a Ra\u00ed\u00f1a prefira\" (a fogueira era o castigo tradicional ingl\u00e9s por traiz\u00f3n cometida por mulleres). O embaixador imperial informou ao Carlos V, que a s\u00faa vida fose perdoada. \nA rebeli\u00f3n de Thomas Wyatt o Novo en xaneiro de 1554 contra os plans de matrimonio da ra\u00ed\u00f1a Mar\u00eda con Filipe II de Espa\u00f1a selaron o destino de Jane. O seu pai e os seus dous irm\u00e1ns un\u00edronse \u00e1 rebeli\u00f3n e ent\u00f3n o goberno decidiu continuar o veredito contra Jane e Guildford. A s\u00faa execuci\u00f3n foi programada para o 9 de febreiro de 1554, mais foi posposta tres d\u00edas para darlle a oportunidade a Jane de converterse ao catolicismo. Mar\u00eda enviou o seu capel\u00e1n John Feckenham a Jane, que inicialmente non estaba compracida por iso. A\u00ednda que non se esforazar\u00eda en \"salvar a s\u00faa alma\", f\u00edxose amigo del e permitiulle que a acompa\u00f1ase ao cadafalso.\nNa ma\u00f1\u00e1 do 12 de febreiro de 1554, as autoridades levaron a Guildford dos seus cuartos na torre de Londres ao lugar de execuci\u00f3n p\u00fablica en Tower Hill, onde foi decapitado. Un carro cun cabalo levaron os seus restos de volta \u00e1 torre, pasando polos cuartos onde Jane estaba. Ver o cad\u00e1ver do seu marido volver, dise que Jane exclamou: \"Oh, Guildford, Guildford\". Foi ent\u00f3n levada \u00e1 torre verde, dentro da torre, para a s\u00faa decapitaci\u00f3n.\nSegundo o que se conta da s\u00faa execuci\u00f3n na an\u00f3nima \"Chronicle of Queen Jane and of Two Years of Queen Mary\", que forma a base do retrato de Raphael Holinshed, Jane deu un discurso segundo ascend\u00eda ao cadafalso:\nMentres admitir a acci\u00f3n era considerado ilegal, declarou que \"I do wash my hands thereof in innocence\". Jane recitou ent\u00f3n o Salmo 51 (\"Ten misericordia de min, oh Deus\") en ingl\u00e9s, e deu as s\u00faas luvas e pano \u00e1 s\u00faa doncela. O verdugo pediulle o seu perd\u00f3n, que ela garantiu, suplicando: \"Prego para que me despache rapidamente\". Refer\u00edndose \u00e1 s\u00faa cabez, pediu, \"Quitaraa antes de que eu me deite?\", e o verdugo respondeu: \"Non, se\u00f1ora\". Ent\u00f3n ela tapou os seus ollos. Jane non logrou atopar o toro coas s\u00faas mans, e berrou, \"Que debo facer? Onde est\u00e1?\" Probablemente Sir Thomas Brydges, vicetenente da Torre, axudouna a atopar o cami\u00f1o. Coa s\u00faa cabeza no bloque, Jane dixo as \u00faltimas palabras de Xes\u00fas no Evanxeo de Lucas: \"Se\u00f1or, nas s\u00faas mans encomendo o meu esp\u00edrito!\"\nJane e Guildford foron enterrados na capela da igrexa de San Pedro ad Vincula na parte norte da Tower Green. Non se levantou ning\u00fan memorial na s\u00faa tumba. O pai de Jane, o duque de Suffolk, foi executado once d\u00edas despois, o 23 de febreiro de 1554. A s\u00faa nai, a duquesa de Suffolk, casou co seu Master of the Horse e chamberlain, Adrian Stokes, en marzo de 1555 (non, como se dixo, tres semanas despois da execuci\u00f3n do seu marido). Foi perdonada completamente por Mar\u00eda e permit\u00eduselle vivir na corte coas s\u00faas d\u00faas fillas superviventes. Morreu en 1559.\nLegado.\n\"The traitor-heroine of the Reformation\", como a chamou Albert Pollard, ti\u00f1a s\u00f3 16 ou 17 anos cando foi executada. Durante e tralas persecuci\u00f3ns protestantes, Jane foi vista como unha m\u00e1rtir protestante por moito tempo, aparecendo en varias edici\u00f3ns do \"Book of Martyrs\" (\"Actes and Monuments of these Latter and Perillous Dayes\") de John Foxe. A historia de Lady Jane creceu ata proporci\u00f3ns lendarias na cultura popular, dando lugar a biograf\u00edas rom\u00e1nticas, novelas, obras de teatro, pinturas e filmes, dos que o m\u00e1is popular foi a produci\u00f3n de 1986 de \"Lady Jane\", protagonizado por Helena Bonham Carter.\nJane Grey \u00e9 a \u00fanica monarca inglesa dos \u00faltimos cincocentos anos da que non se conservan retratos contemp\u00f3raneos probados. Pensouse que unha pintura da National Portrait Gallery de Londres era de Jane, mais en 1996 confirmouse que era Catherine Parr, vi\u00fava supervivente de Henrique VIII, coa que Jane viviu un tempo. Un retrato que alg\u00fans expertos cren que \u00e9 de Jane apareceu nun fogar privado en 2005. Pintado de 40 a 50 anos trala morte de Jane, o \"retrato Streatham\" (chamado as\u00ed pola parte de Londres na que estivo durante d\u00e9cadas) mostra unha moza cun vestido vermello adornada con xoias e cun libro de pregarias. O historiador e especialista nos Tudor, o Dr. David Starkey \u00e9 esc\u00e9ptico, \"\u00e9 unha pintura horrorosa e non hai absolutamente ningunha raz\u00f3n para supor que ten algo que ver con Lady Jane Grey\".\nOutro retrato, unha miniatura, foi mostrado nos medios de comunicaci\u00f3n en 2007 por Starkey que afirma que cun \"90 por cento de certeza\" \u00e9 de Lady Jane Grey. Esta pintura foi descuberta no Yale Center for British Art dos Estados Unidos."}
{"id": "441994", "revid": "47401", "url": "https://gl.wikipedia.org/wiki?curid=441994", "title": "Lady Jane Grey", "text": ""}
{"id": "441995", "revid": "47401", "url": "https://gl.wikipedia.org/wiki?curid=441995", "title": "Xoana I de Inglaterra", "text": ""}
{"id": "441996", "revid": "47401", "url": "https://gl.wikipedia.org/wiki?curid=441996", "title": "Xoana Grey", "text": ""}
{"id": "441997", "revid": "5863", "url": "https://gl.wikipedia.org/wiki?curid=441997", "title": "Jos\u00e9 Fortes Bouz\u00e1n", "text": ""}
{"id": "442067", "revid": "85894", "url": "https://gl.wikipedia.org/wiki?curid=442067", "title": "Ba\u00eda de James", "text": "A ba\u00eda de James (, ) \u00e9 un gran corpo de auga no extremo sur da ba\u00eda de Hudson no Canad\u00e1. Os dous corpos de auga est\u00e9ndense desde o oc\u00e9ano \u00c1rtico, dos cales a ba\u00eda de James \u00e9 a parte m\u00e1is meridional. Limita coas provincias do Quebec e Ontario. As illas dentro da ba\u00eda (a m\u00e1is grande das cales \u00e9 Akimiski son \u200b\u200bparte do territorio de Nunavut.\nNumerosos cursos de auga da ba\u00eda de James foron modificados con presas ou desv\u00edos por varios grandes proxectos hidroel\u00e9ctricos. Estas v\u00edas navegables tam\u00e9n son destinos de recreo. Varias comunidades est\u00e1n localizadas preto ou xunto a ba\u00eda James, inclu\u00edndo unha serie de comunidades aborixes, como a Kashechewan First Nation e nove comunidades afiliadas aos Cree do norte do Quebec.\nDo mesmo xeito que o resto da ba\u00eda Hudson, as augas da ba\u00eda James rutineiramente se conxelan durante o inverno. \u00c9 o \u00faltimo en conxelarse no inverno e, en cambio, o primeiro en desconxelarse no ver\u00e1n.\nHistoria.\nA presenza humana a bordo da ba\u00eda comezou despois da retirada dos glaciares ao final do \u00faltimo per\u00edodo glacial, ao redor de 8.150 anos. Unha variedade de culturas ind\u00edxenas viviron nesta \u00e1rea. No momento do contacto cos europeos, os pobos ind\u00edxenas a ambos os dous lados da ba\u00eda eran etnicamente pobos Cree.\nCrese que Henry Hudson foi o primeiro europeo en entrar na ba\u00eda, cando a explorou en 1610 como parte da s\u00faa exploraci\u00f3n da ba\u00eda m\u00e1is grande que foi nomeada co seu nome. Esta ba\u00eda do sur chamouse as\u00ed en homenaxe a Thomas James, un capit\u00e1n gal\u00e9s que explorou a \u00e1rea m\u00e1is minuciosamente en 1630 e 1631.\nA ba\u00eda James \u00e9 importante na historia do Canad\u00e1 como unha das partes m\u00e1is hospitalarias da rexi\u00f3n da ba\u00eda de Hudson, a\u00ednda que ha ter unha baixa poboaci\u00f3n humana. Foi unha \u00e1rea de importancia para a Hudson's Bay Company e a expansi\u00f3n brit\u00e1nica no Canad\u00e1. O d\u00fao de exploradores Pierre-Esprit Radisson e M\u00e9dard des Groseilliers convenceu \u00e1 Coroa inglesa, sobre todo ao pr\u00edncipe Ruperto do Rin, un sobri\u00f1o favorito de Carlos I de Inglaterra e primo de Carlos II, que unha empresa colonial no Norte do Canad\u00e1 dar\u00eda riqueza en minerais e peles. Des Groseilliers acompa\u00f1ou ao capit\u00e1n Zachariah Gillam no ketch \"Nonsuch\" xuntos fundaron Charles Fort, o primeiro posto europeo de peles na ba\u00eda James.\nO seu \u00e9xito foi tal que a compa\u00f1\u00eda foi contratada por Carlos II ao seu regreso, a\u00ednda que non achegaron ning\u00fan mineral. Este contrato concedeu un completo monopolio comercial \u00e1 compa\u00f1\u00eda de toda a Conca da Ba\u00eda de Hudson (inclu\u00edndo ba\u00eda de James). Ao mesmo tempo, fundouse a primeira colonia inglesa no que agora \u00e9 territorio continental do Canad\u00e1, Terra de Rupert, coa primeira \"capital\" designada en Charles Fort. O primeiro gobernador colonial, Charles Baley (existen varias graf\u00edas, inclu\u00edndo, \"Bailey\"), era un Cu\u00e1quero, e crese que iso foi un factor nas s\u00faas boas relaci\u00f3ns cos socios comerciais da compa\u00f1\u00eda, as Primeiras Naci\u00f3ns.\nA gran captura de peles continuou na rexi\u00f3n. En xeral, a costa leste ou East Main da ba\u00eda James era moi f\u00e1cil de acceder para os franceses e os comerciantes independentes do sur. A Hudson's Bay Company destacou desde o primeiro momento polas relaci\u00f3ns comerciais coa tribos do interior, que chegaban desde as costas occidentais das ba\u00edas de James e Hudson. East Main foi, con todo, a porta de entrada aos asentamentos brit\u00e1nicos no que se converter\u00eda en Manitoba (Winnipeg, (por exemplo) e do afastado oeste como as Monta\u00f1as Rochosas.\nXeograf\u00eda.\nA ba\u00eda de James representa a extensi\u00f3n do sur da ecozona do Arquip\u00e9lago \u00c1rtico Mari\u00f1o . Mentres as \u00e1reas costeiras est\u00e1n principalmente nas chairas de Hudson, a costa nororiental que bordea Quebec est\u00e1 na ecozona Taiga Shield. Esta costa rochosa e monta\u00f1osa forma o bordo occidental do escudo canadense no Quebec e, como tal, o principal h\u00e1bitat \u00e9 o bosque boreal da ecorexi\u00f3n do escudo de taiga canadense oriental. A costa occidental, con todo, caracter\u00edzase por extensas tundras que son unha extensi\u00f3n das terras baixas da ba\u00eda de Hudson, e a vexetaci\u00f3n \u00e9 principalmente muskeg. Unha gran parte desta \u00e1rea forma parte do Parque Provincial do Oso Polar (\"Polar Bear Provincial Park\").\nCentos de r\u00edos desembocan na ba\u00eda de James. A xeograf\u00eda da zona fai que moitos te\u00f1an caracter\u00edsticas similares. Tenden a ser moi anchos e pouco profundos preto da ba\u00eda (nas terras baixas de ba\u00eda James), mentres que no curso alto son m\u00e1is estreitos e escarpados (xa que corren sobre o escudo Canadense).\nA foca anelada son com\u00fans en partes da ba\u00eda de James e vense osos polares cazando as focas como presas. As belugas dentro da ba\u00eda de James poden ser distintas das atopadas na ba\u00eda de Hudson.\nBa\u00eda de Hannah.\nA ba\u00eda de Hannah \u00e9 a ba\u00eda m\u00e1is meridional da ba\u00eda de James. Aqu\u00ed os r\u00edos Kesagami e o Harricana fl\u00faen cara a ba\u00eda de James. Cerca de 238\u00a0km\u00b2 est\u00e1n protexido baixo a Migratory Birds Convention Act do Canad\u00e1 como o Hannah Bay Bird Sanctuary. Este santuario tam\u00e9n foi designado como un humedal de importancia internacional baixo a Convenci\u00f3n de Ramsar desde maio de 1987.\nAs ribeiras nesta \u00e1rea son unha mestura de humeais costeiros, area e salinas, augas estuarinas, marismas intermareais, lagoas de auga doce, pantanos e turbeiras boscosas.Estes elementos acollen abundancia de vida salvaxe."}
{"id": "442076", "revid": "19415", "url": "https://gl.wikipedia.org/wiki?curid=442076", "title": "Tempada 2018-2019 da OK Liga", "text": "A tempada 2018-2019 da OK Liga foi a 50\u00aa edici\u00f3n da m\u00e1xima categor\u00eda do h\u00f3ckey a pat\u00edns espa\u00f1ol. Comezou o 22 de setembro de 2018 e rematou o 1 de xu\u00f1o de 2019 coa disputa da trix\u00e9sima xornada. Os equipos ascendidos foron o C.P. Calafell (campi\u00f3n), PHC Sant Cugat (subcampi\u00f3n) e o Club Pat\u00edn Alcobendas (terceiro). A diferenza das edici\u00f3ns anteriores, nesta edici\u00f3n descender\u00e1n os catro \u00faltimos clasificados pola reestruturaci\u00f3n que experimentar\u00e1 a competici\u00f3n na tempada 2019-20, na que pasar\u00e1 de 16 a 14 equipos.\nAo finalizar a liga o F\u00fatbol Club Barcelona alzouse co t\u00edtulo de liga por 30\u00aa vez na historia e o sexto t\u00edtulo consecutivo. O Barcelona foi ademais o equipo m\u00e1is goleador cun total de 161 goles e o menos goleado con 48 goles encaixados, mentres que o Club Pat\u00ed Vic foi o equipo que menos goles anotou con tan s\u00f3 61, e o Club Pat\u00edn Alcobendas foi o equipo m\u00e1is goleado con 129 goles encaixados. O m\u00e1ximo goleador da competici\u00f3n foi Pablo \u00c1lvarez, do Barcelona, con 48 goles anotados en 28 partidos."}
{"id": "442108", "revid": "54334", "url": "https://gl.wikipedia.org/wiki?curid=442108", "title": "Luisa Muraro", "text": "Luisa Muraro, nada o 14 de xu\u00f1o de 1940 \u00e9 unha fil\u00f3sofa e escritora italiana.\nTraxectoria.\nAlg\u00fans episodios da s\u00faa infancia na provincia de Vicenza est\u00e1n presentes en varios escritos de Luisa Muraro, por exemplo hai un recordo da infancia en tempo de guerra e da Resistencia\u00a0en \"Salti di gioia\".\nA\u00ednda que inicialmente quer\u00eda dedicarse ao estudo de linguas modernas, licenciouse en Filosof\u00eda na Universidade Cat\u00f3lica do Sagrado Coraz\u00f3n\u00a0de Mil\u00e1n, onde comezou a s\u00faa carreira acad\u00e9mica. Segundo ela mesmo conta,\u00a0o seu mestre de referencia era Gustavo Bontadini,\u00a0m\u00e1is tarde licenciouse en filosof\u00eda da ciencia con\u00a0Evandro Agazzi. Na s\u00faa educaci\u00f3n universitaria, ten un papel central o estudo da ling\u00fc\u00edstica e, en particular, Ferdinand de Saussure, ao que lle dedica alg\u00fans ensaios publicados na \"Rivista di filosofia neo-scolastica\", entre 1967 e 1969.\nDurante os anos setenta, tam\u00e9n en relaci\u00f3n cos acontecementos pol\u00edticos daqueles anos, interrompe a carreira universitaria, comezando a impartir clases na escola obrigatoria. Aqu\u00ed crea, xunto con\u00a0Elvio Fachinelli e outras persoas, un experimento educativo de escola \"antiautoritaria\": a experiencia foi documentada e foi obxecto de reflexi\u00f3n no libro \"L' Erba voglio: pratica non autoritaria nella scuola\". Neses mesmos anos, con Fachinelli, Lea Melandri, e outros, escribe na revista que tomou o nome do libro mencionado, \u00abL'Erba voglio\u00bb.\nNo per\u00edodo comprendido entre os anos sesenta e setenta contactou cos grupos feministas de Mil\u00e1n, primeiro co DEMAU (Demistificazione autoritarismo patriarcale -Desmitificaci\u00f3n do autoritarismo patriarcal), fundado en 1965 por Daniela Pellegrini: inicialmente, o nome dado por Daniela Pellegrini a este grupo foi DaCapo (Donne a Capo - as mulleres na cabeza en galego, e Donne Contro Autoritarismo Patriarcale - as mulleres contra o autoritarismo\u00a0patriarcal en galego). Neste grupo entra na d\u00e9cada de 1970 e co\u00f1ece a\u00a0Lia Cigarini. Con Lia Cigarini e moitas outras mulleres funda en\u00a01975 , a Libreria delle Donne di Milano (a librar\u00eda de mulleres de Mil\u00e1n), que se converte nunha das instituci\u00f3ns do feminismo hist\u00f3rico que est\u00e1 aberta a\u00ednda (2018). Hai un relato das s\u00faas actividades e da s\u00faa elaboraci\u00f3n te\u00f3rica no libro \"Non credere di avere diritti. La generazione della libert\u00e0 femminile nell'idea e nelle vicende di un gruppo di donne\"\u00a0publicado pola propia librar\u00eda de mulleres e no que participa Luisa Muraro como autora.\nDesde 1976 vive en Mil\u00e1n, (inicialmente con Daniela Pellegrini na s\u00faa comuna das mulleres), traballou no departamento de Filosof\u00eda da\u00a0Universidade de Verona, onde, entre 1983 e 1984, funda a comunidade filos\u00f3fica das mulleres \"Diotima\" xunto con Chiara Zamboni, Wanda Tommasi, Adriana Cavarero entre outras, e que toma o seu nome a partir da figura de Diotima de Mantinea, indicada por S\u00f3crates como a s\u00faa mestra nas p\u00e1xinas d'O banquete. Esta comunidade a\u00ednda existente en 2018 ten adquirido, ao longo dos anos, cada vez m\u00e1is autoridade no simb\u00f3lico, evidenciada por exemplo, nos estudos dedicados \u00e1 familia, tanto en Italia como no exterior, as\u00ed como a atenci\u00f3n do p\u00fablico no\u00a0\"Grande Seminario\"\u00a0(organizado entre outubro e decembro de cada ano) e na publicaci\u00f3n de libros colectivos, que en 2009\u00a0sumaban\u00a0once. En 1995 e no ano 2001 publica, na colecci\u00f3n\u00a0\"La dracma\" dirixida por Adriana Valerio, os dous volumes\"\u00a0Lingua materna, scienza divina. Scritti sulla filosofia mistica di Margherita Porete\" e \"Le amiche di Dio\", d\u00e1ndolle, deste xeito, unha importante achega para o afondamento do pensamento da diferenza no contexto relixioso.\nPensamento.\nO traballo te\u00f3rico de Luisa Muraro est\u00e1 relacionado co feminismo da segunda onda, \u00e9 dicir, co feminismo nado a finais dos anos sesenta nos Estados Unidos e en Europa, e que difire do feminismo do s\u00e9culo XIX implicado na s\u00faa maior parte (a\u00ednda que non na s\u00faa integridade) na reclamaci\u00f3n dos dereitos civ\u00eds e pol\u00edticos, por exemplo, a extensi\u00f3n para as mulleres do dereito ao voto.\nO feminismo da segunda onda (que, en Italia, ten entre as s\u00faas protagonistas a\u00a0Carla Lonzi, que influenciou en moitas an\u00e1lises en Luisa Muraro) fai unha cr\u00edtica m\u00e1is radical da sociedade, porque est\u00e1 caracterizado pola reivindicaci\u00f3n de que o\u00a0sexismo afectou e determinou\u00a0as estruturas sociais e simb\u00f3licas recibidas. A ligaz\u00f3n con este tipo de feminismo, explica por que Muraro nunca deixa, no que se refire ao feminismo, de distanciarse do que significa hoxe o m\u00e1is difundido uso deste termo, \u00e9 dicir, sobre a base de que \u00e9 indistingu\u00edbel a pol\u00edtica (estatal) para considerar a condici\u00f3n socioecon\u00f3mica de mulleres e homes.\nO feminismo co que se relaciona o pensamento de Muraro, sen negar o valor da igualdade de homes e mulleres ante a lei, prop\u00f3n a cuesti\u00f3n de distinto xeito, insistindo na diferenza entre mulleres e homes como panca para redese\u00f1ar os marcos a trav\u00e9s dos que se elaboran as distintas facetas da experiencia humana, entre elas a pol\u00edtica ou o traballo. Por exemplo, en vez de buscar a escasa presenza de mulleres no parlamento italiano como unha raz\u00f3n para \u00e1 s\u00faa vez estabelecer a pol\u00edtica de cotas, cuestiona se non atende \u00e1 libre elecci\u00f3n de moitas mulleres de actuar de forma diferente no seu desexo de actividade pol\u00edtica. O n\u00facleo do cambio de perspectiva est\u00e1 en pasar da procura da emancipaci\u00f3n \u00e1 capacidade de ver que a liberdade das mulleres xa est\u00e1 en funcionamento na realidade.\nPolas raz\u00f3ns expostas, o pensamento de Muraro \u00e9 \u00e1s veces etiquetado como \"o feminismo da diferenza\" (como acontece co pensamento de Luce Irigaray, a fil\u00f3sofa belga cuxas obras m\u00e1is importantes foron traducidas ao italiano pola propia Muraro), onde a \"diferenza\" \u00e9 a diferenza sexual. O nome, quizais non demasiado axeitado, pode ser mal interpretado: no pensamento de Muraro non hai unha descrici\u00f3n ou listaxe das supostas caracter\u00edsticas que pertencen a todas ou \u00e1 maior\u00eda das mulleres e que as distingan do conxunto de homes, caracterizados por outros trazos; a diferenza de sexo, \u00e9 dicir, a diferenza do feminino e a diferenza do masculino son m\u00e1is ben operadas pola marcaxe que calquera muller ou calquera home pode cambiar os marcos e as elaboraci\u00f3n de si mesma/o, do que fai ou vive, recibido no proceso de socializaci\u00f3n.\nA elaboraci\u00f3n que Muraro d\u00e1 do concepto de \"diferenza sexual\" v\u00e9n da de Luce Irigaray e da de Antoinette Fouque, mentres que ten unha conexi\u00f3n, moitas veces s\u00f3 externa, cando non puramente verbal, con algunhas \"filosof\u00edas da diferenza\" co\u00f1ecidas, que non son filosof\u00edas da diferenza sexual, como as de Derrida ou Gilles Deleuze.\nAutora de moitos monograf\u00edas, publicou numerosos ensaios e artigos, que est\u00e1n publicados en revistas acad\u00e9micas, mais tam\u00e9n en xornais e revistas destinadas ao gran p\u00fablico. Entre os seus temas m\u00e1is destacados est\u00e1n a reconstruci\u00f3n das figuras femininas da m\u00edstica cristi\u00e1, contribu\u00edndo deste xeito tam\u00e9n a unha importante reflexi\u00f3n de orde teol\u00f3xica na natureza feminina de Deus."}
{"id": "442109", "revid": "89787", "url": "https://gl.wikipedia.org/wiki?curid=442109", "title": "Pecar\u00ed de barba branca", "text": "O pecar\u00ed de barba branca (\"Tayassu pecari\") \u00e9 unha especie de mam\u00edfero artiod\u00e1ctilo da familia Tayassuidae.\nDescrici\u00f3n.\nCaracter\u00edzase por ter unha mancha esbrancuxada, a xeito de barba, na base da boca ou arredor dos beizos. Ten unha altura media, na cernella, de 55\u00a0cm, e unha lonxitude de 90 a 139\u00a0cm. O adulto rolda entre 25 e 40\u00a0kg.\nComportamento.\n\u00c9 un animal di\u00farno e vive en inmensas mandas, de 50 a 300 individuos. En certas \u00e9pocas do ano, nalgunhas zonas, as mandas grandes div\u00eddense en grupos m\u00e1is cativos de acordo coa distribuci\u00f3n e abundancia dos alimentos ou a presenza de depredadores.\nHai probas de intercambios de individuos entre mandas veci\u00f1as e de apareamentos entre macho e femia de diferente manda. A xestaci\u00f3n dura arredor de 250 d\u00edas, despois dos cales nacen unha ou d\u00faas cr\u00edas.\n\u00c9 omn\u00edvoro e, a\u00ednda que prefire consumir froitas, tam\u00e9n se alimenta de ra\u00edces, tub\u00e9rculos, noces, herba e invertebrados."}
{"id": "442110", "revid": "23204", "url": "https://gl.wikipedia.org/wiki?curid=442110", "title": "Tayassu pecari", "text": ""}
{"id": "442114", "revid": "23204", "url": "https://gl.wikipedia.org/wiki?curid=442114", "title": "Nic\u00e9foro I Comneno Ducas", "text": "Nic\u00e9foro I Comneno Ducas (en grego: \u039d\u03b9\u03ba\u03b7\u03c6\u03cc\u03c1\u03bf\u03c2 \u0391\u0384 \u039a\u03bf\u03bc\u03bd\u03b7\u03bd\u03cc\u03c2 \u0394\u03bf\u03cd\u03ba\u03b1\u03c2, \"Nik\u0113ph\u00f3ros I Komn\u0113n\u00f3s D\u00fakas\"), nado c. 1240 e finado c. 1297, foi o gobernante de Epiro desde 1267/8 at\u00e9 c. 1297.\nTraxectoria.\nNic\u00e9foro foi o fillo m\u00e1is vello de Miguel II Comneno Ducas e Teodora Petralifaina. En 1249 Nic\u00e9foro casou con Mar\u00eda, a neta do emperador Xo\u00e1n III Ducas Vatatz\u00e9s de Nicea, que lle conferiu a dignidade de d\u00e9spota. O matrimonio tivo lugar en Tesal\u00f3nica en 1256, pero Mar\u00eda morreu en 1258.\nNos seguintes anos Nic\u00e9foro participou na loita do seu pai contra o emperador Miguel VIII Pale\u00f3logo e xunto co seu pai retirouse antes da batalla de Pelagonia. Despois os nicenos invadiron a maior parte de Epiro en 1259, Nic\u00e9foro foi \u00e1 Pen\u00ednsula It\u00e1lica, onde recibiu reforzos do seu cu\u00f1ado o rei Manfredo de Sicilia. Con este apoio Nic\u00e9foro axudou ao seu pai a reconquistar Epiro, pero en 1264 sufriron unha nova derrota, e v\u00edronse obrigados a chegar a un acordo con Miguel VIII. Como parte do acordo de paz, Nic\u00e9foro casou con Ana Cantacucena, unha sobri\u00f1a de Miguel VIII.\nEn 1267/8 Nic\u00e9foro I sucedeu ao seu pai como gobernante de Epiro e tivo que facer fronte a Carlos I de Sicilia, que eliminara a Manfredo e seguido os seus pasos mediante a captura de Dirraquio en 1272. Cando os bizantinos interferiron nos intereses de Nic\u00e9foro na s\u00faa campa\u00f1a de represalia contra Carlos en 1274, Nic\u00e9foro abriu negociaci\u00f3ns con Carlos e asinou unha alianza con el en 1276. A coalici\u00f3n de Carlos de Anjou, Nic\u00e9foro, e o medio irm\u00e1n de Nic\u00e9foro Xo\u00e1n I Ducas de Tesalia obtiveron varias cidades, inclu\u00edndo Butrinto en 1278. Ironicamente, mentres se aliaban cun monarca cat\u00f3lico, Nic\u00e9foro e Xo\u00e1n actuaron como defensores da facci\u00f3n anti-unionista de Bizancio, os cales se refuxiaban das persecuci\u00f3ns de Miguel VIII. En 1279 Nic\u00e9foro mesmo reco\u00f1eceuse vasalo de Carlos e entregou Butrinto ao seu se\u00f1or. Coa derrota de Carlos, pouco despois, Nic\u00e9foro perdeu as s\u00faas posesi\u00f3ns en Albania ante os bizantinos. A coalici\u00f3n recibiu un duro golpe co gromo das V\u00e9speras Sicilianas en 1282, que foron fomentados en parte pola diplomacia de Miguel VIII e distraeron a Carlos I no oeste, onde perdeu Sicilia e s\u00f3 conservou o Reino de N\u00e1poles.\nDespois da restauraci\u00f3n da ortodoxia baixo Andr\u00f3nico II Pale\u00f3logo en 1282, Nic\u00e9foro renovou a alianza co Imperio bizantino a trav\u00e9s da s\u00faa esposa Ana, quen viaxou a Constantinopla para arranxar o tratado. En efecto Nic\u00e9foro converteuse nunha ferramenta disposta nas mans da s\u00faa esposa Ana, que serviu aos intereses da corte bizantina. En 1284 atraeu a Miguel, o fillo de Xo\u00e1n Ducas de Tesalia, a Epiro coa promesa dunha alianza din\u00e1stica, e f\u00edxoo arrestar e enviar a Constantinopla. Isto fixo entrar a Nic\u00e9foro nunha guerra contra o seu medio irm\u00e1n, que arrasou os arredores de Arta, en represalia en 1285. Ana embarcouse nun ambicioso proxecto de unir as casas de Epiro e Constantinopla casando \u00e1 s\u00faa filla Tamar con Miguel IX Pale\u00f3logo, fillo de Andr\u00f3nico II e coemperador. A\u00ednda que este proxecto fracasou, en 1290 ao seu pequeno fillo Tom\u00e9 foille conferida a dignidade de d\u00e9spota polo emperador.\nA aristocracia anti-bizantina agora persuad\u00eda a Nic\u00e9foro a establecer negociaci\u00f3ns co rei Carlos II de N\u00e1poles en 1291, o que provocou unha invasi\u00f3n bizantina. Isto selou a alianza con N\u00e1poles, e a intervenci\u00f3n de Carlos II por medio dos seus vasalos o conde Ricardo Orsini de Cefalonia e o pr\u00edncipe de Acaia, Florent axudou a conter o avance bizantino. Nic\u00e9foro agora casou \u00e1 s\u00faa filla Mar\u00eda co herdeiro de Cefalonia e o seu outra filla Tamar co fillo de Carlos II, Filipe I de Tarento. A Tamar d\u00e9uselle o dereito a herdar Epiro en lugar do seu irm\u00e1n, e Carlos II prometeu que se lles permitir\u00eda permanecer na fe ortodoxa. A voda tivo lugar en 1294 e contou coa transferencia de varias fortalezas costeiras a Filipe como dote de Tamar. Felipe recibiu simultaneamente os dereitos do seu pai e reclamaci\u00f3ns en Grecia.\nA inevit\u00e1bel tensi\u00f3n entre os terratenentes locais gregos e o seu se\u00f1or Anjou crearon unha oportunidade para o seu sobri\u00f1o Nic\u00e9foro, o gobernante de Tesalia, para intervir e apoderarse da maior\u00eda das fortalezas que foran entregadas a Filipe. Eventualmente, a maior\u00eda destes foron recuperados polos anxevinos e a paz foi restaurada en 1296. Nic\u00e9foro morreu pouco despois da conclusi\u00f3n da paz, entre setembro de 1296 e xullo de 1298. A s\u00faa vi\u00fava Ana aseguraba a sucesi\u00f3n do seu fillo menor de idade Tom\u00e9.\nMatrimonio e descendencia.\nCoa s\u00faa primeira esposa Mar\u00eda, a filla do emperador Teodoro II L\u00e1scaris, Nic\u00e9foro I tivo unha filla:\nCoa s\u00faa segunda esposa Ana Cantacucena, a sobri\u00f1a do emperador Miguel VIII Pale\u00f3logo, Nic\u00e9foro I tivo dous fillos:"}
{"id": "442115", "revid": "1505", "url": "https://gl.wikipedia.org/wiki?curid=442115", "title": "Cuchuco", "text": "Cuchuco \u00e9 un alimento que consiste en millo, orxo\u00a0ou trigo en gran pelado e tronzado ou semimo\u00eddo, que se usa para facer sopas en Colombia, especialmente no altiplano dos departamentos de Boyac\u00e1 e Cundinamarca.\nPor extensi\u00f3n \u00e9 tam\u00e9n o nome da sopa preparada co gran: cuchuco de millo ou cuchuco de trigo e cuchuco de orxo.\nEtimolox\u00eda.\nA palabra \u00e9 un americanismo de orixe ind\u00edxena muisca.\nPedro Jos\u00e9 Ram\u00edrez Sendoya prop\u00f3n que o termo prov\u00e9n de Kuchuchu,- Ra\u00edz comestible (Ts, 175). Kuchuku,- rebanar, cortar (Ts, 130) ou do Kulino\u00a0: Cuchuco - Millo., ou do mats\u00e9s\u00a0Schuki - millo.\nUso e preparaci\u00f3n.\nOrixinalmente era un alimento popular pois era o remanente da moenda dos cereais para elaborar as fari\u00f1as que eran consumidas polas clases sociais con maiores recursos.\nCoc\u00ed\u00f1ase para facer unha sopa mesta, usualmente con carne de porco, ch\u00edcharos, cenoria, pataca picada e adobos como allo, cebola e coandro, guascas ou loureiro."}
{"id": "442117", "revid": "1131", "url": "https://gl.wikipedia.org/wiki?curid=442117", "title": "Audi Dome", "text": "O Rudi-Sedlmayer-Halle, co\u00f1ecido desde 2011 por motivos de patrocinio como Audi Dome, \u00e9 un pavill\u00f3n multi\u00fasos situado en M\u00fanic, Alema\u00f1a. O recinto, con capacidade para 6.700 espectadores, abriu en 1972 para albergar as competici\u00f3ns de baloncesto dos Xogos Ol\u00edmpicos de 1972. Desde o ano 2011 \u00e9 utilizado nos seus partidos como local polo FC Bayern M\u00fcnchen."}
{"id": "442118", "revid": "5132", "url": "https://gl.wikipedia.org/wiki?curid=442118", "title": "Rudi-Sedlmayer-Halle", "text": ""}
{"id": "442119", "revid": "5132", "url": "https://gl.wikipedia.org/wiki?curid=442119", "title": "Olympische Basketballhalle", "text": ""}
{"id": "442120", "revid": "5863", "url": "https://gl.wikipedia.org/wiki?curid=442120", "title": "Con barqueira e remador", "text": "Con barqueira e remador \u00e9 un obradoiro po\u00e9tico que se organiza anualmente na Illa de San Sim\u00f3n.\nEn 2018 chegara \u00e1 s\u00faa 7\u00aa edici\u00f3n coordinado por Yolanda Casta\u00f1o.\nEn 2020 presentouse a convocatoria en li\u00f1a para Lara Dopazo (lingua galega), Laia Malo (lingua catal\u00e1), Grazyna Wojcieszko (lingua polaca), Laura Accerboni (lingua italiana), Zhou Zan (lingua chinesa) e Barbara Poga\u010dnik (lingua eslovena)."}
{"id": "442121", "revid": "5863", "url": "https://gl.wikipedia.org/wiki?curid=442121", "title": "Louis Pel\u00e2tre", "text": "Louis Pel\u00e2tre, nado o 12 de maio de 1940 en Panc\u00e9 (Ille e Vilaine, Francia), \u00e9 un relixioso cat\u00f3lico latino, vigairo apost\u00f3lico de Istambul entre 1992 e 2016.\nTraxectoria.\nFoi ordenado sacerdote dos Agosti\u00f1os da Asunci\u00f3n o 24 de maio de 1969. O papa Xo\u00e1n Paulo II nomeouno vigairo apost\u00f3lico de Istambul e bispo titular de \"Sasime\" o 9 de xullo de 1992, e recibiu a consagraci\u00f3n episcopal o 13 de setembro de mans do cardeal Sergio Sebastiani, nuncio en Turqu\u00eda; como co-consagrantes principais tivo a Hovhannes Cholakian, arcebispo armenio de Istambul, e a Antonios Varthalitis, arcebispo latino de Corf\u00fa, Zante e Cefalonia. Nun pa\u00eds predominantemente musulm\u00e1n, foi responsable da pequena comunidade de rito latino, \u00e1 s\u00faa vez unha parte minoritaria dos arredor de 15.000 cat\u00f3licos de Istambul; por\u00e9n, a partir de 1999 foi tam\u00e9n administrador apost\u00f3lico do exarcado de Constantinopla de rito bizantino. Logo de presentar a s\u00faa renuncia por raz\u00f3ns de idade (75 anos), o papa Francisco aceptouna o 16 de abril de 2016 co nomeamento do seu sucesor."}
{"id": "442128", "revid": "85894", "url": "https://gl.wikipedia.org/wiki?curid=442128", "title": "Xan Cejudo", "text": "Xan Cejudo, nado na Coru\u00f1a en 1947 e finado o 27 de setembro de 2018, foi un actor e director galego.\nTraxectoria.\nIniciou a s\u00faa carreira teatral nos anos sesenta coa compa\u00f1\u00eda O Facho. Foi autor, director, axudante de direcci\u00f3n e actor. Traballou como int\u00e9rprete nas series da TVG \"Pratos combinados\", \"Mareas vivas\" e \"R\u00edas Baixas\", e na pel\u00edcula \"Quen a ferro mata\" no papel do narcotraficante Antonio Pad\u00edn."}
{"id": "442161", "revid": "98629", "url": "https://gl.wikipedia.org/wiki?curid=442161", "title": "Novo Reino de Granada", "text": "O Novo Reino de Granada ou Reino da Nova Granada foi a denominaci\u00f3n outorgada a unha entidade territorial, integrante do Imperio espa\u00f1ol, estabelecida pola Coroa espa\u00f1ola durante o seu per\u00edodo de dominio americano, que se atopaba \u00f3\u00a0norte de Suram\u00e9rica, que corresponde co n\u00facleo principal da actual Rep\u00fablica de Colombia.\nNova Granada correspondeu ao territorio baixo a xurisdici\u00f3n da Real Audiencia de Santaf\u00e9 de Bogot\u00e1 (1550-1718) e posteriormente correspondente \u00f3\u00a0Vicerreinado de Nova Granada (1718-1819) cuxa sede foi Santaf\u00e9 de Bogot\u00e1.\nPol\u00edtica e goberno.\nReal Audiencia de Santaf\u00e9 de Bogot\u00e1.\nDurante o tempo que o territorio do Novo Reino de Granada foi constitu\u00eddo como distrito dunha Real Audiencia, estivo gobernado por un presidente e fac\u00eda parte do Vicerreinado do Per\u00fa.\nVicerreinado de Nova Granada.\nOs territorios xurisdicionais das Audiencias de Santaf\u00e9 e de Quito, e parte do que m\u00e1is adiante ser\u00eda a Capitan\u00eda Xeneral de Venezuela foron constitu\u00eddos como un vicerreinado polo rei Filipe V entre 1717 e 1724. A capital do vicerreinado situouse na cidade de Bogot\u00e1. O vicerreinado disolveuse temporalmente, por raz\u00f3ns econ\u00f3micas, entre 1724 e 1740, cando se reinstaurou novamente.\nHistoria.\nEn 1514, foi a primeira vez que Espa\u00f1a se asentou permanentemente na \u00e1rea. Con Santa Marta (1525) e Cartaxena de Indias (1533), estabeleceuse o control espa\u00f1ol da costa, e comezou a expansi\u00f3n do control territorial cara \u00f3 interior. O conquistador Gonzalo Jim\u00e9nez de Quesada colonizou unha vasta \u00e1rea na rexi\u00f3n seguindo a canle do r\u00edo Magdalena no interior dos Andes en Colombia, derrotando \u00e1 poderosa Confederaci\u00f3n muisca, fundando a cidade de Santaf\u00e9 de Bogot\u00e1 en 1538, e nomeando a rexi\u00f3n como o \"Novo Reino de Granada\", en homenaxe \u00f3\u00a0Reino de Granada, Espa\u00f1a.\nPara estabelecer un goberno civil na Nova Granada, creouse unha real audiencia en Santaf\u00e9 de Bogot\u00e1 en 1548-1549, un corpo que combinaba a autoridade executiva e xudicial, at\u00e9 cando se estabeleceu unha \"presidencia\" ou gobernaci\u00f3n en 1564, asumindo os poderes executivos. Neste punto, a Nova Selecta \u00e9 considerada unha Capitan\u00eda xeneral do Vicerreinado do Per\u00fa. A xurisdici\u00f3n da \"Real Audiencia\" foise estendendo co tempo sobre as provincias dos arredores que se \u00edan constitu\u00edndo no territorio correspondente \u00e1 Nova Granada.\nEn 1717, Santaf\u00e9 constituir\u00edase na capital do Vicerreinado de Nova Granada, que a\u00ednda que suspendido en 1724 por problemas financeiros, foi reinstaurado en 1739 e continuou at\u00e9 a perda do poder espa\u00f1ol sobre os territorios nos anos 1810.\nO 27 de xaneiro de 1812, creouse o terceiro Consello de Rexencia durante a marcha de Fernando VII a Baiona, presidido polo neogranadino Joaqu\u00edn Mosquera y Figueroa. Durante este per\u00edodo, coincidente coa Guerra de Independencia espa\u00f1ola, f\u00f3rmanse as Cortes de C\u00e1diz, que acabaron redactando a Constituci\u00f3n espa\u00f1ola de 1812. O seu mandato concl\u00fae o 8 de marzo de 1813."}
{"id": "442162", "revid": "23204", "url": "https://gl.wikipedia.org/wiki?curid=442162", "title": "Reino da Nova Granada", "text": ""}
{"id": "442164", "revid": "197", "url": "https://gl.wikipedia.org/wiki?curid=442164", "title": "Orde de Santo Agosti\u00f1o", "text": "A Orde de Santo Agosti\u00f1o\u00a0(O.S.A., en , historicamente co\u00f1ecida como Orde de Ermit\u00e1ns de Santo Agosti\u00f1o\u00a0(O.E.S.A.), (en ) \u00e9 unha orde relixiosa mendicante estabelecida pola Igrexa cat\u00f3lica baixo o pontificado de Inocencio IV no ano 1244, perante a necesidade de unificar unha serie de comunidades de eremitas que xurdiron baixo a experiencia mon\u00e1stica de santo Agosti\u00f1o\u00a0e a s\u00faa Regra do s\u00e9culo IV.\nHistoria.\nOrixe.\nO nacemento da Orde de Santo Agosti\u00f1o rem\u00f3ntase \u00f3 ano 1243 cando catro ermit\u00e1ns (Estevo de Cataches, Hugo de Corbaria, Guido de Rosia e Pedro de Lupocavo) en representaci\u00f3n de grupos de eremitas situados na antiga Tuscia, Lacio superior e zonas lim\u00edtrofes de Umbr\u00eda, se dirixiron \u00f3\u00a0papa Inocencio IV para pedirlle unha regra com\u00fan e un prior xeral.\nLogo de co\u00f1ecida a proposta, no primeiro ano do seu pontificado, Inocencio IV determinou a creaci\u00f3n dunha nova orde mendicante, tam\u00e9n chamada orde de pobreza evanx\u00e9lica ou de fraternidade apost\u00f3lica (a terceira despois dos franciscanos e dominicos). \"Incumbit nobis\" e \"Praesentium vobis\" datadas o 16 de decembro de 1243, sentaron as bases xur\u00eddicas da erecci\u00f3n can\u00f3nica da Orde de Santo Agosti\u00f1o. \"Incumbit nobis\" ordenou que os eremitas de Tuscia, \"\"exceptis Fratribus S. Guillelmi\" (ag\u00e1s polos irm\u00e1ns S. Guillelmi)\", enviasen un ou dous representantes de cada casa \u00f3 primeiro Cap\u00edtulo Xeral, profesasen \u201ca regra e o x\u00e9nero de vida do benaventurado Agosti\u00f1o\u201d, redactasen as s\u00faas Constituci\u00f3ns e elixisen un Prior Xeral. O proceso estivo baixo a direcci\u00f3n do cardeal Ricardo degli Annibaldi por medio da bula \"Praesentium vovis.\" A reuni\u00f3n tivo lugar en marzo de 1244, na cidade de Roma (nun lugar agora desco\u00f1ecido) no que se chama agora \"A Pequena Uni\u00f3n\".\nA bula \"Licet Ecclesiae Catholicae\" marcou unha segunda fase no desenvolvemento inicial da Orde, co\u00f1ecido como \"A Grande Uni\u00f3n\", ocorrida o 9 de abril de 1256 nunha antiga igrexa romana (hoxe Bas\u00edlica de Santa Mar\u00eda do Popolo). Nesta ocasi\u00f3n produciuse a anexi\u00f3n doutras ordes de ermit\u00e1ns situados nas rexi\u00f3ns centrais e setentrionais de Italia como os de \"Xo\u00e1n Bo\", os \"Ermit\u00e1ns de Santa Mar\u00eda de Cesena\", os \"Ermit\u00e1ns de Br\u00e9ttino\", os \"Ermit\u00e1ns de Monte Favale\" e mesmo os \"Guillermitas\" que profesaban a Regra de San Bieito."}
{"id": "442165", "revid": "23204", "url": "https://gl.wikipedia.org/wiki?curid=442165", "title": "Orde de Ermit\u00e1ns de Santo Agosti\u00f1o", "text": ""}
{"id": "442166", "revid": "23204", "url": "https://gl.wikipedia.org/wiki?curid=442166", "title": "Subachoque", "text": "Subachoque \u00e9 un dos 116 concellos do departamento de Cundinamarca, Colombia. At\u00f3pase na provincia de Sabana Occidente, a 45 km de Bogot\u00e1. Limita polo leste con Zipaquir\u00e1, Tabio e Tenjo, polo norte con Pacho e Zipaquir\u00e1, polo sur con El Rosal e Madrid, e polo oeste con Supat\u00e1 e San Francisco de Sales. Fundouno Jacinto Roque Salgado o 16 de marzo de 1774. En 1861 foi o escenario da batalla de Subachoque, no que o ex\u00e9rcito de Tom\u00e1s Cipriano de Mosquera derrotou \u00f3 de Mariano Ospina Rodr\u00edguez. Tradicionalmente, a rexi\u00f3n forneceu de produtos alimenticios a Bogot\u00e1 e a outras poboaci\u00f3ns da sabana. Nas \u00faltimas d\u00e9cadas do s\u00e9culo XX desenvolveuse a\u00a0sementeira intensiva de flores para a exportaci\u00f3n.\nToponimia.\nO top\u00f3nimo \u00abSubachoque\u00bb en \"muysc cubun\" (lingua muisca) significa \u00abfronte de traballo\u00bb. Outro posible significado \u00e9 \u00abTraballo do Sol\u00bb."}
{"id": "442167", "revid": "865", "url": "https://gl.wikipedia.org/wiki?curid=442167", "title": "Fantasmage", "text": "Fantasmage foi unha banda galega de garage punk formada en Vigo no ano 2011 e disolta en 2014.\nHistoria.\nFantasmage form\u00e1rona en 2011 o bater\u00eda e vocalista Daniel Nicol\u00e1s (Ind\u00f3mitos) e o guitarrista e vocalista Andr\u00e9s Mag\u00e1n (Anenome). Pouco despois editaron unha demo de catro temas, gravada por Manu G. Sanz (Ind\u00f3mitos) en Tomi\u00f1o, elixida pola revista \"Mondosonoro\" como a mellor demo do ano en Galicia-Castela e Le\u00f3n.\nEn abril de 2012 a banda publicou a trav\u00e9s de Discos Humeantes o seu primeiro \u00e1lbum, \"Fantasmage LP\". Os seus temas foron gravados novamente por Manu G. Sanz entre decembro de 2011 e xaneiro de 2012. Nese ano tam\u00e9n colaboraron coa canci\u00f3n \"Cambia de ciudad\" no recompilatorio \"Galician Bizarre II\".\nNo mes de agosto de 2013 editaron un EP compartido de catro temas coa banda alicantina Futuro Terror. As d\u00faas canci\u00f3ns dos galegos foron gravadas polos membros de Tri\u00e1ngulo de Amor Bizarro Rodrigo Caama\u00f1o e Roberto Mallo en Abanqueiro, Boiro. Ao mes seguinte publicaron outro EP compartido, desta vez cos madrile\u00f1os Biznaga.\nO 1 de abril de 2014 a banda anunciou a s\u00faa disoluci\u00f3n a trav\u00e9s dunha mensaxe no seu perfil de Facebook."}
{"id": "442168", "revid": "65337", "url": "https://gl.wikipedia.org/wiki?curid=442168", "title": "The Roman Imperial Coinage", "text": "The Roman Imperial Coinage (nalg\u00fans volumes om\u00edtese no t\u00edtulo o artigo \"The\"), abreviado como RIC (en galego: \"A moeda imperial romana\"), \u00e9 un monumental cat\u00e1logo brit\u00e1nico de moeda imperial Romana que abrangue a produci\u00f3n monetaria desde o tempo da Batalla de Accio (31 a. de C.) ata a Antig\u00fcidade Tard\u00eda, no ano 491 d. de C. \u00c9 o resultado de d\u00e9cadas de traballo (desde 1923 ata 1994) a modo de continuaci\u00f3n do anterior cat\u00e1logo de oito volumes compilado no s\u00e9culo XIX polo numism\u00e1tico Henry Cohen.\nEste traballo t\u00f3mase como est\u00e1ndar para a identificaci\u00f3n das cu\u00f1axes realizadas baixo a autoridade dos emperadores romanos.\nProduci\u00f3n editorial.\nA produci\u00f3n dun cat\u00e1logo cronol\u00f3xico das emisi\u00f3ns monetarias do Imperio Romano arrincara en 1923 da man de Harold Mattingly, numism\u00e1tico do Departamento de Moedas e Medallas do Museo Brit\u00e1nico. O seu cat\u00e1logo supu\u00f1a unha salientable diferenza con respecto ao do seu predecesor, Henry Cohen, de 1886. Mentres Cohen clasificara as moedas por emperador, e despois por orde alfab\u00e9tica da lenda, sen indicaci\u00f3n ningunha dos obradoiros monetarios, Mattingly daba para cada emperador unha clasificaci\u00f3n cronol\u00f3xica das pezas ordenadas por obradoiro monetario e por serie de emisi\u00f3n.\nMattingly asociouse con Humphrey Sutherland para elaborar os volumes IVb (1938) e IVc (1949), e con Percy H. Webb para os volumes Va (1927) e Vb (1933). A partir de 1930, a direcci\u00f3n editorial de cada volume dos que restaban foille encomendada a especialistas en cada per\u00edodo.\nLogo do falecemento de Mattingly en 1964, Sutherland e R. A. G. Carson asumiron conxuntamente a direcci\u00f3n editorial do traballo.\nEn 1984 Sutherland publicou unha edici\u00f3n ampliada do primeiro volume de 1923, que non foi tan detallada como as seguintes.\nContidos.\nO RIC componse de 13 volumes:\nNa obra d\u00e1se unha historia detallada das moedas do reinado de cada emperador, cunha clasificaci\u00f3n dos tipos de emisi\u00f3n, e dentro de cada tipo unha inscrici\u00f3n, a partir da s\u00faa inscrici\u00f3n.\nPara cada peza listada, hai unha descrici\u00f3n tanto do seu anverso como do seu reverso (\"cabezas e colas\"), e ach\u00e9ganse tam\u00e9n unhas siglas para indicar o nivel de rareza:"}
{"id": "442169", "revid": "65337", "url": "https://gl.wikipedia.org/wiki?curid=442169", "title": "Roman Imperial Coinage", "text": ""}
{"id": "442172", "revid": "5132", "url": "https://gl.wikipedia.org/wiki?curid=442172", "title": "Bojan Dubljevi\u0107", "text": "Bojan Dubljevi\u0107, nado o 24 de outubro de 1991 en Nik\u0161i\u0107, \u00e9 un xogador profesional de baloncesto montenegrino que xoga para o Valencia Basket da Liga ACB. Cunha altura de 2,05 metros pode xogar nas posici\u00f3ns de ala-pivote e pivote.\nTraxectoria.\nO 20 de xu\u00f1o de 2012, Dubljevi\u0107 asinou un contrato por tres anos co Valencia Basket da Liga ACB. Na tempada 2016-17, conseguiu o t\u00edtulo da ACB co Valencia e foi nomeado mellor xogador das Finais da ACB.\nO 27 de xu\u00f1o de 2013, foi elixido na 59\u00aa posici\u00f3n do Draft da NBA de 2013 polos Minnesota Timberwolves."}
{"id": "442173", "revid": "88215", "url": "https://gl.wikipedia.org/wiki?curid=442173", "title": "Antoine Diot", "text": "Antoine Camille Diot, nado o 17 de xaneiro de 1989 en Bourg-en-Bresse, \u00e9 un xogador profesional de baloncesto franc\u00e9s que xoga para o ASVEL Basket da LNB Pro A. Cunha altura de 1,93 metros pode xogar nas posici\u00f3ns de base e escolta.\nTraxectoria profesional.\nO 10 de xu\u00f1o de 2015, Diot asinou un contrato por dous anos co Valencia Basket da Liga ACB. Na tempada 2016-17, conseguiu o t\u00edtulo da ACB co Valencia. O 5 de xullo de 2017, Diot e o Valencia chegaron a un acordo para renovar o seu contrato outros dous anos."}
{"id": "442174", "revid": "7523", "url": "https://gl.wikipedia.org/wiki?curid=442174", "title": "Bojan Dubljevic", "text": ""}
{"id": "442175", "revid": "89787", "url": "https://gl.wikipedia.org/wiki?curid=442175", "title": "Brian Roberts", "text": "Brian Lloyd Roberts, nado o 3 de decembro de 1985 en Toledo, Ohio, \u00e9 un xogador profesional de baloncesto estadounidense. Cunha altura de 1,88 metros xoga na posici\u00f3n de base.\nTraxectoria profesional.\nO 16 de agosto de 2012, Roberts asinou cos New Orleans Hornets da NBA. En abril de 2013, os Hornets cambiaron o seu nome a New Orleans Pelicans.\nO 23 de xullo de 2014, Roberts asinou cos Charlotte Hornets.\nO 16 de febreiro de 2016, Charlotte traspasou a Roberts \u00f3s Miami Heat, nun traspaso entre tres equipos que tam\u00e9n inclu\u00eda \u00f3s Memphis Grizzlies. Dous d\u00edas m\u00e1is tarde, o 18 de febreiro, foi traspasado de novo, desta vez \u00f3s Portland Trail Blazers.\nO 7 de xullo de 2016, Roberts asinou de novo cos Charlotte Hornets.\nO 23 de xullo de 2017, Roberts asinou un contrato de dous anos co Olympiacos BC grego.\nO 13 de xullo de 2018, Roberts asinou un contrato dunha tempada polo Unicaja M\u00e1laga da Liga ACB."}
{"id": "442178", "revid": "1888", "url": "https://gl.wikipedia.org/wiki?curid=442178", "title": "Luis Yebra-Pimentel Vidal", "text": "Javier Luis Yebra-Pimentel Vidal, nado en Ventosa (Agolada) en 1928 e finado na Barrela o 16 de xaneiro de 2009, foi un avogado e pol\u00edtico galego.\nTraxectoria.\nFillo de Julio Yebra-Pimentel Besteiro. Avogado e industrial de Agolada. Militante de FET y de las JONS. Foi nomeado alcalde de Agolada en marzo de 1966. Permaneceu na alcald\u00eda at\u00e9 as primeiras elecci\u00f3ns democr\u00e1ticas \u00e1s que se presentou encabezando unha candidatura independente que obtivo seis concelleiros; pero un pacto entre UCD (5 concelleiros), Unidade Galega (1 concelleiro) e PSOE (1 concelleiro) permitiu que fose nomeado alcalde o cabeza de lista de UCD Manuel Costa Casares. Nas municipais de 1983 encabezou a candidatura da Coalici\u00f3n Popular que obtivo 4 concelleiros, mentres que a da CIG que encabezaba o alcalde Costa Casares obtivo 7 concelleiros. Finou na Barrela o 16 de xaneiro de 2009.\nReco\u00f1ecementos.\nFoi condecorado coa Cruz da Orde de Cisneros en 1969.\nVida persoal.\nCasou con Luz Divina Blanco Guerra e foi pai de Julio e Mari-Luz Yebra-Pimentel Blanco."}
{"id": "442180", "revid": "98629", "url": "https://gl.wikipedia.org/wiki?curid=442180", "title": "David Coverdale", "text": "David Coverdale, nado en Saltburn-by-the-Sea (North Yorkshire) o 22 de setembro de 1951, \u00e9 un m\u00fasico e compositor brit\u00e1nico. Foi o vocalista da banda Deep Purple durante o per\u00edodo 1973-1976 e, posteriormente, chegou a formar a s\u00faa propia banda, Whitesnake, coa cal logrou un grande \u00e9xito.\nO seu son hard rock con influencias do blues brit\u00e1nico f\u00edxose popular nos oitenta con \u00e9xitos como \"Still of the Night\", \"Bad Boys\", \"Is This Love\", \"Here I Go Again\", \"Crying in the Rain\" e \"Fool For Your Loving\", xunto \u00e1 banda Whitesnake.\nTraxectoria.\nDavid Coverdale naceu en Saltburn, Yorkshire, Inglaterra e creceu nunha atmosfera familiar onde se escoitaba unha variedade de bandas e de artistas locais. As s\u00faas influencias musicais eran bandas de blues e soul, e cantantes como Otis Redding, Wilson Pickett e Joe Cocker. Comezou tocando a guitarra pero decidiu facerse cantante e actuar polos distintos bares locais.\nDeep Purple.\nPor esa \u00e9poca, David ga\u00f1aba a vida traballando en tendas en que vend\u00eda pantal\u00f3ns, antes de contestar en 1973 a un anuncio an\u00f3nimo no que se ped\u00eda encubertamente vocalista para a banda Deep Purple, en substituci\u00f3n do ex-membro Ian Gillan. Incriblemente, contrataron este total desco\u00f1ecido para eles, que diseque s\u00f3 enviara unha maqueta gravada en p\u00e9simas condici\u00f3ns, pero de acordo co tecladista Jon Lord, \"hab\u00eda cinco segundos en que a s\u00faa voz se elevaba e demostraba \"algo\"\". En 1974, Deep Purple era unha das bandas m\u00e1is populares nos Estados Unidos. Con todo, despois de tres \u00e1lbums (\"Burn\", \"Stormbringer\" e \"Come Taste The Band\") e varios en directo que non se declararon oficiais ata moito despois, a banda disolveuse pola dif\u00edcil relaci\u00f3n entre os m\u00fasicos.\nWhitesnake.\nDurante 1976 e 1977 Coverdale publicou dous discos en solitario: \"David Coverdale... Whitesnake\" e \"Northwinds\". En febreiro de 1978 Whitesnake foi formada por David Coverdale e o guitarrista Micky Moody, que colaborara con Coverdale neses dous discos. O resto da formaci\u00f3n inclu\u00eda o guitarrista Bernie Marsden, o baixista Neil Murray, o bater\u00eda David Dowle e o teclista Brian Johnston (logo substitu\u00eddo por Pete Solley). En abril dese mesmo ano, sa\u00edu o seu primeiro \u00e1lbum \"Snakebite\" co nome de David Coverdale's Whitesnake. O primeiro \u00e1lbum propiamente dito de Whitesnake, publicouse o mesmo ano, baixo o nome de \"Trouble\". O teclista do disco era un excompa\u00f1eiro de David Coverdale nos anos en Deep Purple, Jon Lord. Entre os temas do \u00e1lbum, estaban\u00a0 cl\u00e1sicos como \"Take Me with You\", \"Trouble\", \"Lie Down\" e unha versi\u00f3n do tema de The Beatles \"Day Tripper\".\nMaior \u00e9xito chegou co \u00e1lbum de 1979, \"Lovehunter\", que conti\u00f1a canci\u00f3ns como \"Walking In The Shadow Of The Blues\", \"Medicine Man\" e o tema que d\u00e1 nome ao disco. Por\u00e9n, o \u00e1lbum m\u00e1is lendario desta \u00e9poca foi sen d\u00fabida \"Ready an' willing\", de 1980, no que o bater\u00eda David Dowle, xa non estar\u00eda presente; no seu lugar entrou outro excompa\u00f1eiro de Coverdale en Deep Purple: Ian Paice. Con este disco chegaron ao m\u00e1is alto das listas, con temas como \"Fool for Your Loving\" e \"Blindman\".\nCoa xira de \"Ready an' Willing\", atrev\u00e9ronse a editar un dobre disco en directo, gravado no Hammersmith de Londres entre novembro de 1978 e xu\u00f1o de 1980. No disco combinaron todas as s\u00faas grandes canci\u00f3ns da \u00e9poca.\nEn 1981 editaron outro grande \u00e1lbum, \"Come an' Get It\", moi do estilo de \"Ready an' Willing\", con canci\u00f3ns como \"Don't Break My Heart Again\" e \"Come an' Get It\". O ano seguinte gravaron un \u00e1lbum, que se editou finalmente a mediados de 1982, \"Saints &amp; Sinners\", co que conseguiron un dos seus m\u00e1is grandes \u00e9xitos: \"Here I Go \nAgain\", que se converteu nun cl\u00e1sico do grupo. Neste momento as diferenzas entre os integrantes e a enfermidade da filla de Coverdale provocaron un par\u00f3n na banda.\nCando regresaron xa non est\u00e1 o guitarrista Bernie Marsden, que foi o primeiro en marchar, seguido do bater\u00eda Ian Paice e o baixista Neil Murray. En outubro do mesmo ano 1982 presentaron a nova formaci\u00f3n: o guitarrista era Mel Galley (ex-membro de Trapeze), o baixista Colin Hodgkinson e \u00e1 bater\u00eda o lendario Cozy Powell, que estivera con Jeff Beck, Rainbow, Black Sabbath e moitos outros. Durante os \u00faltimos meses de 1982 e primeiros de 1983 realizaron a xira de \"Saints &amp; Sinners\" e xa a finais de 1983 e principios de 1984 gravaron \"Slide It In\", que conti\u00f1a temas como \"Love Ain't Non Stranger\" e \"Slide It In\".\nAntes de empezar a xira o guitarrista Micky Moody abandonou tam\u00e9n a banda e foi substitu\u00eddo por John Sykes (ex-Thin Lizzy). Durante a xira volveu Neil Murray e coa formaci\u00f3n renovada, Whitesnake presentouse no primeiro Rock In Rio, o de 1985, arrasando coas cr\u00edticas. Contra finais de 1986, a banda estaba composta por John Sykes na guitarra, Aynsley Dunbar na bater\u00eda e Neil Murray no baixo. Co engadido de Don Airey nos teclados, gravaron en 1987 \"Whitesnake\", o \u00e1lbum m\u00e1is co\u00f1ecido e vendido da s\u00faa historia, editado ese ano. Whitesnake conseguiron por fin ser estrelas nos Estados Unidos, mais o seu estilo musical virou cara ao hard rock m\u00e1is comercial da \u00e9poca e na mesma afastouse das s\u00faas ra\u00edces m\u00e1is pr\u00f3ximas ao blues.\nA pesar do rotundo \u00e9xito de \"Whitesnake\", a situaci\u00f3n dentro da banda non estaba ben. Logo das sesi\u00f3ns de gravaci\u00f3n do \u00e1lbum en 1987, Coverdale decidiu expulsar a John Sykes. Versi\u00f3ns nunca confirmadas especularon que os motivos eran a disputa do protagonismo esc\u00e9nico, aspecto que aparentemente molestou o l\u00edder vocalista.\nMentres tanto, os seus restantes compa\u00f1eiros Neil Murray e Aynsley Dunbar non apoiaron a decisi\u00f3n, sumado a outros problemas persoais e marcharon ese mesmo ano antes de que se publicase o \u00e1lbum, co que a agrupaci\u00f3n debeu ser renovada case na s\u00faa totalidade.\nEn consecuencia e para desaz\u00f3n dos fans e a prensa, Coverdale despediu o seu guitarrista estrela John Sykes e entraron Adrian Vandenberg e Vivian Campbell (ex-Deu) na s\u00faa substituci\u00f3n, Rudy Sarzo (ex-Quiet Riot) f\u00edxose cargo do baixo e Tommy Aldridge da bater\u00eda. En 1989, gravaron \"Slip of the Tongue\", no que Steve Vai (ex-Alcatrazz e David Lee Roth) substitu\u00edu a Campbell. Steve Vai gravou as partes de guitarra do \u00e1lbum \"Slip of The Tongue\", xa que o guitarrista Adrian Vandenberg se lesionou realizando uns exercicios.\nAo finalizar a xira en 1990, a banda desmembrouse.\nDende 1990.\nDavid Coverdale e o guitarrista de Led Zeppelin, Jimmy Page, editaron un \u00e1lbum chamado simplemente \"Coverdale-Page\", que foi lanzado o 15 de marzo de 1993, alcanzando o posto n\u00famero 4 nas listas de Gran Breta\u00f1a, e o n\u00famero 5 no Billboard 200 estadounidense. Do \u00e1lbum extra\u00e9ronse cinco sinxelos: \"Pride and Joy\", \"Shake My Tree\", \"Take Me for a Little While\", \"Take a Look at Yourself\" e \"Over Now\".\nUn \u00e1lbum recompilatorio chamado \"Greatest Hits\" foi publicado en 1994; nel at\u00f3pase unha nova versi\u00f3n de \"Here I go again\". A banda retomou a actividade con Warren DeMartini (ex-Ratt) e Adrian Vanderberg na guitarra, Rudy Sarzo no baixo, Paul Misckovick no teclado e Denny Carmassi na bater\u00eda.\nEn 1997, publicaron \"Restless Heart\", que causou un impacto m\u00ednimo en comparaci\u00f3n coas expectativas e nin sequera foi editado nos Estados Unidos. Este disco orixinalmente \u00eda ser un \u00e1lbum de David Coverdale en solitario, pero a presi\u00f3n exercida pola compa\u00f1\u00eda discogr\u00e1fica obrigouno a publicalo baixo o nome de Whitesnake.\nEn setembro de 2000 sa\u00edu o \u00e1lbum en solitario de David Coverdale titulado \"Into the Light\", que tampouco obtivo boas cr\u00edticas.\nEn 2003 Whitesnake reagrupouse para a xira de conmemoraci\u00f3n do seu 25 aniversario. A banda seguiu a realizar xiras, editou un DVD en vivo en 2005 e un par de recompilatorios en 2006.\nVida persoal.\nCoverdale casou por primeira vez en 1974 con Julia, e a s\u00faa filla Jessica naceu en 1978. O segundo matrimonio de Coverdale foi coa actriz Tawny Kitaen, do 17 de febreiro de 1989 ata o seu divorcio en abril de 1991. Kitaen era co\u00f1ecida polas s\u00faas aparici\u00f3ns provocativas nos v\u00eddeos musicais de Whitesnake para \"Here I Go Again\", \"Is This Love\" e \"Still of the Night\".\nDende 1997, estivo casado cunha escritora Cindy, coa que ten un fillo, Jasper, nado en 1996.\nO 1 de marzo de 2007, Coverdale converteuse en cidad\u00e1n dos Estados Unidos, nunha cerimonia realizada en Reno, polo que ten a dobre cidadan\u00eda: brit\u00e1nica e estadounidense. Viviu preto do Lago Tahoe durante m\u00e1is de 20 anos."}
{"id": "442181", "revid": "5863", "url": "https://gl.wikipedia.org/wiki?curid=442181", "title": "Centro p\u00fablico integrado", "text": "Un centro p\u00fablico integrado (CPI) \u00e9 un tipo de centro educativo non universitario galego creado pola Conseller\u00eda de Educaci\u00f3n en 1999 polo Decreto 7/1999, de 7 de xaneiro (DOG n\u00fam. 16, do 26 de xaneiro de 1999).\nEnsinanzas que poden impartir os CPI.\nOs centros p\u00fablicos integrados poder\u00e1n ser:\nEn todo caso, poder\u00e1n impartirse tam\u00e9n, de acordo coa s\u00faa norma de creaci\u00f3n, outras ensinanzas de r\u00e9xime xeral non universitario das establecidas na lei 1/1990, de ordenaci\u00f3n xeral do sistema educativo. Ademais, nestes centros poderase impartir as\u00ed mesmo a educaci\u00f3n das persoas adultas, as\u00ed como a combinaci\u00f3n de ensinanzas de r\u00e9xime xeral e especial, se as\u00ed o determinase a administraci\u00f3n educativa."}
{"id": "442182", "revid": "89787", "url": "https://gl.wikipedia.org/wiki?curid=442182", "title": "Leymah Gbowee", "text": "Leymah Roberta Gbowee, nada en Liberia o 1 de febreiro 1972 \u00e9 unha activista liberiana encargada de organizar o movemento de paz que puxo fin \u00e1 segunda guerra civil do pa\u00eds en 2003. Isto conduciu \u00e1 elecci\u00f3n de Ellen Johnson Sirleaf en Liberia, a primeira naci\u00f3n africana que tivo como presidenta unha muller. O venres 7 de outubro de 2011 Gbowee recibiu o Premio Nobel da Paz xunto \u00e1 s\u00faa compatriota Sirleaf e \u00e1 iemen\u00ed Tawakkul Karman. En outubro de 2012, renegou de Sirleaf, acus\u00e1ndoa de nepotismo e de facer pouco polos m\u00e1is pobres.\nTraxectoria.\nLeymah Gbowee naceu na zona central de Liberia. \u00c1 idade de 17 anos, trasladouse a Monrovia, Liberia, cando estalou a Primeira Guerra Civil. Formouse como terapeuta durante a guerra e traballou con nenos que foran soldados. Rodeada polas imaxes da guerra, Gbowee deuse conta de que \"se calquera cambio tivese que suceder na sociedade, devandito cambio ter\u00eda que ser levado a cabo polas nais\". Ela \u00e9 nai de seis fillos.\nMovemento pola Paz.\nEn 2002, Gbowee era unha traballadora social que organizou o grupo \"Women of Liberia Mass Action for Peace\". Este movemento de paz comezou co feito de que as mulleres nativas rezaban e cantaban nun mercado de peixe. Ela organizou as mulleres cristi\u00e1s e musulm\u00e1s de Monrovia para que rezasen miles de mulleres, convert\u00e9ndose nunha forza pol\u00edtica contra a violencia e contra o goberno.\nBaixo o liderado de Gbowee, as mulleres lograron forzar unha reuni\u00f3n co presidente Charles Taylor, e obtiveron unha promesa pola s\u00faa parte para asistir \u00e1s conversas de paz en Ghana. Posteriormente, Gbowee encabezou unha delegaci\u00f3n de mulleres de Liberia a Ghana para seguir aplicando a presi\u00f3n durante o proceso de paz. O grupo de mulleres levou a cabo unha protesta silenciosa fronte ao Palacio Presidencial de Accra, dando lugar a un acordo durante as conferencias de paz que, anteriormente, estaban estancadas.\nGbowee e Confort Freemant, membros de d\u00faas diferentes igrexas luteranas, organizaron a Rede de Mulleres de Consolidaci\u00f3n da Paz (WIPNET, polas s\u00faas siglas en ingl\u00e9s), e dita organizaci\u00f3n emitiu unha declaraci\u00f3n de intenci\u00f3ns ao presidente. Esa declaraci\u00f3n sinalaba: \"No pasado estabamos en silencio, pero despois de ser asasinadas, violadas, deshumanizadas, e infectadas con enfermidades, e ver os nosos nenos e familias destru\u00eddas, a guerra ensinounos que o futuro est\u00e1 en dicir NON \u00e1 violencia e SI \u00e1 paz! Non cederemos ata que prevaleza a paz.\"\nO seu movemento puxo fin \u00e1 Segunda Guerra Civil de Liberia en 2003 e conduciu \u00e1 elecci\u00f3n de Ellen Johnson Sirleaf, primeira muller que chegaba \u00e1 presidencia dun estado africano.\nNunha entrevista polo D\u00eda Internacional da Muller, Gbowee tam\u00e9n expresou:\nDocumental.\nGbowee \u00e9 a personaxe central no documental cinematogr\u00e1fico realizado en 2008 e titulado \"Pray the Devil Back to Hell\". O filme foi empregado como un instrumento de loita nos conflitos do Sud\u00e1n e Cimbabue, mobilizando as mulleres africanas para pedir paz e seguridade."}
{"id": "442183", "revid": "5863", "url": "https://gl.wikipedia.org/wiki?curid=442183", "title": "CPI", "text": "A sigla CPI pode referirse a:"}
{"id": "442184", "revid": "47401", "url": "https://gl.wikipedia.org/wiki?curid=442184", "title": "Dag Hjalmar Agne Carl Hammarskj\u00f6ld", "text": ""}
{"id": "442185", "revid": "56817", "url": "https://gl.wikipedia.org/wiki?curid=442185", "title": "Icterus chrysater", "text": "Icterus chrysater\u00a0\u00e9 unha especie de ave paseriforme da familia Icteridae. \u00c9 orixinario de M\u00e9xico, Am\u00e9rica Central e Colombia. O seu h\u00e1bitat natural componse de bosque e sabana. Dist\u00ednguense catro subespecies que se distrib\u00faen en 3 poboaci\u00f3ns alop\u00e1tricas.\nDistribuci\u00f3n e h\u00e1bitat.\n\u00c9 nativo de M\u00e9xico, Belize, Guatemala, O Salvador, Honduras, Nicaragua, Panam\u00e1 e Colombia.\nO seu h\u00e1bitat natural componse de bosque subtropical e tropical e sabana, dende o nivel do mar at\u00e9 2500 msnm, a\u00ednda que foi observado at\u00e9 unha altitude de 2900 msnm. Prefire bosques abertos e matogueiras. \u00c9 unha especie com\u00fan en bosques de pi\u00f1eiro-encino, a\u00ednda que ocorre tam\u00e9n en bosque nubrado e plantaci\u00f3ns de pl\u00e1tano.\nSubespecies.\nDist\u00ednguense as seguintes subespecies:"}
{"id": "442190", "revid": "89787", "url": "https://gl.wikipedia.org/wiki?curid=442190", "title": "Carmi\u00f1a Correa", "text": "Carmen Correa Castedo, de nome art\u00edstico Carmi\u00f1a Correa, nada no Queirogal, Baleira, o 21 de xu\u00f1o de 1933, \u00e9 unha actriz de repartici\u00f3n galega.\nVida persoal.\nCasou con Carlos Bou\u00e9 Pedregal, produtor cinematogr\u00e1fico."}
{"id": "442191", "revid": "5863", "url": "https://gl.wikipedia.org/wiki?curid=442191", "title": "Carmen Correa Castedo", "text": ""}
{"id": "442192", "revid": "5863", "url": "https://gl.wikipedia.org/wiki?curid=442192", "title": "Centro P\u00fablico Integrado", "text": ""}
{"id": "442194", "revid": "1505", "url": "https://gl.wikipedia.org/wiki?curid=442194", "title": "Mar de Mirtoon", "text": "O Mar de Mirtoon (, \"Myrtoo Pelagos\"), \u00e9 unha subdivisi\u00f3n do Mar Mediterr\u00e1neo que se atopa entre as C\u00edcladas e o Peloponeso. \u00c9 descrito como a parte do Mar Exeo ao sur de Eubea, \u00c1tica e Arg\u00f3lida. parte da masa de auga do Mar Negro chega ao mar de Mirtoon, transportada a trav\u00e9s do mar Exeo.(Saundry, Hogan &amp; Baum. 2011)\nO Golfo Sar\u00f3nico, o golfo de Atenas, sit\u00faase entre a Canle de Corinto e o Mar de Mirtoon.\nDise que foi nomeado despois de que o m\u00edtico heroe Mirtilo, que fora lanzado a este mar por un enfurecido P\u00e9lope. O nome tam\u00e9n estivo relacionado co da doncela Mirto. Tam\u00e9n se di que deriva o seu nome dunha pequena illa chamada Mirtus. "}
{"id": "442195", "revid": "5863", "url": "https://gl.wikipedia.org/wiki?curid=442195", "title": "Felisa Manzano Conde", "text": ""}
{"id": "442196", "revid": "5863", "url": "https://gl.wikipedia.org/wiki?curid=442196", "title": "Kathleen Nora March", "text": ""}
{"id": "442198", "revid": "5863", "url": "https://gl.wikipedia.org/wiki?curid=442198", "title": "Kathleen N. March", "text": ""}
{"id": "442199", "revid": "5863", "url": "https://gl.wikipedia.org/wiki?curid=442199", "title": "Aurora Marco L\u00f3pez", "text": ""}
{"id": "442200", "revid": "5863", "url": "https://gl.wikipedia.org/wiki?curid=442200", "title": "Bel\u00e9n Mart\u00ednez Constenla", "text": ""}
{"id": "442201", "revid": "27155", "url": "https://gl.wikipedia.org/wiki?curid=442201", "title": "Electroforese en xel de poliacrilamida", "text": "A electroforese en xel de poliacrilamida (ou PAGE, do ingl\u00e9s \"polyacrylamide gel electrophoresis\") \u00e9 unha t\u00e9cnica amplamente usada en bioqu\u00edmica, qu\u00edmica forense, xen\u00e9tica, biolox\u00eda molecular e biotecnolox\u00eda para separar macromol\u00e9culas biol\u00f3xicas, xeralmente prote\u00ednas ou \u00e1cidos nucleicos, segundo a s\u00faa mobilidade electrofor\u00e9tica. A mobilidade electrofor\u00e9tica \u00e9 funci\u00f3n da lonxitude, conformaci\u00f3n e carga da mol\u00e9cula. A electroforese en xel de poliacrilamida \u00e9 unha ferramenta poderosa usada para analizar mostras de ARN. Cando o xel de poliacrilamida \u00e9 desnaturalizado despois da electroforese, pode obterse informaci\u00f3n sobre a composici\u00f3n da mostra de especies de ARN. Existen principalmente dous grandes tipos de electroforese en xeles de poliacrilamida, que son: PAGE nativa (non desnaturalizante) e SDS-PAGE (desnaturalizante).\nA poliacrilamida f\u00f3rmase a partir da acrilamida. A hidrataci\u00f3n de acrilonitrilo ten como resultado a formaci\u00f3n de mol\u00e9culas de acrilamida (C3H5NO) pola nitrilo hidratase. A acrilamida \u00e9 t\u00f3xica para o sistema nervioso humano, polo que deben seguirse todas as medidas de seguridade cando se traballa con ela. Antes da adici\u00f3n de auga o mon\u00f3mero de acrilamida \u00e9 un po, pero \u00e9 soluble en auga, polo que engadindo auga se polimeriza formando a poliacrilamida. Ao facer xeles de poliacrilamida por medio da hidrataci\u00f3n da acrilamida pode regularse o tama\u00f1o dos poros do xel. Un incremento das concentraci\u00f3ns de acrilamida causa unha diminuci\u00f3n do tama\u00f1o do poro do xel resultante da polimerizaci\u00f3n. O xel de poliacrilamida con poros pequenos \u00e9 de grande axuda para examinar mellor mol\u00e9culas m\u00e1is pequenas, xa que as mol\u00e9culas pequenas poden entrar nos poros e viaxar a trav\u00e9s do xel, mentres que as mol\u00e9culas grandes quedan atrapadas nas aberturas dos poros.\nComo en todas as formas de electroforese en xel, as mol\u00e9culas poden facerse \"correr\" no xel no seu estado nativo, conservando as estruturas de orde elevda das mol\u00e9culas. Este m\u00e9todo denom\u00ednase PAGE nativa. Alternativamente, pode engadirse un desnaturalizante qu\u00edmico para eliminar estas estruturas e converter a mol\u00e9cula nunha mol\u00e9cula sen estrutura cuxa mobilidade depende s\u00f3 da s\u00faa lonxitude (porque os complexos prote\u00edna-SDS te\u00f1en todos unha proporci\u00f3n masa-carga similar). Este procedemento ch\u00e1mase SDS-PAGE ou electroforese en xel de poliacrilamida con dodecil sulfato s\u00f3dico. A SDS-PAGE \u00e9 un m\u00e9todo de separaci\u00f3n de mol\u00e9culas baseado nas diferenzas nos seus pesos moleculares. Ao pH ao cal se realiza a electroforese en xel as mol\u00e9culas de SDS est\u00e1n cargadas negativamente e \u00fanense a prote\u00ednas nunha proporci\u00f3n establecida de aproximadamente unha mol\u00e9cula de SDS por cada dous amino\u00e1cidos. Deste modo, o deterxente d\u00e1lle a todas as prote\u00ednas unha proporci\u00f3n uniforme carga-masa. Ao unirse \u00e1s prote\u00ednas o deterxente destr\u00fae as s\u00faas estruturas secundaria, terciaria e cuaternaria, desnaturaliz\u00e1ndoas e convert\u00e9ndoas en cadeas polipept\u00eddicas aproximadamente li\u00f1ais cargadas negativamente. Cando se someten a un campo el\u00e9ctrico na PAGE, as cadeas polipept\u00eddicas cargadas negativamente viaxan cara ao \u00e1nodo con diferente mobilidade. A s\u00faa mobilidade ou distancia \u00e1 que viaxan as mol\u00e9culas \u00e9 inversamente proporcional ao logaritmo do seu peso molecular. Comparando a proporci\u00f3n relativa da distancia viaxada por cada prote\u00edna coa lonxitude do xel (Rf) poden extraerse conclusi\u00f3ns sobre o peso molecular relativo das prote\u00ednas, nas que a lonxitude do xel \u00e9 determinada pola distancia viaxada por unha pequena mol\u00e9cula usada como tinguidura de control (\"tracking dye\").\nPara os \u00e1cidos nucleicos, o desnaturalizante m\u00e1is comunmentre usado \u00e9 a urea. Para as prote\u00ednas \u00fasase o dodecil sulfato s\u00f3dico (SDS), que \u00e9 un deterxente ani\u00f3nico aplicado \u00e1s mostras prote\u00edcas para cubrir as prote\u00ednas e facer que incorporen d\u00faas cargas negativas con cada mol\u00e9cula de SDS unida en cada dous amino\u00e1cidos da prote\u00edna desnaturalizada. O 2-mercaptoetanol pode tam\u00e9n utilizarse para distorsionar as pontes disulfuro establecidas entre os complexos proteicos, o que axuda a desnaturalizar mellor a prote\u00edna. Na maior\u00eda das prote\u00ednas, a uni\u00f3n de SDS \u00e1 cadea polipept\u00eddica causa unha distribuci\u00f3n homox\u00e9nea da carga por unidade de masa, o que ten como resultado o fraccionamento polo seu tama\u00f1o aproximado durante a electroforese. As prote\u00ednas que te\u00f1en un maior contido hidrof\u00f3bico (por exemplo, moitas prote\u00ednas de membrana, e aquelas que interaccionan con surfactantes no seu ambiente nativo) son intrinsecamente m\u00e1is dif\u00edciles de tratar axeitadamente usando este m\u00e9todo, debido \u00e1 maior variabilidade na proporci\u00f3n de SDS unido. Procedimentalmente, poden usarse xuntas a PAGE nativa e a SDS-PAGE para purificar e separar as diversas subunidades dunha prote\u00edna. A PAGE nativa mant\u00e9n a forma oligom\u00e9rica intacta e mostrar\u00e1 unha banda no xel que \u00e9 representativa do nivel de actividade. A SDS-PAGE desnaturaliza e separa a forma oligom\u00e9rica nos mon\u00f3meoros que a constit\u00faen, mostrando bandas que son representativas dos seus pesos moleclares. Estas bandas poden utilizarse para identificar e avaliar a pureza da prote\u00edna.\nProcedemento.\nPreparaci\u00f3n da mostra.\nAs mostras poden ser calquera material que conte\u00f1a prote\u00ednas ou \u00e1cidos nucleicos. Estas poden ter unha procedencia biol\u00f3xica directa, por exemplo de c\u00e9lulas eucariotas ou procariotas, tecidos, virus, mostras ambientais ou prote\u00ednas purificadas. No caso dos tecidos s\u00f3lidos ou c\u00e9lulas, estes adoitan ser primeiro rotos mecanicamente usando unha batedora (para grandes volumes de mostra), ou un homoxenizador (para pequenos volumes), por sonicaci\u00f3n ou ciclado a alta presi\u00f3n, e pode usarse unha combinaci\u00f3n de t\u00e9cnicas bioqu\u00edmicas e mec\u00e1nicas, como diversos tipos de filtraci\u00f3n e centrifugaci\u00f3n, para separar os distintos compartimentos celulares e org\u00e1nulos antes da electroforese. Biomol\u00e9culas sint\u00e9ticas como oligonucle\u00f3tidos poden utilizarse tam\u00e9n como analitos.\nA mostra a analizar pode opcionalmente mesturarse cun desnaturalizante qu\u00edmico se se desexa, xeralmente o SDS para o caso das prote\u00ednas ou a urea para os \u00e1cidos nucleicos. O SDS \u00e9 un deterxente ani\u00f3nico que desnaturaliza as estruturas secundarias, e as terciarias non unidas por pontes disulfuro, e xera ademais unha carga negativa en todas as prote\u00ednas en proporci\u00f3n \u00e1 s\u00faa masa. A urea rompe as pontes de hidr\u00f3xeno entre os pares de bases dos \u00e1cidos nucleicos. Quentar a mostra a polo menos 60\u00a0\u00b0C promove unha maior desnaturalizaci\u00f3n.\nAdemais do SDS, as prote\u00ednas poden opcionalmente ser tratadas brevemente con calor ata preto a ebulici\u00f3n en presenza dun axente redutor, como o ditiotreitol (DTT) ou o 2-mercaptoetanol (beta-mercaptoetanol/BME), que axuda a desnaturalizar as prote\u00ednas ao reducir quimicamente as pontes disulfuro, debilitando as\u00ed algunhas formas de pregamento terciario das prote\u00ednas, e rompendo a estrutura cuaternaria da prote\u00edna (sep\u00e1ranse as subunidades do olig\u00f3mero). Este m\u00e9todo denom\u00ednase SDS-PAGE redutora.\nPode engadirse \u00e1 soluci\u00f3n unha tinguidura de control, que adoita ter unha maior mobilidade electrofor\u00e9tica que os analitos e permite ao experimentador trazar o avance da soluci\u00f3n a trav\u00e9s do xel durante o percorrido electrofor\u00e9tico.\nPreparaci\u00f3n de xeles de acrilamida.\nOs xeles constan normalmente de acrilamida, bisacrilamida, o desnaturaliante opcional (SDS ou urea), e un tamp\u00f3n cun pH axustado. A soluci\u00f3n nalgunhas ocasi\u00f3ns pode ser desgasificada ao baleiro para previr a formaci\u00f3n de burbullas de aire durante a polimerizaci\u00f3n. Alternativamente, pode engadirse butanol ao xel de resoluci\u00f3n (para prote\u00ednas) despois de que se verte este, xa que o butanol elimina as burbullas e fai a superficie m\u00e1is lisa.\nEng\u00e1dese unha fonte de radicais libres e un estabilizador, como o persulfato am\u00f3nico e o TEMED para iniciar a polimerizaci\u00f3n. A reacci\u00f3n de polimerizaci\u00f3n crea un xel debido \u00e1 bisacrilamida engadida, a cal pode formar enlaces cruzados entre d\u00faas mol\u00e9culas de acrilamida. A proporci\u00f3n de bisacrilamida/acrilamida pode variarse con prop\u00f3sitos especiais, pero xeralmente \u00e9 de 1 parte por cada 35. A concentraci\u00f3n de acrilamida do xel pode variarse tam\u00e9n, xeralmente entre o 5% e o 25%. Os xeles con porcentaxe baixa son mellores para resolver mol\u00e9culas de peso molecular moi elevado, mentres que c\u00f3mpren porcentaxes moito m\u00e1is altas de acrilamida para resolver pequenas prote\u00ednas. O di\u00e1metro medio do poro dos xeles de poliacrilamida est\u00e1 determinado pola concentraci\u00f3n total de acrilamidas (% T, onde T = concentraci\u00f3n total de acrilamida e bisacrilamida) e a concentrci\u00f3n do axente que forma os enlaces cruzados, a bisacrilamida (%C, onde C = concentraci\u00f3n de bisacrilamida).&lt;ref name=\"DOI10.1016/S0021-9673(00)95641-3\"&gt;&lt;/ref&gt; O tama\u00f1o do poro red\u00facese reciprocamente \u00e1 %T. En canto \u00e1 %C, a concentraci\u00f3n do 5% produce os poros m\u00e1is pequenos, xa que a influencia da bisacrilamida no tama\u00f1o do poro describe unha gr\u00e1fica con forma de par\u00e1bola co v\u00e9rtice no 5%.\nOs xeles adoitan polimerizarse entre d\u00faas placas de vidro nun molde de xel, cun peite inserido na parte superior para crear os pozos para depositar a mostra. Despois de que o xel foi polimerizado o peite pode ser eliminado e o xel est\u00e1 listo para iniciar unha electroforese.\nElectroforese.\nNa PAGE util\u00edzanse varios sistemas ramp\u00f3n dependendo da natureza da mostra e do obxectivo experimental. Os tamp\u00f3ns utilizados no \u00e1nodo e c\u00e1todo poden ser o mesmo ou diferentes.\nApl\u00edcase un campo el\u00e9ctrico a trav\u00e9s do xel, causando que os \u00e1cidos nucleicos ou as prote\u00ednas cargadas negativamente migren a trav\u00e9s do xel afast\u00e1ndose do el\u00e9ctrodo negativo (que aqu\u00ed \u00e9 o c\u00e1todo, dado que \u00e9 unha cela electrol\u00edtica en vez de galv\u00e1nica) e acheg\u00e1ndose ao el\u00e9ctrodo positivo (o \u00e1nodo). Dependendo do seu tama\u00f1o, cada biomol\u00e9cula m\u00f3vese de xeito diferente a trav\u00e9s da matriz do xel: as pequenas mol\u00e9culas desl\u00edzanse m\u00e1is facilmente a trav\u00e9s dos poros do xel, mentres que as m\u00e1is grandes te\u00f1en m\u00e1is dificultade. O xel faise \"correr\" xeralmente durante unhas poucas horas, a\u00ednda que isto depende da voltaxe aplicada ao xel; a migraci\u00f3n ocorre m\u00e1is rapidamente a voltaxes maiores, pero estes resultados son normalmente menos exactos que os obtidos aplicando voltaxes baixas. Pasado o per\u00edodo de tempo establecido, obs\u00e9rvase que as biomol\u00e9culas migraron a diferentes distancias segundo o seu tama\u00f1o. As biomol\u00e9culas m\u00e1is pequenas viaxan a m\u00e1is distancia ao longo do xel, mentres que as grandes permanecen preto do punto de orixe. Deste xeito, as biomol\u00e9culas poden ser separadas de forma moi aproximada de acordo co seu tama\u00f1o, o cal depende principalmente do peso molecular en condici\u00f3ns desnaturalizantes, pero depende tam\u00e9n das conformaci\u00f3ns de orde superior en condici\u00f3ns nativas. A mobilidade no xel def\u00ednese como a migraci\u00f3n viaxada cun gradiente de voltaxe de 1V/cm e m\u00eddese en unidades de cm2/sec/V. Con fins anal\u00edticos, a mobilidade relativa das biomol\u00e9culas, \"Rf\", a proporci\u00f3n da distancia que viaxou a mol\u00e9cula no xel con respecto \u00e1 distancia total que se desprazou a tinguidura de control repres\u00e9ntase graficamente fronte ao peso molecular da mol\u00e9cula (ou \u00e1s veces o logaritmo de MW, \u00e9 dicir, a masa molar media, ou o Mr, o raio molecular). Estes gr\u00e1ficos ou \"plots\" tipicamente li\u00f1ais representan os marcadores est\u00e1ndar ou curvas de calibraci\u00f3n que son amplamente utilizados para a estimaci\u00f3n cuantitativa de diversos tama\u00f1os moleculares.\nPor\u00e9n, certas glicoprote\u00ednas, comp\u00f3rtanse de forma an\u00f3mala nos xeles con SDS. Ademais, a an\u00e1lise de prote\u00ednas m\u00e1is grandes de entre 250\u00a0000 e 600\u00a0000 Da tam\u00e9n pode ser problem\u00e1tica debido a que eses polip\u00e9ptidos se moven impropiamente nos sistemas de xeles que se adoitan utilizar.\nProcesamento posterior.\nDespois da electroforese, o xel pode tinguirse; para as prote\u00ednas xeralmente con Azul Brillante Coomassie R-250 (CCB, do ingl\u00e9s \"Coomassie Brilliant Blue R-250\") con autorradiograf\u00eda, e para os \u00e1cidos nucleicos con bromuro de etidio; ou para ambos, con tinguidura de prata. Isto permite a visualizaci\u00f3n das prote\u00ednas separadas, ou seguir facendo un maior procesamento (por exemplo, con western blot). Despois da tinguidura, as diferentes especies de biomol\u00e9culas aparecen como bandas diferenciadas no xel. \u00c9 com\u00fan facer \"correr\" tam\u00e9n marcadores de peso molecular que te\u00f1en un peso molecular co\u00f1ecido nun carreiro separado do xel para calibrar o xel e determinar a masa molecular aproximada de biomol\u00e9culas desco\u00f1ecidas comparando a distancia viaxada en relaci\u00f3n co marcador.\nPara prote\u00ednas a SDS-PAGE \u00e9 normalmente o ensaio de pureza elixido debido \u00e1 s\u00faa fiabilidade e facilidade de uso. A presenza de SDS e o paso desnaturalizante fan que as prote\u00ednas se separen, aproximadamente segundo o seu tama\u00f1o, pero pode ocorrer unha migraci\u00f3n anormal dalgunhas prote\u00ednas. Distintas prote\u00ednas poden tam\u00e9n quedar tinguidas de maneira diferente, o cal interfire coa cuantificaci\u00f3n por tinguidura. A PAGE pode tam\u00e9n utilizarse como unha t\u00e9cnica preparativa para a purificaci\u00f3n de prote\u00ednas. Por exemplo, a \"electroforese en xel de poliacrilamida continua nativa preparativa cuantitativa\" (QPNC-PAGE) \u00e9 un m\u00e9todo para separar metaloprote\u00ednas nativas en matrices biol\u00f3xicas complexas.\nIngredientes qu\u00edmicos e as s\u00faas funci\u00f3ns.\nXel de poliacrilamida. Co\u00f1ec\u00edase como un medio de incrustaci\u00f3n potencial para facer cortes de tecidos para preparaci\u00f3ns xa en 1964, e dous grupos independentes empregaron o xel de poliacrilamida na electroforese en 1959. Pos\u00fae varias caracter\u00edsticas electrofor\u00e9ticas desexables que fan que sexa un medio moi vers\u00e1til. \u00c9 un xel sint\u00e9tico, termoestable, transparente, forte, e relativamente inerte quimicamente e pode ser preparado cun amplo rango de tama\u00f1o medio de poros. O tama\u00f1o do poro dun xel e a reproducibilidade do tama\u00f1o do poro do xel est\u00e1n determinados por tres factores, a cantidade total de acrilamida presente (%T) (T = concentraci\u00f3n total de acrilamida e bisacrilamida mon\u00f3mero), a cantidade de axente que xera enlaces cruzados (%C) (C = concentraci\u00f3n de bisacrilamida), e o tempo de polimerizaci\u00f3n da acrilamida (cf. QPNC-PAGE). O tama\u00f1o do poro dimin\u00fae cando se incrementa a %T; con enlaces cruzados, un 5%C orixina o menor tama\u00f1o de poro. Calquera incremento ou diminuci\u00f3n na %C desde o 5% fai incrementar o tama\u00f1o do poro, xa que o tama\u00f1o do poro con respecto \u00e1 %C \u00e9 unha funci\u00f3n parab\u00f3lica co v\u00e9rtice en 5%C. Isto parece deberse ao empaquetmento non homox\u00e9neo das febras do pol\u00edmero no xel. Este material xelatinoso pode tam\u00e9n soportar altos gradientes de voltaxe, \u00e9 axeitado para varios procedementos de tinguidura e destinguidura e poden ser dixerido para extraer fracci\u00f3ns sepradas ou secadas para autorradiograf\u00eda e rexistro permanente.\nCompo\u00f1entes.\nOs xeles de poliacrilamida est\u00e1n compostos dun xel de concentraci\u00f3n (\"stacking gel\") e un xel separador ou de resoluci\u00f3n. O xel de concentraci\u00f3n ten unha maior porosidade en relaci\u00f3n co xel separador, e permite que as prote\u00ednas migren nunha \u00e1rea concentrada. Ademais, os xeles de concentraci\u00f3n ou \"stacking\" xeralmente te\u00f1en un pH de 6,8, xa que as mol\u00e9culas neutras de glicina do tamp\u00f3n permiten unha mobilidade das prote\u00ednas m\u00e1is r\u00e1pida, as\u00ed como unha concentraci\u00f3n de acrilamida m\u00e1is baixa e diferfente contido i\u00f3nico. Isto permite qaue as prote\u00ednas dunha mostra cargada se concentren nunha banda estreita durante os primeiros minutos da electroforese antes de entrar na porci\u00f3n do xel separador. Os xeles de concentraci\u00f3n non son necesarios cando se usan xeles de gradiente. Por outra parte, os xeles separadores te\u00f1en un pH de 8,8, no que a glicina ani\u00f3nica fai m\u00e1is lenta a mobilidade das prote\u00ednas. Os xeles separadores permiten a separaci\u00f3n das prote\u00ednas e te\u00f1en unha porosidade relativaemnte baixa. Aqu\u00ed, as prote\u00ednas son separadas base\u00e1ndose no tama\u00f1o (en SDS-PAGE) e tama\u00f1o/carga (PAGE nativa).\nO tamp\u00f3n qu\u00edmico estabiliza o pH no valor desexado dentro do xel e no tamp\u00f3n electrofor\u00e9tico. A elecci\u00f3n do tamp\u00f3n tam\u00e9n afecta a mobilidade electrofor\u00e9tica dos contrai\u00f3ns do tamp\u00f3n e, por tanto, a resoluci\u00f3n do xel. O tamp\u00f3n deber\u00eda tam\u00e9n non ser reactivo e non modificar ou reaccionar coa maior\u00eda das prote\u00ednas. Poden utilizarse diferentes tamp\u00f3ns como tamp\u00f3ns de \u00e1nodo e c\u00e1todo, dependendo da aplicaci\u00f3n. Poden utilizarse moitos valores de pH nun s\u00f3 xel, por exemplo na electroforese DISC. Tamp\u00f3ns com\u00fans usados na PAGE son: Tris, Bis-Tris, ou imidazol.\nOs contrai\u00f3ns equilibran a carga intr\u00ednseca do i\u00f3n tamp\u00f3n e tam\u00e9n afectan a forza do campo el\u00e9ctrico durante a electroforese. Xeralmente ev\u00edtase o uso de i\u00f3ns moi cargados e m\u00f3biles en tamp\u00f3ns de c\u00e1todo de SDS-PAGE, pero poden estar inclu\u00eddos no propio xel, onde migran por diante das prote\u00ednas. En aplicaci\u00f3ns como a DISC SDS-PAGE os valores de pH dentro do xel poden variar para cambiar a carga media dos contrai\u00f3ns durante o funcionamento da electroforese para mellorar a resoluci\u00f3n. Os contrai\u00f3ns m\u00e1is usados son a glicina e a tricina. A glicina foi utilizada como fonte de i\u00f3ns que van \u00e1 cola ou i\u00f3ns lentos, porque o seu pKa \u00e9 de 9,69 e mobilidade do glicinato \u00e9 tal que a mobilidade efectiva pode establecerse nun valor por debaixo do das prote\u00ednas m\u00e1is lentas co\u00f1ecidas con carga negativa neta no rango de pH. O m\u00ednimo pH deste rango \u00e9 de aproximadamente 8,0.\nCando a acrilamida (C3H5NO; mW ou masa molar media: 71.08) est\u00e1 disolta en auga, ten lugar a s\u00faa lenta e espont\u00e1nea autopolimerizaci\u00f3n, un\u00edndose as mol\u00e9culas cabeza con cola para formar pol\u00edmeros de cadeas simples longas. A presenza dun sistema xerador de radicais libres acelera moito a polimerizaci\u00f3n. Este tipo de reacci\u00f3n co\u00f1\u00e9cese como polimerizaci\u00f3n por adici\u00f3n de vinilo. Unha soluci\u00f3n destas cadeas de pol\u00edmeros faise viscosa pero non forma un xel, porque as cadeas simplemente se deslizan unhas sobre outras. Para a formaci\u00f3n do xel c\u00f3mpre que se produza o enlace de varias cadeas entre si. A acrilamida \u00e9 carcin\u00f3xena, e tam\u00e9n unha neurotoxina e unha toxina reprodutora. \u00c9 igualmente esencial almacenar acrilamida nun lugar fr\u00edo, escuro e seco para reducir a autopolimerizaci\u00f3n e a hidr\u00f3lise.\nA bisacrilamida (\"N\",\"N\"\u2032-metilenobisacrilamida) (C7H10N2O2; mW: 154.17) \u00e9 o axente de formaci\u00f3n de enlaces cruzados m\u00e1is usado para xeles de poliacrilamida. Quimicamente pode considerarse como d\u00faas mol\u00e9culas de acrilamida acopladas cabeza con cabeza nos seus extremos non reactivos. A bisacrilamida pode establecer enlaces cruzados entre d\u00faas cadeas de poliacrilamida, orixinando as\u00ed o xel.\nO dodecil sulfato s\u00f3dico (SDS) (C12H25NaO4S; mW: 288.38) (utilizado s\u00f3 en xeles desnaturalizantes de prote\u00ednas) \u00e9 un forte axente deterxente usado para desnaturalizar prote\u00ednas nativas orixinando polip\u00e9ptidos individuais. Esta desnaturalizaci\u00f3n, que se refire a unha desnaturalizaci\u00f3n construtiva, non se realiza pola total linearizaci\u00f3n da prote\u00edna, sen\u00f3n por cambios conformaconais na que a prote\u00edna para a ter unha combinaci\u00f3n de pregamentos aleatorios e estruturas secundarias helicoidais. Cando unha mestura de prote\u00ednas se quenta a 100\u00a0\u00b0C en presenza de SDS, o deterxente envolve o esqueleto do polip\u00e9ptido. \u00danese aos polip\u00e9ptidos nunha proporci\u00f3n de peso constante de 1,4 g SDS/g de polip\u00e9ptido. Neste proceso, as cargas intr\u00ednsecas dos polip\u00e9ptidos son desprezables comparadas coas crgas negativas proporcionadas polo SDS. As\u00ed, os polip\u00e9ptidos despois do tratamento conv\u00e9rtense en estruturas con forma de bast\u00f3n que pos\u00faen unha densidade de carga uniforme, xa que te\u00f1en a mesma carga negativa neta por unidade de peso. As mobilidades electrofor\u00e9ticas destas prote\u00ednas son unha funci\u00f3n linear do logaritmo do seu peso molecular. Sen SDS, diferentes prote\u00ednas con pesos moleculares similares migrar\u00edan de forma diferente debido a diferenzas na proporci\u00f3n masa-carga, xa que cada prote\u00edna ten un punto isoel\u00e9ctrico e un peso molecular particular segundo a s\u00faa estrutura primaria. Isto co\u00f1\u00e9cese como PAGE nativa. Engadir SDS resolve este problema, xa que se une \u00e1 prote\u00edna e causa o seu despregamento, d\u00e1ndolle unha carga negativa uniforme en toda a lonxitude do polip\u00e9ptido.\nA urea (CO(NH2)2; mW: 60.06) \u00e9 un axente caotr\u00f3pico que incrementa a entrop\u00eda do sistema ao interferir coas interacci\u00f3ns intramoleculares mediadas por forzas non covalentes como os enlaces de hidr\u00f3xeno e forzas de van der Waals. A estrutura macromolecular \u00e9 dependente do efecto neto destas forzas, e, por tanto, un incremento de solutos caotr\u00f3picos desnaturaliza as mol\u00e9culas.\nO persulfato am\u00f3nico (N2H8S2O8; mW: 228.2) \u00e9 unha fonte de radicais libres e \u00fasase con frecuencia como iniciador para a formaci\u00f3n de xeles. Unha fonte alternativa de radicais libres \u00e9 a riboflavina, que xera radicais libres nunha reacci\u00f3n fotoqu\u00edmica.\nA TEMED (\"N\", \"N\", \"N\"\u2032, \"N\"\u2032-tetrametiletilenodiamina) (C6H16N2; mW: 116.21) estabiliza radicais libres e mellora a polimerizaci\u00f3n. A taxa de polimeriaci\u00f3n e as propiedades do xel resultante dependen das concentraci\u00f3ns de radicais libres. Incrementando a cantidade de radicais libres prod\u00facese unha diminuci\u00f3n na lonxitude media da cadea do pol\u00edmero, un incremento na turbidez do xel e unha diminuci\u00f3n na elasticidade do xel. A diminuci\u00f3n da cantidade producir\u00e1 o efecto inverso. Deber\u00edan utilizarse as concentraci\u00f3ns catal\u00edticas m\u00e1is baixas que permitan a polimerizaci\u00f3n nun per\u00edodo de tempo razoable. O persulfato am\u00f3nico e o TEMED son usados normalmente a concentraci\u00f3ns equimolares no rango de 1 a 10 mM.\nCompostos qu\u00edmicos usados no procesamento e visualizaci\u00f3n.\nOs seguintes compostos qu\u00edmicos e procedementos util\u00edzanse para procesar o xel e as mostras de prote\u00ednas visualizadas nel.\nTinguidura de control (\"tracking dye\").- Como as prote\u00ednas e os \u00e1cidos nucleicos son na s\u00faa maior\u00eda incoloros o seu avance polo xel durante a electroforese non pode seguirse facilmente. Por tanto, normalmente no tamp\u00f3n das mostras para PAGE incl\u00faense tinguiduras ani\u00f3nicas de mobilidade electrofor\u00e9tica co\u00f1ecida. Unha tinguidura de control moi com\u00fan \u00e9 o azul bromofenol (BPB, ou 3',3\",5',5\" tetrabromofenolsulfonftale\u00edna). Esta mol\u00e9cula est\u00e1 coloreada a pH alcalino e neutro e \u00e9 unha mol\u00e9cula pequena cargada negativamente que se move cara ao \u00e1nodo. Ao ser unha mol\u00e9cula moi m\u00f3bil m\u00f3vese por diante da maior\u00eda ds prote\u00ednas. Cando alcanza o extremo an\u00f3dico do medio electrofor\u00e9tico a electroforese \u00e9 detida. Pode unirse debilmente a algunhas prote\u00ednas e d\u00e1lles unha cor azul. Outras tinguiduras de control com\u00fans son o xileno cianol, que ten menor mobilidade, e o Orange G, que ten maior mobilidade.\nAxudas para a carga.- A maior\u00eda dos sistemas de PAGE son cargados desde a parte superior en pozos que hai no xel. Para asegurar que a mostra se afunde ata o fondo do xel, o tamp\u00f3n da mostra \u00e9 suplementado con aditivos que incrementan a densidade da mostra. Estes aditivos deber\u00edan ser non i\u00f3nicos e non reactivos coas prote\u00ednas para evitar interferir coa electroforese. Aditivos com\u00fans son o glicerol e a sacarosa.\nO Azul Brillante Coomassie R-250 (ou CBB, do ingl\u00e9s \"Coomassie Brilliant Blue\") (C45H44N3NaO7S2; mW: 825.97) \u00e9 a tinguidura de prote\u00ednas m\u00e1is usada. \u00c9 unha tinguidura ani\u00f3nica, que se une non especificamente \u00e1s prote\u00ednas. A estrutura deste azul Coomassie \u00e9 predominantemente non polar, e \u00e9 utilizado usualmente en soluc\u00f3n metan\u00f3lica acidificada con \u00e1cido ac\u00e9tico. As prote\u00ednas no xel son fixadas polo \u00e1cido ac\u00e9tico e tinguidas simultaneamente. O exceso de tingidura incorporada no xel pode ser eliminada destinguindo coa mesma soluci\u00f3n pero sen a tinguidura. As prote\u00ednas son detectadas como bandas azuis sobre un fondo claro. Como o SDS \u00e9 tam\u00e9n ani\u00f3nico, pode interferir co proceso de tinguidura. Por tanto, recom\u00e9ndanse grandes volumes de soluci\u00f3n de tinguidura, de polo menos dez veces o volme do xel.\nO bromuro de etidio (EtBr) \u00e9 unha tinguidura com\u00fan para \u00e1cidos nucleicos. O EtBr permite visualizar doadamente o ADN ou ARN nun xel, xa que o EtBr fluoresce cunha cor laranxa baixo a luz ultravioleta. O bromuro de etidio \u00fanese \u00e1s cadeas de \u00e1cidos nucleicos polo proceso de intercalaci\u00f3n. \u00c9 importante utilizar con coidado o EtBr, xa que \u00e9 carcin\u00f3xeno. Debido a isto, moitos investigadores optan por usar tinguiduras como o SYBR Green e o SYBR Safe, que son alternativas m\u00e1is seguras que o EtBr. O EtBr \u00e9 utilizado engad\u00edndoo simplemente \u00e1 mestura do xel. Unha vez que se fixo \"correr\" o xel, o xel pode ser visto usando un sistema de fotodocumentaci\u00f3n.\nA tinguidura de prata util\u00edzase cando son necesarios m\u00e9todos de detecci\u00f3n m\u00e1is sensibles, xa que a tinguidura cl\u00e1sica Azul Brillante Coomassie xeralmente detecta bandas de 50\u00a0ng de prote\u00edna, pero a tinguidura de prata incrementa a sensibilidade ata 10 a 100 veces m\u00e1is. Isto est\u00e1 baseado na qu\u00edmica do revelado fotogr\u00e1fico. As prote\u00ednas son fixadas ao xel cunha soluci\u00f3n de metanol dilu\u00edda, que \u00e9 incubada cunha soluci\u00f3n de nitrato de prata \u00e1cido. Os i\u00f3ns de prata son reducidos \u00e1 s\u00faa forma met\u00e1lica polo formaldehido a pH alcalino. Unha soluci\u00f3n \u00e1cida, como a de \u00e1cido ac\u00e9tico det\u00e9n o revelado. A tinguidura de prata foi introducida por Kerenyi e Gallyas como un procedemento sensible para detectar cantidades traza de prote\u00ednas en xeles. A t\u00e9cnica foi aplicada despois ao estudo doutras macromol\u00e9culas biol\u00f3xicas que eran separadas en diversos soportes. Hai moitas variables que poden influ\u00edr na intensidade da cor e cada prote\u00edna ten as s\u00faas propias caracter\u00edsticas de tinguidura. Usar vidros limpos, reactivos puros e auga de alta pureza son os puntos clave para facer unha tinguuidura con \u00e9xito.\nA autorradiograf\u00eda, tam\u00e9n usada para a detecci\u00f3n de bandas de prote\u00ednas despois dunha electroforese en xel, utiliza is\u00f3topos radioactivos para etiquetar prote\u00ednas, as cales son despois detectadas usando unha pel\u00edcula de raios X.\nO western blot \u00e9 un proceso polo cal as prote\u00ednas separadas no xel de poliacrilamida son transferidas a unha memnbrana estable e manipulable de nitrocelulosa, nailon ou PVDF. Despois \u00e9 posible aplicar t\u00e9cnicas inmunoqu\u00edmicas para visualizar as prote\u00ednas transferidas e identificar adecuadamente os incrementos ou diminuci\u00f3ns ralativos da prote\u00edna de interese."}
{"id": "442202", "revid": "27155", "url": "https://gl.wikipedia.org/wiki?curid=442202", "title": "PAGE", "text": ""}
{"id": "442203", "revid": "89787", "url": "https://gl.wikipedia.org/wiki?curid=442203", "title": "Golfo de Sidra", "text": "O Golfo de Sidra (, \"Khalij Surt\"), ou Gulf of Sirte (, \"Khalij as-Sidra\") polo porto de Sidra, \u00e9 un corpo de auga no mar Mediterr\u00e1neo na costa norte de Libia. Historicamente tam\u00e9n co\u00f1eceuse como o \"Gran Sirte\" ou \"Greater Syrtis\" (Lat\u00edn: \"Syrtis Major\", Grego: , que contrasta con \"Syrtis Minor\" en Tunicia).\nXeograf\u00eda.\nO Golfo de Sidra foi un importante centro para pesca de at\u00fan no Mediterr\u00e1neo durante s\u00e9culos. D\u00e1 seu nome \u00e1 cidade de Sidra situada no seu lado occidental.\nO golfo mide 439\u00a0km. desde o promontorio de Boreum (agora Ras Teyonas) no lado leste ata o promontorio de Cephalae (Ras Kasr Hamet) en Occidente. A maior extensi\u00f3n do golfo interior \u00e9 de 177\u00a0km. desde terra cara a adiante e ocupa unha superficie de 57.000 quil\u00f3metros cadrados."}
{"id": "442204", "revid": "27155", "url": "https://gl.wikipedia.org/wiki?curid=442204", "title": "PAGE nativa", "text": ""}
{"id": "442215", "revid": "1131", "url": "https://gl.wikipedia.org/wiki?curid=442215", "title": "Ant\u00f3n Mart\u00ednez-Risco", "text": ""}
{"id": "442216", "revid": "1131", "url": "https://gl.wikipedia.org/wiki?curid=442216", "title": "Ant\u00f3n Mart\u00ednez Risco", "text": ""}
{"id": "442217", "revid": "1131", "url": "https://gl.wikipedia.org/wiki?curid=442217", "title": "Ant\u00f3n Mart\u00ednez Risco Fern\u00e1ndez", "text": ""}
{"id": "442218", "revid": "1131", "url": "https://gl.wikipedia.org/wiki?curid=442218", "title": "Ant\u00f3n Mart\u00ednez-Risco Fern\u00e1ndez", "text": ""}
{"id": "442219", "revid": "5863", "url": "https://gl.wikipedia.org/wiki?curid=442219", "title": "Concepci\u00f3 Badia i Mill\u00e0s", "text": ""}
{"id": "442220", "revid": "5863", "url": "https://gl.wikipedia.org/wiki?curid=442220", "title": "Concepci\u00f3 Badia Mill\u00e0s", "text": ""}
{"id": "442221", "revid": "5863", "url": "https://gl.wikipedia.org/wiki?curid=442221", "title": "Concepci\u00f3n Bad\u00eda de Agust\u00ed", "text": ""}
{"id": "442222", "revid": "5863", "url": "https://gl.wikipedia.org/wiki?curid=442222", "title": "Conchita Badia de Agust\u00ed", "text": ""}
{"id": "442223", "revid": "5863", "url": "https://gl.wikipedia.org/wiki?curid=442223", "title": "Concepci\u00f3 Badia d'Agust\u00ed", "text": ""}
{"id": "442224", "revid": "5863", "url": "https://gl.wikipedia.org/wiki?curid=442224", "title": "Conxita Badia", "text": ""}
{"id": "442225", "revid": "5863", "url": "https://gl.wikipedia.org/wiki?curid=442225", "title": "Conxita Bad\u00eda", "text": ""}
{"id": "442226", "revid": "7523", "url": "https://gl.wikipedia.org/wiki?curid=442226", "title": "Andrew Albicy", "text": "Andrew Albicy, nado o 21 de marzo de 1990 en S\u00e8vres, \u00e9 un xogador profesional de baloncesto franc\u00e9s que xoga no Dreamland Gran Canaria da Liga ACB. Cunha altura de 1,78 metros xoga na posici\u00f3n de base.\nTraxectoria profesional.\nEn xu\u00f1o de 2016, Albicy asinou co MoraBanc Andorra da Liga ACB. O 24 de agosto de 2017, Albicy e o Andorra chegaron a un acordo para ampliar o seu contrato dous anos m\u00e1is.\nO 17 de xu\u00f1o de 2019, asinou co BC Zenit San Petersburgo da VTB United League.\nO 25 de xullo de 2020, anunciouse a fichaxe de Albicy por unha tempada polo CB Gran Canaria da Liga ACB."}
{"id": "442229", "revid": "89787", "url": "https://gl.wikipedia.org/wiki?curid=442229", "title": "La Toja", "text": "La Toja \u00e9 unha marca de produtos de cosm\u00e9tica e beleza de orixe galega fundada en 1907. A marca foi vendida polo Banco Pastor en 1986. En 1992 Henkel comprou a marca La Toja a Nobel Consumer Goods.\nHistoria.\nAs orixes da marca est\u00e1n a finais do s\u00e9culo XIX co aproveitamento das augas da illa da Toxa, ricas en sodio, calcio, ferro e magnesio. En 1899 inaugurouse o balneario da Toxa. En 1907 inaugurouse o Gran Hotel que acadou sona entre a xente de cartos de Galicia e Madrid. O seu propietario, Jos\u00e9 Riestra L\u00f3pez, creou a f\u00e1brica de sales e xab\u00f3ns. Sales de La Toja S.A., como marca foi rexistrada en 1907 para aproveitamento comercial dos sales minerais do manancial para produtos cosm\u00e9ticos. Xa en 1905 se fabricaba na illa xab\u00f3n La Toja.\nAntes da Guerra Civil a illa e a marca pasou a mans do banqueiro Pedro Barri\u00e9 de la Maza e do Banco Pastor. O hotel foi hospital de sangue durante a Guerra Civil e na posguerra pasou a ser un sanatorio. A produci\u00f3n da marca La Toja trasladouse \u00e1 Pasaxe nas aforas da Coru\u00f1a. Posteriormente a produci\u00f3n ser\u00eda levada a Culleredo. A auga chegaba en cisternas dende a illa e en Culleredo fac\u00edase a extracci\u00f3n dos minerais que se engad\u00edan ao xab\u00f3n. En 1955 saca ao mercado o xab\u00f3n Magno, o primeiro xab\u00f3n negro con espuma branca. En 1979 aparece o primeiro xel de ducha Magno. A finais dos anos 90 faise cargo da marca Schwarzkopf &amp; Henkel. En 2007 S&amp;H pecha a s\u00faa f\u00e1brica en Culleredo trasladando a produci\u00f3n a outras f\u00e1bricas do grupo f\u00f3ra de Espa\u00f1a."}
{"id": "442232", "revid": "55340", "url": "https://gl.wikipedia.org/wiki?curid=442232", "title": "Rep\u00fablica de Mongolia", "text": ""}
{"id": "442239", "revid": "1131", "url": "https://gl.wikipedia.org/wiki?curid=442239", "title": "LU-546", "text": "A LU-546 \u00e9 unha estrada da rede primaria b\u00e1sica galega que une Nadela (N-VI), no concello de Lugo, e Monforte de Lemos (LU-664). \u00c9 un tramo da antiga estrada C-546."}
{"id": "442254", "revid": "23204", "url": "https://gl.wikipedia.org/wiki?curid=442254", "title": "Evanxelizaci\u00f3n", "text": "Co\u00f1\u00e9cese como evanxelizaci\u00f3n o acto de predicar o evanxeo de Xes\u00fas, \u00e9 dicir, de espallar o cristianismo. A evanxelizaci\u00f3n \u00e9 unha funci\u00f3n propia dos crentes de Cristo , e do resto de confesi\u00f3ns cristi\u00e1s. Isto, en ocasi\u00f3ns, consid\u00e9rase como un tipo de proselitismo.\nA palabra \"evanxelista\" v\u00e9n do grego koin\u00e9 \u03b5\u1f50\u03b1\u03b3\u03b3\u03ad\u03bb\u03b9\u03bf\u03bd (\"euangelos\", \u03b5\u1f54 = \"bo, boa\", \u1f00\u03b3\u03b3\u03ad\u03bb\u03bb\u03c9 = nova, mensaxe), que quere dicir\u00a0\"aportador de boas novas\", \"fundador de boas novas.\" A expresi\u00f3n en supresi\u00f3nkoin\u00e9 para \"boas noticias\", \u03b5\u03c5\u03ac\u03bd\u03b3\u03b5\u03bb\u03b9\u03bf\u03bd (\"eu-angelion\") \u00e9 usado para referirse \u00f3s catro Evanxeos no Novo Testamento; as\u00ed \"os Evanxelistas\" son tam\u00e9n os autores dos catro evanxeos, tradicionalmente co\u00f1ecidos como Mateu, Marcos, Lucas e Xo\u00e1n.\nOrixes.\nA misi\u00f3n da Evanxelizaci\u00f3n, comezou con Xes\u00fas mesmo, e o cumprimento desta foi a s\u00faa raz\u00f3n de ser en canto Cristo. Segundo as s\u00faas palabras, o mesmo que el fora enviado polo Pai, el env\u00eda \u00f3s seus disc\u00edpulos e a toda a Igrexa, compromet\u00e9ndoos no movemento mesmo desa misi\u00f3n, para que contin\u00fae o ofrecemento da Boa Nova no coraz\u00f3n dos homes e de cara \u00e1 edificaci\u00f3n progresiva do Reino de Deus. A evanxelizaci\u00f3n \u00e9 levada a cabo pola obediencia \u00f3 mandato de Xes\u00fas\u00a0\u00f3s seus disc\u00edpulos que aparece no Novo Testamento."}
{"id": "442255", "revid": "85894", "url": "https://gl.wikipedia.org/wiki?curid=442255", "title": "Sergio Gonz\u00e1lez Paz", "text": "Sergio Gonz\u00e1lez Paz, nado en Cuntis e finado en Silleda o 16 de setembro de 1936, foi un pol\u00edtico galego.\nTraxectoria.\nCo golpe de Estado do 18 de xullo de 1936 era membro do Comit\u00e9 de Resistencia da Fronte Popular de Cuntis. Falanxistas armados foron buscalos \u00e1 pensi\u00f3n na que se hospedaba con Manuel Rodr\u00edguez Sangiao, para levalos a Costa Carballo (Pazos), onde os asasinaron o 16 de setembro e 1936. Sergio Gonz\u00e1lez Paz foi soterrado al\u00ed."}
{"id": "442260", "revid": "54334", "url": "https://gl.wikipedia.org/wiki?curid=442260", "title": "Bernardo de Lugo", "text": "Frei\u00a0Bernardo de Lugo, nado a finais do s\u00e9culo XVI no\u00a0Novo Reino de Granada,\u00a0foi un ling\u00fcista, frade e escritor neogranadino. Foi un importante colaborador do co\u00f1ecemento sobre a\u00a0lingua chibcha (tam\u00e9n chamada \"muisca\" ou na s\u00faa lingua propia \"muysccubun\") e do\u00a0pobo muisca, publicando o traballo sobrevivente m\u00e1is antigo sobre lingua en 1619.\nCronistas e ling\u00fcistas posteriores, como Ezequiel Uricoechea, basearon o seu traballo en textos de Bernardo de Lugo. Outros estudosos modernos reimprimiron o seu traballo e crearon publicaci\u00f3ns e recensi\u00f3ns sobre el, entre outros Jorge Gamboa Mendoza (2010), Nicholas Ostler (1995) e Manuel Alvar (1977)."}
{"id": "442261", "revid": "5863", "url": "https://gl.wikipedia.org/wiki?curid=442261", "title": "Conseller\u00eda de Medio Ambiente, Territorio e Infraestruturas", "text": ""}
{"id": "442263", "revid": "12452", "url": "https://gl.wikipedia.org/wiki?curid=442263", "title": "Conseller\u00eda de Econom\u00eda e Industria", "text": ""}
{"id": "442266", "revid": "12452", "url": "https://gl.wikipedia.org/wiki?curid=442266", "title": "Conseller\u00eda de Cultura, Educaci\u00f3n e Ordenaci\u00f3n Universitaria", "text": ""}
{"id": "442268", "revid": "5863", "url": "https://gl.wikipedia.org/wiki?curid=442268", "title": "Presidencia da Xunta de Galicia", "text": ""}
{"id": "442269", "revid": "5863", "url": "https://gl.wikipedia.org/wiki?curid=442269", "title": "Conseller\u00eda de Medio Ambiente e Ordenaci\u00f3n do Territorio", "text": ""}
{"id": "442270", "revid": "89787", "url": "https://gl.wikipedia.org/wiki?curid=442270", "title": "William Pitt, o Novo", "text": "William Pitt (alcumado \"o Novo\"), nado en Hayes (Kent) o 28 de maio de 1759 e finado en Putney (Surrey) o 23 de xaneiro de 1806, foi un pol\u00edtico e estadista brit\u00e1nico, primeiro ministro en dous per\u00edodos por un total de d\u00faas d\u00e9cadas, ademais da persoa m\u00e1is nova en ocupar ese cargo cando Xurxo III o nomeou \u00e1 idade de 24 anos en 1783. Foi tam\u00e9n ministro de facenda en tres ocasi\u00f3ns e permaneceu entre 1781 e 1800 como membro da C\u00e1mara dos Com\u00fans. Foi co\u00f1ecido como \"o Novo\" para distinguilo do seu pai, William Pitt, o Vello.\nComo xefe de goberno sentou as bases dunha nova etapa de propseridade despois da guerra de independencia estadounidense. Foi o principal dirixente do Estado durante a loita contra a Francia revolucionaria, adoptando numerosas leis represivas para impedir o contaxio revolucionario (\"Aliens Act\" ou \"Lei de estranxer\u00eda\" de 1793, suspendendo o \"habeas corpus\" pola \"Habeas Corpus Act\" de 1794, \"Seditious Meetings Act\" e \"Treason Act\" en 1795, e \"Newspaper Publication Act\" de 1798), e atrib\u00faeselle a organizaci\u00f3n da Terceira Coalici\u00f3n trala ruptura polo Reino Unido da Paz de Amiens. Promoveu as \"Combination Laws\" de 1799-1800, que prohibiron calquera asociaci\u00f3n con fins laborais.\nA s\u00faa formaci\u00f3n, orientada ao mundo da pol\u00edtica, completouse na universidade de Cambridge e no Lincoln's Inn. Foi elixido membro do Parlamento en 1781 e uniuse a lord Shelburne, dirixente do grupo pol\u00edtico ao que anteriormente estivera ligado o seu pai. Shelburne entrou no goberno en 1782 da man de lord Rockingham e pasou a ser primeiro ministro cando este faleceu tres meses despois. Pitt foi nomeado chanceler do \"Exchequer\" (ministro de facendo) no gabinete de Shelburne e propuxo diversas reformas do sistema administrativo e parlamentario. Abandonou o goberno xunto con Shelburne en abril de 1783, mais en decembro dese mesmo ano o rei Xurxo III nomeouno primeiro ministro, cargo que ocupou durante dezaoito anos."}
{"id": "442271", "revid": "47401", "url": "https://gl.wikipedia.org/wiki?curid=442271", "title": "William Pitt o Novo", "text": ""}
{"id": "442272", "revid": "23204", "url": "https://gl.wikipedia.org/wiki?curid=442272", "title": "Carmen Pomar", "text": "Carmen Mar\u00eda Pomar Tojo, nada en Santiago de Compostela en 1970, \u00e9 unha psic\u00f3loga, especialista en nenos superdotados, e pol\u00edtica galega, ex-conselleira de Educaci\u00f3n, Universidade e Formaci\u00f3n Profesional da Xunta de Galicia.\nTraxectoria.\n\u00c9 licenciada en psicolox\u00eda pola Universidade de Santiago de Compostela\nObra publicada.\nPublicou varios artigos, a maior\u00eda en \"Faisca: revista de altas capacidades\" (UCM), e os seguintes libros:"}
{"id": "442273", "revid": "5863", "url": "https://gl.wikipedia.org/wiki?curid=442273", "title": "Carmen Pomar Tojo", "text": ""}
{"id": "442274", "revid": "5863", "url": "https://gl.wikipedia.org/wiki?curid=442274", "title": "Carmen Mar\u00eda Pomar Tojo", "text": ""}
{"id": "442279", "revid": "89787", "url": "https://gl.wikipedia.org/wiki?curid=442279", "title": "Golfo de Campeche", "text": "O golfo de Campeche (tam\u00e9n chamado \u00e1s veces indebidamente \"Sonda de Campeche\"), \u00e9 un amplo golfo interior que forma parte do golfo de M\u00e9xico, situado dentro do mar territorial mexicano.\nXeograf\u00eda.\nO golfo de Campeche at\u00f3pase bordeando o litoral sur po\u00f1ente da pen\u00ednsula do Iucat\u00e1n e incl\u00fae, desde o seu extremo occidental, unha parte do litoral do estado de Veracruz, todo o litoral dos estados de Tabasco e Campeche, e, no seu extremo oriental, unha pequena parte do litoral do estado do Iucat\u00e1n. Hai certa confusi\u00f3n, por unha traduci\u00f3n indebida do termo en ingl\u00e9s, coa ba\u00eda de Campeche, tal como no mapa errado que se mostra aqu\u00ed \u00e1 dereita, que nos mostra abaixo o golfo de Campeche, pero se rotula como ba\u00eda, cando esta \u00faltima \u00e9 s\u00f3 unha enseada menor, en comparaci\u00f3n coa conca denominada golfo de Campeche.\nAs costas baixas e areosas do golfo de Campeche non permiten a existencia de portos mar\u00edtimos de gran calado nin grandes portos naturais. Con todo, as s\u00faas lagoas costeiras, entre as que sobresaen La Machona e Mecoc\u00e1n, en Tabasco, e a de T\u00e9rminos, en Campeche, son as que determinan o gran potencial camaroneiro deste golfo. Por isto, tam\u00e9n deriva a abundante pesca que se desenvolve na rexi\u00f3n e pola cal son explotadas especies locais como o huachinango, mero, o boquinete, o esmedregal, o cangrexo mouro, o polbo e o caz\u00f3n entre outros. Polas mesmas condici\u00f3ns favorables, a piscicultura \u00e9 unha actividade en pleno desenvolvemento a nivel rexional.\nNa extensi\u00f3n mari\u00f1a do golfo at\u00f3panse xacementos petrol\u00edferos, sendo os m\u00e1is importantes os do Complexo Cantarell, que expl\u00f3tanse mediante bo n\u00famero de plataformas mar\u00edtimas por Petr\u00f3leos Mexicanos e que contribu\u00edron de xeito importante \u00e1 produci\u00f3n e exportaci\u00f3n de petr\u00f3leo e derivados desde M\u00e9xico."}
{"id": "442288", "revid": "89787", "url": "https://gl.wikipedia.org/wiki?curid=442288", "title": "Mar das H\u00e9bridas", "text": "O Mar das H\u00e9bridas () \u00e9 unha porci\u00f3n do Oc\u00e9ano Atl\u00e1ntico do Norte, situada ao longo da costa oeste de Escocia, entre o sur do arquip\u00e9lago das H\u00e9bridas Exteriores e o norte do arquip\u00e9lago das H\u00e9bridas Interiores. Ao norte, o Mar das H\u00e9bridas \u00fanese a O Minch.\nO Mar das H\u00e9bridas forma parte dos Mares internos da costa oeste de Escocia, tal como a define a Organizaci\u00f3n Hidrogr\u00e1fica Internacional, e parte dos mares do oeste de Escocia en canto \u00e1 xesti\u00f3n pesqueira.\nXeograf\u00eda.\nO mar das H\u00e9bridas comunica directamente co oc\u00e9ano Atl\u00e1ntico polo sur, e, indirectamente, tam\u00e9n o fai polo oeste a trav\u00e9s dos diferentes estreitos existentes entre as distintas illas do grupo sur das H\u00e9bridas Exteriores. Polo norte, a trav\u00e9s do estreito chamado O pequeno Minch conecta con outro mar epicontinental do oc\u00e9ano Atl\u00e1ntico, O Minch.\nOs l\u00edmites do mar das H\u00e9bridas non est\u00e1n claramente definidos, pero habitualmente ad\u00f3itase considerar como l\u00edmite suroccidental a li\u00f1a que une o illote de Solan, no oeste, e a illa de Tiree, no sueste; como l\u00edmite oriental, a costa occidental da illa de Mull, unha pequena parte da costa noroccidental da illa de Gran Breta\u00f1a e a costa suroccidental da illa de Skye; como l\u00edmite occidental, o grupo de illas meridionais das H\u00e9bridas Exteriores, Barra, South Uist e Benbecula; e, o l\u00edmite norte, \u00e9 o inicio da canle do pequeno Minch, entre a illa de Grimsay e a punta oriental da illa de Skye.\nNo interior do mar das H\u00e9bridas est\u00e1n localizadas varias illas importantes, como Rum (104\u00b462\u00a0km\u00b2), Eigg (30\u00b449\u00a0km\u00b2), Tiree (78\u00b42\u00a0km\u00b2), Coll (76\u00b492\u00a0km\u00b2), Canna (11\u00b430\u00a0km\u00b2), Muck (5\u00b459\u00a0km\u00b2).\nNo mar das H\u00e9bridas prestan servizo varias compa\u00f1\u00edas de transbordadores que comunican as illas, con li\u00f1as como Castlebay-Oban, Bag a Chaisteil-Maillag, Eigg-Maillag ou Lochboisdale-Oban.\nExtensi\u00f3n.\nA m\u00e1xima autoridade internacional en materia de delimitaci\u00f3n de mares, a Organizaci\u00f3n Hidrogr\u00e1fica Internacional (\u00abInternational Hydrographic Organization, IHO), non considera o mar das H\u00e9bridas como un mar independente, sen\u00f3n formando parte dos \u00abmares interiores da costa oeste de Escocia\u00bb (\"Inner Sexas off the West Coast of Scotland\") ao que, na s\u00faa publicaci\u00f3n de referencia mundial, \u00abLimits of oceans and seas\u00bb (L\u00edmites de oc\u00e9anos e mares, 3\u00aa edici\u00f3n de 1953), asigna o n\u00famero de identificaci\u00f3n 18 e def\u00edneo da forma seguinte:"}
{"id": "442309", "revid": "6027995", "url": "https://gl.wikipedia.org/wiki?curid=442309", "title": "Fabiola Garc\u00eda", "text": "Fabiola Garc\u00eda Mart\u00ednez, nada en Ribeira en 1985, \u00e9 unha e pol\u00edtica galega, conselleira de Pol\u00edtica Social da Xunta de Galicia.\nTraxectoria.\n\u00c9 licenciada en Dereito pola Universidade de Santiago de Compostela. Foi concelleira e primeira tenente de alcalde de Ribeira co Partido Popular, e directora xeral de Maiores e Persoas con Discapacidade na Conseller\u00eda de Pol\u00edtica Social.\nFoi asesora nas conseller\u00edas de Facenda, Econom\u00eda e Industria e Presidencia, Administraci\u00f3ns P\u00fablicas e Xustiza. En 2018 foi nomeada conselleira de Pol\u00edtica social. \nFoi elixida deputada no Parlamento de Galicia, e en setembro de 2021 deixou o escano como deputada a canda moitos dos outros deputados que tam\u00e9n eran conselleiros.\nVida persoal.\nCasou co ourens\u00e1n Lucas Martin\u00f3n Torres (1980), xornalista, que foi director de comunicaci\u00f3n da Xunta de Galicia, fillo do pediatra e bibli\u00f3filo Federico Martin\u00f3n S\u00e1nchez. Son pais dunha filla."}
{"id": "442311", "revid": "5863", "url": "https://gl.wikipedia.org/wiki?curid=442311", "title": "Fabiola Garc\u00eda Mart\u00ednez", "text": ""}
{"id": "442313", "revid": "85894", "url": "https://gl.wikipedia.org/wiki?curid=442313", "title": "O Oural, Chorente, Sarria", "text": "O Oural \u00e9 un lugar da parroquia de Chorente, no concello lugu\u00e9s de Sarria, na comarca de Sarria. At\u00f3pase a 600 metros de altitude.\nSegundo o IGE, en 2017 ti\u00f1a 323 habitantes (155 homes e 168 mulleres).\nEconom\u00eda.\nO n\u00facleo do Oural naceu a consecuencia da apertura da factor\u00eda de Cementos Cosmos, xa que antes non exist\u00edan casas na zona.\nComunicaci\u00f3ns.\nPolo Oural pasa a estrada LU-546 que une Lugo e Monforte de Lemos. Tam\u00e9n rodea a localidade polo oeste o corredor CG-2.2 que realiza o mesmo percorrido que a estrada anterior sen pasar polas localidades. A estrada secundaria LU-642 une O Oural co concello do Incio.\nTam\u00e9n pasa polo Oural a li\u00f1a ferroviaria Le\u00f3n-A Coru\u00f1a, que conta cunha estaci\u00f3n na localidade, a\u00ednda que actualmente non ten servizo de pasaxeiros."}
{"id": "442314", "revid": "10599", "url": "https://gl.wikipedia.org/wiki?curid=442314", "title": "Estaci\u00f3n de Oural", "text": ""}
{"id": "442316", "revid": "10599", "url": "https://gl.wikipedia.org/wiki?curid=442316", "title": "Oural, Chorente, Sarria", "text": ""}
{"id": "442317", "revid": "85894", "url": "https://gl.wikipedia.org/wiki?curid=442317", "title": "A Ferrer\u00eda, Trascastro, O Incio", "text": "A Ferrer\u00eda, tam\u00e9n co\u00f1ecido como A Ferrer\u00eda do Incio, \u00e9 un lugar da parroquia de Trascastro no concello do Incio, na comarca de Sarria.\nAt\u00f3pase a 653 metros de altitude nun val no que confl\u00faen o rego do Lameiro co r\u00edo Antiga. Segundo o IGE a s\u00faa poboaci\u00f3n no ano 2017 era de 32 persoas (19 mulleres e 13 homes).\nBalneario.\nA abundancia de ferro e a s\u00faa extracci\u00f3n na zona propiciou a apertura dunha gran ferrer\u00eda que deu nome \u00e1 localidade.\nEse mesmo ferro, xunto ao desnivel dos vales, propicia que as augas filtradas polas monta\u00f1as te\u00f1an un alto contido en ferro. Hai constancia deste manancial desde o s\u00e9culo XVI, cando pertenc\u00eda \u00e1 Orde de San Xo\u00e1n de Xerusal\u00e9n. Posteriormente pasou a mans do Conde de Campomanes.\nEn 1892, en pleno auxe do termalismo en Galicia, A Ferrer\u00eda foi elixida para a construci\u00f3n do Gran Balneario por iniciativa do Conde de Campomanes. El mesmo habilitou un pazo da s\u00faa propiedade, do que se ten constancia desde 1630, e que conta cunha capela barroca. Con todo, tras a guerra civil, como a maior\u00eda de balnearios galegos, pasou \u00e1 ru\u00edna e ao abandono.\nA finais do s\u00e9culo XX, empezou a reconstru\u00edrse o edificio. Con todo, unha mala xesti\u00f3n das obras propiciou a s\u00faa paralizaci\u00f3n en 2005."}
{"id": "442318", "revid": "98629", "url": "https://gl.wikipedia.org/wiki?curid=442318", "title": "Terele P\u00e1vez", "text": "Teresa Marta Ruiz Penella, co\u00f1ecida artisticamente como Terele P\u00e1vez, nada en Bilbao, o 29 de xullo de 1939 e finada en Madrid, o 11 de agosto de 2017, foi unha actriz espa\u00f1ola ga\u00f1adora do premio Goya \u00e1 mellor actriz secundaria polo filme \"Las brujas Zugarramurdi\".\nO seu apelido art\u00edstico, P\u00e1vez, provi\u00f1a do segundo apelido da s\u00faa avoa materna, Emma Silva \"P\u00e1vez\", de orixe chilena, e que empregaba para distinguirse artisticamente das s\u00faas irm\u00e1s.\nTraxectoria.\nNaceu en Bilbao, pero creceu e viviu en Madrid, de onde se consideraba. Era filla do pol\u00edtico Ram\u00f3n Ruiz Alonso (1903-1978) e de Magdalena Penella Silva (finada en 1974), irm\u00e1 da actriz de x\u00e9nero l\u00edrico Teresita Silva. Pertenc\u00eda a unha dinast\u00eda de artistas: era neta e bisneta respectivamente dos compositores Manuel Penella Moreno e Manuel Penella Raga e irm\u00e1 m\u00e1is nova das tam\u00e9n actrices Emma Penella e Elisa Mont\u00e9s. Tam\u00e9n tivo outra irm\u00e1 que non se dedicou \u00e1 interpretaci\u00f3n, Mar\u00eda Julia (1937-2017, falecida un mes antes que Terele).\nSeguiu o cami\u00f1o emprendido polas s\u00faas irm\u00e1s e axi\u00f1a decidiu dedicarse ao mundo da interpretaci\u00f3n. A s\u00faa voz desgarrada e certa fama de actriz tr\u00e1xica lev\u00e1rona a encarnar en m\u00faltiples ocasi\u00f3ns a muller que vive ao bordo da miseria, resentida pola rabia e a desesperaci\u00f3n.\nPrimeira etapa: de Berlanga a \"Los santos inocentes\".\nCon doce anos rodou o seu primeiro filme, \"Novio a la vista\" de Luis Garc\u00eda Berlanga, papel conseguido por Jes\u00fas Franco, amigo da familia, que a dirixiu en \"Tenemos 18 anos\" (1959). Sendo as s\u00faas irm\u00e1s m\u00e1is vellas Emma e Elisa xa reputadas int\u00e9rpretes, Terele foi a terceira da s\u00faa familia en facerse actriz. As tres irm\u00e1s s\u00f3 rodaron un filme xuntas, \"La cuarta ventana\" (Julio Coll, 1963).\nDestacou tam\u00e9n no teatro, \u00e1s ordes de Miguel Narros ou Adolfo Marsillach; en 1968 protagonizou con \u00e9xito \"La casa de las chivas\", que tam\u00e9n realizou para Televisi\u00f3n espa\u00f1ola, ademais de intervir nalg\u00fans espazos dram\u00e1ticos (\"Estudio 1\", \"Novela\"). En 1978 interpretou a personaxe de Elicia nunha montaxe da Celestina encabezado por Irene Guti\u00e9rrez Caba.\nA s\u00faa presenza no cinema foi intermitente durante as d\u00e9cadas de 1960 e 1970, reduc\u00edndose a papeis secundarios como o de Mauricia en \"Fortunata y Jacinta\", filme que produciu o seu cu\u00f1ado Emiliano Piedra e protagonizou a s\u00faa irm\u00e1 Emma Penella, e interveu nas series de televisi\u00f3n \"Juan y Manuela\", \"Ca\u00f1as y barro\" e \"La barraca\". Traballou tam\u00e9n en filmes da Transici\u00f3n como \"Tatuaje\" (1976) de Bigas Luna e \"Carne apaleada\" (1978) de Javier Aguirre xunto a Esperanza Roy.\nNesa \u00e9poca naceu o seu \u00fanico fillo, Carolo Ruiz, froito da relaci\u00f3n co editor Jos\u00e9 Benito Alique (falecido en 2008). P\u00e1vez non quixo que Jos\u00e9 Benito reco\u00f1ecese a paternidade do neno. Previamente, a mediados da d\u00e9cada dos 60, a actriz mantivera unha relaci\u00f3n co pintor guipuscoano Rafael Ruiz Balerdi, quen a retratou en varias ocasi\u00f3ns.\nTras un tempo de menor actividade, en 1983 Mario Camus ofreceulle a personaxe de R\u00e9gula no filme baseado na novela de Miguel Delibes \"Los santos inocentes\", traballo cume na s\u00faa carreira que lle achegou un reco\u00f1ecemento un\u00e1nime. Pouco despois encarnou a \u00faltima muller axustizada por garrote vil no caso das envelenadas de Valencia, cap\u00edtulo da teleserie \"La huella del crimen\" que dirixiu Pedro Olea.\nAt\u00e9 1989 interveu en varios filmes, entre eles \"R\u00e9quiem por un campesino espa\u00f1ol\", o \u00e9xito \"\", de Vicente Aranda e especialmente en \"Laura, del cielo llega la noche\", de Gonzalo Herralde e \"Diario de invierno\", de Francisco Regueiro, que lle valeron senllas candidaturas como mellor actriz secundaria aos Premios Goya de 1987 e 1988. Con todo, viviu uns anos de certo ostracismo a comezos da d\u00e9cada de 1990.\nSegunda etapa: de \"El d\u00eda de la bestia\" a \"Cu\u00e9ntame c\u00f3mo pas\u00f3\".\nEn 1995 \u00c1lex de la Iglesia recuperou a P\u00e1vez para o gran p\u00fablico en \"El d\u00eda de la bestia\", desatendendo os produtores que a consideraban \"unha muller dif\u00edcil\". Interpretou unha vi\u00fava t\u00edpica da Espa\u00f1a m\u00e1is retr\u00f3grada, que con orgullo conserva a memoria doutros tempos nunha fotograf\u00eda de Tejero. En varios dos seus filmes, de la Iglesia logrou extraer da actriz unha \"vis c\u00f3mica\" desco\u00f1ecida.\nGerardo Vera chamouna ao ano seguinte para encabezar o elenco dunha versi\u00f3n en cinema de \"La Celestina\", onde daba vida \u00e1 alcaiota cuxas malas artes desencadean a traxedia. Regresou ao teatro en 1998 con \"Madre Caballo\", obra de Antonio Onetti con m\u00fasica de Tomatito.\nEn 2000 consolidou a s\u00faa crecente aceptaci\u00f3n na industria coa s\u00faa interpretaci\u00f3n en \"La comunidad\" (\u00c1lex de la Iglesia), na que se dedica a perseguir polos tellados de Madrid a unha Carmen Maura que se apodera de todo o di\u00f1eiro dun veci\u00f1o falecido e que lle valeu unha nova candidatura aos premios Goya.\nDous anos despois, incorporouse ao elenco da serie \"Cu\u00e9ntame c\u00f3mo pas\u00f3\", onde encarnou unha muller de aldea, Purificaci\u00f3n Barbadillo, nai de catro fillos e unha filla morta e vi\u00fava dun home fusilado polo bando sublevado, resentida polo abandono do seu fillo m\u00e1is novo, Antonio Alc\u00e1ntara. P\u00e1vez foi recompensada co seu terceiro premio da Uni\u00f3n de Actores, as\u00ed como unha sexta candidatura aos Fotogramas de Prata.\nPosteriormente, interpretou personaxes m\u00e1is pr\u00f3ximos \u00e1 comedia tanto no cinema (\"800 balas\") como na televisi\u00f3n e tam\u00e9n foi homenaxeada pola s\u00faa traxectoria nos festivais cinematogr\u00e1ficos de Fontes de Ebro (2005), Alacante (2006) e Valencia (2008). Ademais, pola s\u00faa vinculaci\u00f3n coa obra de Fernando de Rojas, o concello toledano de La Puebla de Montalb\u00e1n concedeulle en 2008 o primeiro Premio Celestina.\n\u00daltimos traballos e premio Goya.\nEn 2009 volveu ao teatro encabezando a comedia \"La duquesa al hoyo... y la viuda al bollo\", inspirada nos \u00faltimos d\u00edas da co\u00f1ecida como Duquesa Vermella. Ao ano seguinte protagonizou a comedia \"Mam\u00e1\u00e1\u00e1\u00e1\u00e1\"!!!, xunto a Carles Castillo e dirixida polo grupo teatral La Recua Teatro. Por esta interpretaci\u00f3n foi galardoada polos Amigos do Teatro de Valladolid co premio Meli\u00e1 Recoletos.\nCompaxinou a xira cun pequeno papel no filme \"Balada triste de trompeta\", sendo a s\u00faa cuarta colaboraci\u00f3n con \u00c1lex de la Iglesia. A pesar do seu breve labor, a Academia de Cine t\u00edvoa en conta nome\u00e1ndoa por cuarta vez ao Goya.\nEn 2013 estreou outro proxecto con \u00c1lex de la Iglesia, \"Las brujas de Zugarramurdi\", onde ti\u00f1a un lucido papel de bruxa polo que ga\u00f1ou o Goya.\nFalecemento.\nFaleceu o 11 de agosto de 2017 aos 78 anos de idade por mor dun derramo cerebral no Hospital La Paz de Madrid. Foi incinerada o domingo 13 de agosto de 2017 no Tanatorio-Crematorio del Escorial (Madrid).\nPremios P\u00e1vez.\nEn 2014 cre\u00e1ronse en Talavera de la Reina uns premios dedicados a premiar o traballo dos realizadores de curtametraxes en cada un dos departamentos dunha produci\u00f3n. Os seus creadores optaron por chamalos \"Premios P\u00e1vez\" como homenaxe \u00e1 actriz, que estivo presente na primeira cerimonia de entrega."}
{"id": "442326", "revid": "23204", "url": "https://gl.wikipedia.org/wiki?curid=442326", "title": "Vaca e polo", "text": "Vaca e polo\u00a0(en ) \u00e9 unha serie de animaci\u00f3n estadounidense de comedia\u00a0creada por David Feiss para Cartoon Network, sendo a terceira das produci\u00f3ns de Cartoon Cartoons. Conta as aventuras surrealistas de dous animais irm\u00e1ns, unha vaca e un polo. A mi\u00fado lidian co seu antagonista, Red Guy, unha caricatura do Demo que trata de enganar \u00e1s d\u00faas personaxes.\nO piloto orixinal da serie estreouse como parte de \"What a Cartoon!\". A popularidade da curta permitiu a Hanna-Barbera dar luz verde para a creaci\u00f3n dunha serie completa, que se estreou o 15 de xullo de 1997. Orixinalmente, \"Vaca e polo\" estaba unido a outro segmento chamado \"Mandril e donicela\", que m\u00e1is tarde se converter\u00eda na s\u00faa propia serie, o 10 de xu\u00f1o de 1999. A serie foi producida por Hanna-Barbera Cartoons. Foi nomeada a dous Premios Emmy.\nEstreouse en galego a trav\u00e9s da TVG no espazo infantil e xuvenil \"Xabar\u00edn Club\"."}
{"id": "442327", "revid": "23204", "url": "https://gl.wikipedia.org/wiki?curid=442327", "title": "Cow and Chicken", "text": ""}
{"id": "442329", "revid": "23204", "url": "https://gl.wikipedia.org/wiki?curid=442329", "title": "Dungeons &amp; Dragons (serie de televisi\u00f3n)", "text": ""}
{"id": "442330", "revid": "23204", "url": "https://gl.wikipedia.org/wiki?curid=442330", "title": "Mandril e donicela", "text": "Mandril e donicela\u00a0(en ) \u00e9 unha serie de televisi\u00f3n estadounidense creada por David Feiss para Cartoon Network, no estudio de Hanna-Barbera, sendo o cuarto dos Cartoon Cartoons. A serie c\u00e9ntrase na personaxe de I. M. Weasel, un intelixente, adorada e exitosa donicela, e I. R. Baboon, un parvo e perdedor mandril que sente envexa do \u00e9xito de donicela e constantemente tenta amolalo, mais sen conseguilo.\nOrixinalmente formou parte da serie \"Vaca e polo\" entre 1997 e 1999, sendo estreado normalmnete como o terceiro segmento dun episodio (ag\u00e1s nunha ocasi\u00f3n na que foi emitido entre os dous segmentos de \"Vaca e polo\"). Eventualmente, \"Mandril e donicela\" converteuse nunha serie de seu, que se emitiu entre o 10 de xu\u00f1o de 1999 e comezos de 2000. Conta cun total de 79 episodios producidos, inclu\u00edndo aqueles creados como parte de \"Vaca e polo\".\nEstreouse en galego a trav\u00e9s da TVG no espazo infantil e xuvenil \"Xabar\u00edn Club\"."}
{"id": "442331", "revid": "23204", "url": "https://gl.wikipedia.org/wiki?curid=442331", "title": "I Am Weasel", "text": ""}
{"id": "442332", "revid": "839", "url": "https://gl.wikipedia.org/wiki?curid=442332", "title": "Universidade de Monash", "text": ""}
{"id": "442333", "revid": "23204", "url": "https://gl.wikipedia.org/wiki?curid=442333", "title": "Xard\u00edn Yuyuan", "text": "O Xard\u00edn Yuyuan (\"\u8c6b\u5712\" en caracteres tradicionais chineses) \u00e9 un modelo da arquitectura cl\u00e1sica da Rep\u00fablica Popular da China en cidades xard\u00edn en excelente estado de preservaci\u00f3n. At\u00f3pase en condici\u00f3ns de apertura a visitas no centro da cidade de Shanghai, no barrio de Anren Jie.\nHistoria.\nContru\u00eduse durante o reinado do Emperador da dinast\u00eda Ming Jiajing no ano 1559, como xard\u00edn privado dun funcionario p\u00fablico, Pan Yunduan, comisionado no traballo da administraci\u00f3n da provincia de Sichuan. Documentouse que a s\u00faa construci\u00f3n buscaba o conforto de seu pai, en idade avanzada.\nEstrutura do parque.\nCunha superficie de aproximadamente d\u00faas hect\u00e1reas o xard\u00edn \u00e9 internacionalmente co\u00f1ecido polos seus grandes enfeites de pedra, que poden acadar os tres metros de altura. T\u00faneis escarvados en xade chin\u00e9s, o sal\u00f3n da primavera, a antiga sala da \u00f3pera e ducias de despachos, estudos e oficinas que conservan reliquias da arte da dinast\u00eda Ming. O xard\u00edn est\u00e1 poboado por diversas \u00e1rbores senlleiras que acadan os 400 anos de idade. Hai diversos lagos espallados por toda a \u00e1rea do xard\u00edn. A madeira est\u00e1 presente nas construci\u00f3ns, al\u00e9n dos constantes enfeites de plantas. O lume aparece no seu abundante uso da cor vermella como pintura para as columnas, portas, xanelas e detalles entallados nesas construci\u00f3ns t\u00edpicas da dinast\u00eda Ming e Qin. As\u00ed mesmo no tipo de peixe que foi escollido para poboar os lagos, a especie Koi."}
{"id": "442336", "revid": "89787", "url": "https://gl.wikipedia.org/wiki?curid=442336", "title": "Mar de Irminger", "text": "O Mar de Irminger \u00e9 un mar mar marxinal do Oc\u00e9ano Atl\u00e1ntico Norte.\nFoi nomeado polo vicealmirante dan\u00e9s Carl Ludvig Christian Irminger (1802-1888), tras o cal tam\u00e9n se nomeou a Corrente Irminger.\nXeograf\u00eda.\nO l\u00edmite norte \u00e9 a rampla Groenlandia-Islandia no final do Estreito de Dinamarca entre Islandia e Groenlandia Oriental, que se conecta co Mar de Groenlandia. Ao suroeste, chega ao Cabo Farvel, o extremo sur de Groenlandia e at\u00f3pase neste momento co Mar do Labrador. No sur deste punto at\u00f3pase o Oc\u00e9ano Atl\u00e1ntico aberto. O leito submarino do Mar de Irminger \u00e9 parte ampla da Bacia Irminger, unha continuaci\u00f3n nordeste da m\u00e1xima profundiadade (4.600 m.) da Bacia do Labrador, que est\u00e1 bordeada no leste pola Crista de Reykjanes. Esta delimitaci\u00f3n \u00e9 s\u00f3 oceanogr\u00e1fica e non representa ningunha fronteira oficial. O mar de Irminger \u00e9 unha das principais \u00e1reas de pesca do Sebastes norvegicus.\nO Mar de Irminger ten de lonxitude e de ancho no seu punto m\u00e1is estreito."}
{"id": "442339", "revid": "15490", "url": "https://gl.wikipedia.org/wiki?curid=442339", "title": "O tributo", "text": ""}
{"id": "442343", "revid": "65337", "url": "https://gl.wikipedia.org/wiki?curid=442343", "title": "Chandragupta Maurya", "text": "Chandragupta Maurya (en s\u00e1nscrito devan\u00e1gari: \u091a\u0928\u094d\u0926\u094d\u0930\u0917\u0941\u092a\u094d\u0924 \u092e\u094c\u0930\u094d\u092f Candragupta Maurya), \u00e1s veces citado simplemente como Chandragupta, nado arredor de 340\u00a0a.C. e finado arredor de 298 a.C., foi un rei da India entre o 320\u00a0e o 298\u00a0a.C., aproximadamente, fundador do Imperio Maurya. Chandragupta logrou unificar a maior parte do territorio do subcontinente indio, polo que \u00e9 considerado o primeiro emperador aut\u00e9ntico da India.\nNos textos estranxeiros en grego e lat\u00edn, \u00e9 co\u00f1ecido como Sandrokyptos (\u03a3\u03b1\u03bd\u03b4\u03c1\u03cc\u03ba\u03c5\u03c0\u03c4\u03bf\u03c2), Sandr\u00e1coto, Sandrokottos (\u03a3\u03b1\u03bd\u03b4\u03c1\u03cc\u03ba\u03bf\u03c4\u03c4\u03bf\u03c2) ou Androcottus.\nDespois de depor o rei Mahapadma Nanda de Magadha, dominou gran parte do norte da India, creando o primeiro grande imperio indio, que logo foi estendido polo seu fillo Bindusara e o seu neto A\u015boka. Crese que combateu a Alexandre o Grande cando este invadiu o norte da India. Tam\u00e9n loitou contra Seleuco I (c. 304\u00a0a.C.), logrando o control total de Beluchist\u00e1n e Afganist\u00e1n.\nTraxectoria.\nAscendencia.\nA pesar de ser un dos principais monarcas da historia india, as orixes familiares de Chandragupta contin\u00faan a ser un misterio para os historiadores. Existen varias teor\u00edas sostidas por diversos investigadores.\nA primeira afirma que Chandragupta Maurya era un descendente ilex\u00edtimo de reis da dinast\u00eda Nanda de Magadha. No drama s\u00e1nscrito Mudrarakshasa ch\u00e1mase a Chandragupta Nandanvaia, e un comentador desta obra no s\u00e9culo\u00a0XVIII explica que o seu pai (chamado Maurya) era o fillo ilex\u00edtimo do rei Nanda Sarvarthasiddhi cunha muller de caste \"shudr\u00e1\" (escrava) chamada Mura. Doutra banda un comentarista do \"Visn\u00fa-purana\" di que Chandragupta era fillo dun pr\u00edncipe Nanda cunha muller \"dasi\" (unha serva) chamada Mura. Estas teor\u00edas sobre as s\u00faas orixes parecen concordar coas pasaxes do historiador romano Xuniano Xustino (s\u00e9culo\u00a0III\u00a0d.\u00a0C.) quen relata que o rei indio Sandracottos (que os historiadores actuais identifican con Chandragupta) era de orixes humildes.\nDoutra banda as fontes budistas e xainistas afirman que Chandragupta era fillo dunha familia de coidadores de pav\u00f3ns (\"maiura-poshaka\", en s\u00e1nscrito). As fontes budistas contan que Chandragupta era o fillo dun xefe dun clan de coidadores de pav\u00f3ns, mentres que as xainistas din que era o neto por v\u00eda materna dun xefe dunha aldea de coidadores de pav\u00f3ns. Isto parece relacionarse cos comentarios do historiador romano Claudio Eliano (175-235\u00a0d.\u00a0C.) quen escribe que no palacio de Chandragupta en Pataliputra se manti\u00f1an pav\u00f3ns.\nDoutra banda est\u00e1 a teor\u00eda de que Chandragupta era un membro dun clan de Kshatriya denominado Moriya, dunha pequena rep\u00fablica entre o que actualmente son Nepal e o estado de Uttar Pradesh. Esta hip\u00f3tese sop\u00f3rtase sobre o texto do \"Mahavamsa\" (unha antiga cr\u00f3nica budista sobre a historia de Sri Lanka).\nC\u00f3mpre mencionar tam\u00e9n as teor\u00edas que afirman que\u00a0 Chandragupta puido ser orixinario de zonas da India noroccidental. Entre elas est\u00e1 unha que o fai un membro do clan ashvaka (que aparece mencionado nas fontes gregas como os \"assakenoi\") da rexi\u00f3n de Gandhara.\nReinado.\nAs fontes para co\u00f1ecer o reinado de Chandragupta son relativamente escasas e indirectas (do mesmo xeito que o son todas as fontes para o co\u00f1ecemento da historia india antes das invasi\u00f3ns isl\u00e1micas). Por unha banda est\u00e1n os autores cl\u00e1sicos grecorromanos, interesados sobre todo polas campa\u00f1as de Alexandre nos conf\u00edns orientais do Imperio aquem\u00e9nida e que falan tanxencialmente sobre a India. A principal fonte grecorromana sobre o reinado de Chandragupta Maurya \u00e9 o grego Meg\u00e1stenes, embaixador do rei macedonio Seleuco I ante a corte de Pataliputra. Desafortunadamente a obra de Meg\u00e1stenes (\"\u00cdndica\") perdeuse e s\u00f3 quedan referencias indirectas da s\u00faa descrici\u00f3n da India nas obras de autores posteriores como Estrab\u00f3n e Arriano. Doutra banda est\u00e1n as fontes nativas, cr\u00f3nicas budistas como o \"Mahavamsa\" e sobre todo a obra do conselleiro de Chandragupta, o brahm\u00e1n Kautilia (tam\u00e9n co\u00f1ecido como Chanakya ou Visn\u00fa Gupta). Este conselleiro escribiu un tratado sobre a arte de gobernar, o \"Arthashastra\", que os historiadores occidentais frecuentemente compararon coa obra de Maquiavelo. O \"Arthashastra\" non \u00e9 unha obra de historia, sen\u00f3n m\u00e1is ben unha obra do que hoxe en d\u00eda se chaman ciencias pol\u00edticas, pero inevitablemente cont\u00e9n moita informaci\u00f3n sobre a sociedade do seu tempo baixo o goberno maurya, polo que \u00e9 unha das mellores fontes sobre este per\u00edodo. Tam\u00e9n est\u00e1 \"Mudrarakshasa\" de Vishakha Datta,\u00a0 drama hist\u00f3rico do s\u00e9culo\u00a0IV que narra a ascensi\u00f3n de Chandragupta ao poder na India setentrional:\nChanakya, ministro do rei Nanda (Dhana Nanda), \u00e9 ofendido por este, polo que se aliou en vinganza a Chandragupta, quen ti\u00f1a intenci\u00f3ns usurpadoras. Un pacto co rei Parvata dunha rexi\u00f3n noroccidental asegura a vitoria sobre o rei Nanda. Parvata e Chandragupta rep\u00e1rtense as antigas posesi\u00f3ns dos nandas. Parvata, a continuaci\u00f3n, morre envelenado pola astucia dunha moza, tralo cal \u00e9 sucedido polo seu fillo Malaya Ketu. Este, unido ao \u00faltimo ministro dos nandas, reclama a herdanza de todos os antigos territorios dos nandas. O drama comeza cando Malaia Ketu e os seus aliados (os reis de Persia, Sind e Caxemira) se dispo\u00f1en a atacar a Pataliputra (a actual Patna, no estado de Bihar), a capital de Chanragupta. O desenlace chega cando Chanakya logra mediante astucias atraer o \u00faltimo ministro dos Nanda ao bando Maurya, e desfacer a conflagraci\u00f3n de Malaia Ketu.\nO autenticamente hist\u00f3rico neste drama red\u00facese aos feitos que tam\u00e9n son narrados polas fontes gregas: a fin violenta dos nandas, a usurpaci\u00f3n de Chandragupta, a formaci\u00f3n do Imperio maurya e a loita contra os reinos b\u00e1rbaros do Noroeste creados por mor da conquista de Alexandre.\nO que se sabe con seguridade \u00e9 que Chandragupta, axudado por Chanakya creou un imperio que abrangu\u00eda dende o r\u00edo Indo por occidente ata Bengala polo oriente. O primeiro grande enfrontamento de Chandragupta cun monarca estranxeiro ocorreu cando Seleuco I, un dos xenerais de Alexandre, que herdara as rexi\u00f3ns orientais do seu imperio, tratou de conquistar a India no ano 305\u00a0a.\u00a0C. Chandragupta logrou derrotar a Seleuco, quen curiosamente era alcumado Nikator (\"vencedor\"), tralo cal todas as terras ao oeste do Indo ata a actual Cabul pasaron \u00e1 soberan\u00eda mauria. Para selar a paz, Seleuco entregoulle a Chandragupta unha das s\u00faas fillas como esposa, e Chandragupta \u00e1 s\u00faa vez deulle a Seleuco uns elefantes que o axudaron a ga\u00f1ar a batalla de Ipsos sobre Ant\u00edgono Monoftalmos.\nCara ao 298\u00a0a.C., Chandragupta renunciou ao trono en favor do seu fillo Bindusara. Tras converterse ao xainismo, terminou os seus d\u00edas deix\u00e1ndose morrer de fame."}
{"id": "442345", "revid": "47401", "url": "https://gl.wikipedia.org/wiki?curid=442345", "title": "Chandragupta", "text": ""}
{"id": "442354", "revid": "89787", "url": "https://gl.wikipedia.org/wiki?curid=442354", "title": "Eos reticulata", "text": "Eos reticulata\u00a0\u00e9 unha especie de\u00a0papagaio\u00a0de tama\u00f1o medio (31\u00a0cm), orixinario das\u00a0Illas Tanimbar e Babar no do sur das Molucas."}
{"id": "442358", "revid": "40827", "url": "https://gl.wikipedia.org/wiki?curid=442358", "title": "Mareca sibilatrix", "text": "Mareca sibilatrix\u00a0\u00e9 unhas das tres especies\u00a0existentes\u00a0de parrulo\u00a0do x\u00e9nero\u00a0\"Mareca\", da subfamilia dos\u00a0anatinos. Este paxaro \u00e9 orixinario da\u00a0parte do sur de Am\u00e9rica do Sur, inclu\u00edndo o arquip\u00e9lago de Chilo\u00e9. O seu ep\u00edteto\u00a0espec\u00edfico, \"sibilatrix\", quere dicir 'chiador', referido \u00e1 chamada do paxaro."}
{"id": "442359", "revid": "23204", "url": "https://gl.wikipedia.org/wiki?curid=442359", "title": "Anas sibilatrix", "text": ""}
{"id": "442361", "revid": "15490", "url": "https://gl.wikipedia.org/wiki?curid=442361", "title": "Netta peposaca", "text": "Netta peposaca \u00e9 unha especie de\u00a0parrulo\u00a0cun distintivo peteiro vermello nos machos e\u00a0de cor parda nas femias. A\u00ednda que est\u00e1 clasificado como parrulo mergullador, os seus h\u00e1bitos de alimentaci\u00f3n asem\u00e9llanse m\u00e1is \u00f3s\u00a0anatinos.\nO nome de especie \"peposaca\"\u00a0deriva dun termo\u00a0guaran\u00ed que quere dicir \"\u00e1s vistosas\", refer\u00edndose \u00e1 raia branca ancha que \u00e9 s\u00f3 vis\u00edbel coas \u00e1s estendidas."}
{"id": "442362", "revid": "785", "url": "https://gl.wikipedia.org/wiki?curid=442362", "title": "Afonso VIII de Galicia e Le\u00f3n", "text": ""}
{"id": "442363", "revid": "785", "url": "https://gl.wikipedia.org/wiki?curid=442363", "title": "Afonso VIII de Galiza e Le\u00f3n", "text": ""}
{"id": "442364", "revid": "785", "url": "https://gl.wikipedia.org/wiki?curid=442364", "title": "Afonso VIII de Le\u00f3n e Galiza", "text": ""}
{"id": "442366", "revid": "23204", "url": "https://gl.wikipedia.org/wiki?curid=442366", "title": "Cacatua galerita", "text": "Cacatua galerita\u00a0\u00e9 unha especie relativamente grande de\u00a0cacat\u00faa\u00a0branca que \u00e9 orixinaria dos h\u00e1bitats boscosos de\u00a0Australia\u00a0e Nova Guinea\u00a0e algunhas das illas de Indonesia. Poden ser localmente moi numerosas, polo que \u00e1s veces poden chegar a considerarse\u00a0pragas. Un paxaro altamente intelixente, son ben co\u00f1ecidos en avicultura, malia que poden ser mascotas exixentes."}
{"id": "442367", "revid": "785", "url": "https://gl.wikipedia.org/wiki?curid=442367", "title": "Afonso IX de Le\u00f3n e Galicia", "text": ""}
{"id": "442368", "revid": "785", "url": "https://gl.wikipedia.org/wiki?curid=442368", "title": "Afonso IX de Le\u00f3n e Galiza", "text": ""}
{"id": "442369", "revid": "785", "url": "https://gl.wikipedia.org/wiki?curid=442369", "title": "Afonso IX de Galiza e Le\u00f3n", "text": ""}
{"id": "442370", "revid": "785", "url": "https://gl.wikipedia.org/wiki?curid=442370", "title": "Afonso IX de Galicia e Le\u00f3n", "text": ""}
{"id": "442376", "revid": "785", "url": "https://gl.wikipedia.org/wiki?curid=442376", "title": "Sancha de Galiza e Le\u00f3n", "text": ""}
{"id": "442377", "revid": "785", "url": "https://gl.wikipedia.org/wiki?curid=442377", "title": "Aldonza de Galiza e Le\u00f3n", "text": ""}
{"id": "442378", "revid": "785", "url": "https://gl.wikipedia.org/wiki?curid=442378", "title": "Dulce de Galiza e Le\u00f3n", "text": ""}
{"id": "442379", "revid": "785", "url": "https://gl.wikipedia.org/wiki?curid=442379", "title": "Dulce de Galicia e Le\u00f3n", "text": ""}
{"id": "442380", "revid": "785", "url": "https://gl.wikipedia.org/wiki?curid=442380", "title": "Fernando II de Le\u00f3n e Galiza", "text": ""}
{"id": "442381", "revid": "5863", "url": "https://gl.wikipedia.org/wiki?curid=442381", "title": "Emma Pedreira Lombard\u00eda", "text": ""}
{"id": "442382", "revid": "785", "url": "https://gl.wikipedia.org/wiki?curid=442382", "title": "Fernando II de Galiza e Le\u00f3n", "text": ""}
{"id": "442383", "revid": "785", "url": "https://gl.wikipedia.org/wiki?curid=442383", "title": "Fernando II de Galicia e Le\u00f3n", "text": ""}
{"id": "442384", "revid": "5863", "url": "https://gl.wikipedia.org/wiki?curid=442384", "title": "Cuch\u00fas Pimentel", "text": ""}
{"id": "442385", "revid": "5863", "url": "https://gl.wikipedia.org/wiki?curid=442385", "title": "Rodilla", "text": "Rodilla pode referirse a:"}
{"id": "442387", "revid": "5863", "url": "https://gl.wikipedia.org/wiki?curid=442387", "title": "Mar\u00eda del Pilar de Torres Luna", "text": ""}
{"id": "442388", "revid": "5863", "url": "https://gl.wikipedia.org/wiki?curid=442388", "title": "Ufarte", "text": ""}
{"id": "442389", "revid": "98629", "url": "https://gl.wikipedia.org/wiki?curid=442389", "title": "Leica", "text": "Leica \u00e9 unha empresa alem\u00e1 adicada \u00e1 fabricaci\u00f3n de instrumentos \u00f3pticos de precisi\u00f3n. Foi fundada no ano 1914 por Ernst Leitz e o seu nome prov\u00e9n das tres primeiras letras do apelido do fundador e as primeiras d\u00faas da palabra \u00abcamera\u00bb.\nEst\u00e1 dividida en tres compa\u00f1\u00edas claramente diferenciadas: Leica Camera AG, Leica Geosystems AG e Leica Microsystems AG que se dedican respectivamente a poducir c\u00e1maras fotogr\u00e1ficas, equipamento topogr\u00e1fico e equipamento m\u00e9dico.\nSeries de Leica.\nAs c\u00e1maras fotogr\u00e1ficas de Leica div\u00eddense en catro series:\nEn maio de 2012 a Galer\u00eda de Poxas Westlicht, en Viena, poxou unha c\u00e1mara Leica da serie-0, a cal foi vendida por 2,16 mill\u00f3ns de euros. Estas c\u00e1maras son extremadamente valiosas porque s\u00f3 de ten co\u00f1ecemento de que existen 12 exemplares, e polo seu valor na historia da fotograf\u00eda."}
{"id": "442390", "revid": "5863", "url": "https://gl.wikipedia.org/wiki?curid=442390", "title": "L\u00f3pez Ufarte", "text": ""}
{"id": "442392", "revid": "1131", "url": "https://gl.wikipedia.org/wiki?curid=442392", "title": "Erimsa", "text": "Erimsa (acr\u00f3nimo de Explotaciones de Rocas Industriales y Minerales SA) \u00e9 unha empresa mineira de orixe galega propiedade da empresa norueguesa Elkem AS e integrada na multinacional chinesa Blue Star. Erimsa ad\u00edcase a extracci\u00f3n de seixo para procesos metal\u00farxicos.\nErimsa extrae de 130.000 a 150.000 toneladas de cuarzo ao ano."}
{"id": "442399", "revid": "5863", "url": "https://gl.wikipedia.org/wiki?curid=442399", "title": "Lu\u00edsa Cuesta Guti\u00e9rrez", "text": ""}
{"id": "442400", "revid": "89787", "url": "https://gl.wikipedia.org/wiki?curid=442400", "title": "Gran Premio do Xap\u00f3n de 2018", "text": "O Gran Premio do Xap\u00f3n de 2018 (oficialmente co\u00f1ecido como o 2018 Formula 1 Japanese Grand Prix), foi a d\u00e9cimo s\u00e9tima carreira da tempada de F\u00f3rmula Un de . Celebrouse o 7 de outubro de 2018 no circu\u00edto de Suzuka, en Suzuka, Xap\u00f3n, foi a 17\u00aa rolda da tempada e o 45\u00ba Gran Premio do Xap\u00f3n. O evento de \u00e9 a trix\u00e9sima cuarta vez que a carreira correuse como un evento do Campionato do Mundo desde a tempada inaugural en , e a trix\u00e9sima vez que se celebrou en Suzuka."}
{"id": "442409", "revid": "25871", "url": "https://gl.wikipedia.org/wiki?curid=442409", "title": "Ready to Die", "text": "Ready to Die \u00e9 o quinto e derradeiro \u00e1lbum de estudio da banda estadounidense de proto-punk Iggy and the Stooges, publicado o 30 de abril de 2013 a trav\u00e9s do selo Fat Possum Records. O disco estreouse no n\u00famero 96 da lista \"Billboard 200\"."}
{"id": "442412", "revid": "51526", "url": "https://gl.wikipedia.org/wiki?curid=442412", "title": "Pin Ups", "text": "Pin Ups \u00e9 o s\u00e9timo \u00e1lbum de estudio do m\u00fasico ingl\u00e9s David Bowie, publicado o 19 de outubro de 1973 a trav\u00e9s do selo RCA Records. O disco est\u00e1 formado por versi\u00f3ns de canci\u00f3ns.\n\"Pin Ups\" entrou na lista brit\u00e1nica o 3 de novembro de 1973 (casualmente o mesmo d\u00eda que o disco de versi\u00f3n de Bryan Ferry \"These Foolish Things\") e estivo nela durante 21 semanas, chegando ao n\u00famero 1. Volveu a entrar na lista o 30 de abril de 1983, desta vez durante 14 semanas e chegando ao n\u00famero 57. En xullo de 1990 entrou novamente durante unha semana no n\u00famero 52.\nUnha versi\u00f3n do tema de The Velvet Underground \"White Light/White Heat\" gravouse durante as sesi\u00f3ns pero nunca foi publicada. Bowie doou a canci\u00f3n a Mick Ronson para o seu \u00e1lbum de 1975 \"Play Don't Worry\"."}
{"id": "442413", "revid": "865", "url": "https://gl.wikipedia.org/wiki?curid=442413", "title": "Hard (\u00e1lbum)", "text": "Hard \u00e9 o cuarto \u00e1lbum de estudio da banda inglesa de post-punk Gang of Four, publicado en setembro de 1983 a trav\u00e9s do selo Warner Bros. Records. Foi o seu primeiro disco que non contou co membro orixinal Hugo Burnham, mentres que Dave Allen xa deixara o grupo antes do anterior traballo, \"Songs of the Free\".\nO \u00e1lbum foi posteriormente reeditado nun dobre CD xunto co \u00e1lbum de 1981 \"Solid Gold\".\nListaxe de canci\u00f3ns.\nTodos os temas compostos por Andy Gill e Jon King ag\u00e1s onde se indique."}
{"id": "442414", "revid": "865", "url": "https://gl.wikipedia.org/wiki?curid=442414", "title": "Taking Tiger Mountain (By Strategy)", "text": "Taking Tiger Mountain (By Strategy) \u00e9 o segundo \u00e1lbum en solitario do m\u00fasico ingl\u00e9s Brian Eno, publicado en novembro de 1974 a trav\u00e9s do selo Island Records. A diferenza do seu anterior traballo \"Here Come the Warm Jets\", Eno usou unha banda nuclear de cinco instrumentistas (teclados, guitarras, baixo, bater\u00eda epercusi\u00f3n) e menos m\u00fasicos convidados. Tam\u00e9n participou o guitarrista Phil Manzanera, que tocara con Eno en Roxy Music. Para axudar a guiar a produci\u00f3n do \u00e1lbum, Eno e Peter Schmidt desenvolveron tarxetas de instruci\u00f3ns chamadas Oblique Strategies para usar a trav\u00e9s do proceso creativo.\n\"Taking Tiger Mountain (By Strategy)\" \u00e9 unha especie de \u00e1lbum conceptual con temas que van dende a espionaxe ata a Revoluci\u00f3n Comunista Chinesa. A m\u00fasica do traballo ten un son alegre e animado pero con letras escuras. O \u00e1lbum non entrou nas listas estadounidenses e brit\u00e1nicas, pero tivo unha gran cobertura da prensa musical. Foi reeditado nunha versi\u00f3n remasterizada no ano 2004 por Virgin Records."}
{"id": "442419", "revid": "98629", "url": "https://gl.wikipedia.org/wiki?curid=442419", "title": "Metal Box", "text": "Metal Box \u00e9 o segundo \u00e1lbum da banda inglesa de post-punk Public Image Ltd, publicado o 23 de novembro de 1979 a trav\u00e9s do selo Virgin Records. Foi reeditado enfebreiro de 1980 por Virgin no Reino Unido e por Warner Bros. Records e Island Records nos Estados Unidos.\nO \u00e1lbum afastouse do son do primeiro disco da banda, \"\", coa banda mov\u00e9ndose cara a unha sonoridade m\u00e1is vangardista caracterizada polas voces cr\u00edpticas de John Lydon, ritmos propulsivos inspirados no dub e liderados polo baixista Jah Wobble, e un abrasivo son \"met\u00e1lico\" de guitarra desenvolvido polo guitarrista Keith Levene.\n\"Metal Box\" \u00e9 amplamente considerado un fito do post-punk. No ano 2003 o disco foi clasificado n\u00famero 469 da lista da revista \"Rolling Stone\" dos mellores 500 \u00e1lbums de todos os tempos, subindo na s\u00faa revisi\u00f3n de 2012 ao posto 461.\nListaxe de canci\u00f3ns.\nEdici\u00f3n orixinal.\nA edici\u00f3n orixinal de \"Metal Box\" estaba formada por seis caras en vinilos de 12\" reproducidos a 45rpm.\nSegunda edici\u00f3n.\nA segunda edici\u00f3n son catro discos a 33rpm e conta cunha orde de canci\u00f3ns lixeiramente distinta (\"Socialist/Chant/Radio 4\" est\u00e1 separada nos seus compo\u00f1entes, con \"Socialist\" e \"No Birds\" intercambiando os seus lugares)."}
{"id": "442429", "revid": "65337", "url": "https://gl.wikipedia.org/wiki?curid=442429", "title": "Henry Cohen", "text": "Henry Cohen p\u00f3dese referir a:"}
{"id": "442433", "revid": "89787", "url": "https://gl.wikipedia.org/wiki?curid=442433", "title": "Deserto da Tatacoa", "text": "O Deserto da Tatacoa \u00e9 a segunda zona \u00e1rida m\u00e1is extensa de Colombia despois da pen\u00ednsula de La Guajira, \u00e9 un dos escenarios naturais m\u00e1is atractivos de Colombia, de terra de cor ocre e gris con trazos do verde dos cactos. O Deserto da Tatacoa ten d\u00faas cores caracter\u00edsticas: ocre no sector do Cuzco e agrisado na zona dos Hoyos.\nA Tatacoa ou o \"Val das Tristezas\", como a chamou en 1538 o conquistador Gonzalo Jim\u00e9nez de Quesada, polos rastros de deterioraci\u00f3n que notou no seu territorio, non \u00e9 xustamente un deserto, sen\u00f3n un bosque seco tropical. O seu nome \u201cTatacoa\u201d tam\u00e9n llo atribu\u00edron os espa\u00f1ois, refer\u00edndose \u00e1s serpes \"Crotalus\"\u00a0e non, como se poder\u00eda pensar, \u00e1s culebras inofensivas de cor negra. Como o revelan os cient\u00edficos, a Tatacoa durante o Per\u00edodo terciario foi un xard\u00edn con miles de flores e \u00e1rbores que \u00f3s poucos foi secando at\u00e9 converterse nun deserto.\nEsta rexi\u00f3n semi\u00e1rida que se atopa no norte do departamento do Huila, a 38 quil\u00f3metros da cidade de Neiva e a 10 quil\u00f3metros de Natagaima no Tolima. \u00c9 un rico xacemento de f\u00f3siles e gran destino tur\u00edstico."}
{"id": "442435", "revid": "89787", "url": "https://gl.wikipedia.org/wiki?curid=442435", "title": "Praza de Bol\u00edvar", "text": "A praza de Sim\u00f3n Bol\u00edvar \u00e9 a praza principal da cidade de Bogot\u00e1 e de Colombia. Est\u00e1 situada no centro da cidade, entre as carreiras S\u00e9tima e Oitava con r\u00faas D\u00e9cima e Once. \u00d3\u00a0seu arredor at\u00f3panse alg\u00fans dos principais edificios da cidade: polo norte o Palacio de Xustiza, polo sur o Capitolio Nacional, polo leste a Catedral primada de Colombia, a Casa do Cabido Eclesi\u00e1stico, a Capela do Sagrario e o Palacio Arcebispal e polo oeste o Palacio Li\u00e9vano, sede da Alcald\u00eda Maior de Bogot\u00e1, e polo suroeste o Colexio Maior de San Bartolom\u00e9 (Bogot\u00e1) dos xesu\u00edtas. Foi proposta como Monumento Nacional de Colombia pola resoluci\u00f3n 51 do 26 de outubro de 1994 e declarada como tal polo decreto 1802 do 19 de outubro de 1995.\nUn estudo da Universidade dos Andes sost\u00e9n que a praza de Bol\u00edvar ten 13.903 metros cadrados (inclu\u00eddas as r\u00faas do seu arredor) e unha capacidade m\u00e1xima de 98.458 persoas.\nHistoria.\nO car\u00e1cter da praza cambiou considerablemente dende os seus comezos, cando estaba rodeada de casas coloniais e era sede de mercado onde os campesi\u00f1os tra\u00edan a vender os seus produtos. Foi trazada polos primeiros colonizadores espa\u00f1ois e posu\u00eda no centro dende a s\u00faa fundaci\u00f3n unha columna en madeira que cumpr\u00eda a funci\u00f3n de rolo ou picota de castigos, a cal representaba o poder do rei de Espa\u00f1a. A picota presidiu a praza at\u00e9 1583, cando o oidor Alonso P\u00e9rez de Salazar solicitou a s\u00faa substituci\u00f3n por unha pequena fonte p\u00fablica para abastecer de auga \u00e1 cidade. En 1681, cambiouse por outra fonte de maior perfecci\u00f3n e ornato, a cal foi co\u00f1ecida entre os seus habitantes como o \"mono da pila\" e que actualmente se atopa no Museo de Arte Colonial. A \u00fanica construci\u00f3n arredor da praza que se conserva dende a \u00e9poca colonial \u00e9 a Capela do Sagrario.\nDespois da independencia, comezou a denominarse Praza da Constituci\u00f3n, nome oficial dende 1821, a\u00ednda que algunhas referencias hist\u00f3ricas indican que o nome de Praza Maior seguiu sendo de uso coti\u00e1n entre os seus habitantes.\nO 20 de xullo de 1846, o Congreso da Rep\u00fablica dispuxo a localizaci\u00f3n no centro da praza dunha estatua de bronce do xeneral Sim\u00f3n Bol\u00edvar doada por Jos\u00e9 Ignacio Par\u00eds, quen encargou o seu dese\u00f1o e fundici\u00f3n \u00f3 escultor xenov\u00e9s Pietro Tenerani. Por esta disposici\u00f3n, a praza foi bautizada co nome do Libertador, acto protocolizado co Acordo municipal asinado o 20 de xullo de 1847 e o Acordo 7\u00ba do 18 de xu\u00f1o de 1883 en conmemoraci\u00f3n do centenario do seu nacemento.\nEn 1861, suspendeuse o mercado e outras actividades na praza como as festas de touros. En 1880 instalouse un novo pedestal para a estatua de Sim\u00f3n Bol\u00edvar e virouse, cambiando a s\u00faa orientaci\u00f3n orixinal na cal miraba cara \u00f3 leste (Catedral) para quedar mirando cara \u00f3 custado norte da praza (Palacio de Xustiza).\u00a0O\u00a0ano seguinte, o ministro de instruci\u00f3n p\u00fablica Ricardo Becerra mandou instalar un xard\u00edn de corte ingl\u00e9s arredor da estatua de Bol\u00edvar rodeada cunha reixa de ferro, a cal foi retirada en 1919.\nEn 1927 instal\u00e1ronse catro pilas con fontes de auga e p\u00faxose un pedestal m\u00e1is alto para a estatua de Bol\u00edvar no centro da praza. As obras conclu\u00edron o 19 de xullo de 1929. As \u00faltimas reformas \u00e1 praza realiz\u00e1ronse por conta da firma Mart\u00ednez e Avenda\u00f1o, seleccionada por un concurso p\u00fablico en 1959 para festexar o sesquicentenario do berro de independencia. As obras, dese\u00f1o de Fernando Mart\u00ednez, deron inicio o 25 de xaneiro de 1960. Como consecuencia diso, retir\u00e1ronse os espazos para estacionamento de veh\u00edculos e as fontes, configurando o actual espazo da praza, principalmente dirixido a uso peonil. O dese\u00f1o actual solucionou adicionalmente o problema do declive xeogr\u00e1fico co uso de planos alabeados que se inclinan sobre unha \u00e1rea plana triangular coa s\u00faa base nas escaleiras do Capitolio, xerando unha fronte aparentemente horizontal. A inauguraci\u00f3n da nova Praza de Bol\u00edvar realizouse o 16 de xullo de 1961 polo presidente Alberto Lleras Camargo."}
{"id": "442436", "revid": "23204", "url": "https://gl.wikipedia.org/wiki?curid=442436", "title": "Catedral primada de Colombia", "text": "A Catedral Primada de Colombia, oficialmente Sacro Santa Igrexa Catedral Primada Bas\u00edlica Metropolitana da Inmaculada Concepci\u00f3n de Mar\u00eda en Bogot\u00e1, \u00e9 unha igrexa catedralicia de culto cat\u00f3lico consagrada \u00e1 Inmaculada Concepci\u00f3n; \u00e9 un edificio de estilo neocl\u00e1sico localizado na Praza de Bol\u00edvar de Bogot\u00e1, capital do pa\u00eds. A catedral \u00e9 sede do Arcebispo de Bogot\u00e1 e por conseguinte do Bispo primado de Colombia, reco\u00f1ecida co t\u00edtulo honor\u00edfico de \"Primada de\" \"Colombia\" polo papa Le\u00f3n XIII, a trav\u00e9s do Decreto da Congregaci\u00f3n Consistorial do 7 de novembro de 1902. O templo foi dese\u00f1ado por Domingo de Petr\u00e9s e constru\u00eduse entre 1807 e 1823 no mesmo lugar onde anteriormente se ergueron outros tres templos que sucesivamente serviron de catedrais para a cidade. Polo seu significado hist\u00f3rico, valor arquitect\u00f3nico e cultural foi declarada Monumento Nacional por medio do decreto 1.584 do 11 de agosto de 1975.\nHistoria.\nCando os conquistadores espa\u00f1ois chegaron \u00e1 Sabana de Bogot\u00e1, o misioneiro frei Domingo de las Casas celebrou a primeira santa misa o 6 de agosto de 1538, nunha modesta capela de bahareque e teitos de palla, e ante un estandarte que repousa na catedral, no lugar onde se puxeron as primeiras pedras para a construci\u00f3n dunha igrexa. O lugar foi denominado polos espa\u00f1ois como A nosa Se\u00f1ora da Esperanza.\nEn 1553, por iniciativa de Frei Juan de los Barrios tomouse a decisi\u00f3n de constru\u00edr un templo en paredes de tapia e ladrillo no mesmo lugar actual da catedral, de acordo \u00e1 disposici\u00f3n do Cabido, para o que se convocou a unha licitaci\u00f3n p\u00fablica que lle asignou as obras a Baltasar D\u00edaz e a Pedro V\u00e1squez, asociados \u00f3 albanel Juan Rey, cun orzamento de 1.000 pesos. En 1560, despois de gastar m\u00e1is de 6.000 pesos e \u00e1 v\u00e9spera da s\u00faa inauguraci\u00f3n derrubouse o teito da construci\u00f3n. Malia iso, o 11 de setembro de 1562 o papa P\u00edo VI\u00a0outorgoulle o t\u00edtulo de Catedral.\nDoce anos despois, Frei Juan de los Barrios, primeiro arcebispo da cidade, trouxo sobre os seus ombreiros a primeira pedra para unha nova Catedral, dando as\u00ed exemplo a todos os seus compa\u00f1eiros e fieis, quen o seguiron lograron almacenar unha cantidade considerable de pedras para a s\u00faa construci\u00f3n. A obra iniciouse o 12 de marzo de 1572, no mesmo lugar, coas mesmas condici\u00f3ns que a anterior, \u00e9 dicir con tres naves, pero cun detalle adicional no que se lle engadiron catro capelas formando unha cruz.\nA obra culminou en 1590, coa capela maior cuberta as\u00ed como os arcos, pero quedando pendentes na s\u00faa construci\u00f3n, as catro capelas laterais e as tres naves, para 1678 conclu\u00eduse a torre. Esta nova Igrexa, terceira construci\u00f3n da catedral foi notable pola riqueza do seu culto e pola s\u00faa capela musical. O 12 de xullo de 1785 prod\u00facese un forte terremoto na cidade que afecta gravemente a construci\u00f3n, polo cal se toma a decisi\u00f3n de derrubala parcialmente en 1805.\nAlg\u00fans anos despois da expulsi\u00f3n dos xesu\u00edtas de Colombia \u00f3ptase por p\u00f3r en servizo como vicecatedral \u00e1 igrexa de San Ignacio, a cal foi denominada \"Vicecatedral de San Carlos\" (na honra do rei Carlos III) e at\u00f3pase a tan s\u00f3 media cuadra de distancia da Praza.\nA comezos do s\u00e9culo XIX por nomeamento efectuado polo c\u00f3engo Fernando Caycedo y Fl\u00f3rez, arcebispo de Colombia, designouse como arquitecto para a reconstruci\u00f3n da catedral \u00f3 frade capuchino Frei Domingo de Petr\u00e9s, o cal estaba amplamente influenciado pola tendencia neocl\u00e1sica reinante nesa \u00e9poca da historia e que determinou o estilo da reconstruci\u00f3n da Igrexa. Frei Domingo, de orixe espa\u00f1ola, fillo dun albanel, quen chegou a Santaf\u00e9 de Bogot\u00e1 en 1792 para exercer o seu oficio de arquitecto, comezando a obra da nova catedral o 11 de febreiro de 1807. Consider\u00f3uselle como un dos arquitectos m\u00e1is representativos do novo reino de Novo Reino de Granada, e entre outras obras salientan o Observatorio Astron\u00f3mico de Bogot\u00e1, a Bas\u00edlica da Nosa Se\u00f1ora do Rosario de Chiquinquir\u00e1, a Catedral de Santa Fe de Antioquia e a Igrexa de San Miguel, en Guaduas.\nCando morre frei Domingo en 1811 a construci\u00f3n do interior da catedral estaba rematada. As obras restantes foron dirixidas por Nicol\u00e1s Le\u00f3n quen as logra conclu\u00edr o 19 de abril de 1823. Nese mesmo ano oficiouse a consagraci\u00f3n da catedral. A Catedral de Bogot\u00e1 foi reco\u00f1ecida co t\u00edtulo honor\u00edfico de \"Primada de\" \"Colombia\" polo papa Le\u00f3n XIII, a trav\u00e9s do Decreto da Congregaci\u00f3n Consistorial do 7 de novembro de 1902.\nNo ano 1943 o arquitecto espa\u00f1ol Alfredo Rodr\u00edguez Orgaz dirixiu as reformas \u00e1 fachada de acordo cos planos orixinais de Domingo de Petr\u00e9s. As maiores reformas realiz\u00e1ronse con motivo do Congreso Eucar\u00edstico Internacional de 1968 e a visita do papa Paulo VI\u00a0cando o presbiterio se ampliou at\u00e9 o cruceiro e o altar situouse baixo a c\u00fapula."}
{"id": "442437", "revid": "23204", "url": "https://gl.wikipedia.org/wiki?curid=442437", "title": "Catedral de Bogot\u00e1", "text": ""}
{"id": "442440", "revid": "23204", "url": "https://gl.wikipedia.org/wiki?curid=442440", "title": "Capitolio Nacional de Colombia", "text": "O Capitolio Nacional de Colombia \u00e9 a sede do Congreso Nacional, m\u00e1ximo \u00f3rgano lexislativo da Rep\u00fablica de Colombia. At\u00f3pase no custado sur da Praza de Bol\u00edvar, no centro hist\u00f3rico de Bogot\u00e1.\nO capitolio foi dese\u00f1ado orixinalmente por Thomas Reed a solicitude do presidente Tom\u00e1s Cipriano de Mosquera, constru\u00eduse entre 1848 e 1926 e diversos arquitectos estiveron \u00f3 seu cargo. \u00c9 unha das construci\u00f3ns m\u00e1is representativas da arquitectura republicana e neocl\u00e1sica na cidade. O Capitolio Nacional de Colombia foi declarado Monumento Nacional polo decreto 1584 do 11 de agosto de 1975.\nContexto urbano.\nO Capitolio Nacional at\u00f3pase entre as carreiras s\u00e9tima e oitava con r\u00faas novena e d\u00e9cima, no custado sur da Praza de Bol\u00edvar, na localidade de La Candelaria, centro hist\u00f3rico de Bogot\u00e1. No custado sur do edificio at\u00f3pase a Praza de Armas da Casa de Nari\u00f1o. Polo costado do Patio de Rafael N\u00fa\u00f1ez, un t\u00fanel constru\u00eddo en 2006 comunica este extremo do Capitolio co Edificio Novo do Congreso, situado sobre a carreira s\u00e9tima. O Edificio Novo do Congreso at\u00f3pase no costado leste do Capitolio, foi constru\u00eddo en 1979 e nel at\u00f3panse as sete comisi\u00f3ns da C\u00e1mara de Representantes e as sete comisi\u00f3ns do Senado. O costado leste complem\u00e9ntase co edificio do Colexio Maior de San Bartolomeu, instituci\u00f3n educativa fundada polas xesu\u00edtas en 1604.\nNo costado oeste do Capitolio at\u00f3pase a Casa dos Comuneiros, na cal funciona un museo e a sede da Secretar\u00eda Distrital da Cultura, Recreaci\u00f3n e Deporte. Pola parte occidental seguindo pola carreira oitava at\u00f3pase tam\u00e9n a Igrexa de Santa Clara onde funciona no presente un museo de arte e o Palacio Echeverri, edificio constru\u00eddo por Gast\u00f3n Lelarge en 1909 o cal \u00e9 sede do Ministerio de Cultura.\nA praza de Bol\u00edvar, como praza maior da cidade de Bogot\u00e1, ocupa o custado norte do Capitolio. Dende 1846, recibe o nome do libertador Sim\u00f3n Bol\u00edvar e pos\u00fae unha estatua do mesmo, elaborada polo escultor italiano Pietro Tenerani, a cal foi doada \u00e1 cidade polo pr\u00f3cer da independencia Jos\u00e9 Ignacio Par\u00eds."}
{"id": "442441", "revid": "89787", "url": "https://gl.wikipedia.org/wiki?curid=442441", "title": "Casa de Nari\u00f1o", "text": "A Casa de Nari\u00f1o, tam\u00e9n chamada Palacio de Nari\u00f1o, \u00e9 a residencia oficial do Presidente de Colombia e \u00e9 a sede de goberno do pa\u00eds. At\u00f3pase situada no centro hist\u00f3rico de Bogot\u00e1.\nO Palacio de Nari\u00f1o ou \"de la Carrera\" (como se chamaba antigamente), foi inaugurado o 20 de xullo de 1908 e constru\u00eddo nos predios da casa natal de Antonio Nari\u00f1o. O dese\u00f1o estivo a cargo dos arquitectos Gast\u00f3n Lelarge e Juli\u00e1n Lombana.\nEn 1979 foi reinaugurado despois de engadirlle novas construci\u00f3ns. O palacio alberga obras de arte e mobiliario de diferentes \u00e9pocas da historia colombiana.\nNos seus xard\u00edns at\u00f3pase o primeiro Observatorio Astron\u00f3mico constru\u00eddo en Am\u00e9rica, dese\u00f1ado e levantado en 1803 polo arquitecto capuchino Frei Domingo de Petr\u00e9s e cuxo primeiro director foi Jos\u00e9 Celestino Mutis."}
{"id": "442442", "revid": "23204", "url": "https://gl.wikipedia.org/wiki?curid=442442", "title": "Palacio de Nari\u00f1o", "text": ""}
{"id": "442444", "revid": "23204", "url": "https://gl.wikipedia.org/wiki?curid=442444", "title": "Universidade dos Andes (Colombia)", "text": "A Universidade dos Andes \u00e9 unha universidade privada colombiana, suxeita a inspecci\u00f3n e vixilancia por medio da Lei 1740 de 2014 e a lei 30 de 1992 do Ministerio de Educaci\u00f3n de Colombia, con sedes en Bogot\u00e1 e Cartaxena. Foi fundada en 1948 por un grupo de intelectuais destacados, entre eles Mario Laserna Pinz\u00f3n, Francisco Pizano de Brigard, Alberto Lleras Camargo e Nicol\u00e1s G\u00f3mez D\u00e1vila, co obxectivo de crear unha instituci\u00f3n de educaci\u00f3n superior laica e independente \u00e1s correntes pol\u00edticas do pa\u00eds. Dende os seus inicios albergou parte da elite econ\u00f3mica e acad\u00e9mica do pa\u00eds e Am\u00e9rica Latina. Tam\u00e9n recibiu o apoio de acad\u00e9micos como Albert Einstein, quen participou na xunta consultiva da universidade durante os seus inicios.\nA s\u00faa poboaci\u00f3n estudantil ascende a 19.601, dos cales 14.668 son estudantes de pregrao e 4.933 de posgrao. Conta cunha planta profesoral de 731 profesores, dos cales o 73% conta con doutoramento. Est\u00e1 composta por 12 unidades acad\u00e9micas divididas en 10 facultades, a Escola de Goberno Alberto Lleras Camargo e o Centro Interdisciplinario de Estudos sobre Desenvolvemento. Ofrece 39 programas de pregrao, 25 especializaci\u00f3ns, 61 mestr\u00edas e 15 doutoramentos. Conta con m\u00e1is de 143 grupos de investigaci\u00f3n e pos\u00fae un sistema de bibliotecas, o cal alberga unha colecci\u00f3n de 428.490 volumes de libros que datan dende a Idade Media at\u00e9 o presente.\nO 26 de xaneiro de 2015, o Ministerio de Educaci\u00f3n Nacional, na cabeza do Consello Nacional de Acreditaci\u00f3n, outorgoulle a Acreditaci\u00f3n Institucional de Alta Calidade por 10 anos, o m\u00e1ximo tempo que contempla a lexislaci\u00f3n colombiana, convert\u00e9ndose a primeira universidade privada do pa\u00eds en conseguilo. Foi igualmente inclu\u00edda en numerosas clasificaci\u00f3ns (\"Quacquarelli Symonds\" e \"Times Higher Education\") que a sit\u00faan entre as primeiras 300 universidades do mundo, as dez primeiras de Am\u00e9rica Latina e en varias ocasi\u00f3ns como a mellor de Colombia."}
{"id": "442446", "revid": "1131", "url": "https://gl.wikipedia.org/wiki?curid=442446", "title": "Museo do 20 de xullo", "text": "O Museo da Independencia - Casa do Floreiro, antes chamado Museo do 20 de xullo, \u00e9 un museo de Bogot\u00e1 (Colombia), que se aloxa nunha construci\u00f3n colonial situada na esquina nord\u00e9s da Praza de Bol\u00edvar. Nel produciuse un dos seus acontecementos m\u00e1is destacados, co\u00f1ecido como o \"Berro de Independencia\" o d\u00eda 20 de xullo de 1810. Cada 20 de xullo cel\u00e9brase a independencia de Colombia con desfiles militares e honras \u00f3s s\u00edmbolos patrios.\nO Berro de \"Independencia\".\nO venres 20 de xullo de 1810, d\u00eda de mercado na cidade, o se\u00f1or Luis Rubio cun grupo de cidad\u00e1ns de Santa Fe (antiga denominaci\u00f3n de Bogot\u00e1) encabezados polos crioulos Francisco e Antonio Morales, acheg\u00e1ronse \u00f3 estabelecemento do distinguido espa\u00f1ol Jos\u00e9 Gonz\u00e1lez Llorente situado en devandito lugar, a solicitar en pr\u00e9stamo un floreiro para brindar un agasallo con motivo da visita do comisionado rexio e Capit\u00e1n de Fragata da Real Armada don Antonio Villavicencio \u00e1 cidade de Bogot\u00e1, a cal levar\u00edase a cabo o 1 de agosto. Todo isto fac\u00eda parte dun plan ben estabelecido, no cal se buscar\u00eda incitar a liorta con Llorente.\nAnte a negativa de Gonz\u00e1lez-Llorente, xerouse unha situaci\u00f3n de tensi\u00f3n que terminou por convulsionar \u00e1 poboaci\u00f3n que se atopaba na praza maior. Dita situaci\u00f3n espertou os ideais independentistas dos crioulos quen se manifestaron en contra do goberno espa\u00f1ol."}
{"id": "442447", "revid": "23204", "url": "https://gl.wikipedia.org/wiki?curid=442447", "title": "Museo da Independencia - Casa do Floreiro", "text": ""}
{"id": "442448", "revid": "89787", "url": "https://gl.wikipedia.org/wiki?curid=442448", "title": "Casa de Moeda de Colombia", "text": "A Casa de Moeda de Colombia foi unha ceca, fundada polo enxe\u00f1eiro militar espa\u00f1ol Alonso Turrillo de Yebra no s\u00e9culo XVII. No presente, alberga a colecci\u00f3n numism\u00e1tica e de arte do Banco da Rep\u00fablica. At\u00f3pase na r\u00faa 11 con carreira 4, no barrio colonial de La Candelaria no centro de Bogot\u00e1. En 1975\u00a0foi declarada monumento nacional.\nHistoria da Casa.\nAlonso Turrillo de Yebra chegou en 1621 con ordenanzas reais que o acreditaban para crear a primeira casa de moeda no Novo Reino de Granada, e para iso, alugou unha casa baixa no barrio de La Candelaria da actual Bogot\u00e1 para iniciar os labores de amoedaci\u00f3n na que, de maneira artesanal se elaboraron entre outras, as primeiras maquinas de ouro de Am\u00e9rica, co\u00f1ecidas como dobr\u00f3ns.\nCase medio s\u00e9culo despois durante o reinado de Fernando VI, a Casa ampl\u00edase para albergar as novas m\u00e1quinas e a produci\u00f3n mecan\u00edzase para elaborar pezas circulares e de mellor factura. En 1756 o vicerrei Sol\u00eds reinaugura a Casa, como pode lerse no friso da s\u00faa portada de pedra. A estrutura f\u00edsica da casa exp\u00e1ndese e transforma a trav\u00e9s de trescentos cincuenta anos en varias oportunidades. Dende os anos setenta do s\u00e9culo XX realiz\u00e1ronse no claustro colonial obras de recuperaci\u00f3n das s\u00faas caracter\u00edsticas arquitect\u00f3nicas orixinais que culminan en 1982. Na mostra numism\u00e1tica il\u00fastranse varios aspectos que te\u00f1en relaci\u00f3n directa coa moeda e a historia do inmoble e as s\u00faas diversas intervenci\u00f3ns arquitect\u00f3nicas.\nActualmente na Casa de Moeda o visitante poder\u00e1 atopar, de maneira permanente, as exposici\u00f3ns das colecci\u00f3ns de arte e numism\u00e1tica do Banco da Rep\u00fablica, e varias salas de exposici\u00f3ns temporais.\nA casa da moeda foi declarada Monumento Nacional de Colombia polo decreto 1584 do 11 de agosto de 1975."}
{"id": "442452", "revid": "23204", "url": "https://gl.wikipedia.org/wiki?curid=442452", "title": "Mono ara\u00f1a", "text": "Os monos ara\u00f1a\u00a0son o nome com\u00fan de calquera dos primates do x\u00e9nero Ateles (\u00absen dedo polgar\u00bb) pertencente \u00e1 familia Atelidae. O nome \"Ateles\" fai referencia \u00e1 ausencia dun polgar opo\u00f1ible nas especies do x\u00e9nero; s\u00f3 conta con ap\u00e9ndice vestixial. Habitan en bosques tropicais, dende M\u00e9xico at\u00e9 o\u00a0Brasil.\nTaxonom\u00eda.\nA variedade morfol\u00f3xica no referente \u00e1 cor da pelame dificultou a clasificaci\u00f3n das diferentes especies do x\u00e9nero, facendo m\u00e1is crible a clasificaci\u00f3n baseada en ADN mitocondrial e nuclear. A revisi\u00f3n de Kellogg e Goldman de 1944, reco\u00f1ece 4 especies: \"Ateles belzebuth\", \"Ateles fusciceps\", \"Ateles geoffroyi\" e \"Ateles paniscus\". Outro punto de vista defendido entre outros por Hershkovitz, considera que Ateles incl\u00fae a unha soa especie, \"Ateles\" paniscus con diversas subespecies. En 2005 Groves, baseado en estudos de ADN, incl\u00fae 7 especies dentro do x\u00e9nero, \"Ateles belzebuth\", \"Ateles paniscus\", \"Ateles chamek\", \"Ateles marginatus\", \"Ateles fusciceps\", \"Ateles geoffroyi\" e \"Ateles hybridus\".\nDistribuci\u00f3n e h\u00e1bitat.\nViven en Am\u00e9rica Central e do Sur, dende o sur\u00a0de M\u00e9xico at\u00e9 o r\u00edo Tapaj\u00f3s na Amazonia brasileira. Son primordialmente arb\u00f3reos, cumpren a maior parte das s\u00faas actividades nas densas cubertas dos bosques e selvas chuviosos e tupidos onde habita.\nDescrici\u00f3n f\u00edsica.\nSegundo a especie, o seu corpo mide de 65 a 90\u00a0cm de lonxitude, e a cola pr\u00e9nsil de 60 a 92\u00a0cm. Son de aparencia m\u00e1is esvelta que os outros monos da familia Atelidae e pesan entre 7 e 10\u00a0kg. Te\u00f1en catro dedos e carecen de polgar. O corpo \u00e9 alongado e os membros longos; a cor das diferentes especies var\u00eda de casta\u00f1o claro a negro. As femias te\u00f1en como particular caracter\u00edstica un cl\u00edtoris alongado que supera en ocasi\u00f3ns o tama\u00f1o do pene do macho."}
{"id": "442453", "revid": "23204", "url": "https://gl.wikipedia.org/wiki?curid=442453", "title": "Ateles", "text": ""}
{"id": "442456", "revid": "7523", "url": "https://gl.wikipedia.org/wiki?curid=442456", "title": "Lucca Staiger", "text": "Lucca Staiger, nado o 14 de xu\u00f1o de 1988 en Blaustein, \u00e9 un xogador alem\u00e1n de baloncesto profesional que xoga no Basketball L\u00f6wen Braunschweig da Basketball Bundesliga.\nTraxectoria profesional.\nO 6 de agosto de 2018, Staiger asinou un contrato dun ano co Iberostar Tenerife da Liga ACB."}
{"id": "442457", "revid": "1131", "url": "https://gl.wikipedia.org/wiki?curid=442457", "title": "Catedral de Sal", "text": "A Catedral de Sal \u00e9 un recinto constru\u00eddo no interior das minas de sal de Zipaquir\u00e1, no departamento de Cundinamarca, Colombia.\nO dese\u00f1o arquitect\u00f3nico e art\u00edstico da nova Catedral de Sal, \u00e9 propio do arquitecto bogotano Roswell Garavito Pearl, o cal sa\u00edu aprobado tras a elecci\u00f3n do proxecto que conti\u00f1a un total de 44 propostas nun concurso convocado pola Sociedade Colombiana de Arquitectos en 1990; mentres que a direcci\u00f3n t\u00e9cnica de enxe\u00f1ar\u00eda foi executada polo enxe\u00f1eiro bogotano Jorge Enrique Castelblanco Reyes.\nNo seu interior at\u00f3pase unha rica colecci\u00f3n art\u00edstica, especialmente de esculturas de sal e m\u00e1rmore nun ambiente cheo dun profundo sentido relixioso que atrae a turistas.\nA catedral de Sal de Zipaquir\u00e1 \u00e9 considerada como un dos logros arquitect\u00f3nicos e art\u00edsticos m\u00e1is notables da arquitectura colombiana, polo que se lle outorgou mesmo o t\u00edtulo de xoia arquitect\u00f3nica da modernidade. A importancia da Catedral, radica no seu valor como patrimonio cultural, relixioso e ambiental.\nEn 2007 mediante un concurso para elixir as 7 Marabillas de Colombia; a Catedral de Sal obtivo a maior votaci\u00f3n; convert\u00e9ndose na Marabilla n\u00famero 1 de Colombia, a\u00ednda que tam\u00e9n foi proposta entre as Novas sete marabillas do mundo moderno.\nA igrexa subterr\u00e1nea forma parte do complexo cultural \"Parque do Sal\", espazo cultural tem\u00e1tico dedicado \u00e1 minar\u00eda, a xeolox\u00eda e os recursos naturais.\nLocalizaci\u00f3n.\nA Catedral de Sal at\u00f3pase na cidade de Zipaquir\u00e1, poboaci\u00f3n do departamento de Cundinamarca, a 29 quil\u00f3metros \u00f3 norte do Distrito Capital de Bogot\u00e1 e a unha altitude de 2.680 msnm. Por v\u00eda f\u00e9rrea a Catedral dista da cidade de Bogot\u00e1 uns 48 quil\u00f3metros, o percorrido \u00e9 realizado polo Tren da Sabana. A poboaci\u00f3n non \u00e9 s\u00f3 soada pola explotaci\u00f3n de sal, sen\u00f3n tam\u00e9n por un dos achados de restos humanos m\u00e1is antigos de Colombia no Val do Abra."}
{"id": "442459", "revid": "98629", "url": "https://gl.wikipedia.org/wiki?curid=442459", "title": "\u00c9poca vitoriana", "text": "A \u00e9poca vitoriana da historia do Reino Unido marcou a c\u00faspide da s\u00faa Revoluci\u00f3n Industrial e do Imperio Brit\u00e1nico. A\u00ednda que esta expresi\u00f3n \u00fasase comunmente para referirse \u00f3 extenso reinado de Vitoria I (20 de xu\u00f1o de 1837 - 22 de xaneiro de 1901), alg\u00fans acad\u00e9micos anticipan o comezo do per\u00edodo, caracterizado polos profundos cambios ocorridos nas sensibilidades culturais e nas preocupaci\u00f3ns pol\u00edticas, \u00e1 promulgaci\u00f3n da Acta de Reforma de 1832. Historicamente, esta etapa foi precedida pola Rexencia e continuada polo per\u00edodo eduardiano.\nA ra\u00ed\u00f1a Vitoria, con 64 anos no trono, tivo o reinado m\u00e1is longo at\u00e9 ent\u00f3n na historia dos monarcas brit\u00e1nicos (logo superado polo da s\u00faa tataraneta Isabel II coroada en 1953), e os cambios culturais, pol\u00edticos, econ\u00f3micos, industriais e cient\u00edficos que tiveron lugar durante o seu reinado foron extraordinarios. Cando Vitoria ascendeu \u00f3 trono, Inglaterra era esencialmente agraria e rural; \u00e1 s\u00faa morte, o pa\u00eds atop\u00e1base altamente industrializado e a maior\u00eda do seu territorio xa estaba conectado por unha rede ferroviaria que segu\u00eda expand\u00edndose. A transici\u00f3n non foi suave. As primeiras d\u00e9cadas do reinado de Vitoria foron testemu\u00f1as de varias epidemias (especial gravidade revestiron as de tifo\u00a0e c\u00f3lera), serios problemas na produci\u00f3n e distribuci\u00f3n de alimentos b\u00e1sicos e os consecuentes colapsos econ\u00f3micos. Tam\u00e9n se produciron disturbios sociais causados pola inequidade da configuraci\u00f3n do dereito de sufraxio e en protesta pola derrogaci\u00f3n das leis agr\u00edcolas (\"Corn Laws\"), aprobadas durante as guerras napole\u00f3nicas.\nEtapas.\nEsta \u00e9poca div\u00eddese en tres etapas:"}
{"id": "442460", "revid": "23204", "url": "https://gl.wikipedia.org/wiki?curid=442460", "title": "Era vitoriana", "text": ""}
{"id": "442462", "revid": "23204", "url": "https://gl.wikipedia.org/wiki?curid=442462", "title": "Ducado de Normand\u00eda", "text": "O Ducado de Normand\u00eda ten a s\u00faa orixe no Tratado de Saint-Clair-sur-Epte, acordado en 911 entre o rei Carlos III de Francia (Carlos III o Simple) e o xefe viquingo Hrolf Ganger. A cambio de xurar lealdade \u00f3 rei de Francia, protexer as terras das invasi\u00f3ns doutros pobos viquingos, converterse \u00e1 fe cat\u00f3lica e casar con Giselle, filla ilex\u00edtima do rei, Rollon e os seus \u00abHomes do Norte\u00bb (os normandos, do lat\u00edn \"Northmannorum\") reciben o Condado de Ru\u00e1n, o \"Pays de Caux\" e o \"Pays de Talou\" (rexi\u00f3n de Dieppe), terras conquistadas polos normandos. Constit\u00faen a Alta Normand\u00eda, \u00e9 dicir, a Normand\u00eda m\u00e1is antiga, en contraposici\u00f3n \u00f3s territorios incorporados posteriormente ao ducado, que forman a Baixa Normand\u00eda.\nHistoria do Ducado.\nOrixe.\nInicialmente, a capital foi a cidade de Ru\u00e1n. Posteriormente, trala expansi\u00f3n do ducado cara \u00f3 oeste, a capital foi trasladada a Caen. En 928 eng\u00e1dense os condados de \u00c9vreux, Hi\u00e9mois (rexi\u00f3n de Bayeux) e Bessin (rexi\u00f3n de Argentan e Falaise). En 931-934, Guillerme I Longa Espada incorporou os territorios de Cotent\u00edn e Avranches. En 933 incorpor\u00e1ronse as illas Anglonormandas, situadas na canle da Mancha.\nConsolidaci\u00f3n do Ducado.\nOs condes de Normand\u00eda (convertidos en duques arredor de 1010) dedic\u00e1ronse a defender a integridade do seu territorio, fronte \u00e1s revoltas doutros pr\u00edncipes viquingos instalados na rexi\u00f3n, as\u00ed como das invasi\u00f3ns dos seus poderosos veci\u00f1os, como o conde de Blois e o conde de Flandres. Mentres que noutras partes de Europa occidental, os viquingos v\u00edronse obrigados a retirarse dos territorios conquistados, os normandos conseguen manterse no poder e constru\u00edr un Estado consolidado.\nO conde Ricardo I de Normand\u00eda (930-996), fillo de Guillerme I Longa Espada, ser\u00e1 o art\u00edfice do novo ducado. A forza e a riqueza dos diversos xefes viquingos do territorio normando, provi\u00f1an dunha estratexia baseada en expedici\u00f3ns predatorias. Para asegurar os territorios recentemente adquiridos, Ricardo I estabeleceu vencellos de vasalaxe cos pr\u00edncipes escandinavos, garantindolles en troques protecci\u00f3n e participaci\u00f3n nos bot\u00edns das s\u00faas expedici\u00f3ns guerreiras. Estes vencellos materializ\u00e1ronse con uni\u00f3ns matrimoniais entre os xefes locais e a familia condal, como o demostrar\u00eda a uni\u00f3n de Ricardo I con Gunnora de Crepon.\nA conversi\u00f3n \u00f3 catolicismo e a cerimonia do bautismo consagraban esas alianzas segundo a tradici\u00f3n franca, polo que a relixi\u00f3n era empregada como un forte elemento de cohesi\u00f3n e un s\u00f3lido apoio \u00f3 poder crecente do conde de Ru\u00e1n. Prosiguindo coa labor iniciada polo seu pai, Ricardo I restaurou o catolicismo en toda Normand\u00eda, creando mosteiros e restabelecendo os antigos bispados.\nO seu fillo Ricardo II (996-1026) ser\u00e1 o primeiro duque de Normand\u00eda e estabelecer\u00e1 un embri\u00f3n da corte ducal en Ru\u00e1n. Con el, consid\u00e9rase que Normand\u00eda se afasta da herdanza escandinava para integrarse no mundo dos francos. Para asentar o seu poder, creou condados gobernados por membros da s\u00faa familia nas fronteiras do ducado, e outorgou bispados a varios dos seus parientes. Como a paz e a seguridade volveron \u00e1 rexi\u00f3n, o papado retomou as s\u00faas relaci\u00f3ns cos descendentes deses viquingos, que un s\u00e9culo antes queimaban e saqueaban igrexas e abad\u00edas. Al\u00e9n de ser o seu vasalo, Ricardo I foi un aliado do rei de Francia Roberto o Piadoso, co que mantivo unha relaci\u00f3n case de igual a igual. De feito, daquela xa se considera a Normand\u00eda como un dos territorios m\u00e1is ricos e poderosos de Francia.\nA Normand\u00eda anglonormanda.\nNa d\u00e9cada dos anos 1150, e trala uni\u00f3n de Normand\u00eda con Anjou e Aquitania, as\u00ed como o acceso dos Plantegen\u00eat \u00f3 trono de Inglaterra, os normandos chegaron a controlar a metade de Francia e a totalidade de Inglaterra, minguando as\u00ed o poder de Francia. Por\u00e9n, tecnicamente, os normandos segu\u00edan a ser vasalos do rei franc\u00e9s.\nTrala conquista normanda, as relaci\u00f3ns pol\u00edticas entre os anglonormandos e Francia complic\u00e1ronse, xa que os primeiros segu\u00edan conservando as s\u00faas posesi\u00f3ns en Normand\u00eda como vasalos que xuraron lealdade \u00f3 rei de Francia, pero \u00f3 mesmo tempo manti\u00f1an unha relaci\u00f3n de igualdade \u00f3 tratar cos reis de Inglaterra. Alg\u00fans expertos coidan que a conquista normanda supuxo o estancamento cultural e econ\u00f3mico de Inglaterra durante case os 150 anos seguintes, xa que os reis de Inglaterra preferiron gobernar dende cidades como Ru\u00e1n, e concentraron todo o seu interese nas s\u00faass posesi\u00f3ns continentais que lles resultaban m\u00e1is lucrativas. Por\u00e9n, outros opinan que os Duques-Reis normandos descoidaron os seus territorios no continente, onde en teor\u00eda deb\u00edan seguir servindo pleites\u00eda \u00f3s reis de Francia, para centrarse dese xeito na consolidaci\u00f3n da s\u00faa soberan\u00eda sobre Inglaterra. O esforzo econ\u00f3mico e humano empregado na construci\u00f3n de catedrais e castelos, e a administraci\u00f3n dos novos territorios, supuxo un certo descoido das necesidades de Normand\u00eda, ga\u00f1ando a antipat\u00eda da nobreza local e debilit\u00e1ndose o control normando das fronteiras do territorio, mentres que os reis de Francia segu\u00edan \u00f3 mesmo tempo aumentando o seu poder.\nO ducado foi gobernado como unha parte m\u00e1is do reino anglonormando at\u00e9 1204, cando Filipe II de Francia conquistou a parte continental do mesmo. Isto provocou unha divisi\u00f3n nos normandos do continente, entre os partidarios da monarqu\u00eda francesa e os da monarqu\u00eda anglonormanda. Durante a Guerra dos Cen Anos, os reis de Inglaterra tentaron recuperar as s\u00faas posesi\u00f3ns en Francia.\nEn virtude do Tratado de Par\u00eds, en 1259, a maior parte do territorio pasou a pertencer a Francia, mais as Illas Anglonormandas, que se atopan na Canle da Mancha, seguiron pertencendo \u00e1 coroa inglesa (ag\u00e1s a illa de Chausey).\nEn 1789, a Revoluci\u00f3n francesa supuxo o fin dos dereitos e privilexios hist\u00f3ricos do Ducado, e o ano seguinte, o territorio de Normand\u00eda dividiuse en cinco departamentos."}
