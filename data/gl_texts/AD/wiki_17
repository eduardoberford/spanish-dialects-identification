{"id": "416750", "revid": "54334", "url": "https://gl.wikipedia.org/wiki?curid=416750", "title": "Igrexa de Lojsta", "text": "A igrexa de Lojsta (sueco: \"Lojsta kyrka\") \u00e9 unha igrexa medieval luterana en Lojsta, na illa sueca de Gotland, pertencente \u00e1 diocese de Visby.\nHistoria e arquitectura.\nA presente igrexa foi probablemente precedida por unha stavekirke de onde proceder\u00edan d\u00faas trabes atopadas no uro oeste da da nave actual. A nave \u00e9 o coro forman a parte m\u00e1is antiga da actual igrexa de Lojsta. Estes datan do segundo cuarto do s\u00e9culo XIII, e \u00e9 probable que o coro chegase a estar unido \u00e1 antiga igrexa de pedra durante un breve per\u00edodo de tempo antes de levantarse a nova nave. Durante a primeira metade do s\u00e9culo XIV, a presente torre g\u00f3tica substitu\u00edu a unha anterior situada na parte oeste da nave. Ademais, durante a construci\u00f3n da torre, realiz\u00e1ronse traballos de reconstruci\u00f3n no edificio.\nO interior da igrexa est\u00e1 decorado con catro grupos distintos de frescos. O m\u00e1is antigo, da \u00e9poca da construci\u00f3n da nave e o coro, \u00e9 puramente ornamental. Na parede entre o coro e a nave, enriba da b\u00f3veda (que data da modernizaci\u00f3n da igrexa levada a cabo no s\u00e9culo XIV) hai frescos do XIV que representan a Cristo como xu\u00edz do mundo, flanqueado polos ap\u00f3stolos San Pedro e San Paulo, ademais do arcanxo Miguel e de Santa Margarida. No muro norte da nave hai outro conxunto de frescos do s\u00e9culo XV representando a Paix\u00f3n de Cristo realizados polo artista co\u00f1ecido como Passionsm\u00e4staren. Finalmente, hai un fragmento dun fresco de 1520 que representa a San Xurxo e o Drag\u00f3n na parede sur da nave. A igrexa tam\u00e9n destaca polas s\u00faas vidreiras medievais e moi bo estado de conservaci\u00f3n. Nas tres fiestras do muro oriental do coro todos os paneis ag\u00e1s un son orixinais, datando de mediados do s\u00e9culo XIII. Representan a vida, morte e resurrecci\u00f3n de Cristo.\nA igrexa tam\u00e9n ten algunhas pezas de mobiliario destacables. A p\u00eda bautismal \u00e9 d\u00f3 s\u00e9culo XII pero est\u00e1 moi desgastada. O retablo \u00e9 do XIV e foi repintado no s\u00e9culo XIX. No chan do coro hai unha tumba dun home que morreu en 1342 e dunha muller que morreu en 1344.\nNa d\u00e9cada de 1860 refix\u00e9ronse as fiestras e substitu\u00edronse (ag\u00e1s as do coro). A igrexa foi restaurada en 1957."}
{"id": "416752", "revid": "98629", "url": "https://gl.wikipedia.org/wiki?curid=416752", "title": "Gary Moore", "text": "Robert William Gary Moore, nado en Belfast, Irlanda, o 4 de abril de 1952 e finado en Estepona, Espa\u00f1a, o 6 de febreiro de 2011, foi un guitarrista, vocalista e produtor de blues e hard rock. A s\u00faa carreira pasou por diversas \u00e9pocas, mais son as s\u00faas aportaci\u00f3ns como guitarrista nas bandas Thin Lizzy, Colosseum II e Skid Row \u00e1s que lle brindaron unha fama internacional, amais dunha extensa carreira en solitario, mesturando o blues rock con outros x\u00e9neros.\nMoore, doutra banda, foi co\u00f1ecido por ser un dos guitarristas m\u00e1is solicitados para traballar en discos doutros artistas como Greg Lake, Cozy Powell, John Mayall, Mick Jagger e Jack Bruce, entre moitos outros, e tam\u00e9n foi un dos primeiros m\u00fasicos en mesturar o rock coa m\u00fasica celta.\nComo guitarrista, o irland\u00e9s demostrou un colosal talento como int\u00e9rprete e creador, m\u00f3vendose entre o virtuosismo co instrumento e as canci\u00f3ns ricas en matices e reco\u00f1ecemento popular. Foi nomeado como influencia por outros afamados guitarristas que iniciaron a s\u00faa carreira nas \u00faltimas tres d\u00e9cadas como Eric Gales, Jeff\u00a0Healey,\u00a0Jonny Lang,Robert\u00a0 Randolph, Eric Johnson, John\u00a0Mayer,\u00a0Kenny Wayne\u00a0Shepherd e\u00a0Scott\u00a0Henderson, entre outros.\nTraxectoria.\nMoore iniciou a s\u00faa traxectoria profesional aos dezaseis anos de idade, tendo a Jeff Beck, Eric Clapton, Peter Green e Jimi Hendrix como \u00eddolos, e participando nas gravaci\u00f3ns dun \u00e1lbum da banda de folk Dr. Strangely Stranger. Pouco despois ingresou na banda irlandesa Thin Lizzy, onde co\u00f1eceu o seu fiel compa\u00f1eiro Phil Lynott. Nesta agrupaci\u00f3n gravou o tema \u00abStill in Love With You\u00bb do \u00e1lbum \"Nightlife\" (1974) e m\u00e1is tarde gravou integramente \"\" (1979).\nA pesar do fanatismo polo blues, o jazz tam\u00e9n lle interesaba, tanto que foi o estilo m\u00e1is explorado no seu primeiro \u00e1lbum en solitario, \"Grinding Stone\" (1973).\nFixo a s\u00faa carreira en solitario, obtendo moito \u00e9xito en Europa e o Xap\u00f3n, salientando d\u00faas fases distintas, comezando coa m\u00e1is dura en discos como \"Corridors Of Power\", \"Victims Of Future\" e \"Wild Frontier\" na d\u00e9cada de 1980, cos que acadou o reco\u00f1ecemento mundial e bos resultados nas listaxes musicais e en vendas. Nos anos noventa, polo contrario, dedicouse completamente ao blues, e en especial ao \"blues rock\", que con discos como \"Still Got the Blues\" (1990) e \"After Hours\" (1992) lle permitiu compartir con artistas como B.B. King, Albert Collins, George Harrison e Albert King, entre outros. No seguinte decenio decidiu mesturar as s\u00faas influencias, dando paso a \u00e1lbums que flutuaron entre o \"hard rock\" e o \"blues rock\".\nFaleceu en febreiro de 2011 dun ataque ao coraz\u00f3n nun hotel de Estepona."}
{"id": "416755", "revid": "5132", "url": "https://gl.wikipedia.org/wiki?curid=416755", "title": "Alfredo P\u00e9rez G\u00f3mez", "text": ""}
{"id": "416756", "revid": "98629", "url": "https://gl.wikipedia.org/wiki?curid=416756", "title": "The Signal (filme de 2014)", "text": "The Signal \u00e9 un filme estadounidense de 2014 de suspense e ciencia ficci\u00f3n dirixido por William Eubank, e escrito por William e Carlyle Eubank e David Frigerio. Est\u00e1 protagonizado por Brenton Thwaites e Laurence Fishburne. Estreouse no Festival de Sundance de 2014 Sundance, e nos cinemas dos Estados Unidos de Am\u00e9rica o 13 de xu\u00f1o de 2014. \u00c9 un filme ciencia ficci\u00f3n independente de orzamento baixo, que pertence a unha onda de filmes que foron estreados en Sundance durante eses anos."}
{"id": "416758", "revid": "98629", "url": "https://gl.wikipedia.org/wiki?curid=416758", "title": "Kepler-90", "text": "Kepler-90 \u00e9 unha estrela na secuencia principal tipo-G, est\u00e1 situada a unha distancia aproximada de 2.545 anos luz (780 pc) respecto da Terra, na constelaci\u00f3n de Draco. \u00c9 moi co\u00f1ecida por ter un sistema planetario co mesmo n\u00famero de planetas c\u00f3 Sistema Solar.\nO 14 de decembro do 2017, a NASA e Google anunciaron o descubrimento dun oitavo planeta, Kepler-90i, no sistema planetario de Kepler-90, este descubrimento foi feito usando un novo m\u00e9todo de aprendizaxe autom\u00e1tico desenrolado por Google.\nNomenclatura e historia.\nAntes das observaci\u00f3ns do Kepler, Kepler-90 dispo\u00f1\u00eda do n\u00famero de cat\u00e1logo 2MASS J18574403+4918185. Ti\u00f1a a designaci\u00f3n de KIC 11442793 no Kepler Input Catalog (Cat\u00e1logo de entrada do Kepler) e recibiu o n\u00famero KOI-351 coma obxecto de interese do Kepler, cando se soubo que a estrela era candidata a ter un sistema planetario.\nA compa\u00f1eira planetaria da estrela foi descuberta pola Kepler Mission da NASA, unha misi\u00f3n encargada do descubrimento de planetas en tr\u00e1nsito \u00f3 redor das s\u00faas estrelas. O m\u00e9todo de tr\u00e1nsito que utiliza o Kepler implica a detecci\u00f3n de \"baix\u00f3ns\" no brillo das estrelas. Estas baixadas de brillo poden interpretarse como planetas cunhas \u00f3rbitas se moven por diante das s\u00faas estrelas dende a perspectiva da Terra. O nome Kepler-90 der\u00edvase directamente do feito de que a estrela foi a estrela n\u00famero 90 en ser descuberta polo Kepler e onde se confirmou a existencia de planetas.\nA designaci\u00f3n \" b \", \" c \", \" d \", \" e \", \" f \", \" g \", \" h \" e \" i \" deriva da orde de descubrimento. A designaci\u00f3n de \"b\" \u00e9 dada \u00f3 primeiro planeta en \u00f3rbita dunha estrela determinada, seguido das outras min\u00fasculas do alfabeto. No caso de Kepler-90, foron descubertos oito planetas, polo cal \u00fasanse designaci\u00f3ns iguais ou superiores a \"i\".\nCaracter\u00edsticas estelares.\nKepler-90 \u00e9 unha estrela tipo-G que ten aproximadamente un 120% da masa e o raio do Sol. Ten unha temperatura superficial de 6080 K, e unha idade estimada de \u00f3 redor de 2.000 mill\u00f3ns de anos. En comparaci\u00f3n, o Sol ten uns 4.600 mill\u00f3ns de anos e ten unha temperatura superficial de 5.778 K.\nA magnitude aparente da estrela, ou o brillante que aparece dende a perspectiva da Terra, \u00e9 de 14. Polo tanto, \u00e9 moi d\u00e9bil para ser vista a simple vista.\nSistema planetario.\nKepler-90 \u00e9 notable pola similitude da configuraci\u00f3n do seu sistema planetario co do Sistema Solar, onde os planetas rochosos est\u00e1n m\u00e1is preto da estrela e os xigantes gasosos m\u00e1is lonxe. Os seis planetas internos son super-Terras ou mini-Neptunos debido \u00f3 seu tama\u00f1o. Dous dos planetas exteriores son xigantes gasosos. O pen\u00faltimo planeta co\u00f1ecido orbita a s\u00faa estrela anfitrioa a aproximadamente a mesma distancia c\u00e1 Terra respecto do Sol. O planeta m\u00e1is afastado a\u00ednda ten que ser completamente investigado.\nKepler-90 foi usado para probar o m\u00e9todo de confirmaci\u00f3n \"validaci\u00f3n por multiplicidade\" para os planetas investigados polo telescopio Kepler. Seis planetas internos cumpriron t\u00f3dolos requisitos para a confirmaci\u00f3n. O pen\u00faltimo planeta mostra variaci\u00f3ns temporais de tr\u00e1nsito, indicando que tam\u00e9n \u00e9 un planeta real.\nO sistema planetario de Kepler-90 \u00e9 o \u00fanico sistema candidato a oito planetas observado polo Kepler, e o segundo (con oito planetas) en ser descuberto despois do Sistema Solar. Tam\u00e9n foi o \u00fanico sistema candidato a sete planetas observado polo Kepler antes de que se lle descubrise un oitavo planeta no 2017 e un dos dous sistemas con sete planetas ou m\u00e1is, xunto con TRAPPIST-1. Ademais, os seis planetas internos var\u00edan de tama\u00f1o, van dende o tama\u00f1o da Terra ata un pouco m\u00e1is pequenos c\u00e1 Neptuno, os dous planetas exteriores son do tama\u00f1o dos xigantes gasosos do noso Sistema Solar. T\u00f3dolos oito candidatos co\u00f1ecidos do planeta orbitan dentro dunha UA respecto da s\u00faa estrela nai, Kepler-90. A proba de estabilidade de Hill e unha integraci\u00f3n orbital do sistema amosan que \u00e9 estable.\nOs cinco exoplanetas m\u00e1is internos, Kepler-90b, c, i, d e e, poder\u00edan estar ancorados orbitalmente, o que significar\u00eda que un lado dos exoplanetas enfrontar\u00edase permanentemente cara a s\u00faa estrela, quedando ese lado exposto a un d\u00eda eterno, mentres c\u00f3 lado contrario quedar\u00eda mirando cara a unha noite eterna.\nQuasi-resonancias.\nAt\u00e9 o momento descubr\u00edronse oito planetas no sistema planetario de Kepler-90, os cales te\u00f1en per\u00edodos que est\u00e1n preto de ter relaci\u00f3ns orbitais en proporci\u00f3ns de enteiros cos per\u00edodos doutros planetas; \u00e9 dicir, est\u00e1n preto de estar en resonancia orbital con outros planetas do seu sistema planetario. As taxas dos per\u00edodos entre b:c, c:i e i:d son aproximadamente de 4:5, 3:5 e 1:4, respectivamente (4:4.977, 3:4.97 e 1:4.13) e d, e, f, g e h est\u00e1n preto dunha relaci\u00f3n orbital de 2:3:4:7:11 (2:3.078:4.182:7.051:11.102; e tam\u00e9n 7:11.021). f, g e h est\u00e1n moi pr\u00f3ximos a unha relaci\u00f3n de 3:5:8 (3:5.058:7.964). \u00c9 relevante para sistemas como este e Kepler-36, que os c\u00e1lculos suxiran que a presenza dun planeta xigante gasoso exterior facilita a formaci\u00f3n de resonancias moi axustadas entre as \"super-terras\" interiores.\nV\u00e9xase tam\u00e9n.\nLigaz\u00f3ns externas.\nAPOD - The Kepler 90 Planetary System (imaxe do d\u00eda), 18-12-2017"}
{"id": "416772", "revid": "5863", "url": "https://gl.wikipedia.org/wiki?curid=416772", "title": "Pablo Casado (hom\u00f3nimos)", "text": "Pablo Casado pode referirse a:"}
{"id": "416773", "revid": "98629", "url": "https://gl.wikipedia.org/wiki?curid=416773", "title": "Rafaela Aparicio", "text": "Rafaela D\u00edaz Valiente, nada en Marbella (M\u00e1laga) o 9 de abril de 1906 e finada en Madrid o 9 de xu\u00f1o de 1996, foi unha actriz teatral, televisiva e cinematogr\u00e1fica espa\u00f1ola, co\u00f1ecida artisticamente como Rafaela Aparicio.\nTraxectoria.\nAparicio naceu en 1906, filla de Jos\u00e9 D\u00edaz Aparicio (natural de La Carolina) e de Balbina Valiente Andr\u00e9s (natural de Ulea, Murcia). Diplomada en maxisterio, exerceu como mestra s\u00f3 dous anos. Debutou no teatro aos 23 anos en C\u00f3rdoba coa obra \"El conflicto de Mercedes\", dos irm\u00e1ns \u00c1lvarez Quintero, xunto con Luis Benito Arroyo, amigo do seu pai, empresario taurino e teatral. Viaxou a Madrid buscando oportunidades, iniciando unha carreira teatral que xa non abandonou. Uniuse en 1933 ao actor Erasmo Pascual, co que contraeu matrimonio en 1936 e co que tivo un fillo, Erasmo.\nA s\u00faa filmograf\u00eda incl\u00fae m\u00e1is de cen filmes, a maior\u00eda comedias e moitas veces xunto a Florinda Chico. Destacan \"El \u00faltimo cupl\u00e9\" de Juan de Ordu\u00f1a, \"La vida por delante\", \"La vida alrededor\", \"El extra\u00f1o viaje\" e \"El mar y el tiempo\", de Fernando Fern\u00e1n G\u00f3mez; \"Ana y los lobos\" e \"Mam\u00e1 cumple cien a\u00f1os\", de Carlos Saura; \"El sur\", de V\u00edctor Erice; \"El a\u00f1o de las luces\", de Fernando Trueba e \"\u00a1Oh, cielos!\", de Ricardo Franco.\nEn 1996 faleceu nunha residencia de anci\u00e1ns de La Piovera (Madrid) aos 90 anos de idade a causa dun derramo cerebral. Foi enterrada no Pante\u00f3n de Escritores e Artistas Espa\u00f1ois do Cemiterio de San Xusto de Madrid.\nPremios.\nPremios Goya\nMedallas do C\u00edrculo de Escritores Cinematogr\u00e1ficos\nFotogramas de Plata\nOutros"}
{"id": "416774", "revid": "1576", "url": "https://gl.wikipedia.org/wiki?curid=416774", "title": "Acad\u00e9mica de Coimbra (rugby)", "text": ""}
{"id": "416775", "revid": "23204", "url": "https://gl.wikipedia.org/wiki?curid=416775", "title": "Universidade Rei Xo\u00e1n Carlos", "text": "A Universidade Rei Xo\u00e1n Carlos (URJC, en castel\u00e1n: \"Universidad Rey Juan Carlos\") \u00e9 unha universidade p\u00fablica espa\u00f1ola con sede na Comunidade de Madrid. Ten campus en Alcorc\u00f3n, Aranjuez, Fuenlabrada, Madrid e M\u00f3stoles, ademais de varios centros na capital.\nA URJC conta aproximadamente con 45.458 estudantes, sendo por iso a segunda universidade da Comunidade de Madrid por n\u00famero de alumnos matriculados.4 Destaca a nivel nacional nos estudos de administraci\u00f3n de empresas, ciencias econ\u00f3micas, ciencias ambientais, fisioterapia, enxe\u00f1er\u00eda, medicina, xornalismo, publicidade, turismo e relaci\u00f3ns internacionais.\nCampus e centros docentes.\nA Universidade Rey Juan Carlos div\u00eddese actualmente en cinco campus universitarios:\nCampus de M\u00f3stoles.\nCada escola ou facultade r\u00e9xese de maneira aut\u00f3noma cun decano ou director de escola e div\u00eddese en departamentos universitarios."}
{"id": "416777", "revid": "17467", "url": "https://gl.wikipedia.org/wiki?curid=416777", "title": "Universidad Rey Juan Carlos", "text": ""}
{"id": "416779", "revid": "17467", "url": "https://gl.wikipedia.org/wiki?curid=416779", "title": "URJC", "text": ""}
{"id": "416780", "revid": "23204", "url": "https://gl.wikipedia.org/wiki?curid=416780", "title": "Pyht\u00e4\u00e4", "text": "Pyht\u00e4\u00e4 (en sueco \"Pyttis\") \u00e9 un municipio de Finlandia situado na rexi\u00f3n de Kymenlaakso. En 2018 a s\u00faa poboaci\u00f3n era de 5\u00a0262 habitantes. A superficie do termo municipal \u00e9 de 780,96\u00a0km2, dos cales 456,21\u00a0km2 son auga. O concello ten unha densidade de poboaci\u00f3n de 16,20 hab./km\u00b2.\nLimita cos municipios Kotka, Kouvola e Loviisa este \u00faltimo na rexi\u00f3n veci\u00f1a de Uusimaa.\nO concello \u00e9 uniling\u00fce en fin\u00e9s."}
{"id": "416783", "revid": "624", "url": "https://gl.wikipedia.org/wiki?curid=416783", "title": "Aleixo I de Trebisonda", "text": "Aleixo Mega Comneno ou Aleixo I Gran Comneno (en grego: \u0391\u03bb\u03ad\u03be\u03b9\u03bf\u03c2 \u0391\u0384 \u039c\u03ad\u03b3\u03b1\u03c2 \u039a\u03bf\u03bc\u03bd\u03b7\u03bd\u03cc\u03c2, \"Alexios I Megas Komn\u0113n\u00f3s\"), nado aprox. en 1182 e finado o 1 de febreiro de 1222, foi, xunto co seu irm\u00e1n David, o fundador do Imperio de Trebisonda, que gobernou desde 1204 at\u00e9 a s\u00faa morte en 1222. Os dous irm\u00e1ns eran os \u00fanicos descendentes masculinos do emperador bizantino Andr\u00f3nico I, que fora destronado e asasinado en 1185, e por tanto reclamaban representar ao goberno lex\u00edtimo do Imperio despois da conquista de Constantinopla pola Cuarta Cruzada en 1204. A\u00ednda que os seus rivais que gobernaban o Imperio de Nicea conseguiron converterse nos sucesores por dereito, e fac\u00edan as s\u00faas pretensi\u00f3ns din\u00e1sticas ao discut\u00edbel trono imperial, os descendentes de Aleixo continuaron salientando tanto o seu patrimonio e a conexi\u00f3n coa dinast\u00eda Comneno ao referirse a si mesmos como Megas Comnenos ou Grandes Comnenos.\nTraxectoria.\nMentres o seu irm\u00e1n David conquistaba varias provincias bizantinas no noroeste de Anatolia, Aleixo defendeu a s\u00faa capital de Trebisonda dun infrutuoso asedio polos turcos selx\u00facidas ao redor do ano 1205. Os detalles do seu reinado son escasos. Os cronistas musulm\u00e1ns rexistran como, en 1214, Aleixo foi capturado polos turcos mentres defend\u00eda a cidade de Sinope; a pesar de enviar un emisario para buscar a s\u00faa rendici\u00f3n da cidade Aleixo negouse a capitular ante o sult\u00e1n Kaikaus I, e Aleixo foi torturado ante a vista dos sinopenses. A cidade rendeuse ante Kaikaus e Aleixo foi liberado despois de converterse en vasalo de Kaikaus. Aleixo morreu \u00e1 idade de corenta anos.\nDevanceiros.\nDevanceiros de Aleixo I de Trebisonda"}
{"id": "416787", "revid": "56817", "url": "https://gl.wikipedia.org/wiki?curid=416787", "title": "Andr\u00f3nico I de Trebisonda", "text": "Andr\u00f3nico I Xidos ou Andr\u00f3nico I de Trebisonda (en grego: \u0391\u03bd\u03b4\u03c1\u03cc\u03bd\u03b9\u03ba\u03bf\u03c2 \u0391\u0384 \u0393\u03af\u03b4\u03bf\u03c2), foi o emperador (\"Gran Comneno\") de Trebisonda desde 1222 at\u00e9 1235.\nTraxectoria.\nAndr\u00f3nico, era o esposo da filla do fundador dese estado, Aleixo I de Trebisonda. \u00c9 o \u00fanico gobernante de Trebisonda que non era parente consangu\u00edneo de Aleixo I. O historiador George Finlay suxire que puido ser o mesmo Andr\u00f3nico que foi un xeneral de Teodoro I L\u00e1scaris, o fundador do Imperio de Nicea. Durante o seu reinado, defendeu con \u00e9xito un asedio \u00e1 cidade baixo os turcos selx\u00facidas e liberou temporalmente ao Imperio de Trebisonda da influencia turca, a\u00ednda que despois apoiou ao gobernante de Corasmia nunha batalla sen \u00e9xito contra os selx\u00facidas e volveu ser novamente o seu vasalo. Andr\u00f3nico I tam\u00e9n \u00e9 considerado o primeiro emperador de Trebisonda en emitir moedas co seu nome inscrito nelas. Morreu en 1235 e sucedeno o seu cu\u00f1ado Xo\u00e1n I."}
{"id": "416789", "revid": "23204", "url": "https://gl.wikipedia.org/wiki?curid=416789", "title": "Carlos Cardoso Lage", "text": "Carlos Cardoso Lage, nado en Rio Torto, Valpa\u00e7os, o 21 de novembro de 1944, \u00e9 un pol\u00edtico portugu\u00e9s.\nTraxectoria.\nLicenciouse en Historia e, desde a Revoluci\u00f3n dos Caraveis, est\u00e1 afiliado ao Partido Socialista (PS), tendo desempe\u00f1ado diversos cargos pol\u00edticos. Entre 1974 e 1975 dedicouse ao ensino. A s\u00faa nai era profesora de primaria e o seu pai un dos m\u00e1is destacados proprietrios de Rio Torto. Era, pois, un privilexiado entre os seus conterr\u00e1neos. A\u00ednda as\u00ed, resultou ter problemas de diversa \u00edndole, cunha desorientaci\u00f3n existencial que el mesmo relata en \"Classe Pol\u00edtica Portuguesa\", editada en 1991, con estas palabras:\nDespois foi oficial das milicias universitarias en Mozambique e, froito desa rebeld\u00eda individualista foi xulgado e condenado a 3 anos e mesio de cadea, por crimes contra a seguridade do Estado. Encontrou na pol\u00edtica o seu cami\u00f1o certo e seguro. Aos 31 anos foi elixido deputado \u00e1 Asemblea Constitu\u00ednte (que redactou a nova Constituci\u00f3n do 31 de marzo de 1976. Foi deputado \u00e1 Asemblea da Rep\u00fablica nas I, II, III, IV, V, VI e X lexislaturas. Foi vicepresidente da Asemblea da Rep\u00fablica, vicepresidente do Grupo Parlamentario do PS, presidente da Comis\u00ed\u00f3n de Administraci\u00f3n do Territorio, Poder Local e Ambiente, e presidente da Federaci\u00f3n do PS\u2013Porto. Foi tam\u00e9n elixido presidente da Asemblea Metropolitana do Porto.\nEntre 1994 e 2004 foi deputado no Parlamento Europeo, onde presidiu a Delegaci\u00f3n Socialista Portuguesa e foi tam\u00e9n vicepresidente do Grupo Parlamentario do Partido Socialista Europeo (PSE). Foi docente universitario entre 1995 e 1998. E foi membro do consello de administraci\u00f3n da Sociedade Porto 2001\u2013Capital Europea da Cultura. As\u00f1i mesmo, foi deputado na Asemblea Municipal do Porto. Entre outros cargos foi o encargado da Denominaci\u00f3n de Orixe do Douro.\nDesde setembro de 2005 asumiu as funci\u00f3ns de presidente da \"Comiss\u00e3o de Coordena\u00e7\u00e3o e Desenvolvimento Regional do Norte, CCDR-N\" (Comisi\u00f3n de Coordinaci\u00f3n e Desenvolvemento Rexional da Rexi\u00f3n Norte de Portugal)."}
{"id": "416790", "revid": "1131", "url": "https://gl.wikipedia.org/wiki?curid=416790", "title": "Rio Torto, Valpa\u00e7os", "text": "Rio Torto \u00e9 unha fregues\u00eda portuguesa do concello de Valpa\u00e7os.\nXeograf\u00eda.\nAbarca 11,67\u00a0km\u00b2 de superficie e no ano 2011 ti\u00f1a 362 habitantes, cunha densidade de poboaci\u00f3n nese ano de 31 hab/km\u00b2. A fregues\u00eda abrangue as aldeas de P\u00f3voa de Lila, Lilela e Leir\u00f3s.\nDista 11,5\u00a0km de Mirandela, 25\u00a0km de Chaves, 26,4\u00a0km de Macedo de Cavaleiros, e 43,9\u00a0km de Ver\u00edn.\nPoboaci\u00f3n.\n "}
{"id": "416791", "revid": "1131", "url": "https://gl.wikipedia.org/wiki?curid=416791", "title": "Formia", "text": "Formia \u00e9 un concello da costa tirrena italiana da rexi\u00f3n do Lacio, provincia de Latina, con arredor de 35 758 habitantes. Est\u00e9ndese por unha \u00e1rea de 73\u00a0km\u00b2, cunha densidade de poboaci\u00f3n de 490 hab./km\u00b2. Linda cos concellos de Esperia, Gaeta, Itri, Minturno e Spigno Saturnia.\nHistoria.\nFormia foi fundada polos Laconi e baixo o nome grego de \u1f49\u03c1\u03bc\u03af\u03b1\u03b9 (\"hormiai\"), despois en lat\u00edn \"Ormiae\". Xa na \u00e9poca da rep\u00fablica romana pasou a ser chamada \"Formiae\".\nMarcus Tullius Cicero foi asasinado na V\u00eda Appia na periferia da vila no ano 43 a.C., e a s\u00faa tumba a\u00ednda \u00e9 reco\u00f1ecible. Na vila naceu o santo Erasmo de Formia, m\u00e1rtir, finado sobre o ano 303 durante as persecuci\u00f3ns de Diocleciano.\nLogo da ca\u00edda do Imperio Romano de Occidente, Formia foi saqueada polos b\u00e1rbaros e a poboaci\u00f3n dispersouse en dous burgos, baixo o dominio de Gaeta. Carlos II de Anjou constru\u00edu un castelo na barriada costeira, Mola di Gaeta. O outro barrio, Castellone, ten un castelo erixido a mediados do s\u00e9culo XIV por Onorato I Caetani, conde de Fondi.\nOs dous barrios reconstitu\u00edronse como concello com\u00fan outra vez en 1863, baixo o nome de Formia. A vila sufriu fortes danos en 1943 e 1944 por mor dos bombardeos e a Batalla de Anzio."}
{"id": "416792", "revid": "55340", "url": "https://gl.wikipedia.org/wiki?curid=416792", "title": "Movemento galego ao socialismo", "text": ""}
{"id": "416794", "revid": "98629", "url": "https://gl.wikipedia.org/wiki?curid=416794", "title": "\u00d3scar Latas Alegre", "text": "\u00d3scar Latas Alegre, nado en\u00a0Samianigo\u00a0en\u00a01968,\u00a0\u00e9 un\u00a0historiador e escritor\u00a0aragon\u00e9s, especializado na historiograf\u00eda da lingua aragonesa. \u00c9 membro do Consello d'a Fabla Aragonesa e traballa como t\u00e9cnico de cultura da comarca do Alto G\u00e1llego.\nTraxectoria.\nEscritor en aragon\u00e9s recibiu premios en diversos concursos altoaragoneses. Entre a s\u00faa obra salienta o poemario \"Ortensia de Chudas\", unha colecci\u00f3n de vinte poemas escritos nun coidado e pu\u00eddo\u00a0aragon\u00e9s de trazas ansotanas co que o autor serrabl\u00e9s chega aos lectores con gran frescura ling\u00fc\u00edstica. Logrou unha menci\u00f3n no premio Arnal Cavero que outorga o Goberno de Arag\u00f3n \"polo dominio ling\u00fc\u00edstico, polo seu ritmo po\u00e9tico e polo ton intimista\".\nEn prosa publicou\u00a0\"P\u00e9talos de febrero en Bordeus\" e en 2011 ga\u00f1ou o\u00a0premio Arnal Cavero, coa novela \"Chuegos florals. Repuis d'asperanza y malincon\u00eda\", pola \"variedade de estilos, rexistros e temas que se axuntan nunha obra narrativa de gran sensibilidade e modernidade\".\nEntre a s\u00faa produci\u00f3n ensa\u00edstica destaca o estudo \"Misi\u00f3n ling\u00fc\u00edstica en el Alto Arag\u00f3n de Jean-Joseph Saro\u00efhandy\"\u00a0e diversos artigos sobre o\u00a0aragon\u00e9s nas revistas \"Alazet\", \"Fuellas\", \"Luenga e Fablas\" e \"Rolde\" como \"Enrebesatos istoricos d'o toponimo Samianigo\" (1999), \"Tres nuebos poemas de Cleto Torrodellas\" (2000), \"Clases de aragon\u00e9s en a Unibersid\u00e1 de Barcelona: Od\u00f3n Apraiz, 1933\" (2000), \"Joaqu\u00edn Costa e a Pastorada de Capella\" (2001), \"Repui d'unatro bocabulario aragon\u00e9s d'o sieglo XIX: Moner y Siscar\" (2002), \"R. M\u00aa Azkue e l'aragon\u00e9s en 1930: literatura popular chesa e o bocabulario ansotano d'Azn\u00e1rez\" (2004), \"Os bocables recullitos por J. Saro\u00efhandy en Zanui\" (2005), \"El aragon\u00e9s en la revista Jacetania\" (2006), \"Bocabulario de pastors sobrarbencos, seguntes A. Schmitt\" (2006), \"Bozes de Torla, seguntes l'Atlas Linguistique et Ethnographique de la Gascogne\" (2007), \"Un villancico en aragon\u00e9s del siglo XVII: \u00abEscuchen al monta\u00f1\u00e9s\u00bb, de Francisco Solana\" (2010), \"Cartas d'Antoni Maria Badia i Margarit con Veremundo M\u00e9ndez Coarasa\" (2010), \"Los primeros estudios desde Catalu\u00f1a sobre el aragon\u00e9s\" (2014), \"Enrique Bordetas Mayor (1867-1938): cuatre lletras in\u00e9ditas en fabla rivagorzana\" (2015) ou o \"Los pioneros extranjeros en la investigaci\u00f3n del aragon\u00e9s y del catal\u00e1n de Arag\u00f3n\" (2020)."}
{"id": "416795", "revid": "54334", "url": "https://gl.wikipedia.org/wiki?curid=416795", "title": "Igrexa de Lokrume", "text": "A igrexa de Lokrume (sueco: \"Lokrume kyrka\") \u00e9 unha igrexa medieval luterana en Lokrume, na illa sueca de Gotland, pertencente \u00e1 diocese de Visby.\nHistoria e arquitectura.\nA igrexa de Lokrume ten unha historia que se remonta ata polo menos o s\u00e9culo XII. A parede norte da nave do presente edificio \u00e9 dese s\u00e9culo, e partes da parede norte do coro tam\u00e9n son da mesma \u00e9poca. Por\u00e9n, reconstruci\u00f3ns posteriores cambiaron a forma da igrexa e xa non queda nada da primeira igrexa rom\u00e1nica que hab\u00eda no lugar. Durante o segundo cuarto do s\u00e9culo XIII levantouse a meirande parte do coro actual, estando inspirado en igrexas de Visby. Pouco despois constru\u00eduse o resto da nave e a sancrist\u00eda. A derradeira fase da reconstruci\u00f3n foi durante a d\u00e9cada de 1270, cando a torre rom\u00e1nica anterior foi substitu\u00edda pola presente. A igrexa reconstru\u00edda inaugurouse no ano 1277.\nInternamente, a igrexa est\u00e1 escasamente decorada por frescos da d\u00e9cada de 1270. Durante unha restauraci\u00f3n levada a cabo entre 1957 e 1962 atop\u00e1ronse fragmentos de frescos do s\u00e9culo XV baixo capas de pintura branca, pero estaban demasiado danados como para ser restaurados. Os frescos da sancrist\u00eda son do s\u00e9culo XVIII. O retablo \u00e9 de 1707, mentres que o p\u00falpito \u00e9 da segunda metade do s\u00e9culo XVII. A igrexa ten ademais unha cruz triunfal de ao redor do ano 1200 e unha p\u00eda bautismal de finais do s\u00e9culo XII, realizada polo artista co\u00f1ecido como Majestatis. No coro hai un banco feito de partes que datan dos s\u00e9culos XIII e XVII. Tam\u00e9n no coro at\u00f3pase a tumba dun xu\u00edz chamado Gervid Lauks, e que data do ano 1380."}
{"id": "416796", "revid": "23204", "url": "https://gl.wikipedia.org/wiki?curid=416796", "title": "Alt Vinalop\u00f3", "text": "Alt Vinalop\u00f3 (en castel\u00e1n: \"Alto Vinalop\u00f3\") \u00e9 unha comarca situada no noroeste da provincia de Alacant, no Pa\u00eds Valenciano. A s\u00faa capital e concello m\u00e1is poboado \u00e9 Villena.\nXeograf\u00eda.\nDebe o seu nome a que se atopa xeograficamente no curso alto do r\u00edo Vinalop\u00f3. Limita polo norte coa provincia de Valencia, concretamente coas comarcas de Costera e Vall d'Albaida, ao leste coa comarca do Alcoi\u00e0, ao sur coa do Vinalop\u00f3 Mitj\u00e0 e ao oeste con Castela-A Mancha e a Rexi\u00f3n de Murcia. Ademais, as localidades desta comarca te\u00f1en unha relaci\u00f3n sociocultural e econ\u00f3mica importante coas localidades de Caudete e Almansa, pertencentes \u00e1 provincia de Albacete.\nLingua.\nOs concellos de Beneixama, Biar, El Camp de Mirra e La Canyada pertencen ao \u00e1mbito ling\u00fc\u00edstico do valenciano, mentres que os concellos de Salinas, Sax e Villena son de predominio ling\u00fc\u00edstico castel\u00e1n."}
{"id": "416797", "revid": "10599", "url": "https://gl.wikipedia.org/wiki?curid=416797", "title": "Alto Vinalop\u00f3", "text": ""}
{"id": "416798", "revid": "23204", "url": "https://gl.wikipedia.org/wiki?curid=416798", "title": "Vinalop\u00f3 Mitj\u00e0", "text": "O Vinalop\u00f3 Mitj\u00e0 (en castel\u00e1n: \"Medio Vinalop\u00f3\") \u00e9 unha comarca situada na zona monta\u00f1osa da provincia de Alacant, no Pa\u00eds Valenciano. A s\u00faa capital e concello m\u00e1is poboado \u00e9 Elda.\nXeograf\u00eda.\nA comarca at\u00f3pase nunha zona cunha orograf\u00eda moi accidentada, con numerosos vales e serras que delimitan as s\u00faas fronteiras naturais. Est\u00e1 formada por catro vales, un que discorre de forma vertical e os outros tres de forma horizontal. O val principal \u00e9 o que forma o corredor do r\u00edo Vinalop\u00f3, que d\u00e1 nome \u00e1 comarca, en direcci\u00f3n norte-sur. Neste corredor at\u00f3panse as localidades mais poboadas da comarca.\nLimita ao norte e oeste co Alt Vinalop\u00f3, ao leste co Alacant\u00ed e ao sur co Baix Vinalop\u00f3.\nLingua.\nA maior\u00eda dos municipios da comarca est\u00e1n inclu\u00eddos na demarcaci\u00f3n de predominio ling\u00fc\u00edstico do valenciano, excepto a capital, Elda, e os municipios de Aspe e Monforte del Cid, que foron sempre tradicionalmente de lingua castel\u00e1. Con todo, a lingua maioritaria na comarca \u00e9 o castel\u00e1n debido ao maior peso demogr\u00e1fico destes tres municipios (case a metade da poboaci\u00f3n da comarca), e polo amplo predomino do castel\u00e1n en Petrer e, en menor medida, noutros municipios valencianofalantes."}
{"id": "416799", "revid": "10599", "url": "https://gl.wikipedia.org/wiki?curid=416799", "title": "Medio Vinalop\u00f3", "text": ""}
{"id": "416800", "revid": "98629", "url": "https://gl.wikipedia.org/wiki?curid=416800", "title": "Serra de Carrascoy", "text": "A serra de Carrascoy \u00e9 un macizo monta\u00f1oso situado na Rexi\u00f3n de Murcia e m\u00e1is concretamente entre os municipios de Murcia, Fuente \u00c1lamo de Murcia e Alhama de Murcia, cunha superficie aproximada de 10.500 hect\u00e1reas. Est\u00e1 integrada dentro dun parque rexional denominado Carrascoy y el Valle.\n\u00c9 un dos contrafortes monta\u00f1osos da Cordilleira Penib\u00e9tica. Este macizo monta\u00f1oso est\u00e1 formado por materiais do antigo macizo-herciniano B\u00e9tico-rife\u00f1o, que se elevou durante a Oroxenia Alpina. At\u00f3pase rodeado por concas terciarias formadas por depresi\u00f3ns arxilosas caracter\u00edsticas no sueste da pen\u00ednsula Ib\u00e9rica.\nA paisaxe forestal est\u00e1 formada na maior parte polo pi\u00f1eiro carrasco (\"Pinus halepensis\") coa presenza dunha reducida poboaci\u00f3n de sobreiras (\"Quercus suber\"). En canto \u00e1 fauna, as aves son especialmente variadas con respecto aos mam\u00edferos."}
{"id": "416801", "revid": "89787", "url": "https://gl.wikipedia.org/wiki?curid=416801", "title": "Illa dels Conills", "text": "A illa dels Conills (\"Illa dos Coellos\" en galego), tam\u00e9n co\u00f1ecida como Conillera, \u00e9 a segunda illa m\u00e1is grande do arquip\u00e9lago de Cabrera, nas Illas Baleares, cunha superficie de 1,37\u00a0km\u00b2.\nEsta illa poder\u00eda ser a chamada \"Parva Hannibalis\" (\"a pequena de An\u00edbal\") por Plinio o Vello, que por unha mala interpretaci\u00f3n poder\u00eda haberse convertido en \"Patria Hannibalis\" (\"a patria de An\u00edbal\"), dando lugar \u00e1 lenda do nacemento de An\u00edbal nela. En realidade, as indicaci\u00f3ns de Plinio son tan imprecisas que esa illa poder\u00eda referirse a calquera das illas do arquip\u00e9lago de Cabrera, aos illotes da ba\u00eda de Palma ou outros da costa mallorquina."}
{"id": "416802", "revid": "89787", "url": "https://gl.wikipedia.org/wiki?curid=416802", "title": "Na Foradada", "text": "Na Foradada \u00e9 o illote m\u00e1is setentrional e m\u00e1is pr\u00f3ximo a Mallorca dos que forman o arquip\u00e9lago de Cabrera, nas Illas Baleares. Ten unha extensi\u00f3n de 0,1\u00a0km\u00b2 e forma parte do conxunto do Parque Nacional do Arquip\u00e9lago de Cabrera. Acolle un dos tres faros do arquip\u00e9lago."}
{"id": "416803", "revid": "98629", "url": "https://gl.wikipedia.org/wiki?curid=416803", "title": "Gewiss", "text": "Gewiss \u00e9 unha marca e empresa de material el\u00e9ctrico italiana. Fabrica soluci\u00f3ns tecnol\u00f3xicas e equipamento el\u00e9ctrico, dom\u00f3tico, xesti\u00f3n de enerx\u00eda el\u00e9ctrica e iluminaci\u00f3n para fogares, industria e servizos.\nTen sete centros produtivos (catro en Italia, un en Alema\u00f1a, un en Portugal e un en Francia), trece sociedades comerciais e de servizos (Italia, o Reino Unido, Francia, Alema\u00f1a, Espa\u00f1a, Turqu\u00eda, Rusia, Roman\u00eda, Chile, os Emiratos \u00c1rabes e a China) e un centro lox\u00edstico centralizado en Italia (Calcinate, BG)."}
{"id": "416805", "revid": "89787", "url": "https://gl.wikipedia.org/wiki?curid=416805", "title": "Outrage! Is Now", "text": "Outrage! Is Now \u00e9 o terceiro \u00e1lbum de estudio da banda canadense de rock Death from Above, publicado o 8 de setembro de 2017 a trav\u00e9s do selo Last Gang Records. O disco foi producido por Eric Valentine, que anteriormente traballara con artistas como Queens of the Stone Age, Smash Mouth, Third Eye Blind e Good Charlotte."}
{"id": "416807", "revid": "865", "url": "https://gl.wikipedia.org/wiki?curid=416807", "title": "Death from Above 1979", "text": ""}
{"id": "416809", "revid": "98629", "url": "https://gl.wikipedia.org/wiki?curid=416809", "title": "Xo\u00e1n I de Trebisonda", "text": "Xo\u00e1n I Comneno Aks\u00fakhos (en grego: \u0399\u03c9\u03ac\u03bd\u03bd\u03b7\u03c2 \u0391\u0384 \u039c\u03ad\u03b3\u03b1\u03c2 \u039a\u03bf\u03bc\u03bd\u03b7\u03bd\u03cc\u03c2 \u0391\u03be\u03bf\u03cd\u03c7\u03bf\u03c2, \"I\u014d\u00e1nn\u0113s I M\u00e9gas Komn\u0113n\u00f3s Ax\u00fakhos\"), finado en 1238, foi emperador de Trebisonda de 1235 a 1238.\nTraxectoria.\nFoi o fillo m\u00e1is vello de Aleixo I de Trebisonda e Teodora Aksukhina, e era quizais a\u00ednda menor de idade no momento da morte do seu pai en 1222, xa que o trono pasou ao seu cu\u00f1ado, Andr\u00f3nico I Xidos.\nXo\u00e1n ascendeu ao trono \u00e1 morte do seu cu\u00f1ado en 1235 e tivo un reinado breve e sen incidentes por tres anos, morrendo en 1238 nun accidente mentres xogaba ao \"tzykanion\", unha variante de polo entre a nobreza bizantina. O seu fillo Xo\u00e1n, que era menor, foi a un mosteiro e o irm\u00e1n de Xo\u00e1n I Manuel ascendeu ao trono. Algunhas fontes suxiren que Xo\u00e1n reinou brevemente antes de abdicar e converterse nun monxe."}
{"id": "416812", "revid": "23204", "url": "https://gl.wikipedia.org/wiki?curid=416812", "title": "Manuel I de Trebisonda", "text": "Manuel I Comneno (en grego: \u039c\u03b1\u03bd\u03bf\u03c5\u03ae\u03bb \u0391\u0384 \u039c\u03ad\u03b3\u03b1\u03c2 \u039a\u03bf\u03bc\u03bd\u03b7\u03bd\u03cc\u03c2, trans. \"Manu\u0113l I M\u00e9gas Komn\u0113n\u00f3s\"), nado en Trebisonda aprox. en 1218 e finado no mesmo lugar en marzo de 1263, foi emperador de Trebisonda desde 1238 at\u00e9 1263.\nTraxectoria.\nFoi o segundo fillo de Aleixo I, o primeiro emperador de Trebisonda, e Teodora Aksukhina. Sucedeu ao seu irm\u00e1n, Xo\u00e1n I Aks\u00fakhos. A pesar da s\u00faa suposta capacidade militar, Trebisonda converteuse ou seguiu sendo un vasalo dos turcos selx\u00facidas, e, despois da Batalla de K\u00f6se D\u00e1\u011f en 1243, dos mongois de Persia. As forzas trapisondesas serviron na batalla como vasalos selx\u00facidas. As forzas selx\u00facidas foron destru\u00eddas coa derrota e o Sultanato de R\u00fcm comezou a declinar.\nEn 1253, Manuel negociou unha alianza din\u00e1stica co rei Lu\u00eds IX de Francia, pola cal esperaba asegurar a axuda dos cruzados contra os selx\u00facidas e L\u00e1scaridas de Nicea, pero Lu\u00eds aconselloulle buscar unha esposa no Imperio Latino de Constantinopla. Jean de Joinville d\u00e1 testemu\u00f1o da riqueza de Manuel, dicindo que enviou a Lu\u00eds: \u00abvarios obxectos preciosos como agasallo, entre outros, arcos feitos da madeira do sorbus, cuxas fendiduras de frecha encaixaron no arco, e cando foron liberadas, un viu que eran moi afiadas e ben feitas.\u00bb\nA destruci\u00f3n de Bagdad por Hulagu Kan en 1258 reavivou a ruta comercial norte de Armenia e a parte superior do val do \u00c9ufrates a Erzurum e logo a trav\u00e9s do paso de Zigana a Trebisonda. Esta ruta comercial provocou o comezo da prosperidade comercial de Trebisonda, porque os bens da Ruta da Seda foron transportadas agora a Trebisonda e o Mar Negro, en lugar do Mediterr\u00e1neo. A\u00ednda que algunhas moedas de bronce foron atribu\u00eddas a Aleixo I, e os aspron de prata foron cu\u00f1ados sen d\u00fabida por Xo\u00e1n, Manuel cu\u00f1ou moedas de bronce como moedas de prata. As moedas trapisondesas circularon amplamente f\u00f3ra do imperio, especialmente en Xeorxia.\nManuel reconstru\u00edu o mosteiro de Santa Sof\u00eda en Trebisonda entre 1250 e 1260. Eastmond describe a igrexa de Manuel como \u00abo mellor monumento imperial bizantino sobreviviente da s\u00faa \u00e9poca\u00bb. Cando Miguel VIII Pale\u00f3logo recuperou Constantinopla do Imperio Latino en 1261 esixiu sen \u00e9xito que Manuel abandonase a s\u00faa pretensi\u00f3n \u00e1 sucesi\u00f3n bizantina.\nManuel casou tres veces e deixou varios fillos, catro dos cales reinaron despois del. Coa s\u00faa primeira esposa, Ana Xylaloe, unha nobre trapisondesa, tivo:\nCoa s\u00faa segunda esposa, Rusudan de Xeorxia, tivo:\nCoa s\u00faa terceira esposa, Irene Siricaina, outra muller da nobreza trapisondesa, tivo catro fillos:\nDevanceiros.\nDevanceiros de Manuel I de Trebisonda"}
{"id": "416819", "revid": "98629", "url": "https://gl.wikipedia.org/wiki?curid=416819", "title": "Andr\u00f3nico II de Trebisonda", "text": "Andr\u00f3nico II Comneno (en grego: \u0391\u03bd\u03b4\u03c1\u03cc\u03bd\u03b9\u03ba\u03bf\u03c2 \u0392\u0384 \u039c\u03ad\u03b3\u03b1\u03c2 \u039a\u03bf\u03bc\u03bd\u03b7\u03bd\u03cc\u03c2, \"Andr\u00f3nikos II M\u00e9gas Komn\u0113n\u00f3s\"), nado c. 1240 e finado en 1266, foi emperador de Trebisonda de 1263 a 1266. Foi o fillo m\u00e1is vello de Manuel I de Trebisonda coa s\u00faa primeira esposa, Ana Xylaloe, unha nobre trapisondesa.\nTraxectoria.\nDurante os tres anos do seu reinado Trebisonda continuou florecendo como un centro comercial - dous comerciantes de Marsella foron al\u00ed en 1263 e 1264 levando unha carta de presentaci\u00f3n de Carlos de Anjou, conde de Provenza.\nO seu reinado \u00e9 significativo por unha soa cousa, a perda de Sinope en 1265. Xunto con iso, perdeu a \u00faltima esperanza de reconquista de Constantinopla e deixou de incidir nos asuntos do Imperio bizantino. Segundo Fallmerayer, a soberan\u00eda mongol aceptada por Manuel I terminou coa morte de Hulagu Kan en 1265, pero esta teor\u00eda \u00e9 controvertida e probabelmente err\u00f3nea \u00e1 vista dos acontecementos posteriores e a deposici\u00f3n do seu sucesor,\u00a0Xurxo.\nAndr\u00f3nico foi sucedido polo seu medio irm\u00e1n Xurxo."}
{"id": "416822", "revid": "89787", "url": "https://gl.wikipedia.org/wiki?curid=416822", "title": "Diablo (videoxogo)", "text": "Diablo \u00e9 un videoxogo de rol de acci\u00f3n e \"hack and slash\" desenvolvido por Blizzard North e publicado por Blizzard Entertainment o 31 de decembro de 1996. Ambientado no ficticio reino de Khanduras, o xogador controla un heroe solitario que loita para liberar \u00f3 mundo de Diablo, o Se\u00f1or do Terror. Baixo a vila de Tristram o xogador atravesa 16 niveis xerados aleatoriamente, chegando finalmente \u00f3 propio Inferno para enfrontarse a Diablo.\nSierra Entertainment publicou un paquete de expansi\u00f3n titulado \"\" en 1997. En 1998 Electronic Arts publicou \"Diablo\" para a PlayStation. Esta versi\u00f3n inclu\u00eda un control directo do personaxe principal usando o controlador da videoconsola, e foi desenvolvida por Climax Studios. Electronic Arts tam\u00e9n considerou o desenvolvemento dunha versi\u00f3n para Sega Saturn, que finalmente nunca se publicou. O \u00e9xito deste xogo deu lugar a d\u00faas continuaci\u00f3ns, \"Diablo II\" no ano 2000 e \"Diablo III\" no ano 2012."}
{"id": "416824", "revid": "55340", "url": "https://gl.wikipedia.org/wiki?curid=416824", "title": "Marcu Biancarelli", "text": "Marcu Biancarelli, nado en\u00a0Portivechju\u00a0en\u00a01968, \u00e9 un escritor en\u00a0lingua corsa que traballa como profesor de lingua corsa nun instituto.\nTraxectoria.\nFoi un dos fundadores e director da revista \"A Pian' d'Avretu\", onde se deron a co\u00f1ecer novos valores da literatura corsa. En 1999 publicou a s\u00faa primeira colecci\u00f3n de poes\u00eda, \"Viaghju in Vivaldia\". Autor tam\u00e9n de narrativa, teatro e letras de canci\u00f3ns. Moitas das s\u00faas publicaci\u00f3ns traduc\u00edronse ao franc\u00e9s. Receptor por d\u00faas veces, 2001 e mais 2002, do\u00a0\"Premiu Finzione di Ouessant di a Litteratura Isulana\". En\u00a02007 apareceu a s\u00faa terceira selecci\u00f3n de relatos, \"Stremu Miridianu\", que se fixo co premio \"Scelta di i littori di Corsica\". Dende 2014 decidiu escribir preferentemente en franc\u00e9s para publicar de xeito profesional, malia non renunciar a escribir de novo en corso . Como letrista escribiu os textos das canci\u00f3ns \"Corsican beauty\" (I Cantelli 2005) e \"Ultimu viaghju di Stepan Trofimovich\" (Paulu Miniconi 2007)."}
{"id": "416827", "revid": "1131", "url": "https://gl.wikipedia.org/wiki?curid=416827", "title": "Estaci\u00f3n de Shin-Yokohama", "text": "A Estaci\u00f3n de Shin Yokohama \u00e9 a maior estaci\u00f3n ferroviaria no barrio de K\u014dhoku-ku, na cidade de Yokohama. Shin Yokohama \u00e9 parada dos Tokaido shinkansen, a rede de alta velocidade xaponesa, que une a cidade de Tokio con Osaka e Kyoto. A estaci\u00f3n conecta as zonas m\u00e1is populares de Yokohama coa capital nipoa a trav\u00e9s das li\u00f1as:"}
{"id": "416866", "revid": "5863", "url": "https://gl.wikipedia.org/wiki?curid=416866", "title": "Xo\u00e1n II de Trebisonda", "text": "Xo\u00e1n II Gran Comneno (en grego: \u0399\u03c9\u03ac\u03bd\u03bd\u03b7\u03c2 \u0392\u0384 \u039c\u03ad\u03b3\u03b1\u03c2 \u039a\u03bf\u03bc\u03bd\u03b7\u03bd\u03cc\u03c2, \"I\u014d\u00e1nn\u0113s II M\u00e9gas Komn\u0113n\u00f3s), \"nado aprox. en 1262 e finado o 16 de agosto de 1297, foi emperador de Trebisonda desde 1280 at\u00e9 1297.\nTraxectoria.\nEra o fillo m\u00e1is novo do emperador Manuel I e a s\u00faa terceira esposa, Irene Siricaina, unha nobre trapisondesa. Xo\u00e1n sucedeu no trono ao seu irm\u00e1n Xurxo que foi traizoado polos seus arcontes no monte de Taurezion.\nDurante o seu reinado o t\u00edtulo dos gobernantes de Trebisonda cambiou, at\u00e9 ent\u00f3n, eles reclamaban o t\u00edtulo tradicional dos emperadores bizantinos, \u00abEmperador e Aut\u00f3crata dos Romanos\u00bb, pero a partir de Xo\u00e1n II cambiouse a \u00abEmperador e Aut\u00f3crata de todo o Oriente, Iberia, e as Provincias Transmari\u00f1as\u00bb, a\u00ednda que Iberia se perdeu no reinado de Andr\u00f3nico I Xidos.\nXo\u00e1n \u00e9 o primeiro gobernante de Trebisonda co\u00f1ecido por ter m\u00e1is que uns poucos incidentes e insinuaci\u00f3ns, xa que existe informaci\u00f3n suficiente para compor unha narraci\u00f3n relacionada coa primeira parte do seu reinado. A cr\u00f3nica de Miguel Panaretos, que adoita ser concisa e mesmo cr\u00edptica, \u00e9 relativamente completa no reinado de Xo\u00e1n, e as fontes externas engaden m\u00e1is detalles ao rexistro de Panaretos. O emperador Xo\u00e1n II enfrontou moitos desaf\u00edos no seu goberno, que explica en parte o seu matrimonio coa filla do emperador bizantino Miguel VIII Pale\u00f3logo, Eudoxia Pale\u00f3loga.\nXo\u00e1n chegou a Trebisonda o 25 de abril de 1282 coa s\u00faa esposa, e pouco despois atopouse con d\u00faas ameazas. A primeira vi\u00f1a do seu irm\u00e1n Xurxo, que volvera a Trebisonda, e tentou, sen \u00e9xito, recuperar o trono. A seguinte, da s\u00faa media irm\u00e1 Teodora, que o depuxo en 1284, para gobernar por pouco tempo. Xo\u00e1n foi reposto non m\u00e1is tarde de 1285."}
{"id": "416868", "revid": "98629", "url": "https://gl.wikipedia.org/wiki?curid=416868", "title": "Xurxo (emperador de Trebisonda)", "text": "Xurxo Comneno (en grego: \u0393\u03b5\u03ce\u03c1\u03b3\u03b9\u03bf\u03c2 \u039c\u03ad\u03b3\u03b1\u03c2 \u039a\u03bf\u03bc\u03bd\u03b7\u03bd\u03cc\u03c2, \"Ge\u014drgios M\u00e9gas Komn\u0113n\u00f3s\"), nado c. 1255 e finado despois de 1284, foi emperador de Trebisonda de 1266 a 1280. Foi o fillo m\u00e1is vello do emperador Manuel I e a s\u00faa terceira esposa, Irene Siricaina, unha nobre trapisondesa.\nTraxectoria.\nXurxo sucedeu ao seu medio irm\u00e1n m\u00e1is vello Andr\u00f3nico II en 1266. Xurxo seguiu unha pol\u00edtica anti-aristocr\u00e1tica e aliouse con Carlos de Anjou e os anti-unionistas contra o emperador bizantino Miguel VIII Pale\u00f3logo. Isto, e a s\u00faa aparente incapacidade de proporcionar un apoio eficaz contra os mamelucos de Exipto, provocaron a ira do seu se\u00f1or, o ilk\u00e1n mongol Abaqa. Abaqa foi un aliado bizantino e ao parecer chamou a Xurxo a comparecer ante a s\u00faa presenza. Xurxo foi entregado aos mongois polos seus cortes\u00e1ns no cami\u00f1o \u00e1 residencia do ilk\u00e1n en Tabriz en 1280 e perdeu o seu trono. O seu irm\u00e1n m\u00e1is novo Xo\u00e1n II substitu\u00eduno.\nA\u00ednda que algunhas cr\u00f3nicas armenias informan que Xurxo foi executado polo ilk\u00e1n, est\u00e1n equivocadas, xa que Xurxo sobreviviu e foi posto en liberdade despois da morte de Abaqa en 1282. En 1284 Xurxo invadiu Trebisonda, nun intento de recuperar o seu trono. Con todo, as s\u00faas forzas foron derrotadas novamente, pero Xurxo deu feito a escapar e pasou un tempo vagando polas monta\u00f1as antes de ser capturado. O exilio e as aventuras de Xurxo val\u00e9ronlle o alcume de \u00abo errante\u00bb ou \u00abo vagabundo\u00bb (\u03a0\u03bb\u03ac\u03bd\u03bf\u03c2, \"Pl\u00e1nos\") na Cr\u00f3nica de Miguel Panaretos.\nCun matrimonio desco\u00f1ecido ou coa s\u00faa amante, Xurxo tivo unha filla de nome desco\u00f1ecido, que casou cun nobre xeorxiano. Outra pos\u00edbel filla (ou irm\u00e1) casou co rei Demetrio II de Xeorxia."}
{"id": "416870", "revid": "41741", "url": "https://gl.wikipedia.org/wiki?curid=416870", "title": "Estadio Wanda Metropolitano", "text": ""}
{"id": "416871", "revid": "98629", "url": "https://gl.wikipedia.org/wiki?curid=416871", "title": "Andr\u00f3nico III de Trebisonda", "text": "Andr\u00f3nico III Comneno (en grego: \u0391\u03bd\u03b4\u03c1\u03cc\u03bd\u03b9\u03ba\u03bf\u03c2 \u0393\u0384 \u039c\u03ad\u03b3\u03b1\u03c2 \u039a\u03bf\u03bc\u03bd\u03b7\u03bd\u03cc\u03c2, \"Andr\u00f3nikos III M\u00e9gas Komn\u0113n\u00f3s\"), nado aprox. en 1310 e finado en 1332, foi emperador de Trebisonda desde 1330 at\u00e9 1332. Foi o fillo m\u00e1is vello do emperador Aleixo II de Trebisonda e da s\u00faa esposa ibera, Djiadjak Jaqeli de Samckhe.\nTraxectoria.\nUnha das s\u00faas primeiras acci\u00f3ns cando se converteu en emperador foi dar morte aos seus dous irm\u00e1ns m\u00e1is novos, Xurxo Azachoutlou e Miguel Achpougas. O seu outro irm\u00e1n Basilio logrou fuxir a Constantinopla, onde o seu t\u00edo Miguel estaba residindo probabelmente.\nMorreu en 1332 despois dun reinado de 20 meses e foi substitu\u00eddo brevemente polo seu fillo posibelmente ilex\u00edtimo, Manuel II. Os crimes de Andr\u00f3nico sorprenderan tanto aos habitantes de Trebisonda que se dividiron en facci\u00f3ns, pondo o imperio ao bordo da guerra civil. As fontes que se\u00a0 preservaron non dan moitos detalles sobre as circunstancias do seu curto reinado."}
{"id": "416872", "revid": "1131", "url": "https://gl.wikipedia.org/wiki?curid=416872", "title": "Macedo de Cavaleiros", "text": "Macedo de Cavaleiros \u00e9 unha cidade portuguesa, pertencente ao distrito de Braganza, rexi\u00f3n Norte e subrexi\u00f3n do Terras de Tras os Montes (na antiga provincia de Tras os Montes e Alto Douro), que no ano 2011 ti\u00f1a 6 257 habitantes.\nXeograf\u00eda.\n\u00c9 sede dun municipio de 699,14\u00a0km\u00b2 de superficie, e 15 776 habitantes en 2011.\nEst\u00e1 subdividido en 30 fregues\u00edas.\nO municipio limita ao norte co municipio de Vinhais, ao nordeste polo de Braganza, ao leste polo de Vimioso, ao sueste polo de Mogadouro, ao sur polo de Alf\u00e2ndega da F\u00e9 e ao oeste polo de Mirandela.\nPoboaci\u00f3n.\n \nSituaci\u00f3n.\nO concello de Macedo de Cavaleiros est\u00e1 dividido nas seguintes 30 fregues\u00edas:\nO concello est\u00e1 situado no centro do nordeste transmontano. Neste lugar destacan dous accidentes xeogr\u00e1ficos importantes, a serra de Bornes, no extremo suroeste, e a serra da Nogueira ao norte do concello.\nAtravesan o seu territorio dous r\u00edos importantes, o r\u00edo Sabor, ao sueste, e o r\u00edo Azibo.\nNo concelo de Macedo de Cavaleiros est\u00e1 unha das formaci\u00f3ns xeol\u00f3xicas m\u00e1is importantes de Portugal, o macizo de Morais.\nTurismo e cultura.\nO municipio forma parte da Rexi\u00f3n de Turismo do Nordeste Transmontano.\nDesde 2014 est\u00e1 declarado o Xeoparque Terras de Cavaleiros, cun importante patrimonio xeol\u00f3xico, reco\u00f1ecido pola UNESCO e pertencente \u00e1 Rede Europea de Xeoparques.\nPos\u00fae unha gran variedade de museos:"}
{"id": "416875", "revid": "29975", "url": "https://gl.wikipedia.org/wiki?curid=416875", "title": "Leo Makkonen", "text": "Leo Makkonen, m\u00e1is co\u00f1ecido como arcebispo Leo, nado o\u00a04 de xu\u00f1o de 1948\u00a0en Pielavesi, \u00e9 o primado da\u00a0Igrexa ortodoxa finlandesa, arcebispo de Helsinqui e toda Finlandia e mais tam\u00e9n poeta en lingua carelia.\nTraxectoria.\nEducouse na s\u00faa localidade natal e en\u00a01967 foi ao seminario ortodoxo en\u00a0Kuopio\u00a0para formarse como sacerdote. En 1973 o bispo ordenouno\u00a0di\u00e1cono e sacerdote. Traballou como profesor de relixi\u00f3n ortodoxa en Punkaharju e en Ilomantsin en\u00a01972 e 1973. De 1973 ata 1979 foi\u00a0p\u00e1rroco na cidade de Turku e en 1975 entrou no s\u00ednodo da Igrexa. En 1979 consagr\u00e1rono bispo de\u00a0Joensuu, cumprindo as leis can\u00f3nicas de non estar casado ao enviuvar uns meses antes. Nese ano resultou elixido metropolitano da diocese de\u00a0Oulu, asumindo as s\u00faas funci\u00f3ns o 1 de xaneiro de\u00a01980 e nee ano entrou no consello de goberno da Igrexa. En\u00a01995\u00a0graduouse en\u00a0teolox\u00eda e en\u00a01996 converteuse en metropolitano de\u00a0Helsinqui. En outubro de 2001\u00a0asumiu as funci\u00f3ns de arcebispo de\u00a0Carelia e toda Finlandia\u00a0e polo tanto primado da Igrexa ortodoxa finlandesa. En 2017 decidiuse trasladar a sede primada a Helsinqui\u00a0e Leo pasou a ser o novo titular da sede en 2018 como arcebispo de Helsinqui e toda Finlandia.\nLingua carelia.\nOs pais de Leo Makkonen proced\u00edan de Salm\u00ed en Carelia e Leo aprendeu a lingua de meni\u00f1o e cos anos converteuse nun activo defensor da lingua carelia, \u00e9 o presidente da Asociaci\u00f3n da Lingua Carelia dende a s\u00faa fundaci\u00f3n en 1995, traduciu materiais lit\u00farxicos ao carelio e \u00e9 autor de varias colecci\u00f3ns de poes\u00edas que se publicaron coa traduci\u00f3n en finland\u00e9s."}
{"id": "416877", "revid": "85894", "url": "https://gl.wikipedia.org/wiki?curid=416877", "title": "Gran Loxa Simb\u00f3lica Espa\u00f1ola", "text": "A Gran Loxa Simb\u00f3lica Espa\u00f1ola (GLSE) \u00e9 unha das principais Obediencias mas\u00f3nicas (organizaci\u00f3ns que integran a varias loxas) existentes en Espa\u00f1a. Pertence ao conxunto de obediencias integradas en CLIPSAS, e def\u00ednese coma unha Obediencia mixta ou igualitaria, liberal e adogm\u00e1tica. \nDefinici\u00f3n.\nA GLSE pertence \u00e1 tradici\u00f3n francesa ou continental da masonar\u00eda mundial. Difer\u00e9nciase da tradici\u00f3n inglesa, que se chama a si mesma \u201cmasonar\u00eda regular\u201d, en que esta \u00faltima obriga os mas\u00f3ns a creren nun deus revelado e na inmortalidade da alma, e non permite o acceso \u00e1s mulleres. A GLSE, como outras moitas organizaci\u00f3ns mas\u00f3nicas de todo o mundo, non asume ningunha desas d\u00faas condici\u00f3ns. A s\u00faa condici\u00f3n de mixta ou igualitaria quere dicir que, en nome do principio esencial da igualdade, acolle nas s\u00faas loxas tanto a homes como a mulleres sen a m\u00e1is m\u00ednima diferenza nin en dereitos nin en obrigas. O termo liberal, neste contexto, significa que na GLSE non existen cargos vitalicios: todos os seus representantes son elixidos libremente por todos os mas\u00f3ns e masonas para un per\u00edodo fixado que s\u00f3 pode renovarse unha vez. O adogmatismo, que procede tam\u00e9n da tradici\u00f3n da Masonar\u00eda continental europea, implica que a GLSE non esixe aos seus membros que sexan te\u00edstas nin de\u00edstas: considera que as crenzas relixiosas, ou a ausencia de crenzas, pertencen ao pensamento \u00edntimo de cada mas\u00f3n. As\u00ed pois, comparte o principio do laicismo segundo o cal ningu\u00e9n debe impor as s\u00faas crenzas aos demais e considera que \u00e9 esencial a defensa dun espazo de convivencia civil e com\u00fan a todos no que todas esas crenzas, ou a falta delas, poidan coexistir en p\u00e9 de igualdade, en plena liberdade e sen o menor privilexio para ningu\u00e9n. A GLSE deixa \u00e1 libre interpretaci\u00f3n dos seus membros a figura do Grande Arquitecto do Universo.\nA GLSE, ademais de pertencer a CLIPSAS, forma parte da Uni\u00f3n Mas\u00f3nica do Mediterr\u00e1neo (UMM), da Alianza Mas\u00f3nica Europea (AME), de COMALACE (Contribution des Ob\u00e9diences Ma\u00e7onniques Lib\u00e9ralles et Adogmatiques \u00e0 la Construction Europ\u00e9enne) e \u00e9 fundadora do Espazo Mas\u00f3nico de Espa\u00f1a (EME).\nHistoria.\nTras a ditadura franquista, a masonar\u00eda volveu ser legal en Espa\u00f1a o 19 de maio de 1979, grazas a unha sentenza da Audiencia Nacional. Esta sentenza anulaba unha resoluci\u00f3n do Ministerio do Interior (dirixido por Rodolfo Mart\u00edn Villa) que pretend\u00eda manter a masonar\u00eda na clandestinidade.\nA Gran Loxa Simb\u00f3lica Espa\u00f1ola fundouse ao ano seguinte, o 15 de maio de 1980. Constitu\u00eduse en Barcelona, con sede na r\u00faa de Aviny\u00f3. Tomou o seu nome doutra Obediencia nada en Catalu\u00f1a en 1920. A GLSE naceu como federaci\u00f3n de loxas masculinas, depositaria e representante dos acenos de identidade e os ideais da Francmasonar\u00eda hist\u00f3rica espa\u00f1ola, ao recoller os principios do Grande Oriente Espa\u00f1ol, federaci\u00f3n practicamente extinguida baixo a persecuci\u00f3n que sufriu durante a ditadura franquista.\nComo sucedera en Londres 263 anos antes, integraron a GLSE loxas que xa comezaran a funcionar clandestinamente mesmo antes da morte do ditador Franco. Varios dos primeiros promotores proced\u00edan do exilio europeo e americano. Algunhas das primeiras loxas foron Minerva-Lleialtat, de Barcelona, creada en febreiro de 1977; tam\u00e9n \"Just\u00edcia\", na mesma cidade, e moi pronto Hermes-Tolerancia, en Madrid. O primeiro Gran Mestre da GLSE (1980-1987) foi Rafael Vilaplana Fontes. Dende o principio, o rito mas\u00f3nico oficial da GLSE foi o Rito Escoc\u00e9s Antigo e Aceptado (REAA), a\u00ednda que anos m\u00e1is tarde adoptouse tam\u00e9n o Rito Franc\u00e9s. En agosto de 2018 incorpor\u00e1ronse dous ritos: o Antigo e Primitivo de Memphis-Mizra\u00efm e o rito de Emulaci\u00f3n, de orixe inglesa.\nMoi pouco tempo despois, en 1983, a GLSE foi recibida no Centro Enlace e de Informaci\u00f3n das Potencias Mas\u00f3nicas asinantes do Chamamento de Estrasburgo de 22 de xaneiro de 1961; CLIPSAS, a grande organizaci\u00f3n mundial da Francmasonar\u00eda liberal. As relaci\u00f3ns internacionais m\u00e1is estreitas mantiv\u00e9ronse dende o principio co Grande Oriente de Francia, a Federaci\u00f3n belga do Dereito Humano, o Grande Oriente de B\u00e9lxica e a Gran Loxa de Italia. Tam\u00e9n co Grande Oriente Lusitano (GOL), de Portugal, desde 1986 ata hoxe.\nEn 1990 acordouse declarar a laicidade como un dos valores centrais da Gran Loxa Simb\u00f3lica Espa\u00f1ola.\nA admisi\u00f3n de mulleres.\nOutro momento decisivo na historia da GLSE chegou en 1992, durante o mandato do segundo Gran Mestre, Roger Leveder Le Pottier. Xa en 1990 comezara o debate sobre a \u201cmixticidade\u201d, \u00e9 dicir, sobre a admisi\u00f3n de mulleres. Este debate conclu\u00edu na asemblea xeral do 27 de xu\u00f1o de 1992, celebrada en Barcelona, coa aprobaci\u00f3n\u00a0 dunha decisiva reforma dos regulamentos da organizaci\u00f3n. A GLSE admite dende ent\u00f3n irm\u00e1s masonas como membros de pleno dereito e en r\u00e9xime de total igualdade cos seus irm\u00e1ns homes. Foi o que ent\u00f3n se chamou a \u201ctripla opci\u00f3n\u201d. A primeira muller que ingresou nunha loxa da GLSE foi Josefina Salg\u00f3. Iniciouse na Loxa Just\u00edcia n\u00ba 7, de Barcelona, o 14 de novembro de 1992.\nNo ano 2000, unha muller (Ascensi\u00f3n Tejerina) foi elixida Gran Mestra por primeira vez. En 2012 foino a aragonesa Nieves Bayo. \u00c1mbalas d\u00faas foron reelixidas para un segundo mandato.\nA consolidaci\u00f3n interna e internacional.\nEn 1986, tres anos despois de ser admitida na organizaci\u00f3n, a GLSE organizou en Madrid a asemblea xeral anual de CLIPSAS, o cal significou o reco\u00f1ecemento da masonar\u00eda liberal do mundo ao esforzo internacional dos mas\u00f3ns espa\u00f1ois. Pero o apoio definitivo a ese esforzo chegou en 1998, cando CLIPSAS volveu reunirse en Espa\u00f1a (esta vez en Barcelona) e se elixiu presidente ao cuarto Gran Mestre da GLSE, o avogado e escritor vasco Javier Otaola Bajeneta. Otaola presidiu CLIPSAS entre 1997 e 1999.\nDende ent\u00f3n, a GLSE non deixou de mellorar as s\u00faas relaci\u00f3ns con outras Obediencias e organizaci\u00f3ns mas\u00f3nicas de todo o mundo. Na actualidade, a GLSE mant\u00e9n relaci\u00f3ns de mutuo reco\u00f1ecemento con 43 Obediencias mas\u00f3nicas de Europa, \u00c1frica, Asia e Am\u00e9rica, e est\u00e1 presente en todos os foros importantes da Masonar\u00eda liberal do mundo. En abril de 2005 organizou en Tarragona o encontro da Uni\u00f3n Mas\u00f3nica do Mediterr\u00e1neo, e en 2016 volveu facelo Toledo. A UMM integra hoxe a representantes de dez pa\u00edses ribeiregos e trata de fomentar o di\u00e1logo, a convivencia e o traballo en com\u00fan entre todos eses pa\u00edses.\nO 9 de maio de 2009, durante o mandato do Gran Mestre Jordi Farrerons, a GLSE participou na fundaci\u00f3n do Espazo Mas\u00f3nico de Espa\u00f1a (EME), que coordina as catro Obediencias mas\u00f3nicas liberais m\u00e1is importantes con presenza en Espa\u00f1a: a propia GLSE, a Federaci\u00f3n espa\u00f1ola do Dereito Humano, a Gran Loxa Feminina de Espa\u00f1a e o Grande Oriente de Francia. O 1 de outubro de 2016 inaugurouse a nova sede central da GLSE, situada na r\u00faa do Vall\u00e8s de Barcelona, e d\u00edxose adeus ao vello templo da r\u00faa Aviny\u00f2. O 29 de outubro de 2019, o Gran Mestre Xavier Molina presidiu a inauguraci\u00f3n da nova e extensa sede en Madrid, propiedade do GLSE e situada na r\u00faa de Belianes, en cuxos templos traballan loxas doutras varias organizaci\u00f3ns mas\u00f3nicas.\nHoxe, 2022, a Gran Loxa Simb\u00f3lica Espa\u00f1ola integra a 64 loxas activas en catro pa\u00edses (Espa\u00f1a, Francia, B\u00e9lxica e Suecia) nas que traballan m\u00e1is de 900 homes e mulleres.\nOrganizaci\u00f3ns estatais e internacionais.\nA Gran Logia Simb\u00f3lica Espa\u00f1ola pertence \u00e1s seguintes organizaci\u00f3ns mas\u00f3nicas:\nTratados de amizade.\nA Gran Logia Simb\u00f3lica Espa\u00f1ola ten asinados Tratados de Amizade e Mutuo Reco\u00f1ecemento coas seguintes organizaci\u00f3ns mas\u00f3nicas:\nEuropa.\nAustria:\nB\u00e9lxica:\nCroacia:\nEspa\u00f1a:\nFrancia:\nGrecia:\nItalia:\nLuxemburgo:\nPortugal:\nPolonia:\nReino Unido\nRumania:\nEslovenia:\nSu\u00edza:\nTurqu\u00eda:\n\u00c1frica.\nCongo:\nAm\u00e9rica.\nArxentina:\nBrasil:\nCanad\u00e1:\nChile:\nColombia:\nEcuador:\nEstados Unidos de Am\u00e9rica:\nPer\u00fa:\nUruguai:\nMediterr\u00e1neo.\nL\u00edbano:\nMalta:\nMarrocos:"}
{"id": "416879", "revid": "1131", "url": "https://gl.wikipedia.org/wiki?curid=416879", "title": "Porta do Sol de Madrid", "text": ""}
{"id": "416880", "revid": "10599", "url": "https://gl.wikipedia.org/wiki?curid=416880", "title": "Eivissa (concello)", "text": ""}
{"id": "416881", "revid": "47401", "url": "https://gl.wikipedia.org/wiki?curid=416881", "title": "John Lee Hooker", "text": "John Lee Hooker, nado en Clarksdale (Mississippi) o 22 de agosto de 1912 ou 1917 e finado en Los Altos (California) o 21 de xu\u00f1o de 2001 foi un cantante e guitarrista de blues estadounidense.\nTraxectoria.\nInfancia e mocidade.\nCrese que Hooker naceu en Tutwiler, Mississippi, en Tallahatchie County, a\u00ednda que algunha fontes din que o seu lugar de nacemento estaba preto de Clarksdale, en Coahoma County. Era fillo do matrimonio formado por William Hooker e Minnie Ramsey. O seu pai ademais de traballar na granxa era pasor da igrexa baptista. Tivo seis irm\u00e1ns e catro irm\u00e1s.\nDe neno, a s\u00faa familia trasladouse a outra granxa nunha plantaci\u00f3n bananeira pr\u00f3xima, onde co\u00f1eceu aos m\u00fasicos de blues Snooky Pryor e Jimmy Rogers. En 1928 separ\u00e1ronse os seus pais e John foi o \u00fanico irm\u00e1n que quedou ao coidado da s\u00faa nai. Esta volveu casar co m\u00fasico local de blues William Moore, que ensinou a John a tocar a guitarra cando teti\u00f1a trece anos. Hooker contou posteriormente que grazas a el co\u00f1eceu de pequeno lendas como Blind Lemon Jefferson ou Charlie Patton, que \u00edan de visita \u00e1 s\u00faa casa.\nEn 1931 decidiu emigrar cara ao norte industrial, ao igual que fac\u00edan outros afroamericanos do sur nesa \u00e9poca. Primeiro parou en Memphis, onde viviu na casa dunha t\u00eda, traballou en cines locais e tocou con Robert Lockwood. En 1935 trasladouse a Cincinnati, onde alternou traballos de limpabotas ou de acomodador en teatros con actuaci\u00f3ns en grupos de gospel. Logo dun per\u00edodo no ex\u00e9rcito, instalouse en Detroit durante a segunda guerra mundial, en 1943, onde conseguiu un emprego na industria do autom\u00f3bil, cun soldo que foi quen de completar cantando en bares de suburbios. Al\u00ed casou d\u00faas veces. Coa s\u00faa segunda dona, Maude Mathis, tivo seis fillos.\nCarreira musical.\nA carreira musical de Hooker comezou en 1948 cando conseguiu o \u00e9xito co sinxelo \"Boogie Chillen\", cantado nun estilo medio falado que se converteu en caracter\u00edstico. Ritmicamente, a s\u00faa m\u00fasica era moi libre, caracter\u00edstica que foi com\u00fan entre os primeiros m\u00fasicos ac\u00fasticos de blues do delta. O seu fraseado non estaba tan atado aos est\u00e1ndares da maior\u00eda dos cantantes de blues. Este estilo informal e incoherente foise dilu\u00edndo coa aparici\u00f3n das bandas de blues el\u00e9ctrico de Chicago mais, mesmo cando non tocaba s\u00f3, Hooker mantivo o seu propio son.\nEn 1955 acabou o seu contrato con Modern Records e fichou pola compa\u00f1\u00eda Vee Jay, de Chicago, que publicou os cl\u00e1sicos \"Dimples\" e \"Boom Boom\".\nMantivo, non obstante, unha carreira en solitario, sendo sempre popular entre os afeccionados ao blues e ao folk de principios dos anos sesenta, o que lle valeu chegar tam\u00e9n \u00e1 audiencia branca.\nDiscos como \"Black Snake\" (1959), \"Wednesday Evening Blues\" (1960) ou \"Birmingham Blues\" (1963) afirmaron o seu prestixio a ambos os lados do Atl\u00e1ntico. En 1970 achegouse novamente \u00e1s correntes de moda ao gravar o \u00e1lbum \"Hooker 'n' Heat\" coa banda Canned Heat.\nNo ano 1977 John Lee fixo un concerto como invitado con Foghat e Paul Butterfield e en 1980, apareceu no filme \"Os Blues Brothers\", interpretando o tema \"Boom Boom\" nun suburbio.\nEn 1989 chegou outro \u00e9xito cando, xunto con varias estrelas invitadas, inclu\u00edndo a Carlos Santana e a s\u00faa banda, Bonnie Raitt e Los Lobos, entre outros, gravou \"The Healer\", que ga\u00f1ou un premio Grammy.\nHooker gravou m\u00e1is de cen discos e viviu os \u00faltimos anos da s\u00faa vida en San Francisco, onde ti\u00f1a un club chamado o \"Boom Boom Room\", en referencia ao seu grande \u00e9xito.\nHooker faleceu mentres durm\u00eda o 21 de xu\u00f1o de 2001 en Los Altos, California. Est\u00e1 enterrado na Chapel of the Chimes en Oakland, California. Foi sobrevivido por oito fillos, dezanove netos e numerosos bisnetos."}
{"id": "416882", "revid": "89787", "url": "https://gl.wikipedia.org/wiki?curid=416882", "title": "Terras de Tras os Montes", "text": "As Terras de Tras os Montes (en portugu\u00e9s, Terras de Tr\u00e1s-os-Montes) son unha subrexi\u00f3n (ou comunidade intermunicipal) da Rexi\u00f3n Norte de Portugal \u2014unha rexi\u00f3n estat\u00edstica de nivel III (NUTS III)\u2014 coordinada pola Comisi\u00f3n de Coordinaci\u00f3n e Desenvolvemento Rexional da Rexi\u00f3n Norte de Portugal.\nXeograf\u00eda.\nAs Terras de Tras os Montes comprenden gran parte do distrito de Braganza, cidade na que est\u00e1 situada a sede da comunidade intermunicipal.\nA subrexi\u00f3n limita ao oeste coa subrexi\u00f3n do Alto T\u00e2mega, ao norte e ao leste con Espa\u00f1a (Galicia e Castela e Le\u00f3n respectivamente) e ao sur coa subrexi\u00f3n do Douro.\nAbarca unha superficier de 5 543,61\u00a0km\u00b2. No ano 2011 a s\u00faa poboaci\u00f3n era de 117 527 habitantes, polo que a s\u00faa densidade de poboaci\u00f3n nese ano era de 21,2 hab./km\u00b2.\nMunicipios.\nOs concellos que integran as Terras de Tras os Montes son:"}
{"id": "416883", "revid": "72012", "url": "https://gl.wikipedia.org/wiki?curid=416883", "title": "Subrexi\u00f3n do Douro", "text": ""}
{"id": "416884", "revid": "47401", "url": "https://gl.wikipedia.org/wiki?curid=416884", "title": "Sala de cine", "text": ""}
{"id": "416888", "revid": "89787", "url": "https://gl.wikipedia.org/wiki?curid=416888", "title": "Ozo", "text": "Xos\u00e9 Ant\u00f3n Perozo Porteiro, co\u00f1ecido como Ozo Perozo ou Ozo, nado en Vigo en 1975, \u00e9 un traballador audiovisual galego.\nTraxectoria.\nFixo estudos na Facultade de Historia da Universidade de Santiago de Compostela. Traballa no audiovisual desde 1994. Comezou como c\u00e1mara de noticias, entrou en 1997 no cine traballando en atrezzo e nos \u00faltimos anos fai series e pel\u00edculas como Axudante de Direcci\u00f3n ou como Script.\nDirixiu varias curtametraxes e pezas para Internet e fixo de director de segunda unidade na teleserie \"O Faro\" da Televisi\u00f3n de Galicia.\nVive na Coru\u00f1a desde 1999.\nFilmograf\u00eda.\nTam\u00e9n colaborou en:"}
{"id": "416902", "revid": "27155", "url": "https://gl.wikipedia.org/wiki?curid=416902", "title": "Diabase", "text": "A diabase, tam\u00e9n chamada dolerita ou microgabro, \u00e9 unha rocha hipoabisal ou subvolc\u00e1nica m\u00e1fica, holocristalina, equivalente ao basalto volc\u00e1nico ou ao gabro plut\u00f3nico. Os diques e os sill de diabases son corpos intrusivos de pouca profundidade e a mi\u00fado mostran unha textura de gran fino ou marxes de arrefriamento afan\u00edticos que poden conter taquilita (vidro m\u00e1fico escuro). \u00c1s veces dependendo do contexto ou do pa\u00eds, o termo diabase apl\u00edcase s\u00f3 a basaltos e doleritas alteradas, mentres que dolerita se aplica nos demais casos, polo que en ocasi\u00f3ns os termos son un pouco confusos. Para evitar esta confusi\u00f3n moitos petr\u00f3logos prefiren usar como nome xeral microgabro.\nPetrograf\u00eda.\nA diabase normalmente ten unha textura fina pero visible de cristais de plaxioclasio (62%) eu\u00e9drico con forma de list\u00f3n en medio dunha matriz m\u00e1is fina de clinopiroxeno, tipicamente auxita (20\u201329%), con menores cantidades de olivina (do 3% ao 12% nas diabases de olivina), magnetita (2%), e ilmenita (2%). Minerais accesorios e de alteraci\u00f3n que poden aparecer son horneblenda, biotita, apatita, pirrotita, calcopirita, serpentina, clorita, e calcita. A textura denom\u00ednase \"diab\u00e1sica\" e \u00e9 t\u00edpica das diabases. Esta textura tam\u00e9n se denomina \"intersticial\". Os feldespatos son ricos en anortita (en contraposici\u00f3n coa albita), o membro final c\u00e1lcico da serie de soluci\u00f3n s\u00f3lida do plaxioclasio anortita-albita, m\u00e1is comunmente labradorita.\nLocalizaci\u00f3ns.\nA diabase enc\u00f3ntrase xeralmente en corpos intrusivos relativamente pouco profundos e pequenos como diques e sill. Os diques de diabase aparecen en rexi\u00f3ns onde hai extensi\u00f3n da codia e a mi\u00fado aparecen en conxuntos que conte\u00f1en centos de diques ou sill que radian desde un s\u00f3 centro volc\u00e1nico.\nEn Galicia enc\u00f3ntranse diques de diabase en diversas localizaci\u00f3ns asociadas coa oroxenia herciniana; alg\u00fans mesmo foron explotados comercialmente.\nO sill de Palisades que forma as Palisades de Nova Jersey no r\u00edo Hudson, preto da cidade de Nova York, \u00e9 un exemplo de sill de diabase. Os complexos de diques da Provincia volc\u00e1nica terciaria brit\u00e1nica que incl\u00fae Skye, Rum, Mull e Arran no oeste de Escocia e a rexi\u00f3n de Slieve Gullion en Irlanda, e que se estende polo norte de Inglaterra, cont\u00e9n moitos exemplos de diques radiais de dolerita, e cara aos Midlands outro exemplo \u00e9 a rocha Rowley Rag. En partes das trampas do Dec\u00e1n da India, que se formaron ao final do Cret\u00e1ceo, tam\u00e9n aparece a dolerita. Tam\u00e9n abunda en gran parte da illa caribe\u00f1a de Cura\u00e7ao. Outro exemplo de diques de diabase \u00e9 o que se atopa en Mongo no macizo de Gu\u00e9ra no Chad en \u00c1frica central.\nEn Australia Occidental un dique de diabase de 200\u00a0km de longo, o Cinto de Norseman\u2013Wiluna, est\u00e1 asociado coa \u00e1rea mineira aur\u00edfera non aluvial situada entre Norseman e Kalgoorlie, onde se encontra a maior mina de ouro de Australia, a mina de ouro Super Pit. Ao oeste do Cinto de Norseman\u2013Wiluna est\u00e1 o Cinto de Yalgoo\u2013Singleton, onde un complexo de diques radiais de dolerita oculta os sedimentos volc\u00e1nicos. Os grandes diques de dolerita como o Golden Mile Dolerite de Australia poden ter unha textura m\u00e1is gra\u00fada, e mostran unha gran diversidade petrogr\u00e1fica e xeoqu\u00edmica a trav\u00e9s de todo o grosor do sill.\nNas Monta\u00f1as de Lousa de Turinxia-Franconia-Vogtland no centro de Alema\u00f1a a diabase \u00e9 de idade devoniana. Forma paisaxes t\u00edpicamente de forma abovedada, especialmente no Vogtland. Unha atracci\u00f3n xeotur\u00edstica \u00e9 a \"Steinerne Rose\" preto de Saalburg, un monumento natural cuxa forma actual se debe \u00e1 meteorizaci\u00f3n t\u00edpica que sofren as lavas almofadadas.\nAs vastas \u00e1reas de volcanismo/plutonismo m\u00e1fico asociadas coa fragmentaci\u00f3n no Xur\u00e1sico de Gondwana no hemisferio sur incl\u00fae moitos sills grandes de diabase/dolerita e diques radiais. Entre eles est\u00e1n as doleritas do Karoo de Sur\u00e1frica, as doleritas de Ferrar da Ant\u00e1rtida, e o maior de todos, con diferenza a m\u00e1is extensa de todas as formaci\u00f3ns de dolerita do mundo, enc\u00f3ntrase en Tasmania. Al\u00ed, o volume de magma que fixo intrusi\u00f3n nunha delgada l\u00e1mina de rochas do Permiano e Tri\u00e1sico desde moitos focos, ao longo dun per\u00edodo dun mill\u00f3n de anos, puido superar os 40\u00a0000\u00a0km3. En Tasmania, a dolerita domina gran parte da paisaxe, especialmente nas \u00e1reas alpinas.\nOs diques anulares son grandes diques case verticais que se mostran sobre o terreo como afloramentos circulares de ata 30\u00a0km de di\u00e1metro, cunha profundidade de centos de metros a varios quil\u00f3metros. Os diques m\u00e1is grosos adoitan estar feitos de rochas plut\u00f3nicas en vez de hipoabisais e est\u00e1n centrados en intrusi\u00f3ns profundas.\nUso.\nA diabase trit\u00farase e util\u00edzase na construci\u00f3n como \u00e1rido nas plataformas das estradas, en edificios, como recheo entre as v\u00edas de tren (balastro usado pola s\u00faa gran dureza e pouca transmisi\u00f3n das vibraci\u00f3ns), e en encoros e diques.\nA diabase pode tam\u00e9n tallarse para uso ornamental en mesados, pedra de fachadas e recubrimentos e pavimentos. Unha forma de dolerita chamada bluestone, \u00e9 un dos materiais que se utilizou na construci\u00f3n de Stonehenge.\nA diabase tam\u00e9n serve como pedra de construci\u00f3n local. En Tasmania, onde \u00e9 unha rocha relativamente com\u00fan, util\u00edzase para a construci\u00f3n, en paisaxismo e para levantar muros nas granxas. No norte de County Down, Irlanda do Norte, util\u00edzase a \"dolerita\" en construci\u00f3ns como o pazo de Mount Stewart, xunto co arenito de Scrabo e ambas as d\u00faas rochas extr\u00e1ense de Scrabo Hill.\nA obra de arte con forma de viol\u00edn (que pode tocarse) chamada Blackbird est\u00e1 feita de diabase negra."}
{"id": "416903", "revid": "1576", "url": "https://gl.wikipedia.org/wiki?curid=416903", "title": "Dolerita", "text": ""}
{"id": "416904", "revid": "1576", "url": "https://gl.wikipedia.org/wiki?curid=416904", "title": "Microgabro", "text": ""}
{"id": "416905", "revid": "1131", "url": "https://gl.wikipedia.org/wiki?curid=416905", "title": "Ponte de Mostar", "text": "A Ponte Vella (en bosn\u00edaco: Stari Most) \u00e9 unha ponte constru\u00edda no s\u00e9culo XVI durante o Imperio Otom\u00e1n, localizada na cidade de Mostar, en Bosnia e Hercegovina. Cruza o r\u00edo Naretva e une as d\u00faas partes da cidade.\nEst\u00e1 considerada unha peza exemplar da arquitectura isl\u00e1mica nos Balc\u00e1ns, e \u00e9 un dos s\u00edmbolos m\u00e1is reco\u00f1ecidos do pa\u00eds.\nHistoria.\nA ponte, que data do s\u00e9culo XVI, sempre foi considerada un s\u00edmbolo da \u00e9poca otom\u00e1 de Bosnia e Hercegovina. Ten unha anchura de tres metros e unha lonxitude de 30. \u00c1s d\u00faas beiras lev\u00e1ntanse d\u00faas torres, a Halebija e a Tara, engadidas no s\u00e9culo XVII.\nGuerra de Bosnia.\nO 9 de novembro de 1993 foi destru\u00edda durante a guerra de Bosnia. Slobodan Praljak, o comandante do Consello Croata de Defensa que ordenou a s\u00faa destruci\u00f3n, suicidouse en 2017 ante o tribunal TPII que ratificaba a s\u00faa condena a 20 anos de prisi\u00f3n por dita acci\u00f3n, as\u00ed como por outros cargos.\nAs d\u00faas beiras da cidade estiveron ligadas ata a reconstruci\u00f3n por unha ponte provisional, dese\u00f1ada por enxe\u00f1eiros militares espa\u00f1ois e portugueses\nReconstruci\u00f3n.\nCoa chegada da paz inici\u00e1ronse os traballos de reconstruci\u00f3n, baixo a colaboraci\u00f3n da Unesco e de organizaci\u00f3ns de rescate de Patrimonio da Humanidade. A nova ponte foi inaugurada o 23 de xullo de 2004 e o seu custo foi de aproximadamente 15 mill\u00f3ns e medio de d\u00f3lares."}
{"id": "416906", "revid": "43337", "url": "https://gl.wikipedia.org/wiki?curid=416906", "title": "Stari Most", "text": ""}
{"id": "416911", "revid": "865", "url": "https://gl.wikipedia.org/wiki?curid=416911", "title": "The Fun of Watching Fireworks", "text": "The Fun of Watching Fireworks \u00e9 o \u00e1lbum de estrea da banda estadounidense de indie rock The American Analog Set, publicado o 20 de agosto de 1996 a trav\u00e9s do selo Emperor Jones."}
{"id": "416912", "revid": "1576", "url": "https://gl.wikipedia.org/wiki?curid=416912", "title": "Those Who Tell the Truth Shall Die, Those Who Tell the Truth Shall Live Forever", "text": "Those Who Tell the Truth Shall Die, Those Who Tell the Truth Shall Live Forever \u00e9 o segundo \u00e1lbum da banda estadounidense de post-rock Explosions in the Sky, publicado o 4 de setembro de 2001 a trav\u00e9s do selo Temporary Residence."}
{"id": "416913", "revid": "1131", "url": "https://gl.wikipedia.org/wiki?curid=416913", "title": "Pepe C\u00e1ccamo", "text": ""}
{"id": "416916", "revid": "5863", "url": "https://gl.wikipedia.org/wiki?curid=416916", "title": "Mosteiro de San Francisco de Santiago de Compostela", "text": ""}
{"id": "416917", "revid": "5863", "url": "https://gl.wikipedia.org/wiki?curid=416917", "title": "Eulalia Agrelo Costas", "text": ""}
{"id": "416919", "revid": "98629", "url": "https://gl.wikipedia.org/wiki?curid=416919", "title": "Cardo santo", "text": "O cardo santo (Cnicus benedictus) \u00e9 unha especie de planta con flor pertencente \u00e1 familia Asteraceae.\nA autoridade cent\u00edfica da especie \u00e9 L., tendo sido publicada en \"Species Plantarum\" 2: 826. 1753."}
{"id": "416921", "revid": "6939", "url": "https://gl.wikipedia.org/wiki?curid=416921", "title": "Cnicus benedictus", "text": ""}
{"id": "416931", "revid": "23204", "url": "https://gl.wikipedia.org/wiki?curid=416931", "title": "Oc\u00e9ano Reico", "text": "O oc\u00e9ano Reico foi o oc\u00e9ano que separaba a mediados do Paleozoico os dous maiores paleocontinentes de ent\u00f3n, Gondwana e Laurusia (Laurentia-B\u00e1ltica-Avalonia). \u00c9 un dos principais oc\u00e9anos do Palaeozoico, cuxas suturas se estenden hoxe ao longo de 10\u00a0000\u00a0km desde M\u00e9xico a Turqu\u00eda e o seu peche causou a ensamblaxe do supercontinente Panxea e a formaci\u00f3n da oroxenia varisca\u2013allegheniana\u2013ouachita.\nEtimolox\u00eda.\nUtilizouse o nome de Reico como unha relaci\u00f3n con X\u00e1peto, que lle dera nome a outro oc\u00e9ano m\u00e1is antigo. Primeiramente, o oc\u00e9ano situado entre Gondwana e Laurentia a inicios do C\u00e1mbrico recibiu o nome de oc\u00e9ano de X\u00e1peto polo personaxe da mitolox\u00eda grega X\u00e1peto, pai de Atlas, xa que o oc\u00e9ano de X\u00e1peto foi o predecesor (o pai) do oc\u00e9ano Atl\u00e1ntico, nomeado as\u00ed en referencia a Atlas. Posteriormente, o oc\u00e9ano situado entre Gondwana e Laurusia (Laurentia\u2013B\u00e1ltica\u2013Avalonia) no C\u00e1mbrico tard\u00edo-Ordov\u00edcico temper\u00e1n foi nomeado oc\u00e9ano Reico en referencia a Rea, irm\u00e1 de X\u00e1peto.\nEvoluci\u00f3n xeodin\u00e1mica.\nA inicios do Paleozoico, hai uns 540 mill\u00f3ns de anos, a maior\u00eda das masas continentais da Terra estaban agrupadas arredor do polo sur formando o paleocontinente de Gondwana. As excepci\u00f3ns eran varios continentes m\u00e1is pequenos como Laurentia e B\u00e1ltica. O oc\u00e9ano paleozoico que hab\u00eda entre Gondwana, Laurentia e B\u00e1ltica denom\u00ednase oc\u00e9ano de X\u00e1peto. A beira norte de Gondwana estivera sometida \u00e1 oroxenia cadomiana durante o per\u00edodo ediac\u00e1rico. Esta oroxenia formou un arco volc\u00e1nico de tipo cordilleira no que a codia oce\u00e1nica subduc\u00eda por debaixo de Gondwana. Cando unha dorsal oce\u00e1nica subduciu nun \u00e1ngulo oblicuo, desenvolv\u00e9ronse cuncas extensionais ao longo da marxe norte de Gondwana. Durante o C\u00e1mbrico tard\u00edo ao Ordov\u00edcico temper\u00e1n estas cuncas extensionais evolucionaron formando un rift que discorr\u00eda ao longo do bordo norte de Gondwana. O rift \u00e1 s\u00faa vez evolucionou orixinando unha dorsal oce\u00e1nica que separou pequenos fragmentos continentais como Avalonia e Carolina desde a masa continental principal de Gondwana.\nA medida que Avalonia-Carolina se moveron derivando cara ao norte desde Gondwana, o oc\u00e9ano Reico empezou a crecer e chegou \u00e1 s\u00faa m\u00e1xima anchura de 4\u00a0000\u00a0km no Sil\u00farico. Neste proceso, o oc\u00e9ano de X\u00e1peto pechouse conforme Avalonia-Carolina foron chocando con Laurentia e se formou a oroxenia apalachiana.\nO peche do oc\u00e9ano Reico empezou no Devoniano temper\u00e1n e completouse no Mississippiano cando Gondwana e Laurentia chocaron para formar a Panxea. Este peche orixinou os maiores or\u00f3xenos de colisi\u00f3n do Paleozoico: os or\u00f3xenos varisco e allegheniano entre amarxe africana occidental de Gondwana e o sur de B\u00e1ltica e leste de Laurentia, as\u00ed como a oroxenia ouachita entre a marxe amaz\u00f3nica de Gondwana e o sur de Laurentia."}
{"id": "416935", "revid": "65337", "url": "https://gl.wikipedia.org/wiki?curid=416935", "title": "Goat", "text": "Goat \u00e9 o segundo \u00e1lbum da banda estadounidense de noise rock The Jesus Lizard, publicado o 21 de febreiro de 1991 a trav\u00e9s do selo Touch and Go Records. O traballo foi producido por Steve Albini e tr\u00e1tase do seu disco m\u00e1is aclamado.\nA s\u00faa portada, realizada polo baixista David Wm. Sims, nun primeiro momento semella unha chama, pero realmente \u00e9 unha muller en topless cunha imaxe de preto de unllas proxectadas no seu corpo. A parte de atr\u00e1s e varias p\u00e1xinas do libreto do CD incl\u00faen imaxes semellantes da mesma muller n\u00faa, con diferentes proxecci\u00f3ns no seu corpo. A publicaci\u00f3n en li\u00f1a Pitchfork situouno no n\u00famero 38 na s\u00faa lista dos 100 mellores \u00e1lbums dos 90."}
{"id": "416936", "revid": "56817", "url": "https://gl.wikipedia.org/wiki?curid=416936", "title": "Hot Thoughts", "text": "Hot Thoughts \u00e9 o noveno \u00e1lbum da banda estadounidense de indie rock Spoon, publicado o 17 de marzo de 2017 a trav\u00e9s do selo Matador Records. \u00c9 o primeiro traballo do grupo editado por Matador dende a s\u00faa estrea de 1996 \"Telephono\" Tam\u00e9n \u00e9 o primeiro \u00e1lbum de Spoon dende o \"Kill the Moonlight\" de 2002 que non conta co multiinstrumentista Eric Harvey, que deixou a banda despois de rematar a xira mundial de \"They Want My Soul\" de 2014."}
{"id": "416937", "revid": "1131", "url": "https://gl.wikipedia.org/wiki?curid=416937", "title": "Alf\u00e2ndega da F\u00e9", "text": "Alf\u00e2ndega da F\u00e9 \u00e9 unha vila portuguesa pertencente ao distrito de Braganza, rexi\u00f3n Norte e subrexi\u00f3n do Alto Tras os Montes que, no ano 2011, contaba con 2\u00a0055 habitantes.\nXeograf\u00eda.\nAlf\u00e2ndega da F\u00e9 \u00e9 a sede dun municipio de 321,95\u00a0km\u00b2 de superficie, no que viv\u00edan, segundo o censo de 2011, 5\u00a0104 habitantes. Est\u00e1 subdividido en 12 fregues\u00edas.\nO concello \u00e9 co\u00f1ecido popularmente como \"a capital da cereixa\".\nL\u00edmites.\nO municipio est\u00e1 limitado ao norte polo municipio de Macedo de Cavaleiros, ao leste polo de Mogadouro, ao sur polo de Torre de Moncorvo, ao oeste polo de Vila Flor e ao noroeste, nunha moi pequena extensi\u00f3n, polo de Mirandela.\nHistoria.\nAs s\u00faas orixes rem\u00f3ntase ao s\u00e9culo VIII, \u00e9poca en que se cre que foi a sede administrativa dunha rexi\u00f3n \u00e1rabe, a Vilaia de Aldandica. En 1294 o rei de Portugal Din\u00eds (1261-1325) concedeulle a primeira carta foral a Alf\u00e2ndega da F\u00e9.\nFregues\u00edas.\nO concello de Alf\u00e2ndega da F\u00e9 est\u00e1 dividido en 12 fregues\u00edas:\nIrmandamento.\nO concello de Alf\u00e2ndega da F\u00e9 est\u00e1 irmandado coa cidade:"}
{"id": "416938", "revid": "5132", "url": "https://gl.wikipedia.org/wiki?curid=416938", "title": "Movistar Estudiantes", "text": ""}
{"id": "416939", "revid": "23204", "url": "https://gl.wikipedia.org/wiki?curid=416939", "title": "Marie Tharp", "text": "Marie Tharp, nada en Ypsilanti (M\u00edchigan) o 30 de xullo de 1920 e finada en Nyack (Nova York) o 23 de agosto de 2006, foi unha cart\u00f3grafa oceanogr\u00e1fica e xe\u00f3loga estadounidense que, xunto con Bruce Heezen, creou o primeiro mapa cient\u00edfico de todo o solo oce\u00e1nico. A obra de Tharp puxo de manifesto a existencia da dorsal mesoatl\u00e1ntica e revolucionou a comprensi\u00f3n cient\u00edfica da deriva continental.\nTraxectoria.\nO pai de Tharp, William, fixo mapas de clasificaci\u00f3n de solos para o Departamento de Agricultura dos Estados Unidos de Am\u00e9rica. A s\u00faa nai, Bertha, foi mestra de alem\u00e1n e lat\u00edn.\nTharp graduouse na Universidade de Ohio en 1943 con graos de \"bachelor\" en ingl\u00e9s e m\u00fasica e outros catro menores. M\u00e1is tarde recibiu o grao \"m\u00e1ster\" en xeolox\u00eda pola Universidade de M\u00edchigan antes de obter un grao en matem\u00e1ticas pola Universidade de Tulsa mentres traballaba como xe\u00f3loga para a compa\u00f1\u00eda Stanolind Oil.\nEn 1948 trasladouse a Nova York, onde obtivo un emprego con Maurice Ewing no Laboratorio xeol\u00f3xico Lamont (na actualidade co\u00f1ecido como Observatorio terrestre Lamont-Doherty) na Universidade de Columbia, inicialmente como delineante xeral. Al\u00ed Tharp co\u00f1eceu a Heezen e nunha obra xuntos empregaron datos fotogr\u00e1ficos para localizar avi\u00f3ns militares afundidos durante a segunda guerra mundial. M\u00e1is tarde, comezaron a traballar xuntos para trazar a topograf\u00eda do solo oce\u00e1nico. Durante os primeiros dezaoito anos da s\u00faa colaboraci\u00f3n, Heezen recolleu datos a bordo do barco do observatorio, o \"Vema\", e Tharp trazou mapas a partir deses datos, posto que as mulleres naquela \u00e9poca a\u00ednda estaban exclu\u00eddas do traballo a bordo dos barcos. Impedida de levar a investigaci\u00f3n a bordo a principios da s\u00faa carreira por este motivo, m\u00e1is tarde uniuse \u00e1 expedici\u00f3n que recolleu datos en 1965. Tharp, independentemente, empregou datos recollidos do barco de exploraci\u00f3n da Instituci\u00f3n Oceanogr\u00e1fica de Woods Hole \"Atlantis\" e datos sismogr\u00e1ficos de terremotos submarinos. A s\u00faa obra con Heezen representou o primeiro intento sistem\u00e1tico de facer un mapa de todo o solo oce\u00e1nico.\nTharp e Heezen publicaron o seu primeiro mapa fisiogr\u00e1fico do Atl\u00e1ntico Norte en 1957. Colaborando co pintor paisaxista austr\u00edaco Heinrich Berann, publicaron o seu mapa de todo o solo oce\u00e1nico en 1977, que coincidiu co ano do pasamento de Heezen. A\u00ednda que durante un tempo Heezen estivo a favor da hip\u00f3tese da expansi\u00f3n terrestre, baixo a direcci\u00f3n de Tharp cambiouse \u00e1s teor\u00edas alternativas da tect\u00f3nica de placas e a deriva continental.\nContinuou a traballar na facultade da Universidade de Columbia ata 1983, tralo que emprendeu un negocio de distribuci\u00f3n de mapas en South Nyack, Nova York, durante o seu retiro.\nFaleceu de cancro en Nyack (Nova York) o 23 de agosto de 2006."}
{"id": "416940", "revid": "5863", "url": "https://gl.wikipedia.org/wiki?curid=416940", "title": "Eugenio Carr\u00e9 Alvarellos", "text": ""}
{"id": "416941", "revid": "5863", "url": "https://gl.wikipedia.org/wiki?curid=416941", "title": "Ortiz Novo", "text": ""}
{"id": "416942", "revid": "5863", "url": "https://gl.wikipedia.org/wiki?curid=416942", "title": "Xes\u00fas San Luis Romero", "text": ""}
{"id": "416943", "revid": "27155", "url": "https://gl.wikipedia.org/wiki?curid=416943", "title": "Arm\u00f3rica (continente)", "text": "O antigo (micro)continente de Arm\u00f3rica ou terreo Armoricano, ou ensamblaxe do terreo Armoricano ou microplaca de Arm\u00f3rica foi un mirocontinente ou grupo de fragmentos continentais que se separaron derivando desde Gondwana da que antes formaban parte, ao final do Sil\u00farico e acabaron colisionando con Laurusia ao final do Carbon\u00edfero durante a oroxenia varisca ou herciniana. O nome tomouse de Arm\u00f3rica, o nome galo dunha gran parte do noroeste do que hoxe \u00e9 Francia, que inclu\u00eda a Breta\u00f1a, xa que esta zona se corresponde coa actual localizaci\u00f3n das unidades rochosas que forman a principal parte deste antigo microcontinente.\nExtensi\u00f3n.\nAs principais zonas expostas do terreo Armoricano enc\u00f3ntranse na Breta\u00f1a francesa, illas do Canal e partes de Normand\u00eda Superior, formando o Macizo Armoricano. Outros fragmentos que se cre que orixinalmente formaban parte da ensamblaxe de terreos de Arm\u00f3rica son as unidades rochosas que forman a parte occidental da pen\u00ednsula Ib\u00e9rica (o chamado Macizo Ib\u00e9rico), os Vosgos, a Selva Negra, e o Macizo Bohemio.\nHistoria.\nTodos os fragmentos que constitu\u00edan o microcontinente ou terreo de Arm\u00f3rica p\u00e9nsase que formaban parte orixinalmente da marxe norte de Gondwana. A deriva iniciouse no C\u00e1mbrico e seguiu ata o Ordov\u00edcico a\u00ednda que Arm\u00f3rica segu\u00eda estando a\u00ednda bastante pr\u00f3xima a Gondwana como para ser afectada pola glaciaci\u00f3n Andina-Sahariana durante o Ordov\u00edcico tard\u00edo. A completa separaci\u00f3n de Gondwana, a trav\u00e9s do oc\u00e9ano Paleotetis en desenvolvemento, crese que ocorreu ao final do Sil\u00farico. Daquela Arm\u00f3rica estaba separada de Laurusia polo oc\u00e9ano Reico. Un posible modelo incl\u00fae Aem\u00f3rica como parte dun superterreo chamado Hun, mentres que outros modelos m\u00f3stranos mov\u00e9ndose por separado. O oc\u00e9ano Reico pechouse durante o Devoniano e Carbon\u00edfero temper\u00e1n, xa que a s\u00faa codia oce\u00e1nica foi subducida. A oroxenia varisca ou herciniana marca o peche final do oc\u00e9ano Reico a medida que os distintos fragmentos continentais, inclu\u00edndo Arm\u00f3rica, colisionaron con Laurusia ao final do Carbon\u00edfero."}
{"id": "416944", "revid": "5863", "url": "https://gl.wikipedia.org/wiki?curid=416944", "title": "Luciano Garc\u00eda", "text": "O nome Luciano Garc\u00eda pode referirse a:"}
{"id": "416945", "revid": "27155", "url": "https://gl.wikipedia.org/wiki?curid=416945", "title": "Arm\u00f3rica (terreo)", "text": ""}
{"id": "416946", "revid": "89787", "url": "https://gl.wikipedia.org/wiki?curid=416946", "title": "William Hogarth", "text": "William Hogarth, nado en Londres o 10 de novembro de 1697 e finado na mesma cidade o 26 de outubro de 1764, foi un artista brit\u00e1nico, gravador, ilustrador e pintor sat\u00edrico. Est\u00e1 considerado pioneiro das historietas occidentais. A s\u00faa obra var\u00eda dende o excelente retrato realista a unha serie de pinturas ao estilo das bandas dese\u00f1adas chamadas \u00abcostumes morais modernos\u00bb. Gran parte da s\u00faa obra, que chega \u00e1s veces a ser desapiadada, b\u00farlase dos costumes e a pol\u00edtica contempor\u00e1neos. \u00c9 o gran mestre da s\u00e1tira social e pol\u00edtica, en contacto directo coa literatura contempor\u00e1nea de Henry Fielding. Est\u00e1 considerado tam\u00e9n un dos pais da escola art\u00edstica brit\u00e1nica, tras varios s\u00e9culos de predominio de artistas estranxeiros no pa\u00eds.\nTraxectoria.\nInicios.\nFillo dun mestre pobre de escola e autor de libros de texto, William Hogarth naceu no barrio londiniense de Bartholomew Close. Na s\u00faa mocidade foi aprendiz do gravador Ellis Gamble en Leicester Fields, onde aprendeu a gravar. O mozo Hogarth tam\u00e9n se interesou na vida das r\u00faas e das feiras londinienses, e entret\u00edvose esbozando as personaxes que v\u00eda. Pola mesma \u00e9poca o seu pai foi encarcerado por d\u00e9bedas na prisi\u00f3n de Fleet durante cinco anos. Hogarth nunca falou deste asunto.\nEn abril de 1720, Hogarth estableceuse como gravador independente, primeiro gravando traballos menores como escudos de armas e facturas de tendas, as\u00ed como ilustraci\u00f3ns para libros. En 1727 foi contratado por Joshua Morris, un tapiceiro, para dese\u00f1ar unha alegor\u00eda do \"Elemento Terra\". Morris, ao ouvir que Hogarth era \u00abun gravador, non un pintor\u00bb, rexeitou a obra cando estaba acabada, e Hogarth demandouno perante o tribunal de Westminster onde, o 28 de maio de 1728 o caso se decidiu a favor de Hogarth.\nO 23 de marzo de 1729 Hogarth casou con Jane Thornhill, filla do artista \"sir\" James Thornhill.\nPrimeiros anos como pintor.\nTras uns primeiros anos como gravador e dese\u00f1ador de segundo nivel, Hogarth decidiu dar o salto \u00e1 categor\u00eda de pintor, mais non lle foi doado. Naquela \u00e9poca os grandes encargos art\u00edsticos de Londres eran acaparados por artistas estranxeiros, dentro dun estilo rococ\u00f3 e ampuloso que Hogarth consideraba artificial. Os reis e a nobreza inglesas subestimaban os artistas nacionais e prefer\u00edan convocar os m\u00e1is cotizados do continente, o que explica que dende o s\u00e9culo XVI, os artistas ingleses fosen eclipsados por autores estranxeiros instalados no pa\u00eds como Hans Holbein o Novo, Rubens, Van Dyck, Orazio Gentileschi, Sebastiano Ricci e Canaletto.\nHogarth criticaba o gusto ingl\u00e9s pola mitolox\u00eda e os retratos pomposos, mais a falta de encargos obrigouno a fraquear nas s\u00faas convicci\u00f3ns: abordou temas hist\u00f3ricos da antig\u00fcidade, pero non acadou resultados convincentes.\n\u00c9xito con temas sat\u00edricos.\nA s\u00faa importancia como artista chegou na d\u00e9cada de 19730, cando se volcou en temas sat\u00edricos. Lector de Jonathan Swift, criticaba a hipocris\u00eda das clases altas. A s\u00faa viaxe a Par\u00eds en 1744 f\u00edxoo co\u00f1ecer o rococ\u00f3 franc\u00e9s, que influ\u00edu nas s\u00faas \"conversation pieces\" e no tratamento dos vestidos e as teas nos seus cadros.\nHogarth intentou explotar comercialmente as s\u00faas mellores creaci\u00f3ns, repet\u00edndoas en gravado. Non obstante, acadou tanto \u00e9xito que foi v\u00edtima da pirater\u00eda; os seus dese\u00f1os eran replicados de forma indiscriminada en Europa, e el apenas se lucrou deles.\nEn 1745 representouse xunto \u00e1 s\u00faa cadela \"Trump\" nun famoso autorretrato (Tate Britain de Londres) inspirado noutro autorretrato de Murillo (National Gallery de Londres). Hogarth procurou reflectir a s\u00faa personalidade: suponse que o can \u00e9 s\u00edmbolo da perseveranza, e el viste roupas modestas. Xunto \u00e1 s\u00faa efixie aparecen varios dos seus libros sat\u00edricos favoritos. Unha paleta amosa a inscrici\u00f3n \"The line of Beauty\" (\"A an\u00e1lise da beleza\"), que alude a un tratado de est\u00e9tica que estaba preparando. Publicouno acompa\u00f1ado de gravados en 1753. Nel, defend\u00eda a expresividade do trazo curvo fronte ao sobrio neoclasicismo.\nO artista est\u00e1 enterrado no cemiterio de San Nicolao, en Chiswick Mall, Chiswick, Londres. O seu amigo o actor David Garrick escribiu a inscrici\u00f3n da s\u00faa tumba."}
{"id": "416947", "revid": "27155", "url": "https://gl.wikipedia.org/wiki?curid=416947", "title": "Mar de Tornquist", "text": "O mar de Tornquist ou oc\u00e9ano de Tornquist foi un antigo oc\u00e9ano paleozoico situado entre os paleocontinentes de Avalonia e B\u00e1ltica hai entre 600 e 450 mill\u00f3ns de anos. O mar desapareceu subducindo a s\u00faa codia baixo os continentes e deixou unha sutura que se estende polo norte de Europa (zona de Tornquist).\nEvoluci\u00f3n xeol\u00f3xica.\nProbablemente se formou ao mesmo tempo (c. 600 mill\u00f3ns de anos) que o oc\u00e9ano de X\u00e1peto. Gondwana, inclu\u00edndo Avalonia ata o Ordov\u00edcico temper\u00e1n, estiveron separados de B\u00e1ltica durante o C\u00e1mbrico. Probablemente se pechou durante o Ordov\u00edcico tard\u00edo durante a \u00e9poca da oroxenia Shelveiana do oeste de Inglaterra.\nExisten probas faun\u00edsticas, paleomagn\u00e9ticas, paleoxeogr\u00e1ficas e de rutas de migraci\u00f3n polar aparente da \u00e9poca do peche de Avalonia oriental (Inglaterra e sur de Irlanda) e B\u00e1ltica.\nA colisi\u00f3n B\u00e1ltica-Avalonia tam\u00e9n tivo como resultado que o oc\u00e9ano Reico deixou de expandirse ao sur de Avalonia hai uns 450 mill\u00f3ns de anos, e houbo un enorme magmatismo en Avalonia, unha xigantesca precipitaci\u00f3n de cinzas sobre B\u00e1ltica, e metamorfismo na zona que actualmente \u00e9 o norte de Alema\u00f1a.\nSutura actual.\nA sutura resultante do peche do mar de Tornquist pode verse no leste de Inglaterra e no Distrito do Lago ingl\u00e9s como un arco de rochas \u00edgneas pertencente ao Ordov\u00edcico. A serie volc\u00e1nica do leste de Inglaterra, as Ardenas e o Cinto de Filitas do Norte orixinouse entre o mar de Tornquist e o oc\u00e9ano Reico durante o Ordov\u00edcico e Sil\u00farico.\nOnde colisionaron finalmente B\u00e1ltica e Avalonia hai agora unha sutura co\u00f1ecida como Zona ou Li\u00f1a de Teisseyre-Tornquist; nomeada as\u00ed polo nome do seu descubridor, o xe\u00f3logo polaco Wawrzyniec Teisseyre e polo xe\u00f3logo alem\u00e1n Alexander Tornquist. Ese li\u00f1amento a\u00ednda marca a transici\u00f3n entre, por unha parte, o crat\u00f3n prec\u00e1mbrico do leste e norte de Europa e, por outra parte, os or\u00f3xenos paleozoicos do oeste de Europa e o Mediter\u00e1neo. \u00c9 unha porci\u00f3n dunha ampla zona de deformaci\u00f3n que discorre a trav\u00e9s de Europa, desde as Illas Brit\u00e1nicas ao mar Negro, co\u00f1ecida como Zona de Sutura Transeuropea."}
{"id": "416949", "revid": "27155", "url": "https://gl.wikipedia.org/wiki?curid=416949", "title": "Oc\u00e9ano de Tornquist", "text": ""}
{"id": "416950", "revid": "5863", "url": "https://gl.wikipedia.org/wiki?curid=416950", "title": "Euxenio Carr\u00e9 Alvarellos", "text": ""}
{"id": "416951", "revid": "23204", "url": "https://gl.wikipedia.org/wiki?curid=416951", "title": "Oc\u00e9ano de X\u00e1peto", "text": "O oc\u00e9ano de X\u00e1peto (ou Xapeto) foi un oc\u00e9ano que existiu no Neoproterozoico tard\u00edo e no Paleozoico temper\u00e1n (hai entre 600 e 400 mill\u00f3ns de anos). O oc\u00e9ano de X\u00e1peto estaba situado no hemisferio sur, entre os paleocontinentes de Laurentia, B\u00e1ltica e Avalonia. Este oc\u00e9ano desapareceu cando se produciron as oroxenias acadiana, caledoniana e tac\u00f3nica, cando estes tres continentes se uniron para formar unha gran masa de terra chamada Euram\u00e9rica. Prop\u00faxose que o oc\u00e9ano de X\u00e1peto \"do sur\" se pechou coas oroxenias famatina e tac\u00f3nica, o que significa unha colisi\u00f3n entre o oeste de Gondwana e Laurentia.\nComo o ooc\u00e9ano de X\u00e1peto estaba situado entre as masas continentais que moito tempo despois formar\u00edan aproximadamente as beiras opostas do oc\u00e9ano Atl\u00e1ntico, pode considerarse o precursor do Atl\u00e1ntico. Como o Atl\u00e1ntico fora nomeado as\u00ed polo tit\u00e1n da mitolox\u00eda grega Atlas, que era fillo do tit\u00e1n X\u00e1peto, o oc\u00e9ano \"pai\" do Atl\u00e1ntico denominouse oc\u00e9ano de X\u00e1peto. O nome X\u00e1peto foi usado por primeira vez por Harland e Gayer en 1972, e antes a este oc\u00e9ano cham\u00e1baselle o \"Proto-Atl\u00e1ntico\".\nInvestigaci\u00f3n hist\u00f3rica.\nA inicios do s\u00e9culo XX o paleont\u00f3logo norteamericano Charles Walcott observou diferenzas entre os trilobites bent\u00f3nicos do Paleozoico temper\u00e1n de Laurentia (como os da familia Olenellidae, a chamada \"fauna do Pac\u00edfico\"), atopados en Escocia e oeste de Teranova e os de B\u00e1ltica (como os Paradoxididae, que se adoitan chamar a \"fauna atl\u00e1ntica\"), atopados no sur das illas Brit\u00e1nicas e leste de Terra Nova. Os xe\u00f3logos de principios do s\u00e9culo XX spo\u00f1\u00edan que existira unha gran depresi\u00f3n, denominada xeosinclinal, entre Escocia e Inglaterra a inicios do Paleozoico, que manti\u00f1a as costas de ambos os lados separadas.\nCo desenvolvemento da tect\u00f3nica de placas na d\u00e9cada de 1960, xe\u00f3logos como Arthur Holmes e John Tuzo Wilson chegaron \u00e1 conclusi\u00f3n de que o oc\u00e9ano Atl\u00e1ntico debeu ter un precursor anterior ao tempo da Panxea. Wilson tam\u00e9n se decatou de que o Atl\u00e1ntico se abrira aproximadamente seguindo o mesmo trazado polo que o seu precursor se pechara, pero con algunhas diferenzas. Isto levouno a presentar a hip\u00f3tese do ciclo de Wilson.\nHistoria xeodin\u00e1mica.\nOrixe neoproterozoica.\nEn moitos lugares de Escandinavia at\u00f3panse diques bas\u00e1lticos de idades entre os 670 e 650 mill\u00f3ns de anos de antig\u00fcidade. Interpr\u00e9tanse como unha proba de que naquela \u00e9poca empezara a formaci\u00f3n do rift que dar\u00eda lugar ao oc\u00e9ano de X\u00e1peto. En Terrranova e Labrador, os diques Long Range tam\u00e9n se cre que se orixinaron durante a formaci\u00f3n do oc\u00e9ano de X\u00e1peto. Prop\u00faxose que tanto o Complexo Fen de Nouega coma o Complexo Aln\u00f6 de Suecia se formaron como consecuencia dunha tect\u00f3nica extensional suave no antigo continente de B\u00e1ltica que se produciu despois da apertura do oc\u00e9ano de X\u00e1peto.\nO sur do oc\u00e9ano de X\u00e1peto abriuse entre Laurentia e o sueste de Gondwana (agora Suram\u00e9rica) hai aproximadamente 550 mill\u00f3ns de anos na transici\u00f3n entre o Ediac\u00e1rico e o C\u00e1mbrico. Na \u00e9poca en que o fac\u00eda, tam\u00e9n se pechou o oc\u00e9ano de Adamastor m\u00e1is ao leste. A apertura do oc\u00e9ano de X\u00e1peto probablemente \u00e9 posterior \u00e1 apertura do oc\u00e9ano Puncoviscano e o oc\u00e9ano de X\u00e1peto estaba separado do oc\u00e9ano Puncoviscano polo terreo con forma de fita de Arequipa-Antofalla. Por\u00e9n, a formaci\u00f3n de ambos os oc\u00e9anos non parece estar relacionada.\nPaleozoico.\nAo suroeste do X\u00e1peto, evolucionou un arco de illas desde inicios do C\u00e1mbrico (hai 540\u00a0mill\u00f3ns de anos). Este arco volc\u00e1nico formouse sobre unha zona de subduci\u00f3n na que a litosfera oce\u00e1nica do oc\u00e9ano de X\u00e1peto subduc\u00eda cara ao sur por debaixo doutra litosfera oce\u00e1nica. Desde a \u00e9poca c\u00e1mbrica (hai uns 550 mill\u00f3ns de anos) o oeste do oc\u00e9ano de X\u00e1peto empezou a facerse progresivamene m\u00e1is estreito debido a esta subduci\u00f3n. O mesmo aconteceu m\u00e1is ao norte e leste, onde Avalonia e B\u00e1ltica comezaron a moverse cara a Laurentia desde o Ordov\u00edcico (hai 488-444\u00a0mill\u00f3ns de anos).\nA fauna de trilobites das plataformas continentais de B\u00e1ltica e Laurentia son a\u00ednda moi diferentes no Ordov\u00edcico, pero as faunas do Sil\u00farico mostran unha progresiva mestura de especies, porque os continentes se moveron acheg\u00e1ndose cada vez m\u00e1is.\nNo oeste, o oc\u00e9ano de X\u00e1peto pechouse coa oroxenia tac\u00f3nica (desde hai 480 a 430\u00a0mill\u00f3ns de anos), cando o arco de illas volc\u00e1nico chocou con Laurentia. Alg\u00fans autores consideran a cunca oce\u00e1nica ao sur do arco de illas volc\u00e1nicas tam\u00e9n como parte do X\u00e1peto, e esta rama pechouse durante a posterior oroxenia acadiana, cando Avalonia colisionou con Laurentia.\nSuxeriuse que o sur do oc\u00e9ano de X\u00e1peto se pechou durante unha colis\u00f3n continental entre Laurentia e Gondwana occidental (Suram\u00e9rica). Se iso \u00e9 certo, o or\u00f3xeno tac\u00f3nico ser\u00eda a continuaci\u00f3n cara ao norte do or\u00f3xeno famatiniano exposto na Arxentina. (Noutras palabras, o que actualemnte \u00e9 o extremo norte do or\u00f3xeno famatiniano ter\u00eda estado conectado co que actualmente \u00e9 o sur do or\u00f3xeno tac\u00f3nico).\nMentres tanto, as partes orientais xa se pecharan tam\u00e9n co peche do mar de Tornquist entre Avalonia e B\u00e1ltica xa durante o Ordov\u00edcico tard\u00edo, e o da rama principal entre B\u00e1ltica-Avalonia e Laurentia durante as fases grampiana e escandiana da oroxenia caledoniana (hai de 440 a 420\u00a0mill\u00f3ns de anos).\nA finais do Sul\u00farico (c. -420 mill\u00f3ns de anos) o oc\u00e9ano de X\u00e1peto xa desaparecera por completo e as masas combinadas dos tres continentes formaban o \"novo\" continente de Laurasia."}
{"id": "416952", "revid": "85894", "url": "https://gl.wikipedia.org/wiki?curid=416952", "title": "Retrato de Xenebra de Benci", "text": "Este Retrato de muller, chamado de Xenebra de Benci \u00e9 un cadro atribu\u00eddo a Leonardo da Vinci, datado cara a 1474-76. Est\u00e1 realizado ao t\u00e9mpera e \u00f3leo sobre t\u00e1boa (madeira de \u00e1lamo). Mide 38,8 cm. de alto e 36,7\u00a0cm. de ancho. Foi adquirido pola National Gallery of Art de Washington en 1967 por 5 mill\u00f3ns de d\u00f3lares pagos \u00e1 Casa Real de Liechtenstein, un prezo r\u00e9cord para ese tempo.\nCrese que \u00e9 un retrato de Xenebra de Benci (\"Ginevra de' Benci\"), o que explicar\u00eda a representaci\u00f3n do enebro \u00e1s s\u00faas costas. De feito, tam\u00e9n se co\u00f1ece como \"Retrato de muller nova ante un enebro\", a\u00ednda que actualmente \u00e9 m\u00e1is com\u00fan o outro nome. Foi unha dama da clase aristocr\u00e1tica do s\u00e9culo XV de Florencia, admirada pola s\u00faa excepcional intelixencia polos seus contempor\u00e1neos florentinos. A Xenebra Benci l\u00e9mbrase hoxe en d\u00eda s\u00f3 por ser o tema dunha das 17 pinturas atribu\u00eddas a Leonardo da Vinci. Posiblemente no pasado fose m\u00e1is grande, acurt\u00e1ndose pola parte inferior.\nConsid\u00e9rase que \u00e9 obra do mesmo autor de \"A dama do armi\u00f1o\" do Museo Czartoryski, e en xeral consid\u00e9rase que o autor de ambas foi Leonardo, pero non sen voces disidentes dentro da cr\u00edtica. Poder\u00eda ser feito con motivo do matrimonio de Xenebra, en 1474 ou, dado que ela aparenta m\u00e1is de 18 anos, puido ser un encargo de anos posteriores do embaixador veneciano Bernardo Bembo, que ti\u00f1a coa dama unha amizade plat\u00f3nica. Pijo\u00e1n considera que est\u00e1 datada cara a 1504, cando Xenebra ter\u00eda trinta anos.\nDestaca pola s\u00faa estra\u00f1a luminosidade, e a atenci\u00f3n prestada ao detalle. Hai toques de luz no cabelo, ao modo da pintura flamenga. A mirada da modelo mostra seriedade e \u00e1 s\u00faa vez unha beleza excepcional, modelo cl\u00e1sico renacentista. O pintor estendeu a pintura, nalg\u00fans lugares, cos dedos, deixando as\u00ed marcadas as s\u00faas impresi\u00f3ns dixitais.\nNo reverso est\u00e1 representada unha grilanda, cunha rama de loureiro e outra de palma, atada por unha cartela na que pon (\"a beleza adorna a virtude\"). A pintura do reverso poder\u00eda aludir \u00e1 castidade do sentimento amoroso que Xenebra inspirou."}
{"id": "416972", "revid": "98629", "url": "https://gl.wikipedia.org/wiki?curid=416972", "title": "Basilio de Trebisonda", "text": "Basilio Comneno (en grego: \u0392\u03b1\u03c3\u03af\u03bb\u03b5\u03b9\u03bf\u03c2 \u039c\u03ad\u03b3\u03b1\u03c2 \u039a\u03bf\u03bc\u03bd\u03b7\u03bd\u03cc\u03c2, \"Bas\u00edleios M\u00e9gas Komn\u0113n\u00f3s\"), finado o 6 de abril de 1340, foi emperador de Trebisonda desde agosto de 1332 at\u00e9 a s\u00faa morte en 1340. \nTraxectoria.\nBasilio era o fillo m\u00e1is novo do emperador Aleixo II Comneno e a s\u00faa esposa Djiadjak Jaqeli. Cando o seu irm\u00e1n m\u00e1is vello Andr\u00f3nico III ascendeu ao trono en 1330 e matou a dous dos seus irm\u00e1ns (Miguel e Xurxo), Basilio deu escapado a Constantinopla.\nDespois da morte de Andr\u00f3nico III, durante o reinado do seu fillo pequeno, Manuel II, o partido probizantino en Trebisonda chamou a Basilio de Constantinopla para ocupar o trono. En agosto de 1332 Manuel foi deposto e enviado a un mosteiro, mentres que Basilio foi coroado emperador. Basilio purgou a corte de seguidores do seu irm\u00e1n e sobri\u00f1o, pero o seu recentemente nomeado megaduque, un tal Xo\u00e1n, sublevouse en favor do deposto Manuel. A rebeli\u00f3n foi esmagada e para evitar m\u00e1is problemas o neno foi asasinado en 1333, probabelmente baixo as ordes de Basilio.\nEn lugar de p\u00f3r fin \u00e1 loita entre as facci\u00f3ns, el alentouna a\u00ednda m\u00e1is. Os nobres de todo o Imperio comezaron a actuar como pequenos pr\u00edncipes, tendo se\u00f1or\u00edos sobre os seus propios estados, reducindo rapidamente o campo \u00e1 anarqu\u00eda, mentres que Basilio continuou a facerse odiar. Tal era a s\u00faa impopularidade entre os habitantes da cidade, que cando tivo lugar unha eclipse solar tom\u00e1rono como un sinal de ira divina e obrigaron ao emperador a buscar refuxio na cidadela.\nEn 1335, Basilio formou unha alianza matrimonial co emperador bizantino Andr\u00f3nico III Pale\u00f3logo, con cuxa filla ilex\u00edtima Irene casou. Pouco despois, as relaci\u00f3ns entre ambos se deterioraron rapidamente. Basilio tivo unha amante tam\u00e9n chamada Irene, con quen procreou catro fillos ilex\u00edtimos.\nA inc\u00f3moda situaci\u00f3n na capital foi aproveitada polos turcom\u00e1ns, que atacaron Trebisonda pero foron rexeitados.\nBasilio morreu o 6 de abril de 1340, ao parecer, envelenado pola s\u00faa esposa lex\u00edtima, Irene Pale\u00f3loga, que rapidamente se apoderou do trono.\nDevanceiros.\nDevanceiros de Basilio de Trebisonda"}
{"id": "416975", "revid": "7523", "url": "https://gl.wikipedia.org/wiki?curid=416975", "title": "Romaric Belemene", "text": "Judica\u00ebl Romaric Belemene Dzabatou, m\u00e1is co\u00f1ecido como Romaric Belemene, nado o 19 de febreiro de 1997 en Pointe-Noire \u00e9 un xogador profesional de baloncesto congol\u00e9s que xoga no C\u00e1ceres Patrimonio de la Humanidad da Liga LEB Ouro. Xoga na posici\u00f3n de ala.\nTraxectoria.\nNado en Pointe-Noire (Rep\u00fablica do Congo), Belemene comezou a s\u00faa carreira no baloncesto como adolescente no Campus de Serge Ibaka. Con catroce anos asinou polo Unicaja M\u00e1laga, xogando nas categor\u00edas inferiores do club malague\u00f1o. Tras varios anos de formaci\u00f3n, en 2013 pasa a formar parte do filial do equipo. Na s\u00faa primeira temporada, en liga EBA, fai unha media de 9,3 puntos e 5,6 rebotes por partido. Ao ano seguinte seguinte aumenta as s\u00faas prestaci\u00f3ns ao chegar aos 13,8 puntos e 9,8 rebotes por partido. Na campa\u00f1a 2014\u221215 debuta en LEB Prata, debutando tam\u00e9n co primeiro equipo na m\u00e1xima categor\u00eda, a Liga ACB. O seu debut en ACB ser\u00eda o 19 de outubro de 2014 ante o La Bruixa d'Or Manresa no Palacio de Deportes Mart\u00edn Carpena. Na temporada seguinte, de novo co Cl\u00ednicas Rinc\u00f3n en LEB Prata, anotou 14,9 puntos e capturou 5,6 rebotes por partido en 34 aparici\u00f3ns.\nNa temporada seguinte foi considerado candidato para o Draft da NBA 2016, a\u00ednda que declinou participar finalmente. No ver\u00e1n dese mesmo ano asina unha cesi\u00f3n por dous anos co ICL Manresa en ACB. Na temporada 2016\u221217 xoga 30 encontros, onde fai unha media de 3 puntos e 2 rebotes en 10 minutos por encontro. Ao acabara temporada non segue no equipo de ACB e vai cedido de novo, esta vez ao Oviedo de LEB. No club asturiano fai unha media de 9,2 puntos e 4,4 rebotes por encontro en liga regular. Tras finalizar a temporada volve a m\u00e1xima categor\u00eda asinando polo Club Baloncesto Breog\u00e1n, esta vez como axente libre.\nO 28 de xullo de 2020, anunciouse a s\u00faa fichaxe por unha tempada polo Club B\u00e1squet Coru\u00f1a da Liga LEB."}
{"id": "416981", "revid": "75459", "url": "https://gl.wikipedia.org/wiki?curid=416981", "title": "Ferrovie dello Stato", "text": ""}
{"id": "416983", "revid": "98629", "url": "https://gl.wikipedia.org/wiki?curid=416983", "title": "Aleixo II de Trebisonda", "text": "Aleixo II de Trebisonda (en grego: \u0391\u03bb\u03ad\u03be\u03b9\u03bf\u03c2 \u0392\u0384 \u039c\u03ad\u03b3\u03b1\u03c2 \u039a\u03bf\u03bc\u03bd\u03b7\u03bd\u03cc\u03c2, \"Al\u00e9ksios II M\u00e9gas Komn\u0113n\u00f3s\"), nado en setembro ou decembro de 1282 e finado en 1330, foi emperador de Trebisonda desde 1297 at\u00e9 1330.\nTraxectoria.\nFoi o fillo m\u00e1is vello de Xo\u00e1n II de Trebisonda e Eudoxia Pale\u00f3loga. En 1297 sucedeu ao seu pai Xo\u00e1n II no trono de emperador de Trebisonda e permaneceu as\u00ed at\u00e9 a s\u00faa morte en 1330. Tam\u00e9n foi co\u00f1ecido como Aleixo Pale\u00f3logo e Aleixo Comneno. En 1311 Aleixo II aliouse co emir de Sinope contra os xenoveses e en 1313 atacounos pero foi derrotado e tivo que facer a paz, que foi renovada en 1316. Perdeu territorios nas campa\u00f1as dos emires turcom\u00e1ns entre 1313 e 1323, pero logrou derrotar aos turcom\u00e1ns en Giresun. Durante a segunda metade do seu reinado outorgou privilexios comerciais aos venecianos para contrarrestar os dos xenoveses. Morreu en 1330. Sucedeuno Andr\u00f3nico III Comneno."}
{"id": "416985", "revid": "25871", "url": "https://gl.wikipedia.org/wiki?curid=416985", "title": "Irene Pale\u00f3loga de Trebisonda", "text": "Irene Pale\u00f3loga (en grego: \u0395\u03b9\u03c1\u03ae\u03bd\u03b7 \u03a0\u03b1\u03bb\u03b1\u03b9\u03bf\u03bb\u03bf\u03b3\u03af\u03bd\u03b1, \"Eir\u0113n\u0113 Palaiolog\u00edna\"), nada c. 1315 e finada despois de 1341, foi emperatriz de Trebisonda desde o 6 de abril de 1340 at\u00e9 o 17 de xullo de 1341.\nTraxectoria.\nEra unha filla ilex\u00edtima do emperador bizantino Andr\u00f3nico III Pale\u00f3logo, e casou co emperador Basilio de Trebisonda en 1335. En 1340, despois da morte do seu marido, ascendeu ao trono de Trebisonda, pero o seu reinado foi moi curto debido \u00e1 s\u00faa incapacidade para facer fronte aos conflitos internos e os perigos externos que ameazaban o imperio. Viuse obrigada a abdicar en xullo de 1341."}
{"id": "416987", "revid": "98629", "url": "https://gl.wikipedia.org/wiki?curid=416987", "title": "Ana de Trebisonda", "text": "Ana Anakhutlu Comnena (en grego: \u0386\u03bd\u03bd\u03b1 \u039c\u03b5\u03b3\u03ac\u03bb\u03b7 \u039a\u03bf\u03bc\u03bd\u03b7\u03bd\u03ae, \"Anna Megal\u0113 Komn\u0113n\u0113\"), finada en 1342, foi emperatriz de Trebisonda desde o 17 de xullo de 1341 at\u00e9 o 4 de setembro de 1342. \nTraxectoria.\nAna foi a filla m\u00e1is vella do emperador Afasto II de Trebisonda e a s\u00faa esposa xeorxiana, Djiadjak Jaqeli. Malia ser monxa, tomou acci\u00f3n pol\u00edtica mediante a montaxe da rebeli\u00f3n contra Irene Pale\u00f3loga (1340-1341). Tomando vantaxe dos ataques lanzados polos turcom\u00e1ns de Amida, ascendeu ao trono de Trebisonda. En 1342 foi esganada polo usurpador ao trono, Xo\u00e1n, posteriormente Xo\u00e1n III de Trebisonda (1342-1344)."}
{"id": "416989", "revid": "5863", "url": "https://gl.wikipedia.org/wiki?curid=416989", "title": "Armando Cotarelo y Valledor", "text": ""}
{"id": "416990", "revid": "5863", "url": "https://gl.wikipedia.org/wiki?curid=416990", "title": "Armando Cotarelo e Valledor", "text": ""}
{"id": "416991", "revid": "98629", "url": "https://gl.wikipedia.org/wiki?curid=416991", "title": "Miguel de Trebisonda", "text": "Miguel de Trebisonda ou Miguel Comneno (en grego: \u039c\u03b9\u03c7\u03b1\u03ae\u03bb \u039c\u03ad\u03b3\u03b1\u03c2 \u039a\u03bf\u03bc\u03bd\u03b7\u03bd\u03cc\u03c2, \"Mikha\u0113l M\u00e9gas Komn\u0113n\u00f3s\"), nado en 1285 e finado despois de 1355, foi emperador de Trebisonda. \nTraxectoria.\nFoi fillo m\u00e1is novo do emperador Xo\u00e1n II de Trebisonda e Eudoxia Pale\u00f3loga. En xullo de 1341, Miguel tentou sen \u00e9xito derrocar \u00e1 emperatriz Ana Anakhutlu (1341-1342) e ascender ao trono de Trebisonda. Con todo, o 24 de maio de 1344, deu feito a ocupar o trono despois de derrocar ao seu fillo Xo\u00e1n III de Trebisonda (1342-44). Renunciou o 13 de decembro de 1349, debido \u00e1 s\u00faa mala sa\u00fade."}
{"id": "416993", "revid": "89787", "url": "https://gl.wikipedia.org/wiki?curid=416993", "title": "Spinefarm Records", "text": "Spinefarm Records \u00e9 un selo discogr\u00e1fico fin\u00e9s centrado principalmente en artistas de heavy metal.\nHistoria.\nSpinefarm Records foi fundado por Riku P\u00e4\u00e4kk\u00f6nen en 1990. Orixinalmente era unha empresa de venda por correo ata que P\u00e4\u00e4kk\u00f6nen iniciou o seu propio negocio editorial. O primeiro lanzamento do selo foi o EP \"Ihmisi\u00e4 kuolee!\" da banda Rytmih\u00e4iri\u00f6.\nNo ano 1999 Sami Tenetz, guitarrista da banda de black metal Thy Serpent creou un subselo chamado Spikefarm Records. Dende 2002 Spinefarm forma parte de Universal Music Group, pero opera como unha unidade de negocio independente."}
{"id": "416997", "revid": "27155", "url": "https://gl.wikipedia.org/wiki?curid=416997", "title": "Litosfera oce\u00e1nica", "text": ""}
{"id": "416998", "revid": "5312", "url": "https://gl.wikipedia.org/wiki?curid=416998", "title": "Partido Socialista (Portugal)", "text": "O Partido Socialista (en portugu\u00e9s: \"Partido Socialista\", PS) \u00e9 un partido pol\u00edtico de Portugal. Varios militantes da Acci\u00f3n Socialista Portuguesa (en portugu\u00e9s: \"Ac\u00e7\u00e3o Socialista Portuguesa\") fund\u00e1rono o 19 de abril de 1973 na cidade alem\u00e1 de Bad M\u00fcnstereifel.\nO presidente do partido \u00e9 Carlos C\u00e9sar, e o secretario xeral e actual l\u00edder \u00e9 Ant\u00f3nio Costa, elixido en 2014, despois de ga\u00f1ar nas elecci\u00f3ns primarias do partido a Ant\u00f3nio Jos\u00e9 Seguro, co 68 % dos votos.\nO partido \u00e9 membro da Internacional Socialista e forma parte do Partido Socialista Europeo.\nIdeoloxicamente, o PS \u00e9 un partido de centroesquerda, de corte socialdem\u00f3crata e europe\u00edsta.\nHistoria.\nFundaci\u00f3n.\nO d\u00eda 19 de abril de 1973, na cidade alem\u00e1 de Bad M\u00fcnstereifel, militantes da Acci\u00f3n Socialista Portuguesa (\"Ac\u00e7\u00e3o Socialista Portuguesa\") chegados de Portugal e de diversos puntos do estranxeiro, de entre outros pa\u00edses e cidades, de Londres, Par\u00eds, Xenebra, Suecia, Alxeria e o Brasil, reunidos no Congreso da Acci\u00f3n Socialista Portuguesa e \"ponderando os superiores intereses da patria, a actual estrutura e dimensi\u00f3n do movemento, as exixencias concretas do presente e a necesidade de dinamizar os militantes para as grandes tarefas do futuro, deliberou transformar a A.S.P. en Partido Socialista\", e aprobaron, por 20 votos a favor e 7 contra, a transformaci\u00f3n da Acci\u00f3n Socialista Portuguesa no Partido Socialista.\nAcabada a votaci\u00f3n, \u00e1s 18:00 horas dese d\u00eda, todos os congresistas aplaudiron en p\u00e9 a deliberaci\u00f3n e discutiron e aprobaron os diversos documentos preparatorios desa reuni\u00f3n, as\u00ed como outros que ser\u00edan publicados inmediatamente despois da fundaci\u00f3n do PS. De entre estes, o que se revelou como m\u00e1is relevante nos medios foi o documento de protestas contra a visita de Marcelo Caetano a Londres e de divulgaci\u00f3n da creaci\u00f3n do Partido Socialista.\nA \"Declaraci\u00f3n de Principios\" e o \"Programa do Partido Socialista\" foron aprobados en agosto de 1973, documentos que resultaron de diversas contribuci\u00f3ns de militantes e simpatizantes do interior e do exterior. Na Declaraci\u00f3n de Principios afirm\u00e1base a defensa do socialismo en liberdade ao mesmo tempo que se defend\u00eda como obxectivo \u00faltimo unha sociedade sen clases, e o marxismo era aceptado como \"inspiraci\u00f3n te\u00f3rica predominante\", a\u00ednda que permanentemente repensado.\nO Programa reflect\u00eda, as\u00ed, un compromiso entre o sistema parlamentario da Europa Occidental e unha estratexia de ruptura coa organizaci\u00f3n capitalista da econom\u00eda.\nNa actualidade.\nNas \u00faltimas elecci\u00f3ns de 2015, o PS quedou atr\u00e1s da coalici\u00f3n de centrodereita formada polo PSD e o CDS, obtendo o 32,3 % dos votos e 86 deputados na Asemblea da Rep\u00fablica.\nDespois das elecci\u00f3ns, os socialistas volveron a formar goberno grazas a un pacto de esquerdas cos comunistas de Jer\u00f3nimo de Sousa, os ecoloxistas de Helo\u00edsa Apol\u00f3nia e os bloquistas de Catarina Martins."}
{"id": "417002", "revid": "56817", "url": "https://gl.wikipedia.org/wiki?curid=417002", "title": "Aleksander Majk\u00f2wsczi", "text": "Aleksander Majk\u00f2wsczi, nado en K\u00f2sc\u00e9rz\u00ebna o 17 de xullo de\u00a01876\u00a0e finado en Gdini\u00f4 o 10 de febreiro de\u00a01938, foi un m\u00e9dico, xornalista, editor e escritor caxubio, constit\u00fae o autor m\u00e1is reco\u00f1ecido da literatura caxubia, en especial pola novela \"\u017b\u00ebc\u00e9 i przig\u00f2d\u00eb Rem\u00f9sa\", obra primordial da literatura caxubia.\nTraxectoria.\nAleksander Majk\u00f2wsczi naceu no seo dunha familia labrega en\u00a0K\u00f2sc\u00e9rz\u00ebna, ent\u00f3n denominada oficialmente Berent e localizada no ano do seu nacemento na provincia de Prusia do Reino de Prusia. Foi \u00e1 escola na s\u00faa localidade natal e logo pasou ao centro alem\u00e1n da localidade para seguir a s\u00faa educaci\u00f3n secundaria en alem\u00e1n. Recibiu unha bolsa de estudos dunha asociaci\u00f3n de axuda ao estudo de\u00a0Che\u0142mno e despois continuou a s\u00faa educaci\u00f3n en Ch\u00f2nice, vivindo en r\u00e9xime de internado, foi nesa \u00e9poca que adquiriu fondos co\u00f1ecementos da literatura e historia polaca. En 1895 rematou a educaci\u00f3n secundaria e volveu \u00e1 s\u00faa cidade natal.\nEn\u00a01897\u00a0comezou a estudar medicina en\u00a0Berl\u00edn\u00a0e en \u00a01899\u00a0 publicou en\u00a0Gda\u0144sk\u00a0o seu primeiro libro en caxubio, a s\u00e1tira co t\u00edtulo de\u00a0\"Jak w Kosc\u00e9rznie koscelnygo obrele abo Pi\u0119c kawaler\u00f3w a jedna jedyno brutka \" mais tam\u00e9n nese ano publicou o poema longo en polaco\u00a0\"Pielgrzymka wejherowska\".\u00a0En\u00a01900 trasladouse a Greifswald para continuar a carreira e al\u00ed entrou en contacto cunha pequena organizaci\u00f3n socialista polaca, Zet, e ao ano seguinte coa asociaci\u00f3n de estudantes Adelphia, que ti\u00f1a tam\u00e9n un forte contido pol\u00edtico. Expulsado da universidade polas s\u00faas actividades pol\u00edticas tivo que continuar os seus estudos en M\u00fanic. A partir de\u00a01902 participou nas actividades da Asociaci\u00f3n de Estudantes Polacos e fundou a sociedade Vistula e para o ano seguinte rematou a licenciatura de medicina.\nEn Z\u00faric redactou a s\u00faa tese doutoral sobre a contaminaci\u00f3n do sague no saturnismo cr\u00f3nico.\u00a0En\u00a01904 defendeu a s\u00faa tese doutal e deseguido volveu a\u00a0Gda\u0144sk para completar o seu ano de pr\u00e1cticas nun hospital da cidade. Entrou en contaco coa vida cultural da cidade e en 1905 aceptou o posto de redactor xefe do xornal\u00a0\"Gazeta Gda\u0144ska\" e do seu suplemento en lingua caxubia \"Dru\u017cba. Pismo dl\u00f6 polscich Kaszub\u00f3w\"; tam\u00e9n nese ano realizou unha escolla da s\u00faa poes\u00eda que publicou en Poznan como\u00a0\"Spiewe i frant\u00f3wci\". En\u00a01906\u00a0volveu \u00e1 s\u00faa localidade natal para exercer a medicina privada. En\u00a01908 comezou a publicar a revista mensual \"Gryf\"; nas s\u00faas p\u00e1xinas formulouse o programa social, cultural e pol\u00edtico para o rexurdimento do pobo caxubio baixo o r\u00e9xime prusiano e para contrarrestar a s\u00faa xermanizaci\u00f3n, fundamental foi o artigo, de 1909, \"Ruch m\u0142odokaszubski\u201d que constit\u00fae un chamamento \u00e1 intelectualidade caxubia para organizarse na procura de activar a conciencia nacional no seo do pobo\u00a0caxubio, sempre en \u00edntima uni\u00f3n cos polacos, na \u00e9poca un pobo sometido. En 1911 estableceuse en Sopot, e al\u00ed exerceu tam\u00e9n como m\u00e9dico. En 1912 fundou a Sociedade dos Caxubios Novos en\u00a0Gda\u0144sk, que ti\u00f1a como lema \"Se \u00e9 caxubio \u00e9 tam\u00e9n polaco\".\u00a0Ao ano seguinte estableceu o Museo Caxubio-Pomeranio en Sopot\u00a0e publicou en Varsovia unha gu\u00eda de Caxubia titulada\u00a0\"Zdroje Raduni. Przewodnik po tak zw. Szwajcarii Kaszubskiej\".\nCo inicio da guerra en\u00a01914 o ex\u00e9rcito prusiano chamouno a filas e exerceu como doutor nas frontes de\u00a0Francia e Roman\u00eda. Durante os anos da guerra mantivo un diario que se publicou en 2000 co t\u00edtulo de \"Pami\u0119tnik z wojny europejskiej roku 1914\". Ao rematar a guerra volveu a Sopot, entrou en pol\u00edtica e foi membro do consello popular de Gdansk, e dentro do recentemente creado ex\u00e9rcito polaco participou en acci\u00f3ns armadas, acadando o grao de capit\u00e1n. En\u00a01920 participou na comisi\u00f3n internacional que delimitou a fronteira entre Polonia e\u00a0Alema\u00f1a. Durante dous anos residiu en \u00a0Grudzi\u0105dz, organizou un teatro polaco en Toru\u0144 e presidiu a Asociaci\u00f3n de Artistas Pomeranios. Logo de casar en 1921 estableceuse en Kartuz\u00eb exercendo como m\u00e9dico rural e en diversas cl\u00ednicas ferroviarias. Nesa \u00e9poca volveu publicar \"Gryf\" e foi redactor xefe da revista\u00a0\"Pomorzanin\".\nPor mor da crise e de problemas de sa\u00fade retirouse \u00e1 casa rural que posu\u00eda en Kartuz\u00eb, \"Erem\", e dedicouse de cheo \u00e1 literatura. En\u00a0\u00a01929 os integrantes da Zrzeszenie Regionalne Kaszub\u00f3w (Uni\u00f3n Rexional Caxubia) elix\u00edrono o seu presidente e colaborou tam\u00e9n co seu \u00f3rgano \"Zrzesz\u00eb Kasz\u00ebbsczi\". En 1935 publicou a primeira parte da novela \"\u017b\u00ebce i przigod\u00eb Remusa. Zvjercad\u0142o kaszubskji\". Durante os anos 1936 e 1937 traballou nunha \"Gramatyka kaszubska\" e na novela \"Pomorzanie\" que quedaron incompletas. En 1938 morreu dun fallo coronario e poucos meses despois sa\u00edron do prelo a s\u00faa\u00a0\"Historii Kaszub\u00f3w\" e mais a edici\u00f3n definitiva de\"\u00a0\u017b\u00ebc\u00e9 i przigod\u00eb Remusa\"."}
{"id": "417004", "revid": "23204", "url": "https://gl.wikipedia.org/wiki?curid=417004", "title": "Nellie Bly", "text": "Elizabeth Jane Cochran nada en Cochran's Mills, Pensilvania o 5 de maio de 1864 e finada en Nova York o 27 de xaneiro de 1922, co\u00f1ecida polo seu pseud\u00f3nimo Nellie Bly, foi unha xornalista, escritora e empresaria estadounidense. Foi a primeira reporteira de xornalismo de investigaci\u00f3n e pioneira do xornalismo encuberto. En 1889 rebaixou en oito d\u00edas a marca de 80 d\u00edas en \"dar a volta ao mundo\" narrada por Jules Verne na s\u00faa novela \"A volta \u00f3 mundo en 80 d\u00edas\".\nTraxectoria.\nElizabeth Jane Cochran naceu en Cochran's Mills, Pensilvania, a dez millas de Pittsburgh. Era co\u00f1ecida como \"Pinky\" por usar moito a cor rosa de nena. A s\u00faa nai, Mary Jane, era ama de casa e criaba as s\u00faas fillastras e fillastros. O seu pai, Michael, era un modesto pe\u00f3n e traballador dos mu\u00ed\u00f1os. Na s\u00faa adolescencia Elizabeth cambiou o seu apelido a Cochrane, xa que aparentemente o \"e\" lle daba un aire de sofisticaci\u00f3n. Estivo nun internado durante un semestre, pero debeu abandonalo por falta de di\u00f1eiro. En 1880, Cochran e a s\u00faa familia mud\u00e1ronse a Pittsburgh.\nUnha columna sexista no xornal \"Pittsburgh Dispatch\" impulsouna a redactar a s\u00faa primeira carta ao editor baixo o pseud\u00f3nimo de \"Lonely Orphan Girl\" (\"Orfa solitaria\"). A calidade da misiva fixo que este \u00faltimo convidase a Cochran (que estaba en busca de emprego) a unirse ao diario como reporteira. O mesmo editor foi o que lle deu a \"Pink\" o pseud\u00f3nimo \"Nellie Bly\", en honra \u00e1 personaxe da canci\u00f3n do mesmo nome, de Stephen Foster.\nBly escribiu alg\u00fans artigos de investigaci\u00f3n antes de ser relegada \u00e1 secci\u00f3n para mulleres. Abandonou o \"Dispatch\" e viaxou a Nova York, onde solicitou emprego no xornal sensacionalista \"The New York World\", de Joseph Pulitzer. Pulitzer contratouna, e asign\u00f3uselle como primeiro traballo a escritura dun artigo sobre un asilo psiqui\u00e1trico para mulleres en Blackwell's Island. Bly internouse no asilo, exp\u00f3ndose \u00e1s horribles condici\u00f3ns \u00e1s que se somet\u00eda \u00e1s pacientes. Trala experiencia escribiu a reportaxe titulada \"Ten Days in a Mad-House\" (\"Dez d\u00edas nun manicomio\") denunciando os abusos da administraci\u00f3n sobre os pacientes e obrigou as autoridades sanitarias a tomar medidas dr\u00e1sticas sobre o trato aos enfermos mentais, abrindo unha investigaci\u00f3n oficial e liber\u00e1ndose orzamento para mellorar a asistencia a devanditos enfermos.\nEste tipo de xornalismo encuberto eventualmente converter\u00edase no seu estilo particular, ademais da s\u00faa visi\u00f3n feminista do mundo, que lle permitiu achegar outra perspectiva aos seus artigos e ser pioneira ao embarcarse en proxectos at\u00e9 ent\u00f3n reservados aos homes.\nEn 1888 suxer\u00eduselle ao \"World\" que mandase un reporteiro nunha viaxe ao redor do mundo, en referencia ao libro \"A volta \u00f3 mundo en 80 d\u00edas\" (escrito por Jules Verne). Nellie Bly foi escollida como a reporteira a realizar dita faza\u00f1a e o 14 de novembro de 1889 a aventureira partiu na s\u00faa viaxe de 24.889 millas desde Nova York.\nItinerario da s\u00faa volta ao mundo.\nTardou seis d\u00edas en chegar a Southampton, onde tomou un tren para Londres, e de al\u00ed pasou al\u00e9n do canal da Mancha a Calais, co tempo xusto de tomar outro tren e dirixirse a Par\u00eds, con parada en Amiens, onde co\u00f1eceu a Jules Verne quen, esc\u00e9ptico, d\u00edxolle \"Se\u00f1orita, se \u00e9 vostede capaz de facelo en 79 d\u00edas, eu felicitareina publicamente\".\nDende Par\u00eds trasladouse a Brindisi, ao sur de Italia, e dende al\u00ed tomou un vapor co que cruzou o Mediterr\u00e1neo, con parada en Port Said, antes de atravesar o canal de Suez; cruzou logo o mar Vermello e o mar Ar\u00e1bigo e fixo escala no porto de Ad\u00e9n no Iemen.\nCruzou logo o oc\u00e9ano e fixo escala en Colombo, a capital da illa de Ceil\u00e1n. Dende al\u00ed dirixiuse a Malaisia, logo a Singapur e a Hong Kong e despois a Yokohama, o \u00fanico lugar non brit\u00e1nico.\nDende al\u00ed partiu cara a San Francisco, na costa oeste dos Estados Unidos, que cruzou en tren, present\u00e1ndose en Nova York aos 72 d\u00edas, seis horas 11 minutos e alg\u00fans segundos, o 25 de xaneiro de 1890. O experimento fora todo un \u00e9xito e a prensa mundial f\u00edxose eco da s\u00faa faza\u00f1a.\nBly estableceu unha nova marca mundial ao dar a volta ao mundo en tan pouco tempo (meses despois, George Francis Train rompeu esta nova marca ao completar devandita viaxe en 67 d\u00edas). Foi a primeira muller en navegar o mundo soa, sen compa\u00f1\u00eda nin protecci\u00f3n dun home, e chegou a inspirar as mulleres occidentais.\nCorrespondente de guerra.\nNellie Bly contraeu matrimonio co millonario Robert Seaman en 1895, e ao mesmo tempo retirouse do xornalismo por alg\u00fan tempo. Cando Seaman morreu en 1904, Bly tomou as rendas das empresas do seu marido e realizou reformas sanitarias nelas, modificou horarios e ofreceu salarios m\u00e1is xustos, o que lle carrexou unha popularidade engadida. Finamente arruinouse e tivo que volver dedicarse ao xornalismo. Ent\u00f3n comezou a escribir no \"Evening Journal\", de Nova York.\nTraballou como xornalista unha vez m\u00e1is e informou dos eventos da convenci\u00f3n de 1913 a favor do sufraxio feminino. Tam\u00e9n viaxou a Europa durante a primeira guerra mundial e exerceu como reporteira dende a fronte leste, convert\u00e9ndose nunha das primeiras mulleres correspondentes de guerra.\nElizabeth \"Pink\" Cochrane morreu aos 57 anos de pneumon\u00eda. Est\u00e1 enterrada no mesmo cemiterio que outra famosa xornalista falecida en 1929: Elizabeth Bisland, quen competiu con Bly na volta ao mundo.\nReco\u00f1ecementos.\nEn Brooklyn (Nova York) existe un pequeno parque de atracci\u00f3ns que leva o nome de Elizabeth e ten como tema \"A volta ao mundo en oitenta d\u00edas\".\nEn 1998 foi reco\u00f1ecida na National Women's Hall of Fame."}
{"id": "417006", "revid": "27155", "url": "https://gl.wikipedia.org/wiki?curid=417006", "title": "Avalonia", "text": "Avalonia foi un microcontinente que existiu no Paleozoico. Os fragmentos de codia deste antigo microcontinente subxacen baixo o suroeste de Gran Breta\u00f1a, e a costa leste de Norteam\u00e9rica. Del proceden moitas formaci\u00f3ns rochosas de Europa occidental, ao Canad\u00e1 atl\u00e1ntico, e de partes da costa atl\u00e1ntica dos Estados Unidos. Avalonia recibe ese nome pola pen\u00ednsula de Avalon na illa de Terra Nova.\nAvalonia desenvolveuse como un arco volc\u00e1nico na marxe norte de Gondwana. Finalmente, formouse un rift que a separou de Gondwana, convert\u00e9ndose nun microcontinente \u00e1 deriva. Detr\u00e1s del formouse o oc\u00e9ano Reico, e diante estaba o oc\u00e9ano de X\u00e1peto, que se estaba reducindo. Chocou cos continentes de B\u00e1ltica, despois con Laurentia e finalmente con Gondwana, acabando no interior de Panxea. Cando se fragmentou a Panxea, os restos do que fora Avalonia quedaron separados polo rift que orixinar\u00eda o oc\u00e9ano Atl\u00e1ntico.\nDesenvolvemento.\nCrese que Avalonia iniciou o seu desenvolvemento como arcos volc\u00e1nicos preto dunha zona de subduci\u00f3n na marxe de Gondwana. Ademais, parte do material que se acrecionou pode procedese de arcos insulares volc\u00e1nicos que se formaron a maior distancia no oc\u00e9ano e que colisionaron posteriormente con Gondwana como resultado dos movementos da tect\u00f3nica de placas. A actividade \u00edgnea empezou hai 730 mill\u00f3ns de anos e continuou ata hai uns 570 mill\u00f3ns de anos, no Neoproterozoico tard\u00edo.\nNo C\u00e1mbrico temper\u00e1n, o supercontinente Pannotia fragmentouse e Avalonia derivou cara ao norte desde Gondwana. Este movemento independente de Avalonia espezou desde a latitude duns 60\u00b0 S. O extremo oriental de Avalonia chocou con B\u00e1ltica, unha placa continental que ocupaba as latitudes comprendidas entre 30\u00b0 S e 55\u00b0 S, a medida que B\u00e1ltica rotaba paseni\u00f1amente en direcci\u00f3n contraria dos punteiros do reloxio cara a ela. Isto aconteceu ao final do Ordov\u00edcico e durante o Sil\u00farico temper\u00e1n.\nAo final do Sil\u00farico e Devoniano inferior, a combinaci\u00f3n de B\u00e1ltica e Avalonia chocou progresivamente con Laurentia, empezando co extremo longo de Avalonia, que est\u00e1 agora unido a Norteam\u00e9rica. O resultado disto foi a formaci\u00f3n de Euram\u00e9rica. Ao remate desta etapa, Gran Breta\u00f1a estaba a 30\u00b0 S e Nova Escocia a uns 45\u00b0 S. Este choque est\u00e1 representado polos dobramentos caledonianaos ou en Norteam\u00e9rica como unha fase inicial da oroxenia acadiana.\nNo Permiano, o novo continente e outro terreo chamado Arm\u00f3rica, que inclu\u00eda Iberia, separouse de Gondwana, deixando Avalonia atrapada entre esta e o continente, engadindo as\u00ed Iberia/Armorica a Euram\u00e9rica. Isto foi seguido da chegada de Gondwana. Os efectos destas colisi\u00f3ns poden verse en Europa nos dobramentos variscos. En Norteam\u00e9rica mostra as fases finais da oroxenia acadiana. Isto ocorr\u00eda na zona ecuatorial durante o Carbon\u00edfero tard\u00edo, formando a Panxea, en cuxo centro aproximadamente estaba Avalonia pero parcialmente mergullada nun mar pouco profundo.\nNo Xur\u00e1sico, a Panxea fragmentouse orixinando Laurasia e Gondwana, e Avalonia quedou formando parte de Laurasia. No Cret\u00e1ceo, Laurasia fragmentouse nos continentes de Norteam\u00e9rica e Eurasia e as terras de Avalonia quedaron repartidas entre ambos.\nIberia rotou despois separ\u00e1ndose a medida que a parte africana de Gondwana pasaba desliz\u00e1ndose. Isto casou os \u00faltimos movementos da oroxenia alpina, inclu\u00edndo o erguemento dos Pireneos durante o Mioceno e Plioceno. Como resultado disto, partes de Avalonia est\u00e1n agora a ambos os lados do estreito de Xibraltar.\nConsecuencias.\nA parte correspondente a Avalonia de Gran Breta\u00f1a coincide case exactamente con Inglaterra e Gales. No resto de Europa, enc\u00f3ntranse partes de Avalonia nas Ardenas de B\u00e9lxica e o noroeste de Francia, norte de Alema\u00f1a, noroeste de Polonia, sueste de Irlanda, e o suroeste da pen\u00ednsula Ib\u00e9rica.\nParte da secci\u00f3n brit\u00e1nico-belga formaba unha illa no Carbon\u00edfero, afectando \u00e1 disposici\u00f3n dos xacementos de carb\u00f3n; co\u00f1\u00e9cese polo nome de 'illa de Londres-Brabante'. A s\u00faa masa tivo un efecto na estrutura xeol\u00f3xica entre as Ardenas e os Midlands ingleses influenciando ao dobramento da codia que se produciu despois consecuencia do choque varisco.\nNo Canad\u00e1, Avalonia comprende a pen\u00ednsula de Avalon do sueste de Terra Nova, sur de Nova Brunswick, parte de Nova Escocia, e illa do Pr\u00edncipe Eduardo. Nos Estados Unidos, Avalonia comprende a zona costeira norte de Maine, todo Rhode Island e outras secci\u00f3ns da costa de Nova Inglaterra."}
{"id": "417008", "revid": "85894", "url": "https://gl.wikipedia.org/wiki?curid=417008", "title": "Consuelo Mart\u00ednez L\u00f3pez", "text": "Consuelo Mart\u00ednez L\u00f3pez, nada en Ferrol en 1955, \u00e9 unha matem\u00e1tica e catedr\u00e1tica de \u00c1lxebra galega.\nTraxectoria.\nLicenciouse en Matem\u00e1ticas pola Universidade de Zaragoza en 1977. Doutorouse pola mesma universidade en 1980 coa tese titulada \"Formaciones saturadas en una clase de grupos localmente finitos PI-resolubles\", dirixida por Javier Otal. \u00c9 catedr\u00e1tica na facultade de Ciencias da Universidade de Oviedo.\nA s\u00faa investigaci\u00f3n c\u00e9ntrase na \u00e1lxebra abstracta co fin de aplicala \u00e1 teor\u00eda da informaci\u00f3n, \u00e1 criptograf\u00eda e \u00f3s c\u00f3digos correctores de erros, utilizando estruturas alxebraicas resistentes para o dese\u00f1o de sistemas de cifrado. Investiga as \u00e1lxebras e super\u00e1lxebras non asociativas e as s\u00faas interrelaci\u00f3ns coa teor\u00eda de grupos. Foi quen de constru\u00edr o anel completo de cocientes dun \u00e1lxebra de Jordan para as super\u00e1lxebras graduadas por sistema ra\u00edz, problema inicialmente proposto por Jacobson.\nColabora, dende os anos noventa, co matem\u00e1tico da Universidade de California San Diego e ga\u00f1ador da medalla Fields Efim Zelmanov.. Xuntos estudan as conexi\u00f3ns de grupos e \u00e1lxebras cos retos e conxecturas do problema restrinxido de Burnside. Conseguiron, entre outros resultados, a clasificaci\u00f3n de super\u00e1lxebras de Jordan simples finito dimensionais en caracter\u00edstica prima.\nOcupou, entre outros, os seguintes cargos:\nObras.\n\u00c9 autora de numerosas publicaci\u00f3ns en revistas cient\u00edficas, entre outras:"}
{"id": "417009", "revid": "89787", "url": "https://gl.wikipedia.org/wiki?curid=417009", "title": "Lou Gehrig", "text": "Henry Louis \"Lou\" Gehrig, nado en Nova York o 19 de xu\u00f1o de 1903 e finado na mesma cidade o 2 de xu\u00f1o de 1941, foi un xogador de b\u00e9isbol estadounidense. \u00c9 co\u00f1ecido principalmente pola marca de 2130 xogos consecutivos xogados, que se mantivo por 56 anos, e o seu tr\u00e1xico final debido \u00e1 esclerose lateral amiotr\u00f3fica, co\u00f1ecida en Norteam\u00e9rica como \"enfermidade de Lou Gehrig\". Con todo, \u00e1 parte destes datos a figura de Gehrig carrexa unha impecable carreira como bateador de poder, ser considerado o mellor primeira base da historia, ser o xogador m\u00e1is votado na elecci\u00f3n do mellor xogador do s\u00e9culo XX, o sexto mellor segundo a revista \"Sporting News\" e pola s\u00faa personalidade simple de home de familia que se ga\u00f1ou a estima dos fans dos New York Yankees.\nTraxectoria.\nInicios.\nGehrig foi fillo de pais humildes inmigrantes alem\u00e1ns. Ambos estaban afectados de enfermidades, pois o seu pai sufr\u00eda de epilepsia e a s\u00faa nai de debilidade pulmonar. O tes\u00f3n da s\u00faa proxenitora levouno a conseguir en 1921 unha bolsa para o seu fillo, para estudar arquitectura e xogar ao f\u00fatbol americano na Universidade de Columbia. Con todo, foi xogando ao b\u00e9isbol cando Lou Gehring deu mostras da s\u00faa habilidade, ao lograr n\u00fameros relevantes como bateador.\nPrimeiros anos cos Yankees.\nFoi as\u00ed como logrou xerar o interese dos Yankees e, apenas a catro d\u00edas do seus vix\u00e9simo aniversario, debutou nas Grandes Ligas como bateador emerxente o 15 de xu\u00f1o de 1923. O equipo chegou \u00e1 Serie Mundial mais Gehrig non foi inclu\u00eddo no \"roster\". En 1925 os seus n\u00fameros increment\u00e1ronse a un respectable 0,295 de media de bateo, 20 home runs e 68 RBI. Precisamente, o 31 de maio dese ano, comezou o seu memorable refacho de xogos consecutivos.\nA s\u00faa primeira boa tempada foi en 1926. Alcanzou unha media de 0,313 (a primeira de 12 anos consecutivos en que bateou por riba de 0,300), 47 dobres e 20 triplos, 16 cuadrangulares, e 112 carreiras impulsadas. En 1926 alcanzou a Serie Mundial xunto aos Yankees contra os St. Louis Cardinals. Bateou para 0,348, pero St. Louis levou o t\u00edtulo.\nAnos de apoxeo.\n1927 foi o ano memorable dos Yankees; de feito, moitos o consideran o mellor equipo na historia da franqu\u00eda. Gehrig, xunto a Babe Ruth, establec\u00e9ronse como unha das parellas de bateadores m\u00e1is temidas de todos os tempos; os seus propios n\u00fameros foron por demais impo\u00f1entes: 0,373 de bateo, 218 hits, 52 dobres, 20 triplos, 47 cuadrangulares e 174 RBI. De paso obtivo o reco\u00f1ecemento de \"Xogador M\u00e1is Valioso\", pero non alcanzou a opacar a luminaria de Babe Ruth e a s\u00faa marca de 60 cuadrangulares, e a do equipo en xeral, que levou a Serie Mundial en catro xogos fronte a Pittsburgh Pirates. O equipo repetiu o campionato no ano seguinte. Ambos os bateadores empataron en n\u00fameros de carreiras impulsadas con 142.\nA carreira de Gehrig nunca alcanzou o protagonismo de Ruth. Este era o home espect\u00e1culo e o das historias amenas tanto dentro como fora do campo. Emporiso, en 1932 os Yankees lograron un novo t\u00edtulo e ese ano Gehrig bateou catro cuadrangulares nun s\u00f3 xogo. Nese tempo a s\u00faa figura crec\u00eda en tanto que a de Ruth diminu\u00eda; a relaci\u00f3n entre eles deteriorouse cando nun feito confuso houbo un mal comentario (versi\u00f3ns contrapostas apuntan que foi a nai de Gehrig sobre a filla de Ruth, outros de Ruth cara \u00e1 nai de Lou). Ambos deixaron de falarse e non o fixeron at\u00e9 a despedida de Gehrig. As s\u00faas faza\u00f1as, con todo, non paraban. En 1934 logrou a \"Tripla Coroa\": primeiro lugar en bateo (0,363), carreiras impulsadas (165) e cuadrangulares (49). Ademais logrou o seu \"home run\" n\u00famero 300 e chegou ao seu xogo consecutivo n\u00famero 1500.\nPara os Yankees, o ano 1936 trouxo a chegada dunha nova estrela: Joe DiMaggio. Novamente Gehrig estivo opacado por outro xogador acaparador da atenci\u00f3n p\u00fablica, pero formou outra parella temible no bateo como o fixo co \"Bambino\". Esa tempada logrou o seu segundo t\u00edtulo de m\u00e1is cuadrangulares e conseguiu o maior n\u00famero de carreiras anotadas. Os Yankees lograron unha Serie Mundial m\u00e1is, das catro que conseguiron de maneira consecutiva a partir dese ano; e Gehrig logrou outro reco\u00f1ecemento de \"Xogador m\u00e1is valioso\".\nEnfermidade.\nEn 1938 os seus n\u00fameros decaeron: por primeira vez en 12 tempadas bateou debaixo de 0,300 e acumulou 114 carreiras impulsadas (en 12 anos era a segunda vez que o fac\u00eda por baixo de 150). Ao final dese ano a s\u00faa forza diminu\u00edra considerablemente; el mesmo d\u00edxolle \u00e1 s\u00faa esposa que a forza nas s\u00faas pernas se reducira dende que cumprira trinta anos. Nunha visita ao m\u00e9dico f\u00f3ronlle diagnosticados problemas na ves\u00edcula. O ano 1939 os fans dos Yankees viron un Lou Gehrig irreco\u00f1ecible, pois participou apenas en oito xogos, cunha porcentaxe de 0,143 de bateo e onde, ademais, corr\u00eda as bases con dificultade. Mesmo, tras unha xogada rutineira, o lanzador e os seus compa\u00f1eiros felicit\u00e1rono polo esforzo realizado. Isto marcou definitivamente o seu retiro do b\u00e9isbol das ligas maiores.\nO 19 de xu\u00f1o, na Cl\u00ednica Mayo, foille confirmada a s\u00faa enfermidade: esclerose lateral amiotr\u00f3fica (ELA), unha enfermidade por ent\u00f3n a\u00ednda pouco co\u00f1ecida, que lle diminuir\u00eda as capacidades f\u00edsicas. D\u00e9ronlle un expectativa de vida de tres anos, que non chegou a cumprir. Esta enfermidade nos libros de medicina estadounidenses \u00e9 co\u00f1ecida como a \"enfermidade de Lou Gehrig\".\nA homenaxe no Yankee Stadium.\nO 4 de xullo de 1939 a s\u00faa instituci\u00f3n rendeulle homenaxe: o seu n\u00famero, o 4, foi retirado (a primeira vez na historia que se fixo isto), outorg\u00e1ronselle placas e trofeos, e estiveron presentes os seus compa\u00f1eiros da tempada de 1927. Cando todos empezaban a marchar, Gehrig tomou por sorpresa o micr\u00f3fono e dixo estas famosas palabras: \"Consid\u00e9rome o home m\u00e1is afortunado sobre a face da terra\". O discurso completo \u00e9 considerado un dos fitos m\u00e1is emotivos na historia do deporte dos Estados Unidos. O p\u00fablico do Yankee Stadium conmoveuse por completo, e Babe Ruth acheg\u00f3uselle e abrazouno, finalizando a s\u00faa fr\u00eda relaci\u00f3n. Ese mesmo ano, ingresou no Sal\u00f3n da Fama do B\u00e9isbol.\nFalecemento.\nPosteriormente dedicouse, xunto ao alcalde de Nova York, a realizar labores sociais en favor de mozos con problemas, ata que o avance da enfermidade o prostrou, morrendo o 2 de xu\u00f1o de 1941. Os seus restos repousan no cemiterio Kensico da cidade de Valhalla (condado de Winchester, estado de Nova York), xunto aos da s\u00faa esposa, que o sobreviviu at\u00e9 1984. Non tiveron fillos.\nFamilia.\nEleanor Grace Twitdell Gerhing, foi a esposa de Lou Gerhing. Orixinaria de Chicago, provi\u00f1a dunha familia acomodada e co\u00f1eceu a estrela dos Yankees nun xogo no Comiskey Park cando se enfrontaban aos Chicago White Sox. Casaron despois dun cortexo a distancia, nos anos en que Lou Gerhing e Babe Ruth eran os heroes en \"home runs\" que deron o campionato aos Yankees e aparec\u00edan na flor e nata dos deportes e da vida social na cidade de Nova York. Cando Gerhing faleceu o 2 de xu\u00f1o de 1941, a Eleanor Gerhing nunca m\u00e1is casou e viviu no seu apartamento do lado leste de Manhattan durante preto de corenta anos. Era visitada frecuentemente polo boxeador Jack Dempsey que era o seu veci\u00f1o e asist\u00eda regularmente ao Yankee Stadium acompa\u00f1ando a se\u00f1ora de Babe Ruth. A enfermidade do seu esposo e os seus nove anos de matrimonio descr\u00edbense nun libro e en dous filmes, sendo o m\u00e1is famoso \"Pride of the Yankees\" con Teresa Wright e Gary Cooper como a famosa parella.\nFin ao refacho de 2130 partidos do Cabalo de Ferro.\nO 2 de maio, na casa dos Detroit Tigers, Gehrig, como capit\u00e1n do equipo, presentou o \"roster\", no cal non estaba inclu\u00eddo. O locutor do estadio dixo as seguintes palabras: \"Damas e cabaleiros, esta \u00e9 a primeira vez en 2130 partidos consecutivos que o nome de Lou Gehrig non aparecer\u00e1 na ali\u00f1aci\u00f3n\". Os afeccionados brind\u00e1ronlle ent\u00f3n unha ovaci\u00f3n. Por esta marca que durou 56 anos, foi co\u00f1ecido como \"o Cabalo de Ferro\". Moitos anos despois esta marca foi rota por Cal Ripken, Jr., torpedeiro dos Baltimore Orioles, que xogou 2632 partidos consecutivos."}
{"id": "417010", "revid": "23204", "url": "https://gl.wikipedia.org/wiki?curid=417010", "title": "Bad M\u00fcnstereifel", "text": "Bad M\u00fcnstereifel \u00e9 un municipio de Alema\u00f1a localizado no distrito de Euskirchen, \"Regierungsbezirk\" (Rexi\u00f3n Administrativa) de Colonia, no Land de Renania do Norte-Westfalia.\nXeograf\u00eda.\nEnc\u00f3ntrase ao suroeste do Land, no macizo de Eifel, cerca da fronteira con B\u00e9lxica e co Land de Renania-Palatinado.\nO concello ten unha superficie de 150,84\u00a0km\u00b2 e, segundo o censo do 31 de decembro de 2016, contaba cunha poboaci\u00f3n de 17 291 habitantes, o que daba unha densidade de poboaci\u00f3n de 115,14 hab./km2\nBad M\u00fcnstereifel dista cerca de 30\u00a0km de Bonn e est\u00e1 preto da cidade de Euskirchen e do bosque de M\u00fcnstereifel, nas monta\u00f1as de Eifel. A cidade est\u00e1 ba\u00f1ada polo r\u00edo Erft. A altitude do concelllo oscila entre oas 200 e os 586,1 msnm.\nA vila \u00e9 unha co\u00f1ecida estaci\u00f3n termal. Esta pequena cidade \u00e9 unha dos poucos pobos hist\u00f3ricos no sur do Land, e debido a iso vese moitas veces chea de visitantes ao longo da primavera e o ver\u00e1n.\nHistoria.\nNesta localidade, da ent\u00f3n Rep\u00fablica Federal de Alema\u00f1a, foi fundado, o 19 de abril de 1973, o Partido Socialista portugu\u00eas, por varios pol\u00edticos opositores ao Estado Novo.\nCidades irmandadas.\nBad M\u00fcnstereifel est\u00e1 irmandada con:"}
{"id": "417012", "revid": "12452", "url": "https://gl.wikipedia.org/wiki?curid=417012", "title": "Ministerio de Agricultura e Pesca, Alimentaci\u00f3n e Medio Ambiente de Espa\u00f1a", "text": ""}
{"id": "417016", "revid": "27155", "url": "https://gl.wikipedia.org/wiki?curid=417016", "title": "B\u00e1ltica", "text": "B\u00e1ltica \u00e9 un paleocontinente que se formou no Paleoproterozoico e agora constit\u00fae o noroeste de Eurasia, ou, o que \u00e9 o mesmo, a parte de Europa situada ao norte da Zona de sutura transeuropea e ao oeste dos Montes Urais.\nO groso n\u00facleo de B\u00e1ltica \u00e9 o crat\u00f3n do leste de Europa, que ten unha antig\u00fcidade de m\u00e1is de tres mil mill\u00f3ns de anos e formou parte do supercontinente Rodinia hai uns mil mill\u00f3ns de anos.\nHistoria tect\u00f3nica.\nB\u00e1ltica formouse hai de 2\u00a0000 a 1\u00a0700 mill\u00f3ns de anos pola colisi\u00f3n de tres bloques continentais do Arcaico-Proterozoico, chamados: Fennoscandia (que inclu\u00eda o escudo B\u00e1ltico exposto), Sarmatia (crat\u00f3n Ucra\u00edno e Macizo de Voronezh), e Volgo-Uralia (cuberto por dep\u00f3sitos m\u00e1is novos). Sarmatia e Volgo-Uralia formaban un protocrat\u00f3n (\u00e1s veces chamado \"Proto-B\u00e1ltica\") hai c. 2\u00a0000 mill\u00f3ns de anos, que chocou con Fennoscandia hai uns 1\u00a0800\u20131\u00a0700 mill\u00f3ns de anos. As suturas entre estes tres bloques foron reactivadas durante o Mesoproterozoico e Neoproterozoico.\nHai de 750 a 600\u00a0mill\u00f3ns de anos, B\u00e1ltica e Laurentia rotaron xuntas en sentido contrario dos punteiros do reloxio e mov\u00e9ronse \u00e1 deriva desde o ecuador cara ao polo sur, onde foron afectadas polas glaciaci\u00f3ns Varanger do Criox\u00e9nico. A formaci\u00f3n de rifts inicial entre os dous continentes est\u00e1 marcada polos diques radiais de Egersund de hai uns 650\u00a0mill\u00f3ns de anos que se encontran ao sur de Noruega, e desde hai 600\u00a0mill\u00f3ns de anos empezaron a rotar ata quedar a uns 180\u00b0 en relaci\u00f3n ao outro, abr\u00edndose entre eles o oc\u00e9ano de X\u00e1peto. Laurentia moveuse rapidamente cara ao norte pero B\u00e1ltica seguiu sendo un continente illado no hemisferio sur preto de Gondwana, no cal evolucionaron trilobites end\u00e9micos no Ordov\u00edcico temper\u00e1n.\nDurante o Ordov\u00edcico, B\u00e1ltica moveuse en direcci\u00f3n norte aproxim\u00e1ndose a Laurentia permitindo outra vez que os trilobites e braqui\u00f3podos cruzasen o oc\u00e9ano de X\u00e1peto. No Sil\u00farico, c. 425\u00a0mill\u00f3ns de anos, a colisi\u00f3n final ente Escocia-Groenlandia e Noruega orixinou a oroxenia escandiana.\nMarxes.\nB\u00e1ltica \u00e9 un continente moi antigo e o seu n\u00facleo \u00e9 un groso crat\u00f3n moi ben conservado. Por\u00e9n, as s\u00faas marxes actuais, son as suturas que son o resultado de fusi\u00f3ns con outros bloques continentais moito m\u00e1is novos. Estas suturas a mi\u00fado deformadas non representan a extensi\u00f3n orixinal de B\u00e1ltica do Prec\u00e1mbrico a inicios do Paleozoico; por exemplo, a marxe curvada norte dos Urais que discorr\u00eda paralelamente a Novaya Zemlya probablemente foi deformada durante a erupci\u00f3n dos trapps siberianos de finais do Permiano.\nA marxe occidental de B\u00e1ltica \u00e9 o or\u00f3xeno caledoniano, que se estende cara ao norte desde as Monta\u00f1as Escandinavas a trav\u00e9s do mar de Barents ata Svalbard. A s\u00faa beira leste \u00e9 o or\u00f3xeno tim\u00e1nide que se estende ao norte do arquip\u00e9lago de Novaya Zemlya.\nA extensi\u00f3n do continente no Proterozoico est\u00e1 definida pola sutura de X\u00e1peto no oeste; a Zona da falla de Trollfjorden-Komagelva no norte; a sutura varisca-herciniana no sur; a Zona de Tornquist no suroeste; e os Montes Urais no leste.\nMarxe norte.\nHai uns 555\u00a0mill\u00f3ns de anos durante a oroxenia timaniana a marxe norte converteuse nunha marxe activa e B\u00e1ltica expandiuse ao norte coa acreci\u00f3n dunha serie de bloques continentais: a cunca de Timan-Pechora, a parte m\u00e1is ao norte dos Urais, e as illas de Novaya Zemlyas. Esta expansi\u00f3n coincidiu coas glacicai\u00f3ns Varanger, tam\u00e9n co\u00f1ecidas como Terra b\u00f3la de neve.\nOs terreos da Cordilleira norteamericana, inclu\u00edndo Alasca-Chukotka, o de Alexander, o de Sierra Norte e o de Klamath oriental, comparten unha historia de formaci\u00f3n dun rift con B\u00e1ltica e moi probablemente formaron parte de B\u00e1ltica desde a oroxenia caledoniana ata a formaci\u00f3n dos Montes Urais.\nEstes terreos poden ser asociados ou ben co nordeste de Laurentia, ou con B\u00e1ltica ou Siberia debido a que te\u00f1en unha secuencia similar de f\u00f3siles; circ\u00f3ns detr\u00edticos de mostras de 2\u00a0000-1\u00a0000 mill\u00f3ns de anos de antig\u00fcidade e probas de magmatismo grenvilliano; e o magmatismo e arcos de illas do Neoproterozoico tard\u00edo e Ordov\u00edcico-Sil\u00farico.\nMarxe sur.\nDesde hai polo menos 1\u00a0800 mill\u00f3ns de anos a polo menos 800 mill\u00f3ns de anos a marxe sueste de B\u00e1ltica estivo conectada coa Amazonia, mentres que a marxe sueste estaba conectada co crat\u00f3n de \u00c1frica occidental.\nB\u00e1ltica, Amazonia e \u00c1frica occidental rotaron 75\u00b0 en sentido das agullas do reloxo en relaci\u00f3n a Laurentia ata que B\u00e1ltica e Amazonia chocaron con Laurentia hai 1\u00a0100-900 mill\u00f3ns de anos nas oroxenias Grenville-sveconorwegiana-Suns\u00e1s para formar o supercontinente Rodinia. Cando se completou a fragmentaci\u00f3n de Rodinia hai uns 600\u00a0 mill\u00f3ns de anos, B\u00e1ltica converteuse nun continente illado durante uns 200 mill\u00f3ns de anos.\nLaurentia e B\u00e1ltica formaron un s\u00f3 continente ata hai 1\u00a0265\u00a0mill\u00f3ns de anos, que se fragmentar\u00eda hai 990\u00a0 mill\u00f3ns de anos ou algo antes. Despois do subseguinte peche do oc\u00e9ano de Mirovoi, Laurentia, B\u00e1ltica e Amazonia permaneceron fusionadas ata a apertura do oc\u00e9ano de X\u00e1peto no Neoproterozoico.\nMarxe oeste.\nA Rexi\u00f3n de gneis occidental do norte de Noruega est\u00e1 composta por gneis de 1\u00a0650-950\u00a0mill\u00f3ns de anos de anitig\u00fcidade cubertos por al\u00f3ctonos continentais e oce\u00e1nicos que foron transferidos desde Laurentia a B\u00e1ltica durante a oroxenia escandiana. Os al\u00f3ctonos foron acrecionados a B\u00e1ltica durante o peche do oc\u00e9ano de X\u00e1peto hai uns 430-410\u00a0mill\u00f3ns de anos; o basamento de B\u00e1ltica e os al\u00f3ctonos foron despois subducidos ata a unha \nprofundidade na que se produce metamorfismo de presi\u00f3n ultraalta hai uns 425-400\u00a0mill\u00f3ns de anos; e foron finalmente exhumados ata quedaren nas s\u00faas actuais localizaci\u00f3ns hai uns 400-385\u00a0mill\u00f3ns de anos. A presenza de microdiamantes en d\u00faas illas do norte de Noruega, Otr\u00f8ya e Flems\u00f8ya, indica que esta marxe de B\u00e1ltica estivo enterrada a uns 120\u00a0km de profundidade durante polo menos 25 mill\u00f3ns de anos hai uns 429\u00a0mill\u00f3ns de anos, pouco despois da colisi\u00f3n entre B\u00e1ltica e Laurentia.\nA uni\u00f3n tripla B\u00e1ltica-Laurentia-Avalonia no mar do Norte \u00e9 a esquina suroeste de B\u00e1ltica. A sutura B\u00e1ltica-Laurentia que se estend\u00eda ao nordeste desde a uni\u00f3n tripla foi deformada no C\u00e1mbrico tard\u00edo e inicios do Paleozoico nas Caled\u00f3nides escandinavas e pola oroxenia escandiana no Sil\u00farico. Alg\u00fans terreos noruegueses te\u00f1en faunas distintas das da B\u00e1ltica ou de Laurentia e foron arcos de illas que se orixinaron no oc\u00e9ano de X\u00e1peto e foron acrecionados a B\u00e1ltica. O crat\u00f3n de B\u00e1ltica moi probablemente quedou baixo estes terreos e o l\u00edmite continente-oc\u00e9ano quedou a varios quil\u00f3metros de Noruega, pero, dado que o Atl\u00e1ntico norte se abriu hai uns 54\u00a0mill\u00f3ns de anos por onde se pechara o oc\u00e9ano de X\u00e1peto, \u00e9 improbable que o crat\u00f3n tam\u00e9n chegase a Laurentia. A marxe est\u00e9ndese ao norte ata Novaya Zemlya, onde se encontraron as faunas do inicio do Paleozoico de B\u00e1ltica, pero a escaseza de datos fai dif\u00edcil localizar a marxe no \u00c1rtico. As faunas do Ordov\u00edcico indican que a maior\u00eda de Svalbard, inclu\u00edndo a Bj\u00f8rn\u00f8ya, eran parte de Laurentia, pero a Terra de Francisco Xos\u00e9 e Kvit\u00f8ya (unha illa oriental do arquip\u00e9lago de Svalbard) \u00e9 m\u00e1is probable que fosen parte de B\u00e1ltica na oroxenia tim\u00e1nide. A pen\u00ednsula de Taymyr, ao contrario, nunca foi parte de B\u00e1ltica: a parte sur de Taymyr era parte de Siberia, mentres que a parte norte e o arquip\u00e9lago de Severnaya Zemlya formaban parte do terreo independente de Kara a inicios do Paleozoico.\nBeira leste.\nA beira leste \u00e9 o or\u00f3xeno Ur\u00e1lide, e est\u00e9ndese ao longo de 2\u00a0500\u00a0km desde o arquip\u00e9lago \u00e1rtico de Novaya Zemlya ao mar de Aral. O or\u00f3xeno cont\u00e9n o rexistro de polo menos d\u00faas colisi\u00f3ns entre B\u00e1ltica e arcos de illas intraoce\u00e1nicos antes do choque final entre B\u00e1ltica e Casaquistania-Siberia durante a formaci\u00f3n da Panxea. Os arcos de illas do Sil\u00farico-Dev\u00f3nico foron acrecionados a B\u00e1ltica ao longo da Falla uraliana principal, ao leste da cal hai fragmentos metamorfizados de arco volc\u00e1nico mesturados con pequenas cantidades de rochas continentais do Prec\u00e1mbrico e Paleozoico. Por\u00e9n, non se atoparon nos Urais rochas claramente orixinadas en Casaquistania ou Siberia.\nO basemento da beira leste est\u00e1 composto por un crat\u00f3n do Arcaico, formado por rochas metamorfizadas de polo menos 1\u00a0600\u00a0 mill\u00f3ns de anos de anitig\u00fcidade, que est\u00e1 rodeado polo cinto de dobramento da oroxenia tim\u00e1nide e cuberto por sedimentos do Mesoproterozoico. A marxe converteuse nunha marxe pasiva situada perante o oc\u00e9ano Ural no C\u00e1mbrico-Ordov\u00edcico.\nA beira leste est\u00e9ndese para o sur a trav\u00e9s dos Montes Urais desde o extremo norte do arquip\u00e9lago de Novaya Zemlya. A beira segue a forma curvada de Novaya Zemlya, que se orixinou no Permiano tard\u00edo por causa dos trapps siberianos. Est\u00e1 claro de acordo cos f\u00f3siles end\u00e9micos de B\u00e1ltica en Novaya Zemlya que as illas foron parte de B\u00e1ltica desde o Paleozoico temper\u00e1n, mentres que a pen\u00ednsula de Taymyr de m\u00e1is ao leste era parte da marxe pasiva de Siberia no Paleozoico temper\u00e1n. O norte de Taymyr, xunto con Severnaya Zemlya e partes da codia do oc\u00e9ano \u00c1rtico, formaron o terreo de Kara.\nOs Montes Urais formados no Paleozoico medio e tard\u00edo cando Laurusia chocou con Casaquistania, unha serie de terreos. Por\u00e9n, a beira leste, estend\u00edase orixinalmente m\u00e1is ao leste ata unha marxe activa fronte a un arco de illas, pero estas partes foron comprimidas, fracturadas e distorsionadas especialmente na parte leste dos Urais. A beira leste do Paleozoico temper\u00e1n est\u00e1 mellor conservada ao sur da rexi\u00f3n polar (65\u00b0 N), onde sedimentos t\u00edpicos de augas pouco profundas poden encontrarse na parte oeste dos Urais, mentres que a parte leste dos Urais caracter\u00edzase por presentar dep\u00f3sitos t\u00edpicos de auga profunda. A cheminea hidrotermal mesooce\u00e1nica m\u00e1is antiga co\u00f1ecida na parte centro-sur dos Urais delimita claramente a extensi\u00f3n leste. A forma recta da cadea monta\u00f1osa \u00e9 o resultado de continuos movementos transcorrentes (\"strike-slip\") durante o per\u00edodo desde o Carbon\u00edfero tard\u00edo ao Permiano temper\u00e1n (300-290\u00a0mill\u00f3ns de anos).\nAs faunas end\u00e9micas de B\u00e1ltica do Ordov\u00edcico temper\u00e1n atop\u00e1ronse en Casaquistania preto do extremo sur da beira leste, ou a uni\u00f3n tripla entre B\u00e1ltica, o terreo de Mangyshlak, e o Altaides acrecional. Aqu\u00ed as rochas do Paleozoico temper\u00e1n est\u00e1n enterradas baixo a depresi\u00f3n do Caspio."}
{"id": "417017", "revid": "785", "url": "https://gl.wikipedia.org/wiki?curid=417017", "title": "Xo\u00e1n III de Trebisonda", "text": "Xo\u00e1n III Comneno (en grego: \u1f38\u03c9\u03ac\u03bd\u03bd\u03b7\u03c2 \u0393\u0384 \u039c\u03ad\u03b3\u03b1\u03c2 \u039a\u03bf\u03bc\u03bd\u03b7\u03bd\u03cc\u03c2, \"I\u014d\u00e1nn\u0113s III M\u00e9gas Komn\u0113n\u00f3s\"), nado c. 1321 e finado en 1362, foi emperador de Trebisonda desde o 4 de setembro de 1342 at\u00e9 o 3 de maio de 1344. \nTraxectoria.\nFoi fillo do emperador Miguel de Trebisonda (que reinara por un d\u00eda en 1341) e Acropolitissa, filla de Constantino Acropolites. O 4 de setembro de 1342 Xo\u00e1n III derrocou a Ana de Trebisonda (1341- 1342) e ascendeu ao trono, co apoio da familia Escolarios. En maio de 1344 foi derrocado polo seu pai Miguel de Trebisonda (1344-1349)."}
{"id": "417020", "revid": "55340", "url": "https://gl.wikipedia.org/wiki?curid=417020", "title": "Aleksander Majk\u00f2wski", "text": ""}
{"id": "417021", "revid": "55340", "url": "https://gl.wikipedia.org/wiki?curid=417021", "title": "Aleksander Majkowski", "text": ""}
{"id": "417024", "revid": "56817", "url": "https://gl.wikipedia.org/wiki?curid=417024", "title": "Jean Picot", "text": "Jean Picot, nado en St. H\u00e9lyi o\u00a04 de febreiro de\u00a0febreiro de 1846 e finado o\u00a030 de decembro\u00a0de 1922, foi un escritor da\u00a0Illa de Jersey.\nTraxectoria.\nA\u00ednda que natural da capital da illa proced\u00eda dunha antiga familia de La Trinnet\u00e9. Granxeiro de profesi\u00f3n, un grave accidente obrigouno a retirarse e dedicouse \u00e1 literatura. \u00c9 autor baixo as siglas\u00a0\u201cJ.P.\u201d de numerosas poes\u00edas e de prosa en\u00a0j\u00e8rriais\u00a0e\u00a0ingl\u00e9s que apareceron nas revistas\u00a0\"La Nouvelle Chronique de Jersey\" e mais no seu\u00a0almanaque. A s\u00faa fama v\u00e9nlle especialmente polas s\u00faas traduci\u00f3ns en j\u00e8rriais de versos de\u00a0Robert W. Service e mais de historias c\u00f3micas do libro\u00a0\"Mrs Caudle\u2019s Curtain Lectures\" de\u00a0Douglas William Jerrold."}
{"id": "417026", "revid": "5863", "url": "https://gl.wikipedia.org/wiki?curid=417026", "title": "Aimery Picaud", "text": ""}
{"id": "417030", "revid": "23204", "url": "https://gl.wikipedia.org/wiki?curid=417030", "title": "Talento (unidade)", "text": "O talento (en lat\u00edn: \"talentum\", do grego: \"\u03c4\u03ac\u03bb\u03b1\u03bd\u03c4\u03bf\", \"escala\", \"equilibrio\", \"suma\") era unha unidade antiga de masa, un padr\u00f3n de peso comercial, as\u00ed como a unidade de valor equivalente ao peso dun metal precioso, polo que se utilizou tam\u00e9n como moeda de conta. \nHistoria.\nO talento de ouro xa foi citado por Homero, quen describiu como Aquiles lle deu a metade dun destes talentos a Ant\u00edloco como premio. Un talento grego (co\u00f1ecido tam\u00e9n como talento \u00e1tico) equival\u00eda a 57 libras (26 quilogramos), o que se correspond\u00eda aproximadamente coa masa de auga requirida para encher unha \u00e1nfora. No antigo Israel e noutros territorios do Oriente Pr\u00f3ximo adoptouse o talento babilonio, a\u00ednda que co tempo se foi revisando a s\u00faa equivalencia en masa. O talento b\u00edblico, utilizado en tempos do Novo Testamento, era de 130 libras (58,9 quilogramos).\nTalento hom\u00e9rico.\nSuponse que o talento hom\u00e9rico orixinal deb\u00eda ser equivalente ao valor dun boi ou dunha vaca. Con base na afirmaci\u00f3n de que o talento de Homero era igual en cantidade ao posterior d\u00e1rico (ou dous dracmas \u00e1ticos), e co apoio de an\u00e1lises de achados dun cemiterio mic\u00e9nico, p\u00f3dese establecer unha equivalencia de aproximadamente 8,5 gramos (0,30 onzas) para este talento orixinal.\nTalento \u00e1tico.\nO posterior talento \u00e1tico ser\u00eda dun peso moi diferente ao Hom\u00e9rico, a\u00ednda que representando o mesmo valor en cobre que este ti\u00f1a en ouro, cunha proporci\u00f3n de valor entre o ouro e o cobre de 1:3000, que rex\u00eda na Grecia da Idade de Bronce.\nO valor dun talento de \u00e1tico establec\u00edase en 60 minas ou 6.000 dracmas \u00e1ticos. A s\u00faa equivalencia en peso sit\u00faase en 57 libras (26 quilogramos), a\u00ednda que Friedrich Hultsch estimou un peso de 26,196 kg e Dewald, en 1998, ofreceu a hip\u00f3tese de 25,992 kg.\nTalento exineta.\nO talento de Exina era de arredor dos 37 quilogramos no sistema decimal. O historiador alem\u00e1n Friedrich Hultsch f\u00edxoo oscilar nunha gama de 36,15 a 37,2 kg, base\u00e1ndose en estimaci\u00f3ns, e conclu\u00edu finalmente que representaba o peso en auga dun \"ephah\" babilonio (unha medida do gran de orixe hebrea): 36,29 kg. Percy Gardner estimou un peso de 37,32 kg, base\u00e1ndose na relaci\u00f3n con outras unidades de masa e de moeda existentes na \u00e9poca.\nDa mesma maneira que ocorr\u00eda no caso do \u00e1ticio, un talento exineta ti\u00f1a o valor de 60 minas ou 6.000 dracmas de Exina.\nOutros talentos.\nOs babilonios, os sumerios e os hebreos dividiron tam\u00e9n o talento en 60 minas, cada unha das cales se compu\u00f1a, pola s\u00faa vez, de 60 siclos (ou \"shekels\"). O grego tam\u00e9n utilizou a equivalencia de 60 minas, cada unha delas de aproximadamente 434 gramos. Un talento romano era de 100 libras. Tendo en conta que unha libra romana equival\u00eda \u00e1s tres cuartas partes dunha mina grega, o talento romano era igual que 1,25 talentos gregos. Pola s\u00faa banda, o talento dos exipcios era de 80 libras.\nO talento nos textos b\u00edblicos.\nO talento como unidade de valor \u00e9 mencionado por Mateu no Novo Testamento, na par\u00e1bola dos talentos. Nesta par\u00e1bola est\u00e1 a orixe do uso do termo \"talento\" co significado de \"habilidade\" ou \"destreza\", tanto en galego como noutras linguas. Lucas engade unha nova par\u00e1bola na que se meciona tam\u00e9n a mina. O talento at\u00f3pase tam\u00e9n noutra par\u00e1bola de Xes\u00fas na que un servente ao que se lle perdoa unha d\u00e9beda de dez mil talentos rexeita perdoar outro servente que lle debe a el s\u00f3 cen denarios de prata. No \u00c9xodo aparece tam\u00e9n unha menci\u00f3n ao talento, cando se describe o material investido na Arca da Alianza, onde se di que Salom\u00f3n recibiu 666 talentos de ouro nun ano."}
{"id": "417032", "revid": "25871", "url": "https://gl.wikipedia.org/wiki?curid=417032", "title": "Lucio Redivo", "text": "Lucio Redivo, nado o 14 de febreiro de 1994 en Bah\u00eda Blanca \u00e9 un xogador profesional internacional de baloncesto arxentino. Tam\u00e9n conta coa nacionalidade italiana. Actualmente xoga para o New Basket Brindisi da LBA, onde ocupa a posici\u00f3n de escolta. Na temporada 2017 foi o m\u00e1ximo anotador (22,1 puntos por partido) da Liga das Am\u00e9ricas da FIBA, m\u00e1xima competici\u00f3n de clubs do continente, e escollido no quinteto ideal da mesma.\nTraxectoria.\nNado na cidade de Bah\u00eda Blanca, Provincia de Bos Aires, Redivo comezou a s\u00faa carreira no baloncesto no Atl\u00e9tico Pac\u00edfico. Aos 16 anos uniuse ao Club Estudiantes de Bah\u00eda Blanca, principal equipo da cidade, onde nun principio non destacou. Por\u00e9n, o xogador foi ascendendo chanzos chegando ao primeiro equipo da Liga Nacional de B\u00e1squet, m\u00e1xima competici\u00f3n do pa\u00eds. Na temporada 2015\u221216, \u00e1s ordes de Sebasti\u00e1n Gin\u00f3bili, irm\u00e1n de Manu Gin\u00f3bili, foi escollido ao finalizar a temporada xogador con maior progresi\u00f3n da liga. Ademais, foi convocado por primeira vez coa selecci\u00f3n do seu pa\u00eds.\nA s\u00faa explosi\u00f3n como xogador ser\u00eda na temporada 2016-17, onde na Liga das Am\u00e9ricas consegue facer 22,1 puntos por partido cun 35,1% en triplas, na Liga Suramericana 18,9 puntos (39,2%) e na liga dom\u00e9stica 16,9 puntos (32,7%). Este gran rendemento levou a ser o m\u00e1ximo anotador da Liga das Am\u00e9ricas e escollido no quintero ideal da competici\u00f3n. De feito chegou a meter 37 puntos nun s\u00f3 partido ante San Lorenzo. Tras finalizar vixa a Europa para xogar na Liga ACB co RETAbet Bilbao Basket. Antes de comezar a temporada conseguiu ser subcampi\u00f3n do Concurso de Triplas da ACB, perdendo na final con 21 puntos fronte os 25 de Marcus Eriksson. Xa na liga, conseguiu ser nomeado mellor xogador da xornada 27, onde anotou 31 puntos (cun 55% en tiros de tres) ante o Herbalife Gran Canaria. Tras finalizar a campa\u00f1a asina polo Club Baloncesto Breog\u00e1n da ACB.\nInternacional.\nDebutou coa selecci\u00f3n nacional da Arxentina no ano 2016. No ano 2017 consegue a medalla de prata no AmeriCup tras perder na final ante a selecci\u00f3n dos Estados Unidos (81\u201376). En 2019 foi subcampi\u00f3n do mundo no Mundial da China."}
{"id": "417034", "revid": "89787", "url": "https://gl.wikipedia.org/wiki?curid=417034", "title": "Vladim\u00edr Brodziansky", "text": "Vladimir Brodziansky, nado o 8 de maio de 1994 en Prievidza, \u00e9 un xogador profesional de baloncesto eslovaco que xoga no Bah\u00e7e\u015fehir Koleji da Basketbol S\u00fcper Ligi. Cunha estatura de 2,11 metros xoga na posici\u00f3n de ala-pivote.\nTraxectoria.\nO 31 de xullo de 2018, anunciouse a s\u00faa fichaxe polo Obradoiro CAB da Liga ACB por d\u00faas tempadas. Tras d\u00faas tempadas en Santiago, Brodziansky decidiu executar a cl\u00e1usula de rescisi\u00f3n do seu contrato. O 1 de xullo de 2020, Brodziansky asinou un contrato de dous anos co Joventut Badalona. Ap\u00f3s d\u00faas temporadas no Joventut, en 2022 asina co Bah\u00e7e\u015fehir Koleji da Basketbal S\u00fcper Ligi."}
{"id": "417035", "revid": "25871", "url": "https://gl.wikipedia.org/wiki?curid=417035", "title": "Tryggvi Hlinason", "text": "Tryggvi Sn\u00e6r Hlinason, nado o 28 de outubro de 1997 en \u00deingeyjarsveit, \u00e9 un xogador profesional de baloncesto island\u00e9s que xoga no Basket Zaragoza da Liga ACB. Cunha estatura de 2,16 metros xoga na posici\u00f3n de pivote.\nTraxectoria.\nO 1 de agosto de 2018, anunciouse a s\u00faa cesi\u00f3n \u00f3 Obradoiro CAB da Liga ACB por unha tempada, procedente do Valencia Basket. O 16 de xu\u00f1o de 2019, o Valencia Basket decidiu rescindir o contrato de Hlinason.\nO 9 de xullo de 2019 f\u00edxose oficial a s\u00faa fichaxe por tres tempadas polo Basket Zaragoza da Liga ACB."}
{"id": "417036", "revid": "1505", "url": "https://gl.wikipedia.org/wiki?curid=417036", "title": "Peter, Paul and Mary", "text": "Peter, Paul and Mary foi un tr\u00edo folk dos Estados Unidos, composto por Peter Yarrow, Noel Paul Stookey e Mary Travers. O tr\u00edo de cantantes e activistas, iniciado en 1960, tivo case cincuenta anos de carreira. Despois da morte da cantante Mary Travers en 2009, por mor dun cancro, Peter Yarrow e Noel Stookey continuaron a actuar como d\u00fao co nome de Peter and Paul.\nHistoria.\nAnos iniciais (1961\u201369).\nO empresario Albert Grossman creou o grupo Peter, Paul and Mary en 1961, despois dunha audici\u00f3n con diversos cantantes da escena folk de Nova York. Tras ensaiar en Miami, Grossman preparou unha actuaci\u00f3n do tr\u00edo no The Bitter End, un caf\u00e9 popular no escenario folk do Greenwich Village. Gravaron o seu primeiro disco, \"Peter, Paul and Mary\", no ano seguinte. O \u00e1lbum inclu\u00eda \"500 Miles\", \"Lemon Tree\", e o \u00e9xito de Pete Seeger \"If I Had a Hammer\" e \"Where Have All the Flowers Gone??\". O \u00e1lbum foi listado no Top Ten da \"Billboard\" durante dez meses, inclu\u00edndo sete semanas na posici\u00f3n n.\u00ba\u00a01, e permaneceu nas seguintes d\u00e9cadas como un \u00e9xito de vendas constante, con preto de dous mill\u00f3ns de copias, ga\u00f1ando un disco de platino dobre da RIAA s\u00f3 nos Estados Unidos.\nO grupo debutou na televisi\u00f3n en 1961 ou 1962 no talk show \"PM East/PM West\", presentado por Mike Wallace e Joyce Davidson. En 1963, Peter, Paul and Mary gravaran tres \u00e1lbums, e os tres estiveron no Top Ten na semana do asasinato do presidente John F. Kennedy.\nEn 1963, o grupo lanzou \"Puff the Magic Dragon\", con m\u00fasica de Yarrow e letra baseada nun poema dun estudante da Universidade Cornell, Leonard Lipton. A\u00ednda que a lenda afirma que a canci\u00f3n est\u00e1 chea de referncias \u00e1s drogas, probablemente trata da fin da inocencia infantil.\nEn 1963, o grupo presentou \"If I Had a Hammer\" na Marcha sobre Washington, lembrada especialmente polo discurso \"Te\u00f1o un so\u00f1o\" de Martin Luther King, Jr. Un dos seus \u00e9xitos m\u00e1is destacados foi a canci\u00f3n de Bob Dylan \"Blowin' in the Wind\". Tam\u00e9n cantaron outras canci\u00f3ns de Bob Dylan, como \"The Times They Are a-Changin'\", \"Don't Think Twice, It's All Right\" e \"When the Ship Comes In\". O seu produtor, Albert Grossman, tam\u00e9n era empresario de Dylan. O seu \u00e9xito coa m\u00fasica de Bob Dylan \"Don't Think Twice, It's All Right\" axudou a proxectar o \u00e1lbum do mesmo Dylan \"The Freewheelin' Bob Dylan\", lanzado poucos meses antes, para o Top 30.\n\"Leaving On A Jet Plane\", escrito polo amigo do grupo John Denver, converteuse no seu \u00fanico \u00e9xito Top 1, as\u00ed como o seu \u00faltimo Top 40 en decembro de 1969, e foi o \u00fanico sinxelo disco de ouro (un mill\u00f3n de copias vendidas). \"Day Is Done\", en xu\u00f1o de 1969, foi o \u00faltimo \u00e9xito Hot 100 que gravou o tr\u00edo.\nSeparaci\u00f3n (1970\u201378).\nO tr\u00edo terminou en 1970 e todos seguiron carreiras en solitario, cun \u00e9xito moito menor do que experimentaran como grupo.\nRetorno (1978\u20132009).\nEn 1978, reun\u00edronse para un concerto contra a enerx\u00eda nuclear e continuaron a gravar discos xuntos e planear unha xira, realizando preto de corenta e cinco espect\u00e1culos por ano ata a morte de Mary Travers.\nO grupo foi introducido no Vocal Group Hall of Fame en 1999.\nOs tres membros do grupo foron activistas pol\u00edticos prol\u00edficos no movemento pacifista e outras causas. Foron premiados coa Peace Abbey Courage of Conscience o 1 de setembro de 1990.\nEn 2004, Travers foi diagnosticada con leucemia, o que provocou a cancelaci\u00f3n dos concertos restantes da xira dese ano. Recibiu un transplante de medula e volveu \u00e1 xira o 9 de decembro de 2005 cunha actuaci\u00f3n no Carnegie Hall. En 2007, o tr\u00edo cancelou varias actuaci\u00f3ns segundo a enfermidade de Mary non melloraba. Foi precisa unha segunda cirurx\u00eda e cancelar novamente a xira. A doenza impediu que Travers participase na xira do ver\u00e1n de 2009, mais Peter e Paul actuaron nesas datas como d\u00fao, nomeando o espect\u00e1culo \"Peter &amp; Paul Celebrate Mary and 5 Decades of Friendship\" (\"Peter &amp; Paul celebran a Mary e cinco d\u00e9cadas de amizade\").\nO tr\u00edo desapareceu o 16 de setembro de 2009, cando Mary Travers morreu aos 72 de complicaci\u00f3ns resultantes da quimioterapia, o mesmo ano en que o grupo foi inclu\u00eddo no Hit Parade Hall of Fame.\nInfluencia.\nMary Travers mencionaba entre as s\u00faas influencias a Woody Guthrie, Pete Seeger e The Weavers. O grupo fixo un tributo a alg\u00fans dos seus mentores e contempor\u00e1neos no seu \u00e1lbum \"Lifeline Concert\", de 2004."}
{"id": "417037", "revid": "6939", "url": "https://gl.wikipedia.org/wiki?curid=417037", "title": "Ferran Calvet Prats", "text": ""}
{"id": "417038", "revid": "47401", "url": "https://gl.wikipedia.org/wiki?curid=417038", "title": "Peter, Paul &amp; Mary", "text": ""}
{"id": "417039", "revid": "6939", "url": "https://gl.wikipedia.org/wiki?curid=417039", "title": "Victoria Eiroa", "text": ""}
{"id": "417040", "revid": "98629", "url": "https://gl.wikipedia.org/wiki?curid=417040", "title": "Aleixo III de Trebisonda", "text": "Aleixo III de Trebisonda ou Aleixo III Comneno (en grego: \u0391\u03bb\u03ad\u03be\u03b9\u03bf\u03c2 \u0393\u0384 \u039c\u03ad\u03b3\u03b1\u03c2 \u039a\u03bf\u03bc\u03bd\u03b7\u03bd\u03cc\u03c2, trans. \"Al\u00e9ksios III M\u00e9gas Komn\u0113n\u00f3s,\" nado en Trebisonda o 5 de outubro de 1338 e finado no mesmo lugar o 20 de marzo de 1390, foi emperador (Gran Comneno) de Trebisonda desde o 21 de xaneiro de 1350 at\u00e9 a s\u00faa morte. Aleixo III naceu o 5 de outubro de 1338. O seu verdadeiro nome era Xo\u00e1n, con todo, despois do seu ascenso ao trono, pasou a chamarse Aleixo, en honra do seu av\u00f3 Aleixo II de Trebisonda. Foi o segundo fillo do emperador Basilio Comneno e da s\u00faa amante (ou a s\u00faa segunda esposa) Irene. Casou con Teodora Cantacucena, a sobri\u00f1a do emperador bizantino Xo\u00e1n VI Cantacuceno. A s\u00faa voda con Teodora Cantacucena tivo lugar o 28 de setembro de 1351 no \"katholik\u00f3n\" da igrexa de Santo Ux\u00edo. O 21 de xaneiro de 1350 Xo\u00e1n converteuse en emperador co nome de Aleixo III, despois de regresar a Trebisonda desde Constantinopla, tras un longo per\u00edodo de exilio.\nDurante o seu reinado Aleixo III enfrontouse co conflito interno e as guerras civ\u00eds entre as familias aristocr\u00e1ticas de Trebisonda, que atormentaban o Imperio desde o reinado de Irene Pale\u00f3loga. Aleixo III foi incapaz de dominar \u00e1s familias enfrontadas; en lugar diso optou por achegarse a unha de cada vez, segundo as circunstancias, e sen deixar de arrestar aos membros de grupos rivais. Tam\u00e9n enfrontou as ameazas externas que foron o resultado da rivalidade entre os mercadores venecianos e xenoveses, as\u00ed como os ataques dos turcom\u00e1ns nos territorios do Imperio. Aleixo III tam\u00e9n foi un gran benefactor da escola de educaci\u00f3n superior en Trebisonda e de moitas igrexas e mosteiros na rexi\u00f3n. Tam\u00e9n restaurou os muros da cidade e de moitas fortalezas do pa\u00eds. Morreu o 20 de marzo de 1390.\nTraxectoria.\nPrimeiros anos e exilio.\nFoi o fillo do emperador Basilio Comneno e da s\u00faa amante (ou a s\u00faa segunda esposa) Irene. A aristocracia trapisondesa estaba representada principalmente por d\u00faas familias: os Skholaris, coas s\u00faas alianzas constantinopolitanas, e a familia nativa dos Amytzantarios. Despois da morte de Basilio o 6 de abril de 1340, as d\u00faas familias aproveitaron o baleiro de poder a falta dun herdeiro lex\u00edtimo. A esposa de Basilio, Irene Pale\u00f3loga estaba a ter dificultades para facer valer a s\u00faa autoridade. Outras familias, como os Kabazites, Meizomates, Doranites e Tzanichites tam\u00e9n se involucraron no conflito interno. En agosto de 1340, Xo\u00e1n (o futuro Aleixo III) xunto coa s\u00faa nai e o seu irm\u00e1n m\u00e1is vello foron enviados ao exilio en Constantinopla.\nRegreso e ascenso ao trono.\nO 22 de decembro de 1349, despois de Miguel Comneno abdicar do trono, Aleixo e a s\u00faa nai Irene regresaron a Trebisonda, co obxectivo de reclamar pacificamente o trono trapisond\u00e9s apoiados por Xo\u00e1n VI Cantacuceno. Aleixo foi admitido na cidade polo pobo e os nobres e foi coroado o 21 de xaneiro do ano seguinte no \"katholik\u00f3n\" da igrexa de Santo Ux\u00edo. Despois da s\u00faa coroaci\u00f3n obrigou a Miguel a se facer monxe e enviouno ao mosteiro de San Sabas.\nReinado.\nRebeli\u00f3ns e conspiraci\u00f3ns.\nDesde o primeiro ano do seu reinado, Aleixo III tentou conter a inestabilidade pol\u00edtica, causada pola inimizade entre as familias aristocr\u00e1ticas de Trebisonda: Aleixo III a mi\u00fado ali\u00e1base cunha familia ou outra ou persegu\u00eda aos seus membros. En xu\u00f1o de 1350 arrestou ao \"gran stratopedarca\" Teodoro Doranites, tam\u00e9n chamado Pilelis, e ao \"protovestiarios\" Constantino Doranites, as\u00ed como a outros membros da mesma familia. Os Doranites foron encarcerados por un curto per\u00edodo de tempo nunha prisi\u00f3n especial para os membros da aristocracia. Con todo, as s\u00faas acci\u00f3ns non disuadiron \u00e1 ambiciosa aristocracia, que seguiu conspirando contra o emperador.\nEn xaneiro de 1351, o \"protovestiarios\" Le\u00f3n Kabazites organizou unha conspiraci\u00f3n contra Aleixo III. O emperador arrestou a Kabazites e substitu\u00eduno con Pilelis, que fora liberado nese momento. Pouco despois Pilelis rebelouse de novo, ocupando o castelo de Trebisonda, Pilelis tam\u00e9n capturou ao \"megaduque\" Nicetas Skholaris. Con todo, este novo intento tivo un infrutuoso final, xa que non foi apoiado polo pobo. Os conspiradores foron arrestados e encarcerados no castelo de Kekhrinas e un ano despois foron executados. Nese momento, o emperador, sent\u00edndose inseguro debido \u00e1s continuas rebeli\u00f3ns, trasladouse a Tripolis.\nEn setembro de 1351 a nai de Aleixo III foi posta a cargo dunha misi\u00f3n contra Constantino Doranites en Limnia.\u00a0 En abril de 1352 as relaci\u00f3ns do emperador co \"pinkernes\" Xo\u00e1n Tzanikhites foron restauradas, xa que s\u00f3 uns meses antes, en xaneiro, Tzanikhites ocupara a fortaleza de Tzanikha. En maio de 1355 o emperador marchou contra o \"megaduque\" Nicetas Skholaris. Skholaris anteriormente axudara ao emperador contra Doranites, pero reunindo o seu propio ex\u00e9rcito despois dos acontecementos de xu\u00f1o de 1350 finalmente sublevouse en xu\u00f1o de 1354, ocupando Cerasus. Nicetas Skholaris tam\u00e9n tentou atacar a cidade de Trebisonda por mar, axudado polo seu fillo e o \"protovestiarios\" Basilio Khoupakis. En maio de 1355 Aleixo III tomou Cerasus, con todo, non foi capaz de capturar aos rebeldes, que fuxiron ao castelo de Kekhrinas. Ao mesmo tempo, Miguel Comneno fixo un intento de recuperar o trono, pero fracasou. En outubro de 1356 o emperador ordenou ao \"megas domestikos\" Meizomates e ao \"gran stratopedarkhos\" Miguel Sampson marchar contra Kekhrinas e capturar a Skholaris e aos seus seguidores.\nA tensi\u00f3n nas relaci\u00f3ns entre o emperador e a aristocracia fix\u00e9ronse evidentes cando Kabazites e Xurxo Skholaris tentaron asasinar a Aleixo III no r\u00edo de San Gregorio en Katabatos, o 27 de outubro de 1363. Kabazites foi capturado, pero Xurxo Skholaris escapou a Amisos, o bispo de Trebisonda Nef\u00f3n foi confinado ao mosteiro de Sumela, como c\u00f3mplice da conspiraci\u00f3n. En 1371, Aleixo III emitiu unha crisobula, que regresaba a Xurxo Doranites os ingresos da aldea de Khorobe. Isto foi un intento de facer emendas e indicar que desexaba p\u00f3r fin \u00e1 guerra civil.\nGuerra cos turcom\u00e1ns.\nAleixo III fixo esforzos consistentes e arduos para recuperar as zonas do Imperio ocupadas polos emires turcom\u00e1ns, pero tam\u00e9n para asegurar as fronteiras do Imperio contra os ataques dos seus veci\u00f1os, quen constantemente o ameazaron durante todo o seu reinado.\nEn agosto de 1355 Sorogaina foi liberada polo duque de Khaldia, Xo\u00e1n Kabazites. O 27 de novembro de 1356 e de novo durante 1373, o emperador infrutuosamente marchou contra Kheriane. O 11 de novembro de 1357 o Imperio de Trebisonda foi atacado por Ibrahim Ha\u00e7i emir da rexi\u00f3n de Palaiomatzouka. En 1360, mentres o emperador estaba a constru\u00edr o castelo de Kukos en Khaldia, foi atacado polo emir turcom\u00e1n, Ho\u00e7a Latif, quen o obrigou a deter a construci\u00f3n. Ho\u00e7a Latif atacou sen \u00e9xito Matzouka ao ano seguinte. En outubro de 1361 o turcom\u00e1n Ah\u0131 Aynapak atacou a fortaleza de Golache e o cercouna, a\u00ednda que sen \u00e9xito. Con todo, o castelo caeu finalmente ante os turcom\u00e1ns en 1369.\nEn 1370 Aleixo III derrotou aos turcom\u00e1ns na \u00e1rea de M\u00e1rmara, ao mesmo tempo que fac\u00eda arduos esforzos para conservar o poder en Limnia e repeler os ataques dos turcom\u00e1ns. En febreiro de 1380 marchou con \u00e9xito contra os turcom\u00e1ns con forzas militares e navais. A\u00ednda que Aleixo III non prevaleceu sobre os seus veci\u00f1os musulm\u00e1ns, recorreu \u00e1s alianzas matrimoniais como o fundamento da s\u00faa pol\u00edtica externa.\nAlianzas matrimoniais.\nTratando de manter baixo control aos gobernantes turcom\u00e1ns e as s\u00faas aspiraci\u00f3ns fronte ao Imperio de Trebisonda, Aleixo III desenvolveu unha pol\u00edtica externa baseada en alianzas matrimoniais entre as mulleres da dinast\u00eda dos Grandes Comnenos e os herdeiros dos emiratos turcom\u00e1ns. Mediante esta v\u00eda diplom\u00e1tica, Aleixo III logrou ga\u00f1ar a seguridade territorial do seu Imperio pero tam\u00e9n asegurou que as rutas comerciais permanecesen abertas na rexi\u00f3n do Ponto.\nO primeiro matrimonio tivo lugar en 1352, entre Fakhr al-Din Kutlu Beg o emir de Amiot e a irm\u00e1 de Aleixo, Mar\u00eda Comnena. O segundo matrimonio, en 1358, foi entre o emir Ibrahim Ha\u00e7i e Teodora Comnena, irm\u00e1 de Aleixo, despois do ataque do gobernante turcom\u00e1n en Palaiomatzouka. O 8 de outubro de 1379 o emir de Limnia Tadjeddin Pasha casou con Eudoxia Comnena, filla de Aleixo III, a cambio da zona de Limnia. Nalg\u00fan momento despois de 1380 o gobernante turcom\u00e1n de Paipert e Keltzene Muthharten casou cunha filla de Aleixo III, e outra filla do seu matrimonio casou con Kara Y\u00fcl\u00fck Osman, fillo de Mar\u00eda Comnena e Fakhr al-Din Kutlu Beg. Tam\u00e9n \u00e9 pos\u00edbel que unha filla de Aleixo III casase co emir de Chalybia, S\u00fcleyman Ha\u00e7i.\nAleixo III aplicou a mesma pol\u00edtica de alianzas matrimoniais cos gobernantes cristi\u00e1ns, co obxectivo de preservar as boas relaci\u00f3ns e alianzas. A s\u00faa filla Ana casou co rei Bagrat V de Xeorxia en 1367. O seu fillo Manuel III Comneno casou con Gulkhan, filla do rei David IX de Xeorxia.\nAcci\u00f3ns fronte ao expansionismo de X\u00e9nova e Venecia.\nA rivalidade entre os comerciantes venecianos e xenoveses, que \u00e1s veces daba lugar a enfrontamentos entre eles, foi unha das ameazas externas m\u00e1is importantes para o Imperio, os dous rivais a mi\u00fado mov\u00edan as s\u00faas hostilidades aos territorios trapisondeses, as\u00ed tam\u00e9n representaban unha ameaza econ\u00f3mica.\nEn 1364 Venecia mandou un embaixador ante Aleixo III esixindo a concesi\u00f3n dunha \u00e1rea para o seu barrio comercial, cunha crisobula emitida o mesmo ano, Aleixo outorgou o barrio entre a zona de \u00abSan Teodoro Gabras\u00bb e a costa, no leste dos suburbios de Trebisonda. Este movemento foi un golpe para o pr\u00f3ximo monopolio de X\u00e9nova no Mar Negro e trouxo unha reacci\u00f3n inmediata polos comerciantes xenoveses, que, nese momento, ti\u00f1an o seu barrio na zona comprendida entre Leonkastron e Kaneta. Unha das reacci\u00f3ns m\u00e1is violentas foi un conflito durante unha festa na praza principal da cidade. En 1367, cunha segunda crisobula, Aleixo III concedeu aos venecianos novos privilexios comerciais e reduci\u00f3ns de impostos, pero tam\u00e9n lles permitiu estender o seu barrio na cidade de Trebisonda e constru\u00edr o seu propio castelo. Aleixo III, mesmo se comprometeu a cubrir os gastos para a construci\u00f3n dun recinto e unha torre. Con todo, este castelo quedou inconcluso, xa que en 1368 Venecia non enviou os fondos necesarios para a s\u00faa realizaci\u00f3n.\nEsta renovaci\u00f3n das boas relaci\u00f3ns entre o Imperio de Trebisonda e Venecia foron superficiais, xa que demostrou hostilidade entre os nativos e os venecianos, ela intensificou m\u00e1is os esforzos por Aleixo III de impor a s\u00faa autoridade sobre os mercadores venecianos e unha posterior recuperaci\u00f3n dos privilexios que lles dera coas crisobulas de 1364 e 1367. Os venecianos foron gravados por novos impostos, resultante das d\u00e9bedas e as perdas financeiras, causadas pola competencia cos comerciantes locais. En repetidas ocasi\u00f3ns enviaron cartas ao emperador demandando unha compensaci\u00f3n e en novembro de 1375 os venecianos organizaron unha campa\u00f1a dirixida por Marco Giustiniani co obxectivo de destronalo. Finalmente, a acci\u00f3n militar contra Aleixo III foi impedida en favor de negociaci\u00f3ns pac\u00edficas, onde os l\u00edderes da campa\u00f1a esixiron unha compensaci\u00f3n polas perdas dos venecianos e reduci\u00f3n de impostos. O novo tratado, asinado entre o emperador e os mercadores venecianos, tam\u00e9n proporcionou que a d\u00e9beda do emperador a Venecia ser\u00eda reducida pola metade.\nMorte.\nAleixo III morreu o 20 de marzo de 1390, e foi sucedido polo seu fillo Manuel III.\nLegado.\nAleixo III foi o benefactor de moitas igrexas e mosteiros na rexi\u00f3n do Ponto e a Grecia continental. En 1362 restaurou e decorou con frescos a igrexa de San Focas, o \"katholik\u00f3n\" do mosteiro de Kordyle, que el mesmo fundara. Entre 1360 e 1365 restaurou o mosteiro de Sumela. Tam\u00e9n doou unha icona da Virxe Mar\u00eda, no tipo iconogr\u00e1fico da rosa inmarces\u00edbel. En 1365 emitiu unha crisobula doando terras ao mosteiro de San Xurxo Khuturas, mentres que en 1374 fundou o mosteiro de San Dionisio no Monte Athos. O monxe Dionisio de Koryssos prestou apoio financeiro para a construci\u00f3n do mosteiro, en nome do emperador Aleixo III, xunto coa suma anual de 1.000 moedas de prata. En 1376, Aleixo decorou con frescos o \"katholik\u00f3n\" do mosteiro de Panagia Theoskepastos. En 1378 constru\u00edu o mosteiro de San Laurentios en Pelion e en 1386 deu privilexios ao mosteiro de Vazelon cunha crisobula. As representaci\u00f3ns de Aleixo III adornan o \"katholik\u00f3n\" do mosteiro de Sumela, o mosteiro de Santo Ux\u00edo e o adro da igrexa do mosteiro de Panagia Theoskepastos.\nDurante o reinado de Aleixo III a escola de educaci\u00f3n superior en Trebisonda prosperou, baixo o interese persoal e o beneficio do propio emperador. Baixo Aleixo III, o Imperio de Trebisonda en xeral pasou por un per\u00edodo de prosperidade, en especial despois do final das loitas internas e a exitosa erradicaci\u00f3n das ameazas externas.\nMatrimonio e descendencia.\nCoa s\u00faa esposa Teodora Cantacucena, Aleixo III tivo seis fillos:\nAleixo III tivo polo menos un fillo ilex\u00edtimo, Andr\u00f3nico. Estaba prometido ou casado con Gulkhan Khatun, unha filla de David IX de Xeorxia. Este fillo ilex\u00edtimo foi asasinado o 14 de marzo de 1376.\nDevanceiros.\nDevanceiros de Aleixo III de Trebisonda"}
{"id": "417042", "revid": "55340", "url": "https://gl.wikipedia.org/wiki?curid=417042", "title": "St. H\u00e9lyi", "text": ""}
{"id": "417043", "revid": "89787", "url": "https://gl.wikipedia.org/wiki?curid=417043", "title": "Donnchadh MacGill\u00ccosa", "text": "Donnchadh MacGill\u00ccosa (en ingl\u00e9s, e oficialmente: Duncan Gillies), nado en Nis en 1941, \u00e9 un escritor escoc\u00e9s en ga\u00e9lico escoc\u00e9s.\nTraxectoria.\nEstudou na\u00a0Universidade de Aberdeen\u00a0e reside e traballa en\u00a0Londres\u00a0como mestre e xardineiro. Tradutor de\u00a0Shakespeare publicou en 1988 un libro con traduci\u00f3ns do dramaturgo co t\u00edtulo de\u00a0\"Seachd Luinneagan le Shakespeare\", e en colaboraci\u00f3n con outro escoc\u00e9s veci\u00f1o de Londres, Calum Graham, deu ao prelo en 1991 unha selecci\u00f3n de relatos de moi diversos autores, \"Thall's A-Bhos\". Autor tam\u00e9n dunha novela infantil\u00a0\"Disathairn\" que apareceu en 1992. Publicou en 2004 o seu primeiro libro de relatos, dentro da serie \u00d9r-Sgeul, \"Tocasaid Ain Tuirc\".\nA s\u00faa segunda colecci\u00f3n de relatos\"\u00a0M\u00e0iri Dhall agus Sgeulachdan Eile\"\u00a0foi finalista en 2013 ao premio ao mellor libro escoc\u00e9s da Sociedade Literaria Saltire.En 2018 publicou unha nova escolla de relatos, \"An C\u00f2ta Dathach agus Deich Sgeulachdan Eile\"."}
{"id": "417044", "revid": "55340", "url": "https://gl.wikipedia.org/wiki?curid=417044", "title": "Donnchadh Macgilliosa", "text": ""}
{"id": "417049", "revid": "56817", "url": "https://gl.wikipedia.org/wiki?curid=417049", "title": "Manuel III de Trebisonda", "text": "Manuel III Comneno (en grego: \u039c\u03b1\u03bd\u03bf\u03c5\u03ae\u03bb \u0393 \u039c\u03ad\u03b3\u03b1\u03c2 \u039a\u03bf\u03bc\u03bd\u03b7\u03bd\u03cc\u03c2, \"Manu\u0113l III M\u00e9gas Komn\u0113n\u00f3s\"), nado o 16 de decembro de 1364 e finado o 5 de marzo de 1417, foi emperador de Trebisonda desde o 20 de marzo de 1390 at\u00e9 a s\u00faa morte en 1417. \nTraxectoria.\nNaceu no ano 1364 e sucedeu ao seu pai Aleixo III de Trebisonda en 1390. Durante o seu reinado, o imperio converteuse nun estado vasalo dos mongois. Morreu en 1417. Tam\u00e9n foi co\u00f1ecido como Manuel \"porfiroxeneta\".\nDevanceiros.\nDevanceiros de Manuel III de Trebisonda"}
{"id": "417051", "revid": "865", "url": "https://gl.wikipedia.org/wiki?curid=417051", "title": "American Fall", "text": "American Fall \u00e9 o d\u00e9cimo \u00e1lbum da banda estadounidense de punk rock Anti-Flag, publicado o 3 de novembro de 2017 a trav\u00e9s do selo Spinefarm Records. O disco estreouse no n\u00famero 17 da lista \"Hard Rock Albums\", no 11 da \"Independent Albums\", e 10 na \"Tastemakers\"."}
{"id": "417052", "revid": "135683", "url": "https://gl.wikipedia.org/wiki?curid=417052", "title": "Republic Records", "text": "Republic Records \u00e9 un selo discogr\u00e1fico estadounidense. Foi fundado por Avery Lipman e Monte Lipman como unha etiqueta independente no ano 1995 e no presente \u00e9 unha divisi\u00f3n de Universal Music Group (UMG). Foi mercado por UMG en 2000 e operou inicialmente como un selo de Universal/Motown Records Group. Tras unha reorganizaci\u00f3n en 2006 pasou a chamarse Universal/Republic, e no ano 2012 recibiu o nome de Republic Records.\nA compa\u00f1\u00eda ten a s\u00faa sede na cidade de Nova York. No presente entre os seus artistas at\u00f3panse Nicki Minaj, Anitta, Ariana Grande, Black Sabbath, Drake, Hailee Steinfeld, Jessie J, Lil Wayne, Lorde, Post Malone, The Weeknd e Liam Payne."}
{"id": "417069", "revid": "88215", "url": "https://gl.wikipedia.org/wiki?curid=417069", "title": "Giorgi Aburjania", "text": "Giorgi Aburjania (en xeorxiano: \u10d2\u10d8\u10dd\u10e0\u10d2\u10d8 \u10d0\u10d1\u10e3\u10e0\u10ef\u10d0\u10dc\u10d8\u10d0), nado o 2 de xaneiro de 1995 en Tbilisi, \u00e9 un futbolista profesional internacional xeorxiano que xoga como centrocampista para o Real Oviedo da Segunda Divisi\u00f3n."}
{"id": "417070", "revid": "5132", "url": "https://gl.wikipedia.org/wiki?curid=417070", "title": "Borja San Emeterio", "text": "Borja San Emeterio D\u00edaz, nado o 16 de marzo de 1997 en Sierra de Ibio (Cantabria), \u00e9 un futbolista profesional espa\u00f1ol que xoga como lateral dereito no Atl\u00e9tico Baleares cedido polo Club Deportivo Lugo."}
{"id": "417071", "revid": "23204", "url": "https://gl.wikipedia.org/wiki?curid=417071", "title": "Eifel", "text": "O Eifel (AFI:\u02c8a\u026a\u032ffl\u0329), (en luxemburgu\u00e9s \"\u00c4ifel\") \u00e9 unha cadea monta\u00f1osa de escasa altitude e orixe volc\u00e1nica situada, en case a s\u00faa totalidade, no oeste de Alema\u00f1a, ao sur de Colonia.\nOcupa partes dos L\u00e4nder de Renania do Norte-Westfalia (o suroeste) e de Renania-Palatinado (o noroeste), e tam\u00e9n o leste de B\u00e9lxica (onde est\u00e1n as comunidades de fala alem\u00e1 deste pa\u00eds) e o leste de Luxemburgo.\nForma parte do Macizo Xistoso Renano, e na s\u00faa parte norte se encontra o Parque Nacional Eifel.\nXeolox\u00eda.\nA pesar da interesante xeolox\u00eda da rexi\u00f3n de Eifel, s\u00f3 se realizaron tres informes xeol\u00f3xicos completos: \nWesteifel.\n\u00c9 a zona relativamente m\u00e1is nova da rexi\u00f3n e pos\u00fae moitos conos volc\u00e1nicos, maares e estratovolc\u00e1ns pequenos. Ocupa unha superficie de 600\u00a0km2, situ\u00e1ndose a uns 50\u00a0km da cidade de Ormont. Hai moitos fluxos de lava orixinados a partir de conos volc\u00e1nicos e tam\u00e9n se poden encontrar aneis de rocha calcaria volc\u00e1nica. Nesta zona houbo moitas erupci\u00f3ns volc\u00e1nicas durante o final do plistoceno, tendo a s\u00faa \u00faltima erupci\u00f3n no agora maar Pulvermaar. \u00c9 pos\u00edbel que no futuro poidan volver a activarse os volc\u00e1ns da zona.\nHocheifel.\nData do terciario, cando ocorreron as primeiras erupciones volc\u00e1nicas. Est\u00e1 constitu\u00eddo por sete estratovolc\u00e1ns, entre eles o Hohe Acht duns 747 m de altura. P\u00f3dense encontrar varias capas de cinzas e fluxos de lava, sendo o basalto a rocha dominante. Houbo m\u00e1is de 300 erupci\u00f3ns volc\u00e1nicas, o que fai pensar que debaixo da zona hai, ou houbo, unha inmensa c\u00e1mara magm\u00e1tica que abastec\u00eda a moitos volc\u00e1ns.\nOsteifel.\n\u00c9 a zona onde houbo m\u00e1is actividadl. Al\u00ed enc\u00f3ntrase o lago Laach, un lago volc\u00e1nico rodeado de conos e estratovolc\u00e1ns menores. Determinouse que existiron tres fases de erupci\u00f3ns na zona, e ao parecer, empezaron a nacer volc\u00e1ns en forma ca\u00f3tica. Isto ocorreu durante a \u00faltima glaciaci\u00f3n, cando os humanos a\u00ednda non chegaran a esta zona. Por\u00e9n, \u00e9 pos\u00edbel que igualmente puideran sentir os seus efectos, xa que sen d\u00fabida os volc\u00e1ns puideron estender as s\u00faas cinzas por toda Europa.\nPatrimonio.\nA Fraubillenkreuz \u00e9 un menhir de 5000 anos de antig\u00fcidade que foi tallado en forma de cruz a principios da Idade Media.\nNa rexi\u00f3n est\u00e1 o acueduto de Eifel, un dos m\u00e1is longos acuedutos do imperio Romano, que subministraba auga \u00e1 cidade de Colonia.\nTurisno.\nDe f\u00e1cil acceso, case toda a rexi\u00f3n pode percorrerse en bicicleta. Con apoio da Uni\u00f3n Europea, antigas v\u00edas de ferrocarril transform\u00e1ronse en ciclov\u00edas.\nProtecci\u00f3n ambiental.\nDesde 2004, 110\u00a0km2 da parte norte da rexi\u00f3n do Eifel est\u00e1n protexidas e inclu\u00eddas no Parque Nacional Eifel."}
{"id": "417072", "revid": "55340", "url": "https://gl.wikipedia.org/wiki?curid=417072", "title": "Duncan Gillies", "text": ""}
{"id": "417073", "revid": "23204", "url": "https://gl.wikipedia.org/wiki?curid=417073", "title": "Distrito de Euskirchen", "text": "O Distrito de Euskirchen (en alem\u00e1n \"Kreis Euskirchen\") \u00e9 un \"Kreis\" (distrito) alem\u00e1n na parte meridional do Land de Renania do Norte-Westfalia.\nA capital do distrito \u00e9 a cidade de Euskirchen.\nXeograf\u00eda.\nLimita ao oeste, nunha pequena extensi\u00f3n, con B\u00e9lxica, e co distrito de Aquisgr\u00e1n, ao norte co distrito de D\u00fcren e o Rhein-Erft-Kreis, ao leste con Rhein-Sieg-Kreis e co distrito do Land de Renania-Palatinado denominado Ahrweiler, as\u00ed como co distrito de Vulkaneifel. A capital do distrito \u00e9 a cidad de Euskirchen.\nOcupa unha extensi\u00f3n de 1 249\u00a0km\u00b2.\nPoboaci\u00f3n.\nNo ano 2005 contaba cunha poboaci\u00f3n de 193 027 habitantes, o que daba unha densidade de poboaci\u00f3n de 155 hab./km\u00b2."}
{"id": "417076", "revid": "23204", "url": "https://gl.wikipedia.org/wiki?curid=417076", "title": "Euskirchen", "text": "Euskirchen \u00e9 unha cidade alem\u00e1, capital do distrito hom\u00f3nimo, no \"Regierungsbezirk\" (Rexi\u00f3n Administrativa) de Colonia, do Land de Renania do Norte-Westfalia.\nXeograf\u00eda.\nO concello, situado a 160 msnm, ocupa unha superficie de 139,63\u00a0km2.\nA s\u00faa poboaci\u00f3n, en 2006, era de 55 235 habitantes. O que daba unha densidade de poboaci\u00f3n de 396 hab./km2."}
{"id": "417078", "revid": "89787", "url": "https://gl.wikipedia.org/wiki?curid=417078", "title": "Eurocidade", "text": "As eurocidades nacen como acordos entre concellos pr\u00f3ximos, ligados historicamente mais pertencentes a diferentes estados da Uni\u00f3n Europea. Nun comezo b\u00e1sase en compartir recursos e sinerx\u00edas para a promoci\u00f3n conxunta, pero coa finalidade, a longo prazo, de converterse nunha soa cidade cun s\u00f3 goberno."}
{"id": "417079", "revid": "89787", "url": "https://gl.wikipedia.org/wiki?curid=417079", "title": "Johannes Andreas N\u00e6s", "text": "Johannes Andreas N\u00e6s (tam\u00e9n co\u00f1ecido co pseud\u00f3nimo literario de Fl\u00f3vin Flekk), nado o\u00a016 de setembro de 1920 en Nesi \u00ed Hvalba\u00a0e finado o\u00a05 de xu\u00f1o de 2018, foi un mestre, escritor e sindicalista fero\u00e9s. \nTraxectoria.\nTraballou en barcos de pesca durante uns anos na s\u00faa mocidade pero decidiu deixalo e graduouse na escola pedag\u00f3xica de\u00a0T\u00f3rshavn en\u00a01942. Deu clases en\u00a0Su\u00f0uroy,\u00a0Porkeri 1944-49, a\u00ednda que de 1946 a 1948 estivo en Dinamarca\u00a0na Escola de Educaci\u00f3n F\u00edsica e na Escola Pedag\u00f3xica, completando os seus estudos en pedagox\u00eda e psicolox\u00eda.\u00a0V\u00e1gi 1949-62, e a partir de\u00a01962 foi asesor de educaci\u00f3n especial. Foi membro do consello directivo do sindicato de profesores,\u00a0F\u00f8roya L\u00e6rarafelag 1959-68\u00a0e 1964-1968. Publicou o seu primeiro libro de poes\u00eda \"Keldufar\" en\u00a01949\u00a0co pseud\u00f3nimo de\u00a0\"Fl\u00f3vin Flekk\". En\u00a01959 o goberno fero\u00e9s nomeouno membro da direcci\u00f3n da editorial p\u00fablica de material educativo\u00a0F\u00f8roya Sk\u00falab\u00f3kagrunn, e o seu presidente dende\u00a0xullo\u00a0de\u00a01966. Tam\u00e9n foi director do\u00a0\"Sunnudagsbla\u00f0num\" 1951-78, serviu na Kirkjuliga Heimamissi\u00f3nin in F\u00f8royum, unha organizaci\u00f3n pietista no seo da Igrexa das Feroe e escribiu libros de espiritualidade cristi\u00e1. O Libro de himnos da Igrexa das Feroe conta con 3 himnos da s\u00faa autor\u00eda (nr. 360, 456, 590) e traduciu cinco m\u00e1is (250, 333, 351, 424, 501)."}
{"id": "417084", "revid": "56817", "url": "https://gl.wikipedia.org/wiki?curid=417084", "title": "Macizo tect\u00f3nico", "text": "En xeolox\u00eda e xeograf\u00eda f\u00edsica un macizo tect\u00f3nico, tam\u00e9n chamado horst, \u00e9 un bloque elevado limitado por fallas normais. Un macizo tect\u00f3nico \u00e9 un bloque da codia terrestre que foi elevado ou permaneceu estacionario mentres que o terreo que ten a ambos os lados foi afundido (formando unha fosa tect\u00f3nica ou graben). A palabra \"horst\" en alem\u00e1n significa mont\u00f3n e procede da linguaxe dos mineiros alem\u00e1ns de Alta Saxonia, que a utilizaban para describir certas elevaci\u00f3ns do terreo ou certas fallas.\nMoitas serras galegas actuais son macizos tect\u00f3nicos que foron elevados como resultado das forzas da oroxenia alpina, que reactivaron as antigas fallas tardiherc\u00ednicas que actuaron sobre as monta\u00f1as galegas hercinianas. As monta\u00f1as hercinianas galegas paleozoicas orixinais eran monta\u00f1as de dobramento, pero foran moi erosionadas durante todo o Mesozoico e a xeraci\u00f3n dos macizos tect\u00f3nicos reactivou o relevo. En Francia os Vosgos e en Alema\u00f1a as monta\u00f1as da Selva Negra son tam\u00e9n exemplos de macizos tect\u00f3nicos.\nXeomorfolox\u00eda.\nOs macizos tect\u00f3nicos poden ter secci\u00f3ns transversais sim\u00e9tricas ou asim\u00e9ticas. Se as fallas normais de ambos os lados te\u00f1en unha xeometr\u00eda similar e mov\u00e9ronse \u00e1 mesma velocidade, o micizo tect\u00f3nico probablemente ser\u00e1 sim\u00e9trico e m\u00e1is ben plano na parte superior. Se as fallas de ambos os lados te\u00f1en diferentes velocidades de movemento, a parte superior adoita estr inclinada e todo o perfil ser\u00e1 asim\u00e9trico. A erosi\u00f3n tam\u00e9n xoga un importante papel na aparencia m\u00e1is ou menos sim\u00e9trica da secci\u00f3n transversal.\nMacizos tect\u00f3nicos e exploraci\u00f3n de hidrocarburos.\nEn moitas cuncas de rift de todo o mundo, at\u00f3panse xacementos de hidrocarburos en trampas convencionais asociadas a macizos tect\u00f3nicos. Por exemplo, gran parte do petr\u00f3leo da cunca de Sirte, Libia (con reservas duns dez mill\u00f3ns de barr\u00eds) enc\u00f3ntrase en grandes bloques de macizo tect\u00f3nico como as plataformas de Zelten e Dahra ou en pequenos macizos tect\u00f3nicos como as de Gialo High e a cordilleira Bu-Attifel."}
{"id": "417085", "revid": "27155", "url": "https://gl.wikipedia.org/wiki?curid=417085", "title": "Horst", "text": ""}
{"id": "417086", "revid": "27155", "url": "https://gl.wikipedia.org/wiki?curid=417086", "title": "Monta\u00f1as galegas", "text": ""}
{"id": "417087", "revid": "23204", "url": "https://gl.wikipedia.org/wiki?curid=417087", "title": "Eclipse lunar de xullo de 2018", "text": "A eclipse lunar total que tivo lugar o 27 de xullo de 2018 foi o primeiro eclipse lunar central (no que a L\u00faa pasa polo centro da sombra da Terra) desde o 15 de xu\u00f1o de 2011. Foi tam\u00e9n a eclipse lunarde maior duraci\u00f3n do s\u00e9culo XXI grazas a que ocorreu durante o apoxeo da L\u00faa. A fase de totalidade durou 1 hora e 43 minutos, fronte ao m\u00e1ximo te\u00f3rico posible de 1 hora e 47 minutos. A L\u00faa pasou catro horas nalg\u00fan punto da sombra da Terra. Foi a segunda eclipse do 2018, co primeiro ocorrido o 31 de xaneiro.\nVisibilidade.\nA eclipse foi completamente visible desde o \u00c1frica oriental e do sur e Asia central e sur, puido verse coa L\u00faa sa\u00edndo desde Suram\u00e9rica, \u00c1frica occidental e Europa, e coa L\u00faa po\u00f1\u00e9ndose desde Asia oriental e Australia."}
{"id": "417089", "revid": "65337", "url": "https://gl.wikipedia.org/wiki?curid=417089", "title": "Talentum", "text": ""}
{"id": "417090", "revid": "5863", "url": "https://gl.wikipedia.org/wiki?curid=417090", "title": "Feminizaci\u00f3n da pobreza", "text": "Feminizaci\u00f3n da pobreza \u00e9 unha expresi\u00f3n acu\u00f1ada a finais dos anos 70 para cuestionar o concepto de pobreza, os seus indicadores e os seus m\u00e9todos de medici\u00f3n, e sinalar un conxunto de fen\u00f3menos que, dentro da pobreza, afectaban con maior frecuencia \u00e1s mulleres. No debate que desde ent\u00f3n se d\u00e1, propux\u00e9ronse diversos conceptos ou sentidos da expresi\u00f3n, chegando a suxerirse a s\u00faa substituci\u00f3n por outras expresi\u00f3ns como \"\"feminizaci\u00f3n das causas da pobreza\" ou \"feminizaci\u00f3n das obrigas e responsabilidades\"\".\nMedeiros e Costa definen a feminizaci\u00f3n da pobreza como un proceso, un cambio nos niveis de pobreza, cunha tendencia en contra das mulleres ou os fogares a cargo de mulleres (xefatura de fogar). Este proceso non debe confundirse coa pobreza como estado, isto \u00e9, \u201cun nivel m\u00e1is elevado de pobreza\u201d.\nOutras investigaci\u00f3ns soste\u00f1en que a feminizaci\u00f3n da pobreza ten que entenderse como un proceso que fai aumentar a fenda de pobreza entre x\u00e9neros. Con todo, a soa permanencia do diferencial de pobreza entre mulleres e homes non \u00e9 suficiente para conclu\u00edr que a pobreza se feminiza.\nA pobreza desde a perspectiva de x\u00e9nero.\nAos diversos enfoques que existen para definir o fen\u00f3meno da pobreza, a perspectiva de x\u00e9nero achega as cr\u00edticas a \u00edndices e medici\u00f3ns da pobreza as\u00ed como a necesidade de incorporar outros factores e medici\u00f3ns.\n\u00c9 moi significativo o cuestionamento da medici\u00f3n por ingresos.\nA perspectiva de x\u00e9nero permite entender mellor aspectos da pobreza como son a familia, pois desde a perspectiva de x\u00e9nero est\u00fadanse as relaci\u00f3ns entre homes e mulleres.\nHistoria.\nO concepto \"feminizaci\u00f3n da pobreza\" foi acu\u00f1ado a finais da d\u00e9cada dos 70 en Estados Unidos. A primeira menci\u00f3n do termo atrib\u00faese \u00e1 investigadora Diana Pearce no seu traballo \"The feminization of poverty: Women, work, and welfare\" referido ao aumento dos fogares encabezados por mulleres nos Estados Unidos e a correlaci\u00f3n deste feito coa deterioraci\u00f3n das s\u00faas condici\u00f3ns de vida en termos de pobreza por ingresos.\nNa d\u00e9cada de 1980 desenvolveuse a noci\u00f3n para cuestionar conceptos, indicadores e medici\u00f3ns da pobreza que imped\u00edan ver que hab\u00eda unha maior cantidade de mulleres pobres que a de homes, unha pobreza feminina m\u00e1is aguda que a dos homes e unha tendencia a un aumento m\u00e1is marcado da pobreza feminina relacionada co aumento dos fogares con xefatura feminina. Desde ent\u00f3n estes indicadores v\u00e9\u00f1ense cuestionando no debate sobre a \u201cfeminizaci\u00f3n da pobreza\u201d. Concretamente discutiuse que a xefatura do fogar sexa un bo indicador de pobreza. A pesar das investigaci\u00f3ns que se levaron a cabo, o impacto do concepto feminizaci\u00f3n foi bastante m\u00e1is limitado na pr\u00e1ctica, porque non foi seguido de suficientes estudos emp\u00edricos e porque se centrou en dous indicadores: \u201cas mulleres xefas do fogar\" e a \"maternidade precoz\".\nNa IV Conferencia das Naci\u00f3ns Unidas sobre a Muller, celebrada en Pequ\u00edn en 1995, afirmouse que o setenta por cento dos pobres do mundo eran mulleres. Nesta Conferencia acordouse que a Plataforma de Acci\u00f3n dedicase unha das doce \u00e1reas cr\u00edticas, \u00e1 erradicaci\u00f3n da pobreza que enfrontan as mulleres.\nNaci\u00f3ns Unidas reco\u00f1eceu no 2009 que \u00abas crises financeiras e econ\u00f3micas\u00bb ti\u00f1an \u00abefectos particulares sobre as cuesti\u00f3ns de x\u00e9nero e constitu\u00edan unha carga desproporcionada para as mulleres, en particular as mulleres pobres, migrantes e pertencentes a minor\u00edas\u00bb. Os recortes do gasto p\u00fablico no sector social incid\u00edan negativamente na econom\u00eda asistencial\u00bb, agravando as responsabilidades no fogar e asistenciais das mulleres.\nA Comisi\u00f3n reco\u00f1ec\u00eda a necesidade de integrar unha perspectiva de x\u00e9nero nos marcos macroecon\u00f3micos, facendo unha an\u00e1lise das pol\u00edticas econ\u00f3micas e auditor\u00edas desde a perspectiva de x\u00e9nero.\nA autonom\u00eda econ\u00f3mica e a violencia de x\u00e9nero.\nRespecto da autonom\u00eda econ\u00f3mica, a situaci\u00f3n actual presenta unha gran cantidade de mulleres c\u00f3nxuxes que viven tanto en fogares pobres como en fogares non pobres, e que debido \u00e1 s\u00faa actividade principalmente dom\u00e9stica est\u00e1n nunha posici\u00f3n de dependencia con relaci\u00f3n ao xefe do fogar.\nPor outra banda, a violencia inhabilita as persoas para gozar de autonom\u00eda na medida en que dificulta o acceso das mulleres ao mercado de traballo.\nEn canto aos patr\u00f3ns de gasto, as mulleres invisten unha parte maior dos seus ingresos no benestar dos nenos no fogar. Os homes tenden a reservar unha parte significativa dos seus ingresos para o consumo persoal. Ademais, se os seus ingresos dimin\u00faen, tenden a manter o seu consumo persoal.\nA CEPAL definiu a pobreza tomando en consideraci\u00f3n as s\u00faas diversas dimensi\u00f3ns.\nA medici\u00f3n da pobreza desde a perspectiva de x\u00e9nero incl\u00fae a medici\u00f3n do traballo non remunerado, ben mediante a imputaci\u00f3n dun valor monetario ou ben mediante a asignaci\u00f3n de tempo.\nDoutra banda ach\u00e9ganse criterios para a medici\u00f3n de dimensi\u00f3ns non monetarias da pobreza. Estas dimensi\u00f3ns son o uso do tempo e a carga de traballo, os tipos de gastos e a violencia de x\u00e9nero.\nOutros autores propo\u00f1en ir m\u00e1is al\u00f3 da perspectiva de x\u00e9nero."}
{"id": "417096", "revid": "1131", "url": "https://gl.wikipedia.org/wiki?curid=417096", "title": "Ferro Caaveiro", "text": "Os apelidos galegos Ferro Caaveiro poden referirse a:"}
{"id": "417098", "revid": "98629", "url": "https://gl.wikipedia.org/wiki?curid=417098", "title": "Elisa V\u00e1zquez de Gey", "text": "Elisa V\u00e1zquez de Gey, nada en Lugo en 1955, \u00e9 unha fil\u00f3loga e escritora galega en lingua castel\u00e1.\nTraxectoria.\nEstudou Filolox\u00eda francesa na Universidade de Santiago de Compostela.\n\u00c9 co\u00f1ecida polas s\u00faas obras sobre Anita Delgado, princesa de Kapurthala. Publicou catro obras ao redor da biograf\u00eda desta muller tituladas \"Anita Delgado. Maharan\u00ed de Kapurthala\" e \"La Princesa de Kapurthala,\" mais unha novela hist\u00f3rica, \"El sue\u00f1o de la Maharan\u00ed.\" Tam\u00e9n traduciu do franc\u00e9s o libro de viaxes escrito por Anita Delgado: \"Impresiones de mis viajes por las Indias.\""}
{"id": "417100", "revid": "25871", "url": "https://gl.wikipedia.org/wiki?curid=417100", "title": "Elsa Dorlin", "text": "Elsa Dorlin, nada en 1974 \u00e9 unha fil\u00f3sofa francesa, profesora de filosof\u00eda pol\u00edtica e social no Departamento de Ciencia Pol\u00edtica da Universidade de Par\u00eds VIII.\nO seu traballo c\u00e9ntrase nos estudos de x\u00e9nero. Publicou numerosos artigos e tam\u00e9n os libros: \"L'\u00c9vidence de l'\u00e9galit\u00e9 des sexes: une philosophie oubli\u00e9e au XVII\u00e8 si\u00e8cle\" (2001), \"La Matrice de la race. G\u00e9n\u00e9alogie sexuelle et coloniale de la Nation fran\u00e7aise\" (2006) e \"Sexe, genre et sexualit\u00e9s: introduction \u00e0 la th\u00e9orie f\u00e9ministe\" (2008)."}
{"id": "417102", "revid": "27155", "url": "https://gl.wikipedia.org/wiki?curid=417102", "title": "Horst (xeolox\u00eda)", "text": ""}
{"id": "417103", "revid": "27155", "url": "https://gl.wikipedia.org/wiki?curid=417103", "title": "Cunca de rift", "text": ""}
{"id": "417104", "revid": "17467", "url": "https://gl.wikipedia.org/wiki?curid=417104", "title": "Cuncas de rift", "text": ""}
{"id": "417105", "revid": "197", "url": "https://gl.wikipedia.org/wiki?curid=417105", "title": "Talento \u00e1tico", "text": "O talento \u00e1tico, tam\u00e9n co\u00f1ecido como talento ateniense ou talento grego ( do grego: \"\u03c4\u03ac\u03bb\u03b1\u03bd\u03c4\u03bf\u03bd\", \"talanton, \"\"escala\", \"equilibrio\", \"suma\"), era unha antiga unidade de masa equivalente a 26\u00a0kg no sistema decimal, as\u00ed como unha unidade do valor ou moeda de conta igual a esa cantidade de prata pura. \nValor na \u00e9poca.\nOrixinariamente entend\u00edase que o talento representaba a masa da auga necesaria para encher unha \u00e1nfora dun p\u00e9 c\u00fabico. A s\u00faa equivalencia en peso sit\u00faase en 57 libras (26 quilogramos), a\u00ednda que Friedrich Hultsch estimou un peso de 26,196 kg e Dewald, en 1998, ofreceu a hip\u00f3tese de 25,992 kg. \nO talento \u00e1tico divid\u00edase en 60 minas ou 6.000 dracmas, ou 36.000 \u00f3bolos. \nComo mostra do seu valor na \u00e9poca, durante a Guerra do Peloponeso pag\u00e1base un talento mensual \u00e1 tripulaci\u00f3n dun trireme de 200 remeiros, ou, ou o que \u00e9 o mesmo, un dracma (ou 4,3 gr de prata pura) por remeiro e d\u00eda. Consonte listaxes de salarios de 377 a. de C., un talento era o soldo que dun traballador cualificado recib\u00eda por nove anos de traballo (algo m\u00e1is de dous dracmas e medio diarios).\nO talento no sistema monetario da Antiga Grecia.\nAs equivalencias do talento \u00e1tico en minas e outras moedas daquela \u00e9poca son as seguintes:"}
{"id": "417106", "revid": "59430", "url": "https://gl.wikipedia.org/wiki?curid=417106", "title": "Patricia McFadden", "text": "Patricia McFadden, nada en 1952 \u00e9 unha feminista radical africana, soci\u00f3loga, escritora, editora e educadora de Eswatini. \u00c9 unha activista e acad\u00e9mica que v\u00e9n traballando no movemento anti-aparheid nos \u00faltimos vinte anos. McFadden tam\u00e9n traballou dentro dos movementos de mulleres africanos e a nivel mundial. Como escritora sufriu persecuci\u00f3n pol\u00edtica. Foi editora da \"Southern African Feminist Review\" e de \"African Feminist Perspectives\". Nos \u00faltimos tempos ensina e traballa internacionalmente en prol dos dereitos das mulleres. McFadden foi profesora na Universidade Cornell, no Spelman College, na Universidade de Syracuse e no Smith College dentro dos Estados Unidos. Tam\u00e9n traballa como \"asesora en feminismo\", apoiando as mulleres na construci\u00f3n de espazos feministas institucionalmente sostibles dentro de Sur\u00e1frica.\nTraxectoria.\nEstudou na Universidade de Botswana e Eswatini ciencia pol\u00edtica e da administraci\u00f3n, e conta con dous minor en econom\u00eda e sociolox\u00eda. Realizou un mestrado en sociolox\u00eda na Universidade de Dar es Salaam . Doutorouse na Universidade de Warwick no Reino Unido en 1987.\nTraballou como responsable de programas no Southern African Regional Institute for Policy Studies (SARIPS) en Cimbabue,de 1993 a 2005.Traballou como editora da revista \"Southern African Feminist Review\" de 1995 a 2000. Prestou os seus servizos como decana internacional na Universidade Internacional das Mulleres (International Women\u2019s University, IFU) de 1998 a 2000 en Hannover. Tam\u00e9n foi docente no Mestrado en pol\u00edticas sociais (MPS) xestionado por SARIPS durante sete anos. Ocupou o posto de profesora adxunta na Universidade de Syracuse en Cimbabue e posteriormente na sucursal de Syracuse en Nova York como membro do departamento de estudos afroamericanos.\nAs principais \u00e1reas sobre as que escribe son: sexualidade, sa\u00fade sexual e reprodutiva por unha banda e tam\u00e9n sobre identidade, violaci\u00f3n e cidadan\u00eda en relaci\u00f3n \u00e1s mulleres africanas. V\u00e9n presentando numerosos artigos nas universidades, conferencias e seminarios internacionais (en Noruega, Suecia, Dinamarca, Sur\u00e1frica, Ghana, Djibuti, Kenya, Uganda, Brasil, China, Alema\u00f1a, Etiop\u00eda e o Reino Unido entre outros."}
{"id": "417112", "revid": "23204", "url": "https://gl.wikipedia.org/wiki?curid=417112", "title": "Jean Seberg", "text": "Jean Seberg, nada en Marshalltown, Iowa o 13 de novembro de 1938 e finada en Par\u00eds o 30 de agosto de 1979, foi unha actriz estadounidense, lembrada pola s\u00faa participaci\u00f3n en numerosos filmes como \"Saint Joan\" (1957), \"Bos d\u00edas tristeza\" (1958), \"O final da escapada\" (1960) e \"Lilith\" (1964).\nSeberg faleceu aos 40 anos en Par\u00eds, v\u00edtima dunha sobredose de barbit\u00faricos; a polic\u00eda determinou que a actriz se suicidou. Seberg tam\u00e9n \u00e9 co\u00f1ecida por ser unha v\u00edtima do Programa de Contraintelixencia do FBI, como unha represalia polo seu apoio a distintos grupos de dereitos civ\u00eds durante a d\u00e9cada de 1960.\nTraxectoria.\nSeberg naceu en Marshalltown, no estado de Iowa. O seu m\u00e1ximo desexo era ser actriz de cinema. Estudou na Universidade de Iowa e despois conseguiu o papel protagonista do filme \"Saint Joan\", dirixido por Otto Preminger en 1957, papel para o que se recibiron ofertas de 18\u00a0000 candidatas.\nO ano seguinte rodou o seu segundo filme, tam\u00e9n con Preminger, \"Bos d\u00edas tristeza\" e a continuaci\u00f3n \"O final da escapada\", de Jean-Luc Godard, un dos fitos da \"Nouvelle Vague\", que a converteu nunha actriz co\u00f1ecida en Europa. Non tivo a mesma sorte nos Estados Unidos, polo que seguiu a traballar en Europa.\nFoi simpatizante das Panteras Negras, o que lle trouxo certas complicaci\u00f3ns cos sectores m\u00e1is reaccionarios de Hollywood, que organizaron campa\u00f1as contra ela, facendo correr o rumor de que que estaba embarazada dun l\u00edder dos Panteras Negras. Mesmo chegou a ser vixiada polo FBI.\nNalgunhas ocasi\u00f3ns Seberg regresou aos Estados Unidos para rodar un filme, como \"Lilith\" (1964), un turbio drama psicol\u00f3xico con Warren Beatty, e o western musical \"Paint Your Wagon\" (1969), con Clint Eastwood e Lee Marvin.\nEn 1979, antes de cumprir os 41 anos de idade, morreu en circunstancias non totalmente aclaradas. O seu cad\u00e1ver foi atopado no interior dun autom\u00f3bil estacionado nunha r\u00faa do barrio parisiense de Passy. Parece ser que Seberg foi unha persoa m\u00e1is fr\u00e1xil e vulnerable do que aparentaba e que se suicidou cunha sobredose de barbit\u00faricos. A s\u00faa filla Nana morrera aos dous d\u00edas de nacer e Seberg nunca se recuperou do golpe. Aos dezaseis meses tam\u00e9n se suicidou o seu home, o escritor Romain Gary."}
{"id": "417117", "revid": "23204", "url": "https://gl.wikipedia.org/wiki?curid=417117", "title": "Krzysztof Kuku\u0142ka", "text": "Krzysztof Kuku\u0142ka, nado o 20 de xaneiro de 1959 en Jaworzyna \u015al\u0105ska (R.P. de Polonia), \u00e9 un franciscano conventual cat\u00f3lico latino polaco, superior da misi\u00f3n \"sui iuris\" de Uzbekist\u00e1n entre 1997 e 2005.\nTraxectoria.\nO 1 de xu\u00f1o de 1995 foi ordenado sacerdote da Orde dos Freires Menores Conventuais. O 29 de setembro de 1997 o papa Xo\u00e1n Paulo II nomeouno superior da misi\u00f3n \"sui iuris\" de Uzbekist\u00e1n. Permaneceu no cargo at\u00e9 o 1 de abril de 2005."}
{"id": "417121", "revid": "89787", "url": "https://gl.wikipedia.org/wiki?curid=417121", "title": "Nine Types of Light", "text": "Nine Types of Light \u00e9 o cuarto \u00e1lbum de estudio da banda estadounidense de indie rock TV on the Radio, publicado o 11 de abril de 2011 a trav\u00e9s do selo Interscope Records. O sinxelo principal do \u00e1lbum, \"Will Do\", editouse o d\u00eda 23 de febreiro. A derradeira canci\u00f3n do traballo, \"Caffeinated Consciousness\", estivo dispo\u00f1ible como descarga gratu\u00edta na p\u00e1xina da banda o 10 de marzo.\nA banda creou un filme para acompa\u00f1ar o \u00e1lbum, un compa\u00f1eiro visual dunha hora que ofrece v\u00eddeos musicais para todos os temas do traballo. Inclu\u00eduse na versi\u00f3n \"deluxe\" do CD e ademais pode verse na s\u00faa totalidade en YouTube. Tr\u00e1tase do derradeiro disco de TV on the Radio en contar co baixista Gerard Smith, que morreu de cancro de pulm\u00f3n nove d\u00edas despois de ser editado."}
{"id": "417122", "revid": "98629", "url": "https://gl.wikipedia.org/wiki?curid=417122", "title": "Derm\u00e9stidos", "text": "Os derm\u00e9stidos (Dermestidae) son unha familia de cole\u00f3pteros dos que hai de 500 a 700 especies en todo o mundo. En tama\u00f1o van desde 1 a 12\u00a0mm. Unha caracter\u00edsticas clave dos adultos \u00e9 ter corpos con forma oval cubertos de escamas ou sedas. As antenas xeralmente te\u00f1en forma de maza e encaixan en fendas profundas do corpo. Os f\u00e9mures traseiros tam\u00e9n encaixan en ocos das coxas da pata. As larvas son scarabeiformes e tam\u00e9n igualmente sedas.\nOs derm\u00e9stidos te\u00f1en h\u00e1bitos variados; a maior\u00eda dos x\u00e9neros son preeiros e alim\u00e9ntanse de animais secos ou material vexetal, como pel ou pole, pelo animal, plumas, insectos mortos e fibras naturais. Os membros do x\u00e9nero \"Dermestes\" enc\u00f3ntranse en cad\u00e1veres animais, mentres que outros poden encontrarse en ni\u00f1os e tobos de mam\u00edferos, aves, abellas ou avespas. Os \"Thaumaglossa\" s\u00f3 viven entre ovos de m\u00e1ntidos, e os \"Trogoderma\" son pragas dos grans de cereais.\nEstes escaravellos son importantes en entomolox\u00eda forense. Algunhas especies s\u00e1bese que est\u00e1n asociadas con carcasas en descomposici\u00f3n, o que \u00e9 unha axuda nas investigaci\u00f3ns criminais. Algunhas especies son pragas (danan produtos almacenados) e poden causar grandes danos a produtos de fibras naturais en casas e comercios.\nUtil\u00edzanse en taxidermia e nos museos de historia natural para limpar esqueletos animais. Algunhas especies de derm\u00e9stidos infestan os estoxos de viol\u00edns, aliment\u00e1ndose dos pelos do arco.\nImportancia forense.\nDanos a produtos almacenados.\nOs derm\u00e9stidos son destrutivos para diversos produtos. As fibras naturais como a la, seda, algod\u00f3n, li\u00f1o, pelames, ou plumas son m\u00e1is facilmente atacadas por eles que as fibras sint\u00e9ticas. Tam\u00e9n atacan o chocolate, copra e cocos. A maior\u00eds dos danos fanos as larvas, mentres que os adultos se alimentan de flores e arbustos.\nImportancia m\u00e9dico-legal.\n\"Dermestes maculatus\" pode ofrecer aos investigadores unha estimaci\u00f3n do tempo dunha morte desde que se cometeu un homicidio ou caso sospeitoso. De xeito similar ao que ocorre coas moscas en entomolox\u00eda forense, a chegada de \"D. maculatus\" a un cad\u00e1ver ocorre nunha sucesi\u00f3n predicible. O \"D. maculatus\" adulto xeralmente chega de 5 a 11 d\u00edas despois da morte. Nun intento de afinar este intervalo relativamente grande, en investigaci\u00f3ns recentes repet\u00edronse os estudos sobre a sucesi\u00f3n de artr\u00f3podos nos cad\u00e1veres. Estes estudos apl\u00edcanse para estimar a chegada de varias especies de derm\u00e9stidos despois dunha morte. O desenvolvemento dos derm\u00e9tidos depende da temperatura, e a temperatura \u00f3ptima para \"D. maculatus\" \u00e9 de 30\u02daC. Os datos de desenvolvemento normal\u00edzanse usando graos d\u00eda acumulados. Os derm\u00e9stidos poden utilizarse en casos que implican entomotoxicolox\u00eda, nos que as feces e exuvias das mudas larvarias poden analizarse para ver a presenza de toxinas.\nCaracter\u00edsticas larvarias xerais.\nComo todos os escaravellos os derm\u00e9stidos te\u00f1en un desenvolvemento completo ou holomet\u00e1bolo, que comprende as fases de ovo, larva, pupa e adulto. A diferenza do que ocorre no desenvolvemento amet\u00e1bolo ou hemimet\u00e1bolo, no que as \u00e1s da larva se orixinan como xemas alares e, a medida que avanza o desenvolvemento, as \u00e1s empezan a desenvolverse externamente, as larvas de derm\u00e9stidos nunca te\u00f1en xemas alares visibles. As larvas de derm\u00e9stidos est\u00e1n profundamente cubertas de sedas de varias lonxitudes que lles dan un aspecto xeral \"peludo\". As larvas son xeralmente de marr\u00f3ns escuras a negras e pos\u00faen un par de ap\u00e9ndices parecidos a espi\u00f1as ao final do abdome. A maior\u00eda ds larvas de escaravellos te\u00f1en pezas bucais mastigadoras, unha c\u00e1psula na cabeza ben visible, que est\u00e1 esclerotizada, e tres pares de patas tor\u00e1cicas ben desenvolvidas que as distinguen doadamente das larvas de d\u00edpteros (careixas). O tama\u00f1o da larva depende da especie e normalmente \u00e9 de menos de 13\u00a0mm. As larvas de derm\u00e9stidos enc\u00f3ntranse xeralmente en produtos org\u00e1nicos que son dif\u00edciles de dixerir por outros organismos, como alimentos secos, peles, coiros, madeira e outras fibras naturais. En estudos forenses, as larvas enc\u00f3ntranse en cad\u00e1veres humanos durante as fases seca e esquel\u00e9tica de descomposici\u00f3n, que te\u00f1en lugar varios d\u00edas despois da morte. As larvas xeralmente foxen da luz e adoitan agocharse nalgunha cavidade para que non as molesten.\nTaxons seleccionados.\nX\u00e9neros.\nEstes 41 x\u00e9neros pertencen \u00e1 familia Dermestidae:\n\"Dermestes\".\nA larva de \"Dermestes lardarius\" \u00e9 m\u00e1is longa que o adulto e est\u00e1 cuberta de sedas marr\u00f3ns avermelladas ou negras. No extremo do abdome ten dous ap\u00e9ndices curvados cara a atr\u00e1s similares a espi\u00f1as, m\u00e1is curvados que a larva do \"Dermestes ater\". As larvas maduras de ambas as especies adoitan perforar substratos duros como a madeira, cortiza e xeso para pupar.\nA larva de \"D. lardarius\" raramente \u00e9 unha praga dom\u00e9stica. Os adultos e larvas alim\u00e9ntanse de peles e coiros sen curtir. Os adultos son xeralmente de 8,5 a 9,6\u00a0mm de longo e son marr\u00f3ns escuros cunha banda ancha amarela clara a trav\u00e9s da porci\u00f3n superior dos \u00e9litros. Te\u00f1en tres puntos negros dispostos en tri\u00e1ngulo en cada \u00e1. O esterno e patas est\u00e1n cubertas de sedas amarelas finas. Os adultos enc\u00f3ntranse normalmente f\u00f3ra das casas en \u00e1reas protexidas durante o inverno, pero durante a primavera e inicio do ver\u00e1n entran nas casas. As femias po\u00f1en aproximadamente 135 ovos preto dunha fonte de alimento, e os ovos eclosionan en 12 d\u00edas. O ciclo de vida desta especie dura de 40 a 50 d\u00edas.\nO \"D. ater\" \u00e9 completamente escuro con sedas amarelas espalladas polo corpo. \u00c9 similar a \"Dermestes maculatus\" pero carece de \u00e9litros con aserraduras. A s\u00faa superficie ventral \u00e9 amarela en vez de branca. Este escaravello \u00e9 unha praga para os peixes, cogomelos e o queixo gardado nas casas.\n\"Dermestes maculatus\" alim\u00e9ntase de peles e coiros sen curtir igual que \"D. lardarius\". Esta especie \u00e9 similar en aspecto a \"D.lardarius\", con sedas marr\u00f3ns avermelladas ou negras curtas e longas, mais os seus ap\u00e9ndices con forma de espi\u00f1a posteriores est\u00e1n curvados cara a adiante. Ademais, as \u00e1s anteriores son marr\u00f3ns escuras e o esterno \u00e9 principalmente branco con algo de negro. O seu ciclo de vida \u00e9 de 60 a 70 d\u00edas e as femias poden po\u00f1er ata 800 ovos.\nTanto \"D. maculatus\" coma \"D. lardarius\" alim\u00e9ntanse de diversos produtos baseados en prote\u00ednas animais e causan graves danos nas zonas onde se cr\u00eda o verme da seda para obter seda e en museos.\n\"Attagenus\".\nAs larvas de \"Attagenus\" empezan a alimentarse inmediatamente despois de eclosionar. Te\u00f1en forma de cenoira e est\u00e1n moi cubertas de sedas, especialmente na s\u00faa parte posterior. O n\u00famero de estadios var\u00eda de 5 a 11 e nalg\u00fans casos chega a 20. As larvas de \"Attagenus megatoma\" poden medrar ata 12\u00a0mm e son de cor amarelo a marr\u00f3n. Noutras especies son de 6 a 25\u00a0mm de longo e est\u00e1n cubertas de sedas escuras. Certas especies te\u00f1en distintivos penachos de sedas que se estenden desde o extremo posterior. Estes escaravellos son atra\u00eddos por tecidos sucios e gretas onde os insectos mortos poden servirlles de alimento..\nO \"Attagenus megatoma\" \u00e9 unha praga de produtos almacenados que poida comer e unha das m\u00e1is destrutivas polo seu potencial de danar produtos que hai nas casas que conte\u00f1an queratina, que \u00e9 a prote\u00edna que forma os pelos e plumas. Tam\u00e9n escavan en varios tipos de paquetes para alimentos, o que permite o paso doutros insectos. As femias poden po\u00f1er ata 90 ovos e eclosionan en de 8 a 15 d\u00edas. Xeralmente, esta especie s\u00f3 ten unha xeraci\u00f3n por ano. O tempo que tarda en chegar a adulto var\u00eda de seis meses a un ano. Ademais, un adulto pode vivir outros dous meses m\u00e1is. O tama\u00f1o medio dun adulto \u00e9 duns 2,8 a 5\u00a0mm de longo e son ovais, de marr\u00f3ns escuras a negro brillante e te\u00f1en patas marr\u00f3ns.\n\"Anthrenus\".\nO \"Anthrenus verbasci\" ataca obxectos t\u00edpicos das casas. Est\u00e1n normalmente asociados con obxectos como as alfombras, la, pelames e calquera alimento animal procesado ou vexetal. A s\u00faa dieta tam\u00e9n incl\u00fae os insectos mortos, ara\u00f1as e mesmo n\u00e9ctar e pole. As femias poden po\u00f1er ata 40 ovos e o n\u00famero de estadios larvarios vai de 7 a 8. Tarda en facerse adulto de oito meses a un ano. Ademais, os adultos poden vivir de d\u00faas a seis semanas. Esta especie var\u00eda en forma, tama\u00f1o, cor e padr\u00f3n de escamas. Como media, os adultos miden de 2 a 3\u00a0mm de longo e te\u00f1en escamas que var\u00edan desde brancas a marr\u00f3ns, amarelas ou gris amarelado. Os pelos das larvas poden causar reacci\u00f3ns al\u00e9rxicas como dermatite de contacto ou vinchas en humanos que tiveron contacto con eles.\n\"Trogoderma \".\nAo eclosionaren, as larvas de \"Trogoderma\" son de 1,6 a 1,8\u00a0mm de longo e est\u00e1n densamente cubertas de sedas. As larvas de \"Trogoderma granarium\" te\u00f1en sedas corporais caracter\u00edsticas, como pelos simples e pelos barbados. As larvas son branco amareladas pero a cabeza e as sedas do corpo son marr\u00f3ns. A medida que se desenvolven, as larvas cambian de cor a dourado ou marr\u00f3n avermellado e a porci\u00f3n do abdome faise proporcionalmente m\u00e1is curto. As larvas maduras alcanzan unha lonxitude m\u00e1xima de 6\u00a0mm e 1,5\u00a0mm de ancho.\n\"T. granarium\" \u00e9 unha praga de produtos almacenados. As infestaci\u00f3ns son dif\u00edciles de controlar porque se arrastran ata gretas e intersticios, permanecendo al\u00ed durante longos per\u00edodos de tempo. Tenden a infestar grans de cereais e xeran graves perdas nos produtos almacenados. Os adultos est\u00e1n cubertos de sedas e son aproximadamente de 1,5 a 3\u00a0mm de longo e de 1 a 2\u00a0mm de ancho. Os machos son de marr\u00f3ns a negros con marcas marr\u00f3ns avermelladas nos \u00e9litros. As femias son lixeiramente m\u00e1is grandes e de cor m\u00e1is clara. As s\u00faas curtas antenas de 11 segmentos te\u00f1en unha maza de 3 a 5 segmentos, que encaixan nunha fenda na parte lateral do pronoto.\nControl.\nPragas de \"Dermestes\".\nOs m\u00e9todos modernos de sacrificar os animais para carne, almacenala e distribu\u00edla reduciron moito as potenciais infestaci\u00f3ns por estes escaravellos. A limpeza das casas \u00e9 fundamental para impedir as infestaci\u00f3ns. Os insectos mortos das casas xeralmente atraen estes escaravellos porque son a s\u00faa fonte primaria de alimento. Os alimentos deben ser estreitamente selados ou almacenados nun refrixerador para evitar calquera posible acceso dos escaravellos. A comida conxelada durante unha semana ou a carne quentada nunha tixola, pota ou microondas durante tempo prolongado pode matar os insectos que se encontran en alimentos infestados e impedir que se espallen.\nAs fibras que se gardan nas casas, como a la e seda son especialmente susceptibles ao seu ataque e deben limparse frecuentemente. A aplicaci\u00f3n de insecticidas debe facerse por tratamento nos puntos afectados en gretas e fendas onde se sospeita que se agochan. As piretrinas est\u00e1n etiquetadas para o seu uso contra estas especies. Os insecticidas usados para os \"Attagenus\" e \"Anthrenus\" tam\u00e9n serven contra os \"Dermestes\".\nPragas de \"Attagenus\" e \"Anthrenus\".\nA limpeza regular de alimentos vertidos ou f\u00edos e penuxes elimina os sitios de crianza potencial destas especies. Produtos susceptibles como alimentos, os de la e pelames deber\u00edan almacenarse nun contedor impermeable para os insectos. Se se sospeita dunha infestaci\u00f3n ent\u00f3n a fonte do problema debe ser eliminada e destru\u00edda para limitar que se poidan espallar. Estes escaravellos poden matarse con altas temperatras ou conxelaci\u00f3n.\nOs insecticidas piretroides poden utilizarse para controlalos, que conte\u00f1en compo\u00f1entes activos como permetrina, bifentrina, deltametrina, tralometrina.\nA terra de diatomeas \u00e9 tam\u00e9n efectiva."}
{"id": "417123", "revid": "27155", "url": "https://gl.wikipedia.org/wiki?curid=417123", "title": "Derm\u00e9stido", "text": ""}
{"id": "417124", "revid": "27155", "url": "https://gl.wikipedia.org/wiki?curid=417124", "title": "Dermestidae", "text": ""}
{"id": "417127", "revid": "56817", "url": "https://gl.wikipedia.org/wiki?curid=417127", "title": "Harti Kanukov", "text": "Harti Badievich Kanukov, nado o 17 de decembro de 1883\u00a0en Zundov e finado o\u00a07 de febreiro de 1933 en\u00a0Elst,\u00a0foi un mestre, revolucionario, pol\u00edtico, escritor, xornalista e tradutor calmuco, considerado canda\u00a0Ninguir Mandzhiev un dos fundadores da literatura calmuca moderna .\nTraxectoria.\nNaceu no seo dunha familia cosaca calmuca que levaba unha vida semin\u00f3made, as\u00ed e todo puido ir \u00e1 escola e logrou a habilitaci\u00f3n como axudante de mestre rural, xa que os calmucos non pod\u00edan ser mestres titulares. Entre 1902 e 1908 foi mestre rural en Denisovski, localizado ent\u00f3n no \u00f3blast do Ex\u00e9rcito do Don. En 1908 a polic\u00eda det\u00edvoo por organizar unha secci\u00f3n do sindicato de mestres a\u00ednda que quedou en liberdade baixo vixilancia. Dende 1909 serviu nun rexemento cosaco ex\u00e9rcito ruso e despois do seu licenciamento en 1914 volveu ao ensino mais ao pouco estalou a guerra e mobiliz\u00e1rono de novo, desta volta formou no 36\u00ba rexemento de cabaler\u00eda pero en 1915 regresou por enfermidade. En maio de 1918 entrou no Ex\u00e9rcito Vermello ao tempo que era membro do Partido Comunista. Durante a guerra Civil en Rusia, serviu no departamento de axitaci\u00f3n e educaci\u00f3n da comisar\u00eda pol\u00edtica do\u00a010\u00ba Ex\u00e9rcito Vermello, como comisario da brigada de cabaler\u00eda calmuca do 1\u00aa ex\u00e9rcito de cabaler\u00eda (1919-20) e entre novembro de 1920 e febreiro de 1921 foi asistente do comandante e xefe de intelixencia da 6\u00aa divisi\u00f3n de cabaler\u00eda do 1\u00ba ex\u00e9rcito. Nesa \u00e9poca participou na publicaci\u00f3n de follas soltas e folletos do ex\u00e9rcito para os soldados calmucos e en setembro de 1919 organizou en Saratov a publicaci\u00f3n do primeiro xornal calmuco \"Ulan Halmg\" onde publicaron os novos poetas e prosistas calmucos. Entre 1921 e 1924 foi asesor e xefe do departamento de intelixencia do Ex\u00e9rcito Revolucionario Mongol, so o nome de Itrah Vokunaev, e participou en acci\u00f3ns armadas e comandou unha brigada en Urga, tam\u00e9n foi un dos responsables da organizaci\u00f3n da cabaler\u00eda mongol. Foi presidente do comit\u00e9 central executivo do \u00f3blast aut\u00f3nomo dos Calmucos dende 1925 e presidente do comit\u00e9 da Rep\u00fablica dos Calmucos dende 1929. Tam\u00e9n foi representante calmuco no presidium do comit\u00e9 central executivo\nCreatividade.\nPublicou folletos en lingua calmuca en forma po\u00e9tica para os soldados calmucos que se converteron nas primeiras obras literarias modernas da literatura calmuca, radicalmente diferente \u00e1 literatura anterior que ti\u00f1a un forte compo\u00f1ente relixioso, e foi o xermolo do realismo socialista que conformou a base da literatura calmuca durante a \u00e9poca sovi\u00e9tica. Tam\u00e9n traduciu obras de V.I. Lenin"}
{"id": "417128", "revid": "55340", "url": "https://gl.wikipedia.org/wiki?curid=417128", "title": "Charti Kanukov", "text": ""}
{"id": "417129", "revid": "89787", "url": "https://gl.wikipedia.org/wiki?curid=417129", "title": "Medicina traslacional", "text": "A medicina traslacional, ou medicina translacional (MT), moitas veces denominada as\u00ed mesmo ciencia traslacional, da que forma parte, def\u00ednese pola Sociedade Europea de Medicina Traslacional (EUSTM) como \"unha rama interdisciplinar do campo biom\u00e9dico baseada en tres piares principais: grupo de investigaci\u00f3n, cama (do doente) e comunidade\".\nObxectivo.\nO obxectivo da MT \u00e9 combinar disciplinas, recursos, experiencia e t\u00e9cnicas dentro destes piares para promover mellloras na prevenci\u00f3n, o diagn\u00f3stico e os tratamentos m\u00e9dicos. En consecuencia, a medicina traslacional \u00e9 un campo altamente interdisciplinario, cuxo obxectivo principal \u00e9 unir activos de varias naturezas dentro dos piares individuais col fin de mellorar significativamente o sistema sanitario mundial.\nHistoria.\nA medicina traslacional \u00e9 unha disciplina en r\u00e1pido crecemento na investigaci\u00f3n biom\u00e9dica, e ten como obxectivo acelerar o descubrimento de novas ferramentas de diagn\u00f3stico e tratamentos mediante o uso dun enfoque multidisciplinar, altamente colaborativo, de \"plataforma de investigaci\u00f3n \u00e1 cama\".\nDentro da sa\u00fade p\u00fablica, a medicina traslacional c\u00e9ntrase en garantir que as estratexias comprobadas para o tratamento e a prevenci\u00f3n de enfermidades se implanten realmente dentro da comunidade. Unha descripi\u00f3n prevalente da medicina traslacional, presentada por primeira vez pola Mesa Redonda de Investigaci\u00f3n Cl\u00ednica do Instituto de Medicina, destaca dous obst\u00e1culos (\u00e9 dicir, \u00e1reas distintas que necesitan mellora): o primeiro bloque traslacional (T1) impide que os resultados da investigaci\u00f3n b\u00e1sica se proben nun contorno cl\u00ednico; o segundo bloque traslacional (T2) impide que as intervenci\u00f3ns comprobadas se convertan en pr\u00e1cticas est\u00e1ndar.\nOs Institutos Nacionais da Sa\u00fade realizaron un grande esforzo para financiar a medicina traslacional, especialmente dentro da investigaci\u00f3n biom\u00e9dica, cun enfoque en colaboraci\u00f3ns interfuncionais (por exemplo, entre investigadores e m\u00e9dicos);\naproveitando novas tecnolox\u00edas e ferramentas de an\u00e1lises de datos; e aumentar a velocidade \u00e1 que os novos tratamentos chegan aos pacientes. En decembro de 2011, estableceu o \"National Center for Advancing Translational Science\" (NCATS) (Centro Nacional para o Avance da Ciencia Traslacional) dentro do \"National Institutes of Health\" dos Estados Unidos para \"transformar o proceso da ciencia traslacional para que os novos tratamentos e curas para a enfermidade poidan serer administrados aos pacientes\". Os Premios de Ciencias Cl\u00ednicas e Traslacionais, establecidos en 2006 e actualmente financiados pola NCATS, respaldan a 60 centros en todo o pa\u00eds (Estados Unidos) que brindan \"fogares acad\u00e9micos para as ciencias da traslaci\u00f3n e respaldan os recursos de investigaci\u00f3n que necesitan as comunidades de investigaci\u00f3n locais e nacionais\". De acordo cun artigo publicado en 2007 en \"Science Career Magazine\", entre os anos 2007 e 2013, a Comisi\u00f3n Europea destinou a maior parte do seu orzamento de 6 000 mill\u00f3ns de euros para a investigaci\u00f3n en sa\u00fade \u00e1 medicina traslacional."}
{"id": "417130", "revid": "72012", "url": "https://gl.wikipedia.org/wiki?curid=417130", "title": "Medicina translacional", "text": ""}
{"id": "417135", "revid": "85894", "url": "https://gl.wikipedia.org/wiki?curid=417135", "title": "National Institutes of Health", "text": "National Institutes of Health (NIH), en galego, Institutos Nacionais da Sa\u00fade, \u00e9 o nome dun grupo de instituci\u00f3ns do goberno dos Estados Unidos cuxos obxectivos c\u00e9ntranse na investigaci\u00f3n m\u00e9dica. \nO grupo ten as s\u00faas oficinas centrais en 9000 Rockville Pike, Bethesda, Maryland. \nProgramas de investigaci\u00f3n.\nO NIH leva a cabo a s\u00faa propia investigaci\u00f3n cient\u00edfica a trav\u00e9s do seu \"Intramural Research Program\" (Programa de Investigaci\u00f3n Intramural, IRP) e subministra importantes fondos de investigaci\u00f3n biom\u00e9dica a instituci\u00f3ns de investigaci\u00f3n non pertencentes aos NIH a trav\u00e9s do seu Programa de Investigaci\u00f3n Extramural.\nHistoria.\n \nAs ra\u00edces dos NIH rem\u00f3ntanse ao \"Marine Hospital Service\" a finais da d\u00e9cada de 1790, que daba asistencia m\u00e9dica a homes enfermos e discapacitados da Armada dos Estados Unidos de Am\u00e9rica (USS Navy).&lt;br&gt;Contra 1870, a rede de hospitais navais desenvolv\u00e9rase considerabelmente, e colocouse baixo o mando dun oficial m\u00e9dico dentro da Oficina do Departamento do Tesouro. A fins da d\u00e9cada de 1870, o Congreso asignou fondos para investigar as causas de epidemias como o c\u00f3lera e a febre amarela, e creu a Xunta Nacional de Sa\u00fade, facendo da investigaci\u00f3n m\u00e9dica unha iniciativa oficial do goberno.\nFundados en 1887, os NIH representan hoxe en d\u00eda un dos grupos de centros de investigaci\u00f3n m\u00e9dica m\u00e1is grandes do mundo, e son o referente federal dos Estados Unidos no \u00e1mbito da sa\u00fade p\u00fablica. \nComprenden un conxunto de 27 centros e institutos separados, e son, en conxunto, unha das oito axencias do Servizo P\u00fablico de Sa\u00fade que, \u00e1 s\u00faa vez, forma parte do Departamento de Sa\u00fade e Servizos Humanos dos Estados Unidos."}
{"id": "417136", "revid": "22570", "url": "https://gl.wikipedia.org/wiki?curid=417136", "title": "Top 14 2017-2018", "text": "A tempada 2017-2018 do Top 14 foi a 119\u00aa edici\u00f3n da primeira divisi\u00f3n da liga francesa de rugby, campionato fundado no ano 1892. A fase de liga comezou o 26 de agosto de 2017 e rematou a mediados de maio de 2018 . Esta fase continuouse co playoff, que todos os anos disputan os seis mellores equipos durante a fase regular. A final xogouse o 2 de xu\u00f1o de 2018 no Stade de France de Saint-Denis, como \u00e9 habitual.\nO defensor do t\u00edtulo era o ASM Clermont Auvergne. O vencedor da final resultou ser o Castres Olympique por 5\u00aa ocasi\u00f3n na s\u00faa historia.\nEquipos.\nNesta edici\u00f3n da m\u00e1xima categor\u00eda do rugby franc\u00e9s participaron 14 equipos: os 12 mellor posicionados do Top 14 2016-2017 e os 2 ascendidos da segunda divisi\u00f3n, o SU Agen e o US Oyonnax, que ocuparon as prazas que deixaran baleiras o FC Grenoble e o Aviron Bayonnais ao descenderen no ano anterior.\nFormato da competici\u00f3n.\nO torneo est\u00e1 composto por 14 equipos, e ten un formato segundo o cal os equipos te\u00f1en que disputar d\u00faas voltas completas, de xeito que cada equipo se enfronte \u00f3s outros 13 conxuntos d\u00faas veces, unha como local e outra como visitante. Cada equipo xoga un total 26 partidos.\nO sistema de puntuaci\u00f3n \u00e9 o seguinte:\nFase final.\nO seis mellores equipos da liga regular acadaron o dereito a loitar polo t\u00edtulo nesta fase final. Os dous primeiros equipos da t\u00e1boa pasaron a semifinais directamente, mentres que os catro seguintes tiveron que disputar unha eliminatoria previa de cuartos de final. Os encontros de cuartos de final xog\u00e1ronse nos campos do terceiro e cuarto da t\u00e1boa, mentres que as semifinais e a final tiveron lugar en estadios neutrais. O estadio elixido para as d\u00faas semifinais foi o Parc Olympique Lyonnais de Li\u00f3n (Auvernia-R\u00f3dano-Alpes), e a final disputouse como ven sendo habitual nas \u00faltimas d\u00e9cadas, no Stade de France de Saint-Denis."}
{"id": "417137", "revid": "5863", "url": "https://gl.wikipedia.org/wiki?curid=417137", "title": "Mar\u00eda Pilar Campo Dom\u00ednguez", "text": ""}
{"id": "417138", "revid": "5863", "url": "https://gl.wikipedia.org/wiki?curid=417138", "title": "Francisca Herrera e Garrido", "text": ""}
{"id": "417140", "revid": "17467", "url": "https://gl.wikipedia.org/wiki?curid=417140", "title": "Sociedade Deportiva e Cultural Polvor\u00edn", "text": ""}
{"id": "417142", "revid": "1576", "url": "https://gl.wikipedia.org/wiki?curid=417142", "title": "National Institutes of Health (Estados Unidos)", "text": ""}
{"id": "417144", "revid": "27155", "url": "https://gl.wikipedia.org/wiki?curid=417144", "title": "Laurusia", "text": "Laurusia (unha fusi\u00f3n das palabras Laurentia e Rusia e diferente da m\u00e1is grande Laurasia), tam\u00e9n chamada Euram\u00e9rica ou Continente do arenito vermello antigo, foi un supercontinente menor creado no Devoniano como resultado da colisi\u00f3n e fusi\u00f3n entre os antigos continentes de Laurentia, B\u00e1ltica e Avalonia durante o oroxenia caledoniana, hai uns 410 mill\u00f3ns de anos.\nNo Carbon\u00edfero tard\u00edo, as selvas tropicais estend\u00edanse polo ecuador de Laurusia. Cando o clima se fixo m\u00e1is \u00e1rido ocorreu un importante e abrupto cambio na vexetaci\u00f3n. O bosque fragmentouse e os lic\u00f3psidos, que dominaban estas zonas h\u00famidas foron diminu\u00edndo e desaparecendo, e foron substitu\u00eddos por fentos oportunistas. Houbo tam\u00e9n unha perda de diversidade de anfibios e simultaneamente o clima m\u00e1is seco estimulou a diversificaci\u00f3n dos r\u00e9ptiles.\nExtensi\u00f3n.\nLaurusia ou Euram\u00e9rica pasou a formar parte do gran supercontinente Panxea no Permiano. No Xur\u00e1sico, cando a Panxea se dividiu por medio de rifts en dous grandes continentes, chamados Gondwana e Laurasia, as terras correspondentes a Laurusia ou Euram\u00e9rica quedaron formando parte de Laurasia (que tam\u00e9n comprend\u00eda partes asi\u00e1ticas como Siberia, zona de Casaquist\u00e1n e partes da China).\nNo Cret\u00e1ceo, Laurasia dividiuse nos continentes de Norteam\u00e9rica e Eurasia. O crat\u00f3n laurentino forma agora parte de Norteam\u00e9rica mentres que B\u00e1ltica forma partre de Europa, mentres que Avalonia quedou repartida entre os dous."}
{"id": "417145", "revid": "27155", "url": "https://gl.wikipedia.org/wiki?curid=417145", "title": "Continente do arenito vermello antigo", "text": ""}
{"id": "417147", "revid": "27155", "url": "https://gl.wikipedia.org/wiki?curid=417147", "title": "Euram\u00e9rica", "text": ""}
{"id": "417148", "revid": "89787", "url": "https://gl.wikipedia.org/wiki?curid=417148", "title": "Investigaci\u00f3n traslacional", "text": "A investigaci\u00f3n traslacional no \u00e1mbito biom\u00e9dico ent\u00e9ndese como a aplicaci\u00f3n dos co\u00f1ecementos b\u00e1sicos que se adquiren no laboratorio de investigaci\u00f3n \u00e1 pr\u00e1ctica cl\u00ednica, co obxecto de mellorar a asistencia m\u00e9dica. Este tipo de investigaci\u00f3n \u00e9 un elemento necesario para o \u00e9xito de calquera estratexia que se propo\u00f1a melllorar a sa\u00fade dos cidad\u00e1ns a trav\u00e9s de programas espec\u00edficos. \nFundamentos.\nA aplicaci\u00f3n real dos \u00faltimos cono\u00f1ecementos cient\u00edficos \u00e1 pr\u00e1ctica cl\u00ednica debe ser entendida como unha nova forma de investigaci\u00f3n \u00e1 que se denominou \"traslacional\". O seu obxectivo primordial, no caso da farmacolox\u00eda, debe ser trasladar o descubrimento desde a primeira s\u00edntese qu\u00edmica dunha substancia como futuro medicamento, \u00e1 cl\u00ednica, contribu\u00edndo as\u00ed a mellorar o trastamento ou a prevenci\u00f3n das enfermidades da forma m\u00e1is r\u00e1pida pos\u00edbel. Dada a s\u00faa propia natureza, a investigaci\u00f3n traslacional debe contar coa participaci\u00f3n de moi diversas disciplinas e, polo tanto, tam\u00e9n de diferentes centros e profesionais da investigaci\u00f3n. \nOrixe e obxectivos.\nA pesar de ser unha disciplina relativamente recente, a medicina traslacional est\u00e1 hoxe de moda. Durante os \u00faltimos anos, o termo util\u00edzase cada vez con maior frecuencia en contextos tan diversos como a industria farmac\u00e9utica, as instituci\u00f3ns acad\u00e9micas, os organismos financeiros ou as organizaci\u00f3ns sanitarias.\nA necesidade de estreitar os lazos entre a investigaci\u00f3n b\u00e1sica e a cl\u00ednica deu nacemento \u00e1 investigaci\u00f3n traslacional. A separaci\u00f3n entre a investigaci\u00f3n biom\u00e9dica b\u00e1sica e a aplicaci\u00f3n cl\u00ednica medrou e, a pesar da grande explosi\u00f3n actual dos co\u00f1ecemento sobre os mecanismos dos procesos biol\u00f3xicos, isto non se traduciu no incremento correspondente de novos tratamentos. \nPor outra parte, na industria farmac\u00e9utica, o crecemento exponencial de I+D no desenvolvemento de novas mol\u00e9culas foi acompa\u00f1ado dun lento declive no n\u00famero de f\u00e1rmacos comercializados.\nO co\u00f1ecimiento adquirido na investigaci\u00f3n b\u00e1sica tivo escaso impacto na pr\u00e1ctica cl\u00ednica. Nin os estudos realizados no laboratorio e no quir\u00f3fano experimental, nin os ensaios cl\u00ednicos en fase I, reflicten o estado real dos doentes para poder predicir a eficacia e seguridade dun novo tratamento.\nNeste contexto xorde o concepto de medicina traslacional cun obxectivo tan f\u00e1cil de definir como dif\u00edcil de conseguir: facilitar a traslaci\u00f3n da investigaci\u00f3n b\u00e1sica a aplicaci\u00f3ns cl\u00ednicas que redunden en beneficio da sa\u00fade. \nA medicina traslacional c\u00e9ntrase en amortizar en beneficio econ\u00f3mico e m\u00e9dico o esforzo dedicado \u00e1 investigaci\u00f3n b\u00e1sica. Este \u00e9 o obxectivo que deu lugar \u00e1 reorientaci\u00f3n do financiaciamento dos \"National Institutes of Health\" (NIH), que destinaron m\u00e1is de 10 000 mill\u00f3ns de d\u00f3lares aos centros de medicina traslacional. "}
{"id": "417156", "revid": "89787", "url": "https://gl.wikipedia.org/wiki?curid=417156", "title": "Laurentia", "text": "Laurentia ou crat\u00f3n norteamericano \u00e9 un gran crat\u00f3n continental que forma o n\u00facleo xeol\u00f3xico antigo do continente norteamericano. Moitas veces no seu pasado, Laurentia foi un continente separado, como o \u00e9 agora na forma de Norteam\u00e9rica, a\u00ednda que orixinalmente tam\u00e9n inclu\u00eda \u00e1reas crat\u00f3nicas de Groenlandia e ademais a parte noroeste de Escocia, co\u00f1ecida como o terreo das H\u00e9bridas. Noutras \u00e9pocas Laurentia formou parte de continentes m\u00e1is grandes e supercontinentes e constaba de moitos pequenos terreos ensamblados nunha rede de cintos orox\u00e9nicos do Proterozoico temper\u00e1n. Pequenos microcontinentes e illas oce\u00e1nicas chocaron e sutur\u00e1ronse con aquela Laurentia en constante crecemento, e xuntos formaron o crat\u00f3n estable prec\u00e1mbrico que \u00e9 hoxe.\nO crat\u00f3n denom\u00ednase as\u00ed polo escudo Laurentino, e \u00e1 s\u00faa vez as monta\u00f1as Laurentinas recibiron o seu nome polo r\u00edo San Lourenzo, e este polo santo Lourenzo de Roma.\nPlataforma interior.\nNa Canad\u00e1 central e oriental, gran parte do crat\u00f3n estable est\u00e1 exposto na superficie formando o escudo Canadense; cando se considera tam\u00e9n a extensi\u00f3n subsuperficial \u00e9 m\u00e1is com\u00fanu tilizar o termo m\u00e1is amplo escudo Laurentino, xa que grandes partes da estrutura se estenden f\u00f3ra do Canad\u00e1. Nos estados Unidos, o basamento do crat\u00f3n est\u00e1 cuberto de rochas sedimentarias na ampla plataforma interior das rexi\u00f3ns do Mediooeste e as Grandes Chairas e est\u00e1 exposto s\u00f3 no norte de Minnesota, Wisconsin, os montes Adirondack de Nova York, e a Pen\u00ednsula Superior de M\u00edchigan. A secuencia de rochas var\u00eda desde un grosor de 1\u00a0000\u00a0m a uns 6\u00a0100\u00a0m. As rochas crat\u00f3nicas son metam\u00f3rficas ou \u00edgneas con rochas sedimentarias enriba compostas principalmente por calcarias, arenitos e lousas. Estas rochas sedimentarias foron principalmente depositadas desde hai 650 a 290 mill\u00f3ns de anos.\nTect\u00f3nica.\nAs rochas metam\u00f3rficas e \u00edgneas do \"complexo de basamento\" de Laurentia form\u00e1ronse hai de 1\u00a0500 a 1\u00a0000 mill\u00f3ns de anos nunha zona tectonicamente activa. As rochas sedimentarias de idade posterior que se depositaron enriba deste complexo de basamento form\u00e1ronse nun ambiente de augas de r\u00edos e mari\u00f1as lentas. Durante gran parte do Mississippiano, o crat\u00f3n funcionou como unha extensa plataforma de carbonatos mari\u00f1a na cal se depositaban principalmente calcarias e algunhas dolom\u00edas e evaporitas. Esta plataforma estend\u00edase desde os actuais montes Apalaches ou o val do Mississippi \u00e1 actual Gran Cunca. O crat\u00f3n estaba cuberto por un mar epicrat\u00f3nico ou epicontinental tropical de augas c\u00e1lidas e pouco fondas, que ti\u00f1a profundidades m\u00e1ximas de s\u00f3 uns 60\u00a0m no bordo da plataforma. Durante o Cret\u00e1ceo, ese mar, chamado V\u00eda mar\u00edtima interior occidental, estend\u00edase desde o golfo de M\u00e9xico ao Oc\u00e9ano \u00c1rtico, dividindo Norteam\u00e9rica en d\u00faas masas de terra, orienta e occidental. \u00c1s veces, elev\u00e1banse masas de terra ou cadeas monta\u00f1osas nos bordos distantes do crat\u00f3n e despois eran desmanteladas pola erosi\u00f3n, desprend\u00e9ndose de area que se espallou pola paisaxe. A subduci\u00f3n do continente cara ao noroeste durou aproximadanmente entre 1\u00a0400 e 1\u00a0200 mill\u00f3ns de anos.\nVolcanismo.\nA porci\u00f3n suroeste de Laurentia consta de rochas de basamento prec\u00e1mbricas deformadas por colisi\u00f3ns continentais (\u00e1rea violeta da imaxe de arriba). Esta \u00e1rea foi sometida a un considerable rifting como a Provincia de Basin and Range e estirouse ata un 100% da s\u00faa largura orixinal. A \u00e1rea cont\u00e9n numerosos restos de grandes erupci\u00f3ns volc\u00e1nicas.\nLocalizaci\u00f3n ecuatorial.\nLaurentia ocupaba no Ordov\u00edcico tard\u00edo (hai de 458 a 444 mill\u00f3ns de anos) unha posici\u00f3n no ecuador, o que foi determinado por rexistros de estratos cunch\u00edferos. O continente quedou mergullado durante o Ordov\u00edcico, o que proporcionou as augas pouco profundas c\u00e1lidas necesarias para que prosperase a vida mari\u00f1a e que aumentasen as cunchas carbonatadas de moluscos. Hoxe, estas capas est\u00e1n compostas por cunchas fosilizadas ou facies \"Thalassinoides\" en dep\u00f3sitos masivos e carecen de capas de cunchas de braqui\u00f3podos ou de cunchas non amalgamadas de braqui\u00f3podos. Estes esratos cunch\u00edferos implican a presenza dun cinto de clima ecuatorial libre de furac\u00e1ns, que se situaba a 10\u00b0 o ecuador entre os 22,1\u00b0 S \u00b1 13,5\u00b0. Esta conclusi\u00f3n ecol\u00f3xica corresp\u00f3ndese ben cos descubrimentos paleomagn\u00e9ticos previos que confirman a situaci\u00f3n ecuatorial do crat\u00f3n.\nCambio paleoambiental.\nDurante o Fanerozoico tiveron lugar varios eventos clim\u00e1ticos en Laurentia. Durante o C\u00e1mbrico tard\u00edo e ata o Ordov\u00edcico, o nivel do mar flutuou debido \u00e1 fusi\u00f3n das capas de xeo. Houbo nove flutuaci\u00f3ns a macroescala de \"hiperquecemento global\" ou condici\u00f3ns de efecto invernadoiro de alta intensidade. Debido \u00e1s flutuaci\u00f3ns no nivel do mar, estes intervalos orixinaron dep\u00f3sitos de lutitas en Laurentia, que serven como rexistros deses eventos. O Ordov\u00edcico tard\u00edo foi un per\u00edodo de arrefriamento, pero o grao ao que chegou este arrefriamento a\u00ednda se debate. M\u00e1is de 100 mill\u00f3ns de anos despois, no Permiano, predominou unha tendencia ao quecemento global. Como indican os invertebrados fosilizados, a marxe oeste de Laurentia foi afectada por unha duradeira corrente fr\u00eda procedente do sur. Esta corrente contrarrestouse co quecemento das augas na rexi\u00f3n de Texas. Estes esfectos opostos suxiren que durante o per\u00edodo quente global do Permiano, o norte e noroeste de Panxea (oeste de Laurentia) permaneceu relativamente fr\u00edo."}
{"id": "417157", "revid": "27155", "url": "https://gl.wikipedia.org/wiki?curid=417157", "title": "Crat\u00f3n norteamericano", "text": ""}
{"id": "417158", "revid": "27155", "url": "https://gl.wikipedia.org/wiki?curid=417158", "title": "Crat\u00f3n de Norteam\u00e9rica", "text": ""}
{"id": "417159", "revid": "23204", "url": "https://gl.wikipedia.org/wiki?curid=417159", "title": "Biomedicina", "text": "Biomedicina \u00e9 un termo que engloba o co\u00f1ecemento e a investigaci\u00f3n que \u00e9 com\u00fan aos campos da medicina e os doutras ciencias biol\u00f3xicas, como a bioqu\u00edmica, a inmunolox\u00eda, a qu\u00edmica, a biolox\u00eda, a histolox\u00eda, a xen\u00e9tica, a embriolox\u00eda, a anatom\u00eda, a fisiolox\u00eda, a patolox\u00eda, a zoolox\u00eda, a bot\u00e1nica e a microbiolox\u00eda.\nProcedementos.\nA biomedicina relaci\u00f3nase coa pr\u00e1ctica da medicina, e aplica todos os principios das ciencias naturais \u00e1 pr\u00e1ctica cl\u00ednica, mediante o estudo e investigaci\u00f3n dos procesos fisiopatol\u00f3xicos, considerando desde as interacci\u00f3ns moleculares at\u00e9 o funcionamento din\u00e1mico do organismo, a trav\u00e9s das metodolox\u00edas aplicadas na biolox\u00eda, a qu\u00edmica e a f\u00edsica.\nDeste xeito permite a creaci\u00f3n de novos f\u00e1rmacos, menos t\u00f3xicos ou invasivos, e perfecciona o diagn\u00f3stico precoz de enfermidades e o tratamento destas.\nPremio Nobel de Medicina 2008 no Parlamento Europeo.\nLuc Montagnier estivo no Parlamento Europeo, o d\u00eda 1 de abril de 2009, no \u00e1mbito da Conferencia dedicada ao \"Futuro da investigaci\u00f3n biom\u00e9dica no s\u00e9culo XXI\". Nunha entrevista exclusiva ao sitio oficial do Parlamento Europeo, o m\u00e9dico franc\u00e9s referiu que \u00abo principal obxectivo (da investigaci\u00f3n cient\u00edfica do VIH) debe ser a creaci\u00f3n dunha vacina terap\u00e9utica, non nos debemos centrar na vacina preventiva\u00bb."}
{"id": "417160", "revid": "23204", "url": "https://gl.wikipedia.org/wiki?curid=417160", "title": "Ghil'ad Zuckermann", "text": "Ghil'ad Zuckermann (D.Phil. Oxford, Ph.D. Cambridge), nado en Tel Aviv, Israel, o 1 de xu\u00f1o de 1971, \u00e9 un ling\u00fcista, que fai contribuci\u00f3ns \u00e1 revitalizaci\u00f3n ling\u00fc\u00edstica, contacto ling\u00fc\u00edstico e etimolox\u00eda.\nZuckermann \u00e9 profesor de ling\u00fc\u00edstica e linguas en perigo de extinci\u00f3n na Universidade de Adelaida, Australia."}
{"id": "417164", "revid": "56817", "url": "https://gl.wikipedia.org/wiki?curid=417164", "title": "Abdul-Ahad Raban", "text": "Abdul-Ahad Raban (en ), nado o 9 de abril de 1916 en Iraq e finado o 25 de xullo de 1998 en Aqra (Iraq), foi un relixioso caldeo, bispo de Aqra dende 1980 at\u00e9 o seu pasamento.\nTraxectoria.\nIngresou na Orde Antoniana de Santo Hormisdas dos Caldeos, e o 4 de xu\u00f1o de 1950 foi ordenado sacerdote. Como sacerdote, participou nos traballos das sesi\u00f3ns III\u00aa e IV\u00aa do Concilio Vaticano Segundo.\nO 23 de abril de 1980 foi nomeado bispo de Aqra, recibindo a consagraci\u00f3n episcopal no seguinte 15 de agosto de mans do patricarca Bulus Xaikhu. Finou no cargo en Aqra o 25 de xullo de 1998."}
{"id": "417168", "revid": "89787", "url": "https://gl.wikipedia.org/wiki?curid=417168", "title": "Celeste Caeiro", "text": "Celeste Martins Caeiro, nada no Socorro (Lisboa) o 2 de maio de 1933 foi a muller que o 25 de abril de 1974 distribu\u00edu caraveis entre os militares que estaban a dar un golpe de Estado para derrubar o r\u00e9xime ditatorial liderado por Marcelo Caetano. \u00c9 por este xesto seu que este acontecemento hist\u00f3rico \u00e9 co\u00f1ecido como Revoluci\u00f3n dos Caraveis.\nTraxectoria.\nDe mai galega, Celeste \u00e9 a m\u00e1is nova dos tres fillos de Teodora de Viana Martins Caeiro e case non co\u00f1eceu o pai, que os abandonou. En 1974 Celeste Caeiro ti\u00f1a 40 anos e viv\u00eda nun cuarto que alugara no Chiado. Traballaba no gardarroupa dun restaurante chamado Sir na Rua Braancamp en Lisboa. O restaurante, inaugurado o 25 de abril de 1973, fac\u00eda un ano dende a apertura ese d\u00eda e a xerencia planeaba agasallar con flores as clientas e cun porto os clientes. Por\u00e9n, como estaba a acontecer o golpe de Estado, o restaurante non abriu. O xerente d\u00edxolle ao seu persoal que volvese para a casa e deulles os caraveis para levar, xa que non \u00edan poder ser distribu\u00eddos entre as clientes. Cadaqu\u00e9n levou do almac\u00e9n un feixe de caraveis vermellos e brancos.Cando volv\u00eda para a casa, Celeste colleu o metro para o Rossio e dirixiuse ao Chiado, onde se atopou inmediatamente cos tanques dos revolucionarios. Achegouse a un dos tanques, preguntou o que pasaba e un soldado respondeulle \"N\u00f3s imos cara o Carmo para deter o Marcelo Caetano. Isto \u00e9 unha revoluci\u00f3n!\". O soldado pediulle a maiores un cigarro, pero Celeste non ti\u00f1a ning\u00fan. Celeste quer\u00eda comprarlles algunha cousa para comer, pero as tendas estaban todas fechadas. As\u00ed que lle deu a \u00fanica cousa que ti\u00f1a para dar: caraveis, dicindo: \"Se quere tome, un caravel ofr\u00e9ceselle a calquera persoa\", e deulle un caravel vermello. O soldado aceptou o caravel, e puxo a flor no cano do fusil. Celeste foi dando caraveis \u00f3s soldados que \u00eda encontrando, dende o Chiado ata o p\u00e9 da Igrexa dos M\u00e1rtires.\nLogo deste xesto seu, Celeste foi chamada \"Celeste dos cravos\". No ano 1999, a poeta Rosa Guerreiro Dias dedicoulle o poema \"Celeste em Flor\".\nNo ano 2016 viv\u00eda cunha pensi\u00f3n de 370 euros nunha pequena casa a poucos metros da Avenida da Liberdade."}
{"id": "417171", "revid": "56817", "url": "https://gl.wikipedia.org/wiki?curid=417171", "title": "Saman Atala", "text": "Saman Atala (en ), nado no L\u00edbano o 10 de xaneiro de 1937, \u00e9 un bispo e relixioso cat\u00f3lico maronita, entre 2005 e 2015 bispo de Balbik - Dair al-Ahmar.\nTraxectoria.\nEntrou na orde dos antonianos o 31 de outubro de 1951, facendo os votos solemnes o 1 de novembro de 1959. Marchou a estudar Teolox\u00eda ao Pontificio Ateneo de Santo Anselmo de Roma, e posteriormente continuou os seus estudos de Liturxia no Pontificio Instituto Oriental. O 8 de decembro de 1963 foi ordenado sacerdote da orde.\nO S\u00ednodo da Igrexa maronita reunido do 18 ao 24 de setembro de 2005 elixiuno bispo de Balbik - Dair al-Ahmar. O papa Bieito XVI deu a s\u00faa aprobaci\u00f3n o 28 de decembro de 2005. Foi consagrado bispo polo patriarca Nasrala Pedro Sufair o 11 de febreiro de 2006. Permaneceu no cargo at\u00e9 que se retirou como em\u00e9rito o 14 de marzo de 2015."}
{"id": "417190", "revid": "25871", "url": "https://gl.wikipedia.org/wiki?curid=417190", "title": "Coche de li\u00f1a", "text": ""}
{"id": "417192", "revid": "89787", "url": "https://gl.wikipedia.org/wiki?curid=417192", "title": "Laurentia (planta)", "text": "Laurentia \u00e9 un x\u00e9nero e plantas anxiospermas da familia Campanulaceae."}
{"id": "417194", "revid": "114944", "url": "https://gl.wikipedia.org/wiki?curid=417194", "title": "Albert Hammond, Jr.", "text": "Albert Louis Hammond, Jr., nado como Hammond III o 9 de abril de 1980 nos \u00c1nxeles,[3] \u00e9 un guitarrista, cantante, compositor e produtor estadounidense. \u00c9 co\u00f1ecido principalmente polo seu traballo como guitarrista, ademais de teclista e corista ocasional, na banda de indie rock The Strokes. \u00c9 fillo do cantautor Albert Hammond.\nHammond Jr. publicou o seu \u00e1lbum de estrea en solitario, \"Yours To Keep\", no ano 2006. En 2008 editou o segundo, \"\u00bfC\u00f3mo Te Llama?\", seguido polo EP \"AHJ\" en 2013 e un terceiro \u00e1lbum, \"Momentary Masters\", en 2015. O seu derradeiro traballo ata a data, \"Francis Trouble\", foi lanzado a trav\u00e9s do selo Red Bull Records o 9 de marzo de 2018."}
{"id": "417195", "revid": "23204", "url": "https://gl.wikipedia.org/wiki?curid=417195", "title": "22, A Million", "text": "22, A Million \u00e9 o terceiro \u00e1lbum de estudio da banda estadounidense de indie folk Bon Iver, publicado o 30 de setembro de 2016 a trav\u00e9s do selo Jagjaguwar. Foi gravado no estudio de Justin Vernon en Eau Claire, Wisconsin, e marcou un cambio no son da banda, incorporando elementos de m\u00fasica electr\u00f3nica e hip hop, e facendo un grande uso de samples, sintetizadores e efectos. Vernon afirmou que case todos os sons do disco foron creados e manipulados usando un sintetizador Teenage Engineering OP-1, xunto con software dese\u00f1ado especialmente para a banda por Chris Messina.\nO \u00e1lbum estreouse no n\u00famero 2 da lista \"Billboard 200\" e en xeral foi moi ben recibido pola cr\u00edtica, que loubou o seu son orixinal e as coloridas letras. Varias publicaci\u00f3ns, inclu\u00eddos Pitchfork Media, \"Rolling Stone\" e \"The Guardian\", listaron \"22, A Million\" como un dos mellores discos do 2016. Tam\u00e9n foi nomeada nos Grammy de 2017 aos premios ao mellor \u00e1lbum de m\u00fasica alternativa e \u00e1 mellor embalaxe."}
{"id": "417200", "revid": "98629", "url": "https://gl.wikipedia.org/wiki?curid=417200", "title": "Su Song", "text": "Su Song (chin\u00e9s simplificado: \u82cf\u9882, chin\u00e9s tradicional: \u82cf\u9882; pinyin: Su Song, nome de cortes\u00eda: Zirong\u5b50\u5bb9), nado en 1020 e finado o 19 de xu\u00f1o de 1101, foi un erudito chin\u00e9s que se especializou como enxe\u00f1eiro, poeta, naturalista, anticuario, e embaixador da dinast\u00eda Song (960-1279).\nSong foi o enxe\u00f1eiro que elaborou a torre de reloxo na Idade Media na cidade de Kaifeng, que funcionaba por medio dun sistema hidr\u00e1ulico. Ademais, empregou un mecanismo de escape. O mecanismo de escape que Song utilizou foi inventado polo monxe budista Yi Xing, e foi no ano 725 cando o goberno de Liang Lingzan o fixo funcionar co mecanismo de funcionamento da esfera armilar, a pesar de que Song foi o primeiro en utilizar unha esfera armilar nun reloxo mec\u00e1nico. Ademais, a torre de Song \u00e9 a m\u00e1is antiga en usar un sistema de cadeas de transmisi\u00f3n -chamado en chin\u00e9s \"ti tian\" (\u5929\u68af)-, ou \u00abescaleira celestial\u00bb, como se mostra no seu retrato de reloxar\u00eda. A torre de reloxo tivo 133 sistemas mec\u00e1nicos diferentes para indicar e facer soar a hora. O tratado de Song que fala sobre a Torre de reloxo (Xinyi Xiangfayao (\u65b0 \u5100. \u8c61 \u6cd5 \u8981)), est\u00e1 intacto dende a s\u00faa creaci\u00f3n en 1902; da mesma maneira a publicaci\u00f3n oficial impresa en 1904. O libro foi analizado por varios estudosos como Joseph Needham.\nA estrutura m\u00e1is famosa de Song foi desmantelada debido \u00e1 invasi\u00f3n do ex\u00e9rcito Jurchen no ano 1127, e, a\u00ednda que se fixeron intentos para volver levantar a torre do reloxo, nunca se restableceu con \u00e9xito. A\u00ednda que o tratado de Xiangfayao Xinyi foi o m\u00e1is co\u00f1ecido, Song ti\u00f1a outros traballos compilados. Fixo un atlas con varios mapas das estrelas, mapas terrestres, as\u00ed como un tratado de farmacolox\u00eda. Neste \u00faltimo discut\u00edronse temas relacionados coa mineralox\u00eda, a zoolox\u00eda, a bot\u00e1nica e a metalurxia.\nTempo despois, os xesu\u00edtas europeos viaxaron \u00e1 China; foi o caso Mateo Ricci e Nicol\u00e1s Trigault, os cales nos seus escritos mencionaron brevemente os reloxos chineses que utilizaban un sistema de transmisi\u00f3n en cadea. Os primeiros visitantes europeos na China creron erroneamente que a tecnolox\u00eda chinesa non pasaba da clepsidra, os reloxos de lume e os reloxos de sol Creron, polo tanto, que os mecanismos de reloxar\u00eda eran novos na China e que poder\u00eda ser algo moi valioso que os europeos pod\u00edan ofrecer. A\u00ednda que non \u00e9 tan prominente como o per\u00edodo da dinast\u00eda Song, hai textos contempor\u00e1neos da dinast\u00eda Ming (1368 -1644) que describen unha historia relativamente intacta dos dese\u00f1os dos reloxos mec\u00e1nicos na China dende o s\u00e9culo XIII at\u00e9 o s\u00e9culo XVI.\nTraxectoria.\nCarreira como erudito oficial.\nSu Song naceu en Fujian, preto da cidade medieval Quanzhou. Do mesmo xeito que o seu contempor\u00e1neo Shen Kuo (1031-1095) Song foi un pol\u00edmata e a vida de Song foi escrita polo seu colega m\u00e1is novo, un estudante de Hanlin: Ye Mengde (1077\u20131148). Song, na s\u00faa mocidade chegou a dominar os exames provinciais e chegou \u00e1 cima da lista dos nomeados para escribir o mellor ensaio sobre os principios xerais e a estrutura do calendario chin\u00e9s. Dende moi novo, o interese pola astronom\u00eda e a ciencia do calendario, lev\u00e1rono por un cami\u00f1o para ser distinguido como un bur\u00f3crata erudito. No seu tempo libre gust\u00e1balle escribir poes\u00eda, mesma ferramenta que empregou para encomiar as obras dos artistas como Li Gonglin (1049-1106). Tam\u00e9n era anticuario e coleccionaba obras de arte antigas da dinast\u00eda Song.\nEn canto \u00e1 pol\u00edtica, Song alcanzou o posto de embaixador e presidente do Ministerio de Persoal na capital de Kaifen, e tam\u00e9n era co\u00f1ecido como experto en administraci\u00f3n e finanzas. Despois de servir no Ministerio de Persoal, converteuse en ministro de xustiza no ano 1086. Foi nomeado como distinguido director da \u00abAcademia de Ilustres Acad\u00e9micos\u00bb, onde en 1063 editou, redactou e agregou un prefacio da obra cl\u00e1sica \"Huainanzi\" da dinast\u00eda Han (202 a. C.-220). Ao final, Song subiu ao posto de vicepresidente da chanceler\u00eda chinesa. Entre as moitas posici\u00f3ns honorables e t\u00edtulos outorgados, Song foi un dos titores do herdeiro suplente ao Imperio chin\u00e9s. Na corte, optou por distanciarse das rivalidades pol\u00edticas dos conservadores, encabezada polo primeiro ministro Sima Guang (1019-1086), e os reformistas encabezados polo primeiro ministro Wang Anshi (1021-1086), a\u00ednda que moitos dos seus colaboradores foron de acci\u00f3n conservadora. En 1077 foi enviado nunha misi\u00f3n diplom\u00e1tica cara ao norte da China, \u00e1 dinast\u00eda Liao dos kit\u00e1n. O intercambio de ideas sobre a ciencia do calendario foi o principal punto tratado, xa que os Liao crearon o seu propio calendario no ano 994. Song, comentou ao emperador da s\u00faa rexi\u00f3n, cun pouco de vergo\u00f1a, que o calendario dos kit\u00e1n era un pouco m\u00e1is preciso que o del, dando lugar \u00e1 imposici\u00f3n de multas e castigos por parte da Oficina de Astronom\u00eda e Calendario. Como proba do fallo do calendario de Song, n\u00e1rrase a seguinte an\u00e9cdota: \u00abSong \u00eda viaxar ao norte de Liao, para chegar rapidamente a unha festa de aniversario, a cal coincidiu cun solsticio de inverno do calendario de Song\u00bb, pero en realidade, o solsticio de inverno era un d\u00eda despois, como se establec\u00eda no calendario de Liao. O historiador Liu Heping afirma que o emperador Zhezong de Song, patrocinou a Torre do reloxo de Song en 1086 coa fin de competir coa torre de Liao por \"superioridade cient\u00edfica e nacionalidade\". En 1081 o tribunal instru\u00edu a Song para compilar nun libro, a historia diplom\u00e1tica das relaci\u00f3ns Liao-Song, unha tarefa complexa, que unha vez rematada constou de 200 volumes. Co seu amplo co\u00f1ecemento na cartograf\u00eda, Song foi capaz de resolver unha disputa fronteiriza entra as dinast\u00edas Liao e Song.\nAstronom\u00eda.\nSong creou un atlas xeogr\u00e1fico (en cinco mapas por separado) que ti\u00f1a os fusos horarios entre os \"Xiu\" (mansi\u00f3ns lunares) que forman os meridianos astron\u00f3micos, con estrelas marcadas nunha proxecci\u00f3n cil\u00edndrica equidistante en cada lado da li\u00f1a ecuatorial, e polo tanto, estaba ben realizado coas distancias ao norte polar establecidas por Song. Doutra banda, Song posiblemente tomou vantaxe dos descubrimentos astron\u00f3micos do seu rival pol\u00edtico e astr\u00f3nomo contempor\u00e1neo Shen Kuo. Isto \u00e9 as\u00ed porque no cuarto mapa de estrelas, Song colocou a estrela polar entre Tian-shu (-350 graos) e a corrente polar, o que foi o c\u00e1lculo m\u00e1is preciso (en 3 graos) que Shen Kuo fixera ao observar a Estrela Polar nun per\u00edodo de tres meses co seu tubo de observaci\u00f3n mellorado. Houbo moitos mapas estelares escritos antes que o libro de Song, pero a importancia destes libros \u00e9 que te\u00f1en de forma impresa os mapas m\u00e1is antigos de estrelas existentes.\nFarmacolox\u00eda, bot\u00e1nica, zoolox\u00eda e mineralox\u00eda.\nEn 1070, Su Song e un equipo de eruditos compilaron e editaron o \"Tujing Bencao\" ('Farmacopea Ilustrada\", material orixinal dende 1058 at\u00e9 1061), que era un tratado de bot\u00e1nica farmac\u00e9utica, zoolox\u00eda e mineralox\u00eda. Na recompilaci\u00f3n de informaci\u00f3n para o co\u00f1ecemento farmac\u00e9utico, Su Song traballou con notables estudosos como Zhang Yuxi, Yi Lin, Dong Zhang e moitos outros. Este tratado documenta unha ampla gama de pr\u00e1cticas farmac\u00e9uticas, inclu\u00edndo o uso de efedrina como droga. Incl\u00fae informaci\u00f3n valiosa sobre a metalurxia e as industrias do aceiro e do ferro durante o s\u00e9culo XI chin\u00e9s. Creou un enfoque sistem\u00e1tico para o uso dos diferentes minerais e o seu uso nas beberaxes medicinais, todas as formas co\u00f1ecidas da mica para o seu uso curativo a trav\u00e9s da dixesti\u00f3n. Escribiu sobre a fractura subconcoidea do cinabrio, as pegadas das vetas dos minerais e a descrici\u00f3n proporcionada dos seus cristais. Do mesmo xeito que o cient\u00edfico alem\u00e1n Georgius Agricola, que escribiu que as vetas de minerais se formaban polas correntes de augas subterr\u00e1neas, Su Song fixo declaraci\u00f3ns similares pero co carbonato de cobre (II), e de igual maneira Bencao Rihua f\u00edxoo co sulfato de cobre (I). O libro de Song foi o primeiro tratado escrito na China para describir o li\u00f1o, a \"Urtica thunbergiana\" e o casti\u00f1eiro xapon\u00e9s. De acordo con Edward Schafer, Su Song describiu con precisi\u00f3n a calidade trasl\u00facida do rejalgar, a orixe de realgar dende as menas atopadas nos desfiladeiros rochosos dos r\u00edos, que o seu molde resulta furado, que alcanza unha cor vermella escura, case violeta e que o mineral var\u00eda en tama\u00f1o, podendo ir dende o rango dun ch\u00edcharo at\u00e9 o dunha noz. Tomando como evidencia a obra antiga de Cheng Hsuan (127-200), Song int\u00fae que os m\u00e9dicos da dinast\u00eda Zhou utilizaban o realgar como medicamento para curar as \u00falceras. Crese que na \u00e9poca de Song os \"cinco velenos\" utilizados no imperio de Zhou eran o cinabrio, o realgar, a calcantita, o alume e a magnetita. Song fixo unha descrici\u00f3n sistem\u00e1tica dos animais e das rexi\u00f3ns ambientais onde poder\u00edan ser atopados, tal como o fixo con diferentes especies de cangrexos de auga doce, de mar e de terra. Por exemplo, sinalou que a especie de cangrexo de auga doce \"Eriocher sinensis\" poder\u00eda ser atopado no r\u00edo Huai, pasando por Anhui, nas v\u00edas fluviais pr\u00f3ximas \u00e1 capital, as\u00ed como nos encoros e pantanos de Hebei. O libro de Song foi copiado e conservado dentro do \"Bencao Gangmu\" da dinast\u00eda Ming (13681644) polo f\u00edsico e farmac\u00f3logo Li Shizhen (1518-1593).\nReloxar\u00eda e a enxe\u00f1ar\u00eda mec\u00e1nica.\nSong compilou un dos mellores tratados chineses de reloxar\u00eda na Idade Media, tras rodearse dun s\u00e9quito de notables enxe\u00f1eiros e astr\u00f3nomos para axudalo en varios proxectos: \"Xinyi Xiangfayao\" (literalmente, \u00abFundamentos dun novo m\u00e9todo para mecanizar a rotaci\u00f3n dunha esfera armilar e un globo celeste\u00bb), escrito en 1092, foi o seu \u00faltimo traballo no \u00e1mbito da reloxar\u00eda e no traballo dos reloxos. Afortunadamente este libro foi feito con 47 diferentes ilustraci\u00f3ns a gran detalle dos traballos mec\u00e1nicos da s\u00faa torre do reloxo.\nO proxecto m\u00e1is grande de Su Song foi a torre do reloxo astron\u00f3mico impulsada con auga de 12,19 m de altura, constru\u00eddo en Kaifeng; o modelo piloto de madeira completouse en 1088, os moldes de bronce en 1090, mentres que o traballo completo se terminou en 1094, no imperio de Zhezong de Song.\nO emperador encargara anteriormente a Han Gonglian, secretario interino do Ministerio do persoal, dirixir o proxecto, pero polo liderado de Song, o proxecto foille entregado a el e non a Han Gonglian. En 1086 o emperador ordenou a Song que constru\u00edse o \"Hun Yi\" ou reloxo armilar, para que houbese un novo reloxo armilar na cidade. Song traballou coa axuda de Han Gong-lian, quen aplicou os seus extensos co\u00f1ecementos matem\u00e1ticos para a construci\u00f3n da torre do reloxo. Un modelo de madeira a escala da torre foi o primeiro que creou Song, e nel detall\u00e1banse as pezas da torre orixinal. Ao final a torre quedou con moitas caracter\u00edsticas fascinantes, como o ser impulsada por auga, a rotaci\u00f3n armilar no \u00e1mbito superior da torre, o seu peso de 10 a 20 toneladas, un globo celeste de bronce na parte superior colocado no centro de 1,37 m de di\u00e1metro, mecanicamente temporizado, manequ\u00edns en miniatura rotando vestidos con hanfus (roupa tradicional) que sa\u00edan por unha porta para anunciar a hora do d\u00eda mediante a designaci\u00f3n da lectura de placas, o son das camp\u00e1s e dos gongs ou golpeando tambores, un uso sofisticado de engrenaxes oblicuos e un mecanismo de escape, as\u00ed como unha fachada no exterior simulando un pagode chin\u00e9s. Unha vez terminada, a torre foi chamada \"Shui Yun Yi Xiang Tai\" ou \"Torre da esfera de accionamiento hidr\u00e1ulico cun globo\".\nJoseph Needham escribe:\nAnos despois da morte de Song, a capital de Kaifeng foi saqueada e tomada en 1127 polos yurchen da zona de Manchuria baixo o mando da dinast\u00eda Jin. A torre do reloxo foi desmantelada peza por peza polos yurchen, quen cambiaron as pezas orixinais para reconstru\u00edla na actual Pequ\u00edn. Con todo, debido \u00e1 complexidade da torre, non foron capaces de reconstru\u00edla novamente con \u00e9xito. O novo emperador Gaozong de Song, instru\u00edu o fillo de Song, Su Xie, para que reconstru\u00edse a torre de novo no seu lugar, e Su Xie p\u00faxose a traballar no estudo dos textos do seu pai, xunto con outros expertos na materia. Con todo, tampouco tiveron \u00e9xito na creaci\u00f3n doutra torre do reloxo, convenc\u00e9ndose as\u00ed Xie que o seu pai deixara deliberadamente alg\u00fans compo\u00f1entes esenciais f\u00f3ra da s\u00faa obra escrita e diagramas para que outros non roubasen as s\u00faas ideas.\nComo sinala o sin\u00f3logo e historiador Derk Bodde, o reloxo astron\u00f3mico de Song non deixou lugar para que se dese unha nova xeraci\u00f3n masiva de reloxos na China, xa que o seu traballo era en gran parte un esforzo patrocinado polo goberno exclusivo dos astr\u00f3nomos e os astr\u00f3logos na corte imperial. A pesar disto, o legado de Song na mec\u00e1nica non rematou coa construci\u00f3n da torre. No 1150, o escritor Xue Jixuan sinalou que exist\u00edan catro tipos de reloxos nos seus d\u00edas; a clepsidra, o reloxo de lume, o reloxo de sol e o reloxo de fondo rotatorio e mananciais. As regras da dinast\u00eda Yuan tiveron un grande interese nos avances da reloxar\u00eda mec\u00e1nica. O astr\u00f3nomo Guo Shoujing axudou a restaurar o antigo observatorio de Pequ\u00edn en 1276, onde se dese\u00f1ou unha esfera armilar con funcionamento hidr\u00e1ulico con tomas de reloxo aplicadas plenamente e facendo soar as horas. Complexos engrenaxes para reloxar\u00eda de orixe chinesa segu\u00edronse usando na dinast\u00eda Ming con novos dese\u00f1os impulsados polo poder da area no canto de auga para proporcionar unha forza motriz \u00e1 transmisi\u00f3n da roda e alg\u00fans reloxos mings coa reduci\u00f3n de engrenaxes dos reloxos de Song. O primeiro dese\u00f1o de reloxo de area foi realizado por Zhan Xiyuan ao redor do ano 1370, que inclu\u00edu non s\u00f3 a esfera armilar de Song sen\u00f3n tam\u00e9n unha nova adici\u00f3n dun dial, encima dun punteiro circular do mesmo xeito que os novos reloxos europeos da mesma \u00e9poca."}
{"id": "417202", "revid": "23204", "url": "https://gl.wikipedia.org/wiki?curid=417202", "title": "Laurentia (insecto)", "text": "Laurentia \u00e9 un x\u00e9nero de avela\u00ed\u00f1as da familia Pyralidae descritas por \u00c9mile Louis Ragonot en 1888."}
{"id": "417203", "revid": "27155", "url": "https://gl.wikipedia.org/wiki?curid=417203", "title": "Laurentia (x\u00e9nero)", "text": ""}
{"id": "417204", "revid": "27155", "url": "https://gl.wikipedia.org/wiki?curid=417204", "title": "Laurentia (continente)", "text": ""}
{"id": "417205", "revid": "23204", "url": "https://gl.wikipedia.org/wiki?curid=417205", "title": "Donkey Punch the Night", "text": "Donkey Punch the Night \u00e9 o terceiro EP da banda estadounidense de rock alternativo Puscifer, publicado o 19 de febreiro de 2013 a trav\u00e9s do selo Puscifer Entertainment.\nAntecedentes.\n\"Donkey Punch the Night\" \u00e9 a continuaci\u00f3n do \u00e1lbum de 2011 \"Conditions of My Parole\" e conta con dous temas novos, \"Breathe\" e \"Dear Brother\", ademais de d\u00faas versi\u00f3ns, \"Bohemian Rhapsody\" de Queen e \"Balls to the Wall\" de Accept. Tam\u00e9n incl\u00fae remesturas das novas canci\u00f3ns e dunha das versi\u00f3ns.\nO EP foi editado o 19 de febreiro de 2013 en formato dixital e en CD, sendo o vinilo publicado posteriormente o d\u00eda 12 de marzo. O EP anunciouse, xunto coa s\u00faa listaxe de canci\u00f3ns e un conxunto deconcertos en Australia, en novembro de 2012. O EP conta coa mesma formaci\u00f3n que \"Conditions of My Parole\", con Maynard James Keenan nas voces, Carina Round nas voces e na guitarra, Mat Mitchell no baixo, na guitarra e nas programaci\u00f3ns, Juliette Commagere nas voces adicionais, Josh Eustis na guitarra e no piano, Matt McJunkins no baixo e Jeff Friedl na bater\u00eda e na percusi\u00f3n. Ademais conta con varios m\u00fasicos invitados: Zac Rae no piano, Josh Morreau no baixo e Claire Acey nas voces. Entre os artistas inclu\u00eddos para as remesturas est\u00e1n Drumcell, SONOIO, Jonathan Bates e DJ Silent Servant."}
{"id": "417207", "revid": "83328", "url": "https://gl.wikipedia.org/wiki?curid=417207", "title": "Premio de poes\u00eda Gonzalo L\u00f3pez Abente", "text": ""}
{"id": "417208", "revid": "23204", "url": "https://gl.wikipedia.org/wiki?curid=417208", "title": "Kristin Scott Thomas", "text": "Dame Kristin Ann Scott Thomas, nada en Redruth o 24 de maio de 1960 \u00e9 unha actriz brit\u00e1nica. Cinco veces candidata ao premio BAFTA e cinco veces ao Laurence Olivier Award, ga\u00f1ou ambos nunca ocasi\u00f3n. Foi tam\u00e9n candidata ao Oscar \u00e1 mellor actriz secundaria por \"O paciente ingl\u00e9s\" (1996).\nScott Thomas debutou en \"Under the Cherry Moon\" (1986), dirixido por Prince, e ga\u00f1ou o Evening Standard Film Award \u00e1 mellor promesa por \"A Handful of Dust\" (1988). Traballou no cinema de Francia, inclu\u00edndo \"The Valet\" (2006), \"Ne le dis \u00e0 personne\" (2007), \"Leaving\" (2009), \"Love Crime\" (2010) e \"Elle s'appelait Sarah\" (2010), e ga\u00f1ou o premio do Cinema Europeo por \"Il y a longtemps que je t'aime\" (2008).\nTraxectoria.\nInfancia e inicios.\nScott Thomas naceu en Redruth, Cornualla. A s\u00faa nai, Deborah (nada Hurlbatt), criouse en Hong Kong \u00e9 \u00c1frica, e estudou arte dram\u00e1tica antes de casar co pai de Kristin, Lieutenant Commander Simon Scott Thomas, piloto na Royal Navy que faleceu nun accidente a\u00e9reo cando a s\u00faa filla ti\u00f1a cinco anos. Kristin \u00e9 a irm\u00e1 m\u00e1is vella da tam\u00e9n actriz Serena Scott Thomas, sobri\u00f1a de Admiral Sir Richard Thomas (antigo Black Rod, oficial de cerimonias da Casa dos Lores, e sobri\u00f1a bisneta do capit\u00e1n Scott, que perdeu a carreira para chegar ao polo Sur.\nScott Thomas foi educada como cat\u00f3lica. A s\u00faa casa de infancia estaba en Trent, Dorset, Inglaterra. A s\u00faa nai volveu casar con outro piloto da Royal Navy, Tte Cdr Simon Idiens, que tam\u00e9n faleceu nun accidente a\u00e9reo na costa norte de Cornualla, seis anos despois do pasamento do pai. Scott Thomas estudou en Cheltenham Ladies' College e St Antony's Leweston en Sherborne, Dorset, ambas as d\u00faas escolas independentes. Cando rematou a escola, mudouse a Hampstead, Londres, e traballou nunha tenda. Ent\u00f3n comezou a estudar para ser profesora de arte dram\u00e1tica en Central School of Speech and Drama. Despois de que lle dixesen que nunca ser\u00eda unha boa actriz, deixouno aos dezanova anos para traballar como au pair en Par\u00eds. Falando franc\u00e9s, estudou interpretaci\u00f3n en \"\u00c9cole nationale sup\u00e9rieure des arts et techniques du th\u00e9\u00e2tre\" na mesma cidade e tras graduarse aos 25 anos foi contratada por Prince como Mary Sharon, herdeira francesa, no filme de 1986 \"Under the Cherry Moon\".\nCareer.\nO papel que a descubriu foi \"A Handful of Dust\", baseado na obra de Evelyn Waugh. Segu\u00edrono os filmes con Hugh Grant \"Bitter Moon\" e \"Catro vodas e un funeral\" polo que ga\u00f1ou o BAFTA \u00e1 mellor actriz secundaria.\nEn 1994 protagonizou o filme francorroman\u00e9s \"O var\u0103 de neuitat\", no que interpretaba a Marie-Th\u00e9r\u00e8se Von Debretsy. En lugar de aprender roman\u00e9s leu as li\u00f1as foneticamente, que non obstante ti\u00f1a traducidas en franc\u00e9s para saber que dic\u00eda.\n1996 viu a estrea do seu papel m\u00e1is c\u00e9lebre, Katharine Clifton en \"O paciente ingl\u00e9s\", polo que recibiu candidaturas ao Oscar e ao Globo de Ouro. Seguino un breve per\u00edodo en Hollywood con filmes como \"The Horse Whisperer\" con Robert Redford e \"Random Hearts\" con Harrison Ford. Por\u00e9n, viuse decepcionada con Hollywood e abandonouno por un tempo polo nacemento do seu terceiro fillo.\nVolveu ao escenario en 2001 coa produci\u00f3n francesa \"Berenice\", de Jean Racine, e \u00e1 pantalla con Lady Sylvia McCordle na aclamada \"Gosford Park\", de Robert Altman. Comezou as\u00ed unha segunda e reco\u00f1ecida carreira no teatro, na que recibiu catro candidaturas aos premios Laurence Olivier \u00e1 mellor actriz, ga\u00f1ando pola s\u00faa interpretaci\u00f3n de Arkadina en \"The Seagull\", de Anton Chekhov. Repetiu o papel en Nova York en setembro de 2008. No ver\u00e1n de 2011, Scott Thomas volveu ao West End para interpretar a Emma en \"Betrayal\", de Harold Pinter no Comedy Theatre, dirixida por Ian Rickson e coprotagonizada por Ben Miles e Douglas Henshall. En xaneiro de 2013, protagonizou outra obra de Pinter, \"Old Times\", de novo dirixida por Ian Rickson. En 2014, apareceu no The Old Vic protagonizando \"Electra\", de S\u00f3focles.\nScott Thomas tam\u00e9n interveu en filmes franceses. En 2006 intrepretou a H\u00e9l\u00e8ne en \"Ne le dis \u00e0 personne\", do director Guillaume Canet. En 2008, recibiu boas cr\u00edticas e premios pola s\u00faa interpretaci\u00f3n en \"Il y a longtemps que je t'aime\". En \"Elle s'appelait Sarah\" (2010), interpretou a Vel' d'Hiv Roundup, xornalista estadounidense que viv\u00eda en Par\u00eds e que descobre que o piso que o seu home est\u00e1 renovando foi o fogar dunha familia xud\u00eda que foi desafiuzada.\nOutros traballos foron Elizabeth Boleyn, nai de Ana Bolena, segunda esposa de Henrique VIII en \"The Other Boleyn Girl\", unha creadora e editora de moda en \"Confessions of a Shopaholic\", a adaptaci\u00f3n da novela \"The Woman in the Fifth\", de Douglas Kennedy, e o filme de 2012 \"Bel Ami\", baseado na novela de 1885 de Maupassant. \"The Invisible Woman\" de Ralph Fiennes, \"Before the Winter Chill\" de Philippe Claudel, \"Only God Forgives\" de Nicolas Winding Refn, \"My Old Lady\" de Israel Horovitz e \"Suite Fran\u00e7aise\", dirixido por Saul Dibb.\nEn maio de 2017, informouse que Scott Thomas asinara para interpretar a herdeira de BMW Susanne Klatten no suspense \"Paramour\", dirixido por Alexandra-Therese Keining.\nEn 2003 foi declarada Oficial da Orde do Imperio Brit\u00e1nico (OBE) e Dame Commander of the Order of the British Empire (DBE) en 2015. Foi nomeada cabaleiro da Lexi\u00f3n de Honra francesa en 2005.\nVida privada.\nScott Thomas est\u00e1 divorciada do xinec\u00f3logo franc\u00e9s Fran\u00e7ois Olivennes, co que ten tres fillos: Hannah (nada en 1988), Joseph (1991) e George (2000). Vive en Francia dende os dezanove anos, criando os seus fillos en Par\u00eds, e en ocasi\u00f3ns consid\u00e9rase m\u00e1is francesa que brit\u00e1nica."}
{"id": "417209", "revid": "89787", "url": "https://gl.wikipedia.org/wiki?curid=417209", "title": "Kauksi \u00dclle", "text": "Kauksi \u00dclle (nome oficial\u00a0\u00dclle Kauksi) nada o\u00a023 de setembro de\u00a01962\u00a0en V\u00f5ru, \u00e9 unha xornalista e escritora estoniana de expresi\u00f3n v\u00f5ro.\nTraxectoria.\nMedrou na aldea de Saarlas\u00f5, realizou os seus estudos de primaria en R\u00f5ug\u00f5 e a secundaria en V\u00f5ro, tras rematalos en 1981 matriculouse na Universidade de Tartu, licenci\u00e1ndose en xornalismo en 1986. Traballou na redacci\u00f3n da revista cultural \"Kultuur ja Elu\" (1986-1987), na secci\u00f3n de Tartu da Asociaci\u00f3n de Escritores Estonianos (1987-1990), en V\u00f5ru Raadio (1991-1993), na secci\u00f3n de Tartu da Sociedade Fenno-Ugria (secretaria 1994, presidenta 1998-2004).\nEscritora en v\u00f5ro, publicou tanto narrativa como poes\u00eda, \u00e9 deu ao prelo a primeira novela na lingua,\u00a0\u00a0\"Paat\". En 1990 canda Sven Kivisildnik, Karl Martin Sinij\u00e4rv, Valeria R\u00e4nik e J\u00fcri Ehlvest fundou o grupo literario-art\u00edstico etnofuturista Eesti Kostabi- $elts. Foi tam\u00e9n unha das fundadoras da V\u00f5ro Keele ja Kultuuri Fond (1988) que organiza anualmente a universidade de ver\u00e1n Kaika suv\u00f5\u00fclikuul dende 1989.\nLiteratura.\nPoes\u00eda.\nKauksi \u00dclle comezou a escribir poes\u00eda no instituto sen co\u00f1ecer que a s\u00faa, era unha lingua de seu pero sen tradici\u00f3n literaria, o que lle chocou enormemente. A s\u00faa primeira colecci\u00f3n de poes\u00eda, \"Kesk umma m\u00e4ke\" apareceu en 1987, amosando unha relaci\u00f3n intensa coa tradici\u00f3n oral do seu pobo. Nas seguintes colecci\u00f3ns est\u00e1n presentes o amor, a morte e o destino e xa deben menos \u00e1 tradici\u00f3n oral. Os seus \u00faltimos poemarios c\u00e9ntranse m\u00e1is en aspectos persoais a\u00ednda que hai tam\u00e9n poemas sat\u00edricos. En 2005 publicou unha escolla da s\u00faa poes\u00eda, \"Emaemamaa\", traducida ao estoniano por Kirsti Oidekivi e Aare Pilv.\nProsa.\nEn 1997 publicou o seu primeiro libro en prosa, unha colecci\u00f3n de relatos, \"S\u00e4ng\" e en 2000 outra nova colecci\u00f3n \"Huuv\" (2000), nos que describe a vida diaria en Tartu nos primeiros anos da d\u00e9cada de 1990. En 1998 deu ao prelo \"Paat\" (1998), a primeira novela en v\u00f5ro sobre a vida diaria de Ainu na aldea de V\u00f5rumaa dende a posguerra ata a independencia de Estonia. A novela \"Uibu\" (2003) ten lugar na \u00e9poca contempor\u00e1nea.\nTeatro.\nA s\u00faa primeira peza teatral foi \"P\u00fchak\", escrita en colaboraci\u00f3n con Sven Kivisildnik e baseada na vida da m\u00edstica pietista Barbara von Kr\u00fcdener (1764-1824). A s\u00faa seguinte peza \"Ah tsusku k\u00fclh\" traza as vidas de Jaan Vahtra, Juhan Jaigi e Johannes Vares-Barbarus no condado de V\u00f5rumaa; obra fant\u00e1stica a\u00ednda que beve de fontes memor\u00edsticas e de ficci\u00f3n. \"Vihmatark\" est\u00e1 baseada na novela de Juhan Jaigi \"Peko\". \"Kalmonaio\" \u00e9 un libreto oper\u00edstico baseado nunha canci\u00f3n de arrolo seto. O seu texto teatral m\u00e1is extenso \u00e9 o drama \"Taarka\", baseado na vida da cantora popular seto Hilana Taarka, e que tam\u00e9n incl\u00fae numerosas c\u00e1ntigas. En 2008 base\u00e1ndose nesta obra Ain M\u00e4eots dirixiu o filme \"Taarka\", o primeiro realizado en seto."}
{"id": "417212", "revid": "89787", "url": "https://gl.wikipedia.org/wiki?curid=417212", "title": "Larry Mullen Jr.", "text": "Laurence Joseph Mullen Jr., nado o 31 de outubro de 1961, \u00e9 un m\u00fasico e actor irland\u00e9s co\u00f1ecido sobre todo por ser o bater\u00eda e cofundador da banda de rock U2. O distintivo estilo de Mullen tocando desenvolveuse a partir dos ritmos marciais de cando tocaba nunha banda de marcha infantil, a Artane Boys Band. Algunhas das s\u00faas contribuci\u00f3ns m\u00e1is destacables no cat\u00e1logo de U2 incl\u00faen os temas \"Sunday Bloody Sunday\", \"Pride (In the Name of Love)\", \"Where the Streets Have No Name\", \"Zoo Station,\" \"Mysterious Ways\" e \"City of Blinding Lights\".\nMullen naceu e medrou en Dubl\u00edn, e atendeu ao Mount Temple Comprehensive School, onde cofundou U2 en 1976 despois de deixar unha mensaxe no taboleiro de anuncios da escola. Como membro do grupo dende a s\u00faa creaci\u00f3n, Mullen gravou 14 \u00e1lbums de estudio con U2. Tam\u00e9n traballou en varios proxectos paralelos ao longo da s\u00faa carreira. En 1990 produciu a canci\u00f3n da selecci\u00f3n de f\u00fatbol de Irlanda \"Put 'Em Under Pressure\" para o Mundial dese ano. En 1996 traballou co seu compa\u00f1eiro en U2 Adam Clayton nunha versi\u00f3n dance do \"Theme from Mission: Impossible\". Mullen actuou esporadicamente en pel\u00edculas, destacando as s\u00faas aparici\u00f3ns en \"Man on the Train\" (2011) e \"A Thousand Times Good Night\" (2013)."}
{"id": "417213", "revid": "5863", "url": "https://gl.wikipedia.org/wiki?curid=417213", "title": "Mariola Lourido", "text": "Mariola Lourido L\u00f3pez, nada en Cedeira en 1964, \u00e9 unha xornalista galega especialista en violencia de x\u00e9nero, igualdade e dereitos sociais, que v\u00e9n desenvolvendo a s\u00faa traxectoria profesional na Cadena SER. Dende 2007 \u00e9 redactora xefa de sociedade dos servizos informativos desta cadea.\nTraxectoria.\nLicenciada en xornalismo pola Universidade Complutense de Madrid, iniciou o seu percorrido laboral en Radio Ferrol. Foi editora dos servizos informativos en Galicia. Trasladouse a Madrid en 2000, onde se integrou na secci\u00f3n de Sociedade e Cultura dos servizos informativos da cadena SER . Al\u00ed destacou especialmente pola s\u00faa informaci\u00f3n sobre violencia de x\u00e9nero, igualdade e dereitos sociais. En 2007 foi nomeada xefa desta secci\u00f3n.\nEn 2013 recibiu o premio Ameco Prensa-Mujer polo seu traballo informativo sobre violencia de x\u00e9nero e pola s\u00faa traxectoria profesional en favor da comunicaci\u00f3n inclusiva con perspectiva de x\u00e9nero. En 2016 foi destacada co premio \"M\u00f3stoles ciudad contra la violencia de g\u00e9nero\".\nEn 2018 foi unha das promotoras do movemento \"As xornalistas paramos\", iniciado o 8 de marzo para denunciar a \"inxustiza laboral\" que sofren as mulleres nos medios de comunicaci\u00f3n, a falta de mulleres nos postos de direcci\u00f3n, a fenda salarial de x\u00e9nero que existe no sector ou que os espazos de opini\u00f3n e tertulias estean \u201ccopados\u201d por homes, a\u00ednda que haxa \"mulleres expertas que poden equilibrar\u201d."}
{"id": "417216", "revid": "72012", "url": "https://gl.wikipedia.org/wiki?curid=417216", "title": "NIH", "text": ""}
{"id": "417218", "revid": "65337", "url": "https://gl.wikipedia.org/wiki?curid=417218", "title": "Tesouro de Elvi\u00f1a", "text": "O tesouro de Elvi\u00f1a \u00e9 un conxunto de pezas de ouro atopadas no ver\u00e1n de 1953 nunha vivenda do castro de Elvi\u00f1a.\nJos\u00e9 Mar\u00eda Luengo Mart\u00ednez atopou durante as escavaci\u00f3ns as xoias. Non se sabe a orixe das pezas prerromanas.\nAs pezas presentan motivos decorativos xeom\u00e9tricos, tretrasqueles, filigranas e tam\u00e9n varios parrulos soldados no diadema."}
{"id": "417220", "revid": "56817", "url": "https://gl.wikipedia.org/wiki?curid=417220", "title": "A Walk with Love &amp; Death", "text": "A Walk with Love &amp; Death \u00e9 un \u00e1lbum dobre da banda estadounidense de sludge metal Melvins, publicado o 7 de xullo de 2017 a trav\u00e9s do selo Ipecac Recordings. Est\u00e1 formado por dous discos distintos: Love, unha banda sonora de catorce canci\u00f3ns para unha curtametraxe de Jesse Nieminen, tam\u00e9n co\u00f1ecida como \"A Walk with Love &amp; Death\", e Death, composto por nove temas normais. Tr\u00e1tase do primeiro \u00e1lbum dos Melvins en contar co baixista Steven McDonald, que s\u00f3 aparecera en catro das canci\u00f3ns do seu anterior traballo, \"Basses Loaded\". Entre os artistas invitados est\u00e1n Joey Santiago (Pixies), Anna Waronker (that dog.) e Teri Gender Bender (Le Butcherettes).\nListaxe de canci\u00f3ns.\nTodos os temas compostos polos Melvins"}
{"id": "417221", "revid": "21311", "url": "https://gl.wikipedia.org/wiki?curid=417221", "title": "Basshunter", "text": "Jonas Erik Altberg, nado en Halmstad o 22 de decembro de 1984 \u00e9 un cantante, produtor e DJ sueco, co\u00f1ecido como Basshunter."}
{"id": "417224", "revid": "89787", "url": "https://gl.wikipedia.org/wiki?curid=417224", "title": "Oncolox\u00eda m\u00e9dica", "text": "A oncolox\u00eda m\u00e9dica \u00e9 unha especialidade da medicina, derivada do tronco da medicina interna, dedicada ao diagn\u00f3stico e tratamento do cancro, centrada na atenci\u00f3n do enfermo con cancro como \"un todo\", ao que se trata con quimioterapia, terapia con hormonas e outros medicamentos, a diferenza da oncolox\u00eda cir\u00farxica, ou cirurx\u00eda oncol\u00f3xica, que se encarga da extirpaci\u00f3n do tumor e dos tecidos circundantes durante unha operaci\u00f3n, e da radiooncolox\u00eda, que usa a radioterapia para tratar o cancro.\nFunci\u00f3ns do onc\u00f3logo m\u00e9dico.\nO onc\u00f3logo m\u00e9dico \u00e9 o especialista que atende ao enfermo de cancro. O seu obxectivo \u00e9 o coidado do enfermo desde o diagn\u00f3stico, inclu\u00edndo o tratamento e seguimento at\u00e9 a curaci\u00f3n, ou durante o per\u00edodo terminal do doente. Atende a patolox\u00eda asociada \u00e1 enfermidade tumoral, e as complicaci\u00f3ns derivadas do tratamento. Colabora activamente no apoio emocional, social e psicol\u00f3xico dos pacientes e dos seus familiares.\nOc\u00fapase especialmente do manexo dos f\u00e1rmacos antineopl\u00e1sicos: quimioterapia, terapia con hormonas e outros medicamentos, e debe posu\u00edr un co\u00f1ecemento amplo da s\u00faa farmacocin\u00e9tica e interacci\u00f3ns con outras drogas.\nBreve historia da especialidade.\nNa segunda metade do s\u00e9culo XX prod\u00facese un importante aumento, tanto da complexidade dos m\u00e9todos diagn\u00f3sticos e terap\u00e9uticos, como dos tumores malignos como causa de morte nas sociedades desenvolvidas. Como consecuencia, os m\u00e9dicos que quer\u00edan dedicarse ao coidado dos enfermos con procesos tumorais necesitaban unha preparaci\u00f3n especial, ademais de amplos co\u00f1ecementos en medicina interna.\nA oncolox\u00eda m\u00e9dica xurdiu da necesidade de cubrir aspectos m\u00e9dicos diferentes dos cir\u00farxicos e radioter\u00e1picos.\nA oncolox\u00eda m\u00e9dica en Espa\u00f1a.\nA especialidade de oncolox\u00eda m\u00e9dica en Espa\u00f1a creouse (extraoficiamente) en 1978. Por aquel ent\u00f3n, non s\u00f3 non exist\u00eda a especialidade, sen\u00f3n que nom hab\u00eda onc\u00f3logos m\u00e9dicos, nin ningu\u00e9n capaz de facer un enfoque integral do paciente con cancro. Obviamente, estaban os cirurxi\u00e1ns, e os radioterapeutas, pero faltaba a \"pata\" dun internista que co\u00f1ecera a cl\u00ednica dos tumores e que, ademais, se encargara do tratamento. En 1978 foi cando todo isto comeza a consolidarse grazas a un grupo de facultativos pioneiros nese campo, e que tiveron que sa\u00edr f\u00f3ra para aprender como se fac\u00edan as cousas.\nO reco\u00f1ecemento oficial en Espa\u00f1a da especialidade de oncolox\u00eda m\u00e9dica produciuse o ano 1981. Constitu\u00eduse ent\u00f3n a \"Comisi\u00f3n Nacional de Oncolog\u00eda M\u00e9dica\", e establec\u00e9ronse uns par\u00e1metros m\u00ednimos para acceder \u00e1 titulaci\u00f3n correspondente, coincidindo co inicio da titulaci\u00f3n MIR.\nPero xa moito antes, a \"Sociedad Espa\u00f1ola de Oncolog\u00eda M\u00e9dica\" (SEOM), entidade cient\u00edfica de \u00e1mbito nacional, sen \u00e1nimo de lucro, constitu\u00edrase en 1976 coa finalidade de avanzar fronte ao cancro e contribu\u00edr a que os seus pacientes recibiran a mellor atenci\u00f3n sanitaria pos\u00edbel. E na data do reco\u00f1ecemento da especialidade, a s\u00faa preocupaci\u00f3n m\u00e1is inmediata foi asegurar que os m\u00e1is destacados hospitais espa\u00f1ois puideran ter unha estrutura organizativa e xerarquizada da oncolox\u00eda m\u00e9dica.\nEspa\u00f1a, pioneira en Europa da especialidade.\nEspa\u00f1a foi o primeiro pa\u00eds europeo no que se estableceu a especialidade de oncolox\u00eda m\u00e9dica, e este feito constitu\u00edu un exemplo para o resto de Europa, a\u00ednda que tam\u00e9n ocasionou moitos retos. Cando se creu en 1975 a \"Sociedade Europea de Oncolox\u00eda M\u00e9dica\" (ESMO), Espa\u00f1a era o \u00fanico pa\u00eds no que exist\u00eda a especialidade como tal (a\u00ednda que \"extraoficialmente\"). Posteriormente, desde a ESMO instouse aos gobernos doutros pa\u00edses para que estableceran a especialidade, e na actualidade (2018) est\u00e1 presente nos seguintes pa\u00edses: Alema\u00f1a, Austria, Bosnia-Hercegovina, Chipre, Croacia, Eslovaquia, Eslovenia, Francia, Grecia, Hungr\u00eda, Islandia, Italia, Pa\u00edses Baixos, Portugal, Polonia, Reino Unido, Rep\u00fablica Checa, Romenia, Suecia, Su\u00edza e Xeorxia.\nPor iso, por ser a primeira e levar m\u00e1is cami\u00f1o percorrido, Espa\u00f1a \u00e9 pioneira e est\u00e1 \u00e1 vangarda no tratamento oncol\u00f3xico. Os primeiros onc\u00f3logos m\u00e9dicos espa\u00f1ois, na s\u00faa maior\u00eda procedentes da medicina interna, lograron a s\u00faa titulaci\u00f3n tras o acordo alcanzado pola SEOM e o Ministerio de Sanidade para o reco\u00f1ecemento da especialidade. Desde 1987, a SEOM dedicou boa parte da s\u00faa actividade a proxectar e prestixiar a oncolox\u00eda espa\u00f1ola no marco europeo.\nEn Galicia.\nEn Galicia, o SERGAS disp\u00f3n de Servizos de Oncolox\u00eda M\u00e9dica nos seguintes hospitais:"}
{"id": "417225", "revid": "72012", "url": "https://gl.wikipedia.org/wiki?curid=417225", "title": "Onc\u00f3logo m\u00e9dico", "text": ""}
{"id": "417226", "revid": "54334", "url": "https://gl.wikipedia.org/wiki?curid=417226", "title": "Irm\u00e1s Touza Dom\u00ednguez", "text": ""}
{"id": "417227", "revid": "54334", "url": "https://gl.wikipedia.org/wiki?curid=417227", "title": "Madeleine Gilard", "text": "Madeleine Gilard, nada o 6 de decembro de 1906 na Coru\u00f1a e finada en Par\u00eds o 12 de xaneiro de 2002 foi unha novelista, tradutora e adaptadora de libros infant\u00eds e xuven\u00eds. Foi a directoria literaria da editorial \u00c9ditions La Farandole de 1955 a 1980.\nTraxectoria.\nFilla dun comercial de vi\u00f1os e licores dentro dunha familia protestante do suroeste de Francia , Madeleine Gilard naceu e medrou en Espa\u00f1a. Nunha das s\u00faas novelas, \"Camille\", publicada en 1983, evoca a s\u00faa cidade natal tirando probablemente das s\u00faas lembranzas. O seu co\u00f1ecemento do castel\u00e1n permitiulle numerosas traduci\u00f3ns. Estudara na casa, polo que non ti\u00f1a ning\u00fan certificado de estudos \u00e1 s\u00faa chegada a Francia coa s\u00faa familia, a principios dos anos vinte. Foi ent\u00f3n cando aprendeu estenodactilograf\u00eda e converteuse en secretaria. Ocupou varios postos de traballo como xornalista e traductora nunha axencia de prensa ata a segunda guerrra mundial. Ademais de castel\u00e1n tam\u00e9n falaba ingl\u00e9s.\nEn 1946 publicou a s\u00faa primeira novela. Ao comezo dos anos cincuenta traballa de traductora no Movemento mundial pola paz en Praga. \u00c9 sen d\u00fabida a ra\u00edz desta filiaci\u00f3n, coa que ela incl\u00fae o ruso na s\u00faa carta de linguas de traduci\u00f3n, que ela foi nomeada en xullo de 1955 directora literaria dunha editora que vi\u00f1a de ser creada na \u00f3rbita do Partido comunista franc\u00e9s: edici\u00f3ns La Farandole. A directora administrativa era Paulette Michel, esposa dun home con influencia dentro das redes do comunismo internacional, Jean J\u00e9r\u00f4me. O nicho de mercado de \u00c9ditions La Farandole era a literatura infantil e xuvenil, abandonada polo PCF dende finais dos anos trinta.\nQue d\u00faas mulleres dirixisen unha casa editorial nos anos 1950-1960 valeulles unha menci\u00f3n no \"Dictionnaire universel des cr\u00e9atrices\" : \"Moi poucas mulleres ocupan os postos de direcci\u00f3n no mundo editorial. Paulette Michel e Madeleine Girad, que dan vida as \u00c9ditions La Farandole representan un caso illado\" \"\"\nAta 1980 Gilard tivo un posto esencial nesta pequena estrutura editorial de La Farandole, era reco\u00f1ecida na profesi\u00f3n e mesmo publicaba as s\u00faas obras nesta editora; colaboraba tam\u00e9n nunha morea de obras para todas as franxas de idade dende a infancia ata a adolescencia. Tras a s\u00faa xubilaci\u00f3n na editorial, a\u00ednda publicou varios libros, conseguindo en 1983 o Gran premio de literatura infantil da vila de Par\u00eds polo conxunto da s\u00faa obra, que lle foi entregado por Jacques Chirac."}
{"id": "417228", "revid": "21311", "url": "https://gl.wikipedia.org/wiki?curid=417228", "title": "Jonas Erik Altberg", "text": ""}
{"id": "417230", "revid": "23204", "url": "https://gl.wikipedia.org/wiki?curid=417230", "title": "Penedo dos Lobos", "text": "Penedo dos Lobos \u00e9 un recinto militar romano de campa\u00f1a dos mellor conservados do noroeste peninsular e un dos situados a m\u00e1is altura de Galicia, 1466 metros. Est\u00e1 pendente de ser estudado sendo datado en \u00e9poca alto imperial (s\u00e9culo I a.C.-III d.C.). Est\u00e1 situado a 2,5\u00a0km ao leste da Estaci\u00f3n de monta\u00f1a Manzaneda. Foi identificado en 2016 por Rub\u00e9n F. Lorenzo P\u00e9rez.\nTen unha orientaci\u00f3n norte sur e forma rectangular. Medindo de N-S 160 metros e L-O uns 130 metros. Conta cunha superficie de 2,34 hect\u00e1reas, para unha unidade militar de entre 800 e 1000 soldados. Consid\u00e9rase un campamento de marcha, un recinto militar constru\u00eddo durante o avance da columna militar, non estable e ocupado durante moi pouco tempo. Conserva as portas orixinais de acceso ao recinto constru\u00eddo en pedra.\nIntervenci\u00f3n arqueol\u00f3xica en 2018.\nA campa\u00f1a arqueol\u00f3xica foi feita polo Instituto de Ciencias do Patrimonio (Incipit) do CSIC, o concello de Manzaneda, e m\u00e1is o Grupo de Investigaci\u00f3n S\u00edncrisis do Departamento de Historia da Universidade de Santiago de Compostela en agosto de 2018. Permitiu descubrir a presenza militar romana m\u00e1is antiga documentada ata o momento en Galicia, ligada cronoloxicamente \u00e1 \u00e9poca das Guerras C\u00e1ntabras.\nO colectivo romanarmy.eu dirixido polo investigador do Instituto de Ciencias do Patrimonio (Incipit) do CSIC Jo\u00e3o Fonte foi quen de localizar material militar romano, entre o que se atopan as caracter\u00edsticas chatolas das sandalias romanas (caligae) e moedas (As) cu\u00f1adas por Publio Carisio (quen fora legado do primeiro emperador Octavio Augusto durante as Guerras C\u00e1ntabro-\u00c1stures) entre o 25 e o 22 a.C. para pagar aos lexionarios que participaban nas campa\u00f1as b\u00e9licas."}
{"id": "417231", "revid": "1131", "url": "https://gl.wikipedia.org/wiki?curid=417231", "title": "Matilde V\u00e1zquez", "text": "Matilde V\u00e1zquez, nada en Cambados o 27 de marzo de 1905 e finada en Madrid o 23 de abril de 1992, foi unha soprano teatral de zarzuela e revista do s\u00e9culo XX.\nTraxectoria.\nDende a s\u00faa infancia, que pasou no seu Cambados natal, demostrou afecci\u00f3n \u00e1 m\u00fasica; ti\u00f1a xa unha voz con grandes cualidades para o canto. Cando cumpriu os trece anos a s\u00faa familia tivo que trasladarse a Madrid. Foi nesta cidade onde deu os seus primeiros pasos no mundo teatral e musical, actuando primeiro en compa\u00f1\u00edas de afeccionados. Pero como as s\u00faas dotes eran evidentes, a familia quixo que o m\u00fasico e cantante Luis Iribarne lle impartise lecci\u00f3ns de m\u00fasica e canto\nOs seus comezos profesionais nos anos vinte foron como cupletista, pasando despois ao x\u00e9nero da revista na compa\u00f1\u00eda de Celia G\u00e1mez onde interpretou \"La mujer chic\" (1925) e \"La deseada\" no teatro Mart\u00edn de Madrid. Tam\u00e9n actuou como tiple de conxunto no Teatro Reina Victoria de Madrid con \"La bayadera\" (1924), unha opereta en tres actos de Emmerich Calman. Pero as s\u00faas cualidades vocais eran moi superiores \u00e1s requiridas para estas revistas, polo que pronto foi contratada para outro x\u00e9nero musical: a zarzuela.\nEntrou no mundo da zarzuela no teatro Fuencarral de Madrid coa obra \"La del Soto del Parral\" \u2014dos compositores Reveriano Soutullo e Juan Vert\u2014, co bar\u00edtono Sagi Barba. O \u00e9xito que obtivo foi tan grande que deu en converteuse nunha grande figura da zarzuela. En abril de 1929 volveu a estrear unha obra de \u00e9xito, \"Los claveles\" do mestre Jos\u00e9 Serrano Sime\u00f3n, no Teatro Fontalba, canda o tenor Tino Folgar. No seu repertorio non faltaron as obras do mestre Serrano e de Moreno Torroba.\nFoi unha grande int\u00e9rprete da zarzuela \"Do\u00f1a Francisquita\" de Amadeo Vives no papel de Aurora la Beltrana, canda o tenor Fleta no papel de Fernando. Cando esta obra foi levada ao cine contrat\u00e1rona para protagonizala.\nEn 1937 representou, no teatro Pardi\u00f1as de Madrid, m\u00e1is zarzuelas de repertorio: \"Luisa Fernanda\" de Moreno Torroba, \"Los claveles\" (obra moi solicitada) e \"Gigantes y cabezudos\" de Fern\u00e1ndez Caballero. Coa compa\u00f1\u00eda l\u00edrica deste compositor realizou unha serie de xiras por Hispanoam\u00e9rica durante os anos 1934 e 1935, representando nos teatros un bo repertorio de obras xa consagradas. Ao ano seguinte representou xunto a Miguel Fleta, no teatro Novedades de Barcelona as obras \"Luisa Fernanda\", \"Mar\u00eda la tempranica\", \"La Dolores\" e \"Do\u00f1a Francisquita\".\nDespois da guerra civil espa\u00f1ola continuou o seu traballo de cantante en Madrid estreando en 1942 \"La Caramba\" de Moreno Torroba, no teatro da Zarzuela e \"Polonesa\" en 1944 no teatro Fontalba; nestas actuaci\u00f3ns compartiu repartimento co bar\u00edtono Pedro Terol. A s\u00faa actividade teatral seguiu con \u00e9xito durante os anos cincuenta con \"La Lola se va a los puertos\" no teatro Alb\u00e9niz e outras funci\u00f3ns.\nNo ano 1955 interpretou \"La verbena de la Paloma\" na Corrala de Madrid e algunhas outras obras noutros teatros, pero poucos anos despois retirouse da escena e dedicouse \u00e1 pintura de xeito afeccionado.\nTen varios discos gravados con Marcos Redondo, Juan Garc\u00eda, Mateo Guitart e Pedro Terol.\nMatilde casou co famoso ventr\u00edlocuo e pintor salamantino Felipe Moreno, con quen tivo unha soa filla chamada tam\u00e9n Matilde."}
{"id": "417233", "revid": "22795", "url": "https://gl.wikipedia.org/wiki?curid=417233", "title": "Radiooncolox\u00eda", "text": "A radiooncolox\u00eda, tam\u00e9n denominada oncolox\u00eda radioter\u00e1pica, \u00e9 a especialidade m\u00e9dica que usa a radioterapia para tratar o cancro, a diferenza da oncolox\u00eda m\u00e9dica, especialidade dedicada ao diagn\u00f3stico e tratamento do enfermo con cancro con quimioterapia, terapia con hormonas e outros medicamentos, e da oncolox\u00eda cir\u00farxica, ou cirurx\u00eda oncol\u00f3xica, que foi a primeira especiaidade dedicada ao tratamento desta enfermidade, mediante a extirpaci\u00f3n do tumor e dos tecidos circundantes durante unha operaci\u00f3n.\nC\u00f3mpre tam\u00e9n diferenciala da radiolox\u00eda, rama da medicina que estuda as radiaci\u00f3ns electromagn\u00e9ticas, epeciamente os raios X, con fins diagn\u00f3sticos ou terap\u00e9uticos,\nA radiaci\u00f3n adoita ser prescrita por un radioonc\u00f3logo (onc\u00f3logo especalista en radiolox\u00eda) coa intenci\u00f3n de curar o cancro, ou como terapia acompa\u00f1ante. Tam\u00e9n se pode usar como tratamento paliativo (cando a curaci\u00f3n non \u00e9 pos\u00edbel, co obxecto de controlar localmente a enfermidade ou producir un alivio sintom\u00e1tico) ou como tratamento terap\u00e9utico (onde a terapia ten un beneficio de supervivencia e pode ser curativa). As\u00ed mesmo \u00e9 com\u00fan combinar a radioterapia coa cirurx\u00eda, a quimioterapia, a hormonaterapia hormonal, a inmunoterapia ou algunha combinaci\u00f3n das catro.\nA radiooncolox\u00eda comezou a practicarse nos primeiros anos do s\u00e9culo XX. O primeiro m\u00e9dico en empregala en Espa\u00f1a foi o doutor Celedonio Calatayud en 1906. "}
{"id": "417234", "revid": "72012", "url": "https://gl.wikipedia.org/wiki?curid=417234", "title": "Radioonc\u00f3logo", "text": ""}
{"id": "417235", "revid": "72012", "url": "https://gl.wikipedia.org/wiki?curid=417235", "title": "Oncolox\u00eda radioter\u00e1pica", "text": ""}
{"id": "417236", "revid": "98629", "url": "https://gl.wikipedia.org/wiki?curid=417236", "title": "Hist\u00e9ridos", "text": "Os hist\u00e9ridos (Histeridae) son unha familia de escaravellos. Este diverso grupo comprende unhas 3\u00a0900 especies que se encontran por case todo o mundo. Poden identificarse doadamente polos seus \u00e9litros acurtados que deixan dous dos sete terxitos abdominais expostos, e as s\u00faas antenas acobadadas con extremos con forma de maza. Son predadores e a maior\u00eda son activos pola noite e finxen estar mortos cando se senten ameazados. Esta familia de escaravellos ocupa case todos os nichos ecol\u00f3xicos de case todo o mundo. Son \u00fatiles en investigaci\u00f3ns forenses porque axudan a estimar o tempo en que se produciu unha morte. Ademais, certas especies util\u00edzanse no control de pragas no gando que infestan as feces e para controlar as moscas dom\u00e9sticas. Como son predadores e mesmo poden comer outros hist\u00e9ridos, deben manterse illados se son capturados.\nEtimolox\u00eda.\nOs Histeridae foron nomeados as\u00ed por Leonard Gyllenhaal. Hai varias teor\u00edas sobre a orixe do nome, pero en lat\u00edn \u201chister\u201d significa actor, e o nome poder\u00eda estar relacionado co finximento da morte que fan estes insectos cando est\u00e1n ameazados.\nCaracter\u00edsticas.\nTe\u00f1en un corpo t\u00edpico de insecto dividido en cabeza, t\u00f3rax e abdome e con tres pares de patas articuladas. As d\u00faas principais formas do corpo que se presentan nesta familia son a oval e a aplanada. O t\u00f3rax div\u00eddese en prot\u00f3rax, mesot\u00f3rax e metat\u00f3rax; a parte dorsal do prot\u00f3rax \u00e9 un escudo esclerotizado chamado pronoto. Te\u00f1en un exoesqueleto feito de quitina, que lles d\u00e1 protecci\u00f3n aos \u00f3rganos internos. Te\u00f1en dous pares de \u00e1s. Os \u00e9litros son as \u00e1s anteriores modificadas, m\u00e1is curtas que noutros cole\u00f3pteros e rectangulares e deixan expostos os dous \u00faltimos terxitos abdominais. Os hist\u00e9ridos son doadamente identificables polos seus brillantes \u00e9litros normalmente negros ou verde met\u00e1lico. Te\u00f1en cabezas especializadas que poden retraer no prot\u00f3rax. A cabeza ten ollos compostos, pero hai especies cegas que viven en covas. As pezas bucais agarran e trituran a comida con dous \"dentes\". Presentan d\u00faas antenas que funcionan como \u00f3rganos sensoriais e forman un \u00e1ngulo ou c\u00f3bado e te\u00f1en extremos con forma de maza formdos por tres anten\u00f3meros. Son xeralmente predadores e comen ovos, larvas e adultos doutros insectos. Certas especies tam\u00e9n se utilizan para o control de pragas do gando que infestan as feces ou para controlar as moscas. Son m\u00e1is activos de noite e fanse os mortos se se senten en perigo.\nH\u00e1bitat.\nEnc\u00f3ntranse en Am\u00e9rica, Europa, \u00c1frica, Asia e Australia nos m\u00e1is diversos h\u00e1bitats; cada especie ocupa un nicho; alg\u00fans viven nos excrementos, outros na prea, vexetaci\u00f3n morta, zonas areosas, baixo a codia de \u00e1rbores, en toqueiras de mam\u00edferos ou en formigueiros e termeitiros. As caracter\u00edsticas de cada especie dependen do seu h\u00e1bitat. Por exemplo, as especies aplanadas enc\u00f3ntranse nas codias, mentres que as cil\u00edndricas non. Varias especies viven en estreita proximidade coas formigas (mirmec\u00f3filos) e t\u00e9rmites (termit\u00f3filos). Viven nas \u00e1reas onde se alimentan as s\u00faas presas; por exemplo aos tobos de mam\u00edferos van outros artr\u00f3podos a alimentarse e adoita haber larvas, das que os hist\u00e9ridos poden alimentarse.\nH\u00e1bitos de alimentaci\u00f3n.\nAs larvas e adultos dos hist\u00e9ridos poden encontrarse asociados a excrementos, prea, vexetaci\u00f3n en descomposici\u00f3n, e a maior\u00eda son predadores e comen outros insectos adultos, larvas e pupas. Poden localizar os excrementos e a prea polo olfacto. Os que se encontran en excrementos, prea e vexetaci\u00f3n en descomposici\u00f3n alim\u00e9ntanse de larvas de moscas que se encontran al\u00ed, non da propia prea en descomposici\u00f3n. Algunhas especies mesmo se alimentan doutros hist\u00e9ridos.\nAlgunhas especies viven en formigueiros e termiteiros. Algunahs especies alim\u00e9ntanse das propias formigas, como os adultos de \"Psilocelis\", mentres que outros comen as larvas desbotadas que as formigas abandonan.\nComo os hist\u00e9ridos son predadores poden utilizarse como axentes de control das moscas en granxas av\u00edcolas e pastos, e contra outros escaravellos que son pragas de produtos almacenados.\nSubtipos segundo a forma de vida e alimentaci\u00f3n.\nPoden distinguirse catro tipos de hist\u00e9ridos predadores:\n1. Dendrobitas\nPoden ter un corpo aplanado ou cil\u00edndrico. Os aplanados viven xeralmente en codias de \u00e1rbores, onde comen ovos de mosca. Os cil\u00edndricos tam\u00e9n se alimentan de insectos, aos que cazan, e prefiren as \u00e1reas moi forestadas.\n2. Xeobitas\nEste grupoo \u00e9 o tipo m\u00e1is grande e diverso de hist\u00e9ridos predadores. Te\u00f1en corpos xeralmente circulares e tendencias escavadoras. Poden subdividirse en cinco divisi\u00f3ns. Viven nos solos, desertos, costas, covas, tobos de mam\u00edferos e na vexetaci\u00f3n, segundo onde vivan as s\u00faas presas. Unha das divisi\u00f3ns alim\u00e9ntase de larvas e ovos que encontra na vexetaci\u00f3n ou na prea, e enc\u00f3ntranse en bosques. A segunda e terceira divisi\u00f3ns caza artr\u00f3podos que se alimentan de materia vexetal, e viven na area ou enterrados no solo. A cuarta divisi\u00f3n alim\u00e9ntase de ovos de mosca que se est\u00e1n desenvolvendo nas feces frescas, e enc\u00f3ntranse preto dos lugares de habitaci\u00f3n dos animais como ni\u00f1os e toqueiras. O \u00faltimo tipo de xeobitas vive en covas aliment\u00e1ndose de \u00e1caros e outros artr\u00f3podos; algunhas destas especies son cegas.\n3. Microhist\u00e9ridos\n\u00c9 o grupo con especies de menor tama\u00f1o. Viven entre follas ca\u00eddas e restos de plantas e alim\u00e9ntanse cazando pequenos artr\u00f3podos que atopan al\u00ed. Alg\u00fans son cegos.\n4. Inquilinos\nEste grupo comprende os hist\u00e9ridos que viven en estreita proximidade con colonias de insectos sociais, como formigas ou t\u00e9rmites. Os hist\u00e9ridos que viven asociados a formigas poden convivir en paz con elas ou ser os seus depredadores. Estes escaravellos te\u00f1en un \u00f3rgano secretor que emite un cheiro que indica \u00e1s formigas que non hai perigo.\nReproduci\u00f3n e desenvolvemento.\nOs \u00f3rganos reprodutores do macho e a femia est\u00e1n ocultos baixo os \u00faltimos esternitos do lado mesoesternal (mesoesterno). As estruturas reprodutoras femininas est\u00e1n modificadas para funcionar como un \novipositor, e os machos te\u00f1en unha estrutura copulatoria, que est\u00e1 oculta ata o apareamento. Os ovidutos da femia transportan os ovos desde o ovario ao ovipositor. A femia ten unha estrutura chamada espermateca, que almacena esperma.\nOs hist\u00e9ridos presentan un desenvolvemento holomet\u00e1bolo. Neste tipo de desenvolvemento a forma larvaria non lembra o adulto e a pupa ten xemas a partir das que se desenvolven as \u00e1s internamente. Pasan por un estado pupal inm\u00f3bil no que non comen e do que emerxen como adultos. O ciclo de vida dos hist\u00e9ridos consta das fases de ovo, larva, pupa e adulto.\nOvo.\nO tempo medio de desenvolvemento desde ovo a adulto a 30\u00a0\u00b0C \u00e9 de 20,5 d\u00edas. Os ovos da maior\u00eda das especies son ovais e abrancazados. Os ovos tardan como media 3,8 d\u00edas +/- 0,02 en desenvolverse ata o primeiro \u00ednstar ou estadio. O corion \u00e9 brillante e liso. En certas especies, como as dos x\u00e9neros \"Epierus\" ou \"Platylomalus\", poden ser marr\u00f3ns claros e ter unha textura cori\u00e1cea.\nLarva.\nO estado larvario pasa por tres estadios, dos cales o segundo \u00e9 o m\u00e1is longo, e comprende o 39% do tempo total de desenvolvemento. O primeiro estadio ou \u00ednstar dura como media 5,1 d\u00edas +/- 0,1. A larva pode ter unha lonxitude desde 3\u00a0mm a varios cent\u00edmetros. Te\u00f1en un corpo membranoso con pouca esclerotizaci\u00f3n na cabeza. Te\u00f1en algo de pigmentaci\u00f3n arredor do corpo e est\u00e1n segmentadas. As patas son curtas e non se moven moi axilmente.\nPupa.\nA pupa \u00e9 similar en aparencia ao adulto. Os tecidos exteriores formados no estado larvario est\u00e1n agora reforzados por cemento protein\u00e1ceo, o que fai que a s\u00faa cuberta exterior sexa m\u00e1is dura e os protexa durante este estadio vulnerable. A pupa non se alimenta e permanece inm\u00f3bil, mentres que o seu corpo se transforma no do adulto. En boas condici\u00f3ns de temperatura o estadio pupal dura unha semana.\nImportancia forense.\nComo alg\u00fans hist\u00e9ridos poden encontrarse na prea, son \u00fatiles en investigaci\u00f3ns forenses. Os que son depredadores alim\u00e9ntanse dos insectos que hai nos cad\u00e1veres, especialmente larvas de moscas. Para estimar o momento da morte dunha persoa, os investigadores forenses deben observar os insectos que se encontran sobre o corpo e determinar o tempo de colonizaci\u00f3n. Os insectos que comen carne (xeralmente as s\u00faas larvas) chegan a un corpo morto en poucas horas e po\u00f1en al\u00ed ovos. Certas especies de hist\u00e9ridos chegan pouco despois ao cad\u00e1ver, po\u00f1en ovos e as s\u00faas larvas e adultos comen as larvas doutros insectos que se est\u00e1n desenvolvendo al\u00ed. Se os hist\u00e9ridos est\u00e1n presentes, o investigador pode asumir que alg\u00fans dos outros insectos estiveron tam\u00e9n presentes e foron comidos polos hist\u00e9ridos. A familia Histeridae \u00e9 moi diversa, polo que as diferentes especies poden encontrarse nos corpos en diferentes momentos dependendo dos seus h\u00e1bitos. Os hist\u00e9ridos son m\u00e1is com\u00fans en primavera e ver\u00e1n. Os hist\u00e9ridos ag\u00f3chanse baixo o cad\u00e1ver durante o d\u00eda e saen pola noite a comer, polo que o cad\u00e1ver debe ser examinado en diferentes momentos do d\u00eda. Por exemplo, \"Hister quadrinotatus\" e \"Hister sedakovi\" chegan cando o cad\u00e1ver est\u00e1 inchado ou seco. Ao contrario, \"Saprinus pennsylvanicus\" chega ao corpo antes, cando est\u00e1 fresco ou tam\u00e9n cando xa moi descomposto (empezano a descomposici\u00f3n ou avanzada a descomposici\u00f3n). Debido \u00e1 s\u00faa importancia en entomolox\u00eda forense est\u00e1n a realizarse continuamente investigaci\u00f3ns sobre o seu ciclo de vida e desenvolvemento, frecuencia en localizaci\u00f3ns espec\u00edficas e distribuci\u00f3n xeogr\u00e1fica.\nUn estudo recente realizado na Universidade Hacettepe de Ancara, Turqu\u00eda. Corenta especies de Coleoptera, inclu\u00edndo os hist\u00e9ridos, foron estudados en doce carcasas de porco durante un per\u00edodo dun ano. Estudouse a distribuci\u00f3n dos escaravellos e o seu momento de colonizaci\u00f3n nos diversos estados de descomposici\u00f3n ao longo do ano.\nSubfamilias.\nVelaqu\u00ed unha lista de subfamilias de Histeridae segundo Encyclopedia of Life:\nX\u00e9neros e especies seleccionadas.\nA Histeridae \u00e9 unha familia grande e diversa. Hai aproximadamente 3\u00a0900 especies e uns 330 x\u00e9neros. Esta \u00e9 unha lista non exhaustiva:"}
{"id": "417237", "revid": "27155", "url": "https://gl.wikipedia.org/wiki?curid=417237", "title": "Histeridae", "text": ""}
{"id": "417238", "revid": "27155", "url": "https://gl.wikipedia.org/wiki?curid=417238", "title": "Hist\u00e9rido", "text": ""}
{"id": "417239", "revid": "89787", "url": "https://gl.wikipedia.org/wiki?curid=417239", "title": "Eva Yebra-Pimentel Vilar", "text": "Eva Yebra-Pimentel Vilar, nada en Chantada, \u00e9 unha catedr\u00e1tica en Optometr\u00eda e Contactolox\u00eda galega.\nTraxectoria.\n\u00c9 doutora en Farmacia pola Universidade de Santiago de Compostela (USC). Dende ano 2000 \u00e9 catedr\u00e1tica do Departamento de F\u00edsica Aplicada na \u00e1rea de Optometr\u00eda da mesma universidade.\nEn 2006 foi nomeada directora da Escola de \u00d3ptica e Optometr\u00eda da USC."}
{"id": "417240", "revid": "22795", "url": "https://gl.wikipedia.org/wiki?curid=417240", "title": "Oncolox\u00eda cir\u00farxica", "text": "A oncolox\u00eda cir\u00farxica \u00e9 a especialidade m\u00e9dica, a primeira das especialidades dedicada ao tratamento do cancro, que utiliza a extirpaci\u00f3n do tumor e dos tecidos circundantes durante unha operaci\u00f3n cir\u00farxica, a diferenza da oncolox\u00eda m\u00e9dica, especialidade dedicada ao diagn\u00f3stico e tratamento do enfermo con cancro con quimioterapia, terapia con hormonas e outros medicamentos, e da radiooncolox\u00eda ou oncolox\u00eda radioter\u00e1pica, que usa a radioterapia para tratar esta enfermidade."}
{"id": "417241", "revid": "1131", "url": "https://gl.wikipedia.org/wiki?curid=417241", "title": "Eladia Pedrayo", "text": "Mar\u00eda Eladia Ramona Pedrayo Ansoar, nada en Ourense o 18 de febreiro de 1859 e finada en Ourense o 4 de febreiro de 1957, foi un membro da burgues\u00eda ourens\u00e1 da \u00e9poca, m\u00e1is co\u00f1ecida por ser a nai de Ram\u00f3n Otero Pedrayo.\nTraxectoria.\nNada en Ourense, foi bautizada como Eladia Ramona na igrexa de Santa Eufemia do Centro o 19 de febreiro de 1859. Era filla do avogado ourens\u00e1n Ram\u00f3n M\u00aa Pedrayo Silva, que tivo o seu bufete nun dos edificios da Praza Maior de Ourense, foi decano da Xunta de Goberno do Ilustre Colexio de Avogados de Ourense, presidente do Casino de Ourense e mesmo chegou a ser alcalde da cidade en 1860. A s\u00faa nai, Antonia Ansoar, morreu con 38 anos, deixando orfa de mai a Eladia cando esta non ti\u00f1a seis anos, no ano 1864. Eladia tivo tres irm\u00e1ns: Ricardo, Nieves e Lucila.\nCasou con Enrique Otero Sotelo en 1883. Segundo afirma Ram\u00f3n Otero Pedrayo a parella tivera un fillo anterior a el mesmo, pero este morrera ao pouco de nacer. Enviuvou o 28 de maio de 1904. Logo da morte do seu esposo f\u00edxose cargo do goberno da casa e rendas da familia en Trasalba.\nFaleceu cando lle faltaba pouco para cumprir os 98 anos, o 4 de febreiro de 1957. A s\u00faa sa\u00fade empeorara logo dunha ca\u00edda no xard\u00edn de Trasalba tras a que tivo que ser hospitalizada. Foi soterrada no Cemiterio de San Francisco de Ourense coa presenza de numerosas personalidades vindas de diferentes puntos de Galicia. Tam\u00e9n se estableceu a suspensi\u00f3n das aulas no Instituto de Ourense en sinal de loito."}
{"id": "417243", "revid": "15490", "url": "https://gl.wikipedia.org/wiki?curid=417243", "title": "Mar\u00eda Telo", "text": "Mar\u00eda Telo N\u00fa\u00f1ez, nada en C\u00e1ceres o 8 de outubro de 1915 e finada en Madrid o 5 de agosto de 2014, foi unha xurista e feminista espa\u00f1ola, considerada unha das 100 mulleres do s\u00e9culo XX pola s\u00faa defensa dos dereitos da muller. Doutora honoris causa pola Universidade de Salamanca, Premio Scevola 2011 polo seu compromiso coa xustiza e pola s\u00faa loita a prol da democracia e a igualdade da muller e Premio Clara Campoamor 2006. \u00c9 autora do libro \"Mi lucha por la igualdad jur\u00eddica da mujer\".\nTraxectoria.\nFilla de notario, en 1932 iniciou os estudos de Dereito na Facultade de Dereito da Universidade de Salamanca. Por falta de d\u00faas materias e debido o estoupido da Guerra Civil espa\u00f1ola, tivo que esperar ata 1940 para poder obter, pola Universidade de Zaragoza, a licenciatura. As reformas lexislativas da ditadura franquista imped\u00edronlle acceder ao corpo de notarios. Como ela mesma relata no discurso de investidura:\nEn 1944 opositou ao Corpo T\u00e9cnico de Administraci\u00f3n Civil do Ministerio de Agricultura, a primeira muller en acceder a el. Al\u00ed co\u00f1eceu a quen ser\u00eda o seu esposo, Juan Manuel Fern\u00e1ndez Albor, con quen tivo unha \u00fanica filla. Especializouse en Dereito de familia.\nNa d\u00e9cada de 1950 iniciou as s\u00faas acci\u00f3ns a prol da mellora da situaci\u00f3n xur\u00eddica das mulleres. Mantivo correspondencia con Clara Campoamor. Nun artigo publicado en ABC dixo:\nActivismo durante a ditadura franquista.\nMar\u00eda Telo pertenceu a varias asociaci\u00f3ns e organizaci\u00f3ns estatais e internacionais que ti\u00f1an entre os seus fins a defensa dos dereitos das mulleres. A finais dos anos 50, Mar\u00eda Telo ingresou na Federaci\u00f3n Internacional de Mujeres de Carreras Jur\u00eddicas (FIMCJ).\nEn 1969 organizou o Consello anual desta federaci\u00f3n en Madrid. O relatorio de Mar\u00eda Telo, titulado \"La mujer en el derecho civil\", analizou a situaci\u00f3n de inferioridade xur\u00eddica das mulleres espa\u00f1olas, cunha gran repercusi\u00f3n. Nese Consello co\u00f1ec\u00e9ronse varias avogadas que decidiron crear a Comisi\u00f3n de Estudos dependente da FIMCJ, co obxectivo de \"estudar as conclusi\u00f3ns acordadas no Consello e reivindicalas ante as autoridades correspondientes\". Chegaron a visitar as m\u00e1ximas autoridades en materia xur\u00eddica do pa\u00eds: o xefe de Estado e a delegada nacional da Secci\u00f3n Femenina de Falange.En xullo de 1971 creouse a Asociaci\u00f3n Espa\u00f1ola de Mujeres Juristas (AEMJ), baixo a presidencia de Mar\u00eda Telo N\u00fa\u00f1ez. Os fins desta asociaci\u00f3n son o estudo do dereito (especialmente no que afecte directamente \u00e1 muller ou \u00e1 familia) e promover a adecuaci\u00f3n de normas legais \u00e1 \u00e9poca actual e a promoci\u00f3n da muller nas s\u00faas respectivas profesi\u00f3ns, particularmente das tituladas en Dereito.\nEn 1976 organizou o I Congreso Internacional de Mujeres Juristas que tivo lugar do 13 ao 16 de decembro en Madrid.\nParticipaci\u00f3n na Comisi\u00f3n Xeral de Codificaci\u00f3n.\nA AEMJ solicitou a incorporaci\u00f3n de mulleres xuristas na Comisi\u00f3n General de Codificaci\u00f3n (CGC), que \u00e9, dende a s\u00faa creaci\u00f3n polo Real Decreto de 19 de agosto de 1843, o m\u00e1ximo \u00f3rgano consultivo do Ministerio de xustiza. Para isto houbo de presentar varios escritos nos que se fundamentaba a solicitude con argumentos como este:\nO 23 de decembro de 1972 foille comunicada a constituci\u00f3n, no seo da Comisi\u00f3n General de Codificaci\u00f3n, dunha secci\u00f3n especial para o estudo das incidencias que os cambios sociais puidesen ter producido no dereito de familia e a formulaci\u00f3n, no seu caso, das correspondentes propostas. Mar\u00eda Telo foi nomeada xunto a tres mulleres m\u00e1is para formar parte desta Comisi\u00f3n. Os traballos culminaron coa promulgaci\u00f3n da Lei 14/1975, de 2 de maio, que lle devolveu \u00e1 muller a s\u00faa capacidade plena de obrar ao eliminar a obediencia ao marido, a licenza marital e todas as discriminaci\u00f3ns por raz\u00f3n de sexo ag\u00e1s d\u00faas: a patria potestade conxunta e a administraci\u00f3n conxunta dos bens gananciais.\nEn 1978, por raz\u00f3ns ideol\u00f3xicas, abandonou a asociaci\u00f3n que ela creara.\nActivismo dende a democracia espa\u00f1ola.\nA s\u00faa obra xur\u00eddica e pol\u00edtica foron decisivas para a reforma do C\u00f3digo Civil. A patria potestade conxunta e a administraci\u00f3n conxunta dos bens gananciais foron obxecto da lei de 13 de maio de 1981 sobre \u00abFiliaci\u00f3n, patria potestade e r\u00e9xime econ\u00f3mico matrimonial\u00bb, en cuxo estudo Mar\u00eda Telo participou activamente na CGC. Igualmente tivo unha destacada participaci\u00f3n nos estudos previos \u00e1 aprobaci\u00f3n da lei de 7 de xullo de 1981 sobre \u00abClases de matrimonio, separaci\u00f3n, nulidade e divorcio\u00bb. Seguiu pertencendo \u00e1 CGC como Vogal Permanente durante anos. Dende 1982, como secretaria de Lingua Espa\u00f1ola da Federaci\u00f3n Internacional de Mulleres Juristas, promoveu a creaci\u00f3n de sete asociaci\u00f3ns de Mulleres de Carreiras Xur\u00eddicas, incardinadas en Porto Rico, o Per\u00fa, a Arxentina,Colombia, Bolivia, o Brasil e Chile.\nO 23 de novembro de 2005, impartiu a conferencia na Plataforma por los Permisos Iguales e Intransferibles de Nacimiento y Adopci\u00f3n onde dixo:\nO 10 de xu\u00f1o de 2008, no acto de investidura como doutora honoris causa, afirmou que a desigualdade subsiste, situando a ra\u00edz deste problema en que os roles que o home a a muller desempe\u00f1an dentro da familia son desiguais \"e as s\u00faas consecuencias prox\u00e9ctanse no mercado laboral, na ocupaci\u00f3n de postos de poder, de decisi\u00f3n e de responsabilidade, etc.\". Aludiu \u00e1 dobre xornada, \u00f3s traballos a tempo parcial ou de horario flexible de distinta natureza que, asegurou, \"arru\u00ednan\" a formaci\u00f3n das mulleres. A xurista, que acadara modificaci\u00f3ns importantes do Dereito de familia, terminou o seu discurso enunciando o que segundo ela \u00e9 o reto do s\u00e9culo XXI, non denantes apelar a gobernantes, empresarios e sindicatos, de quen dixo que "}
{"id": "417245", "revid": "89787", "url": "https://gl.wikipedia.org/wiki?curid=417245", "title": "Pinkus Abortion Technician", "text": "Pinkus Abortion Technician \u00e9 un \u00e1lbum da banda estadounidense de sludge metal Melvins, publicado o 20 de abril de 2018 a trav\u00e9s do selo Ipecac Recordings. Conta cos baixistas Steven McDonald e Jeff Pinkus, que est\u00e1 acreditado como compositor de catro das cinco canci\u00f3ns orixinal do traballo. O t\u00edtulo \u00e9 unha referencia directa ao \u00e1lbum de Butthole Surfers \"Locust Abortion Technician\"."}
{"id": "417246", "revid": "89787", "url": "https://gl.wikipedia.org/wiki?curid=417246", "title": "Man on the Run", "text": "Man on the Run \u00e9 o sexto \u00e1lbum da banda brit\u00e1nica de post-grunge Bush, publicado o 21 de outubro de 2014 a trav\u00e9s do selo Zuma Rock Records. Marca o segundo disco de estudio do grupo gravado coa s\u00faa presente encarnaci\u00f3n (Gavin Rossdale, Robin Goodridge, Chris Traynor, Corey Britz), ao reformarse en 2010 tras oito anos de hiato.\nListaxe de canci\u00f3ns.\nTodos os temas compostos por Gavin Rossdale."}
{"id": "417249", "revid": "5863", "url": "https://gl.wikipedia.org/wiki?curid=417249", "title": "Auto-Tune", "text": "Auto-Tune (en ingl\u00e9s, \"auto afinar\") \u00e9 un procesador e creador de son creado en 1997 pola empresa Antares Audio Technologies para voces e instrumentos musicais. Auto-Tune \u00e9 un afinador de tons de son en gravaci\u00f3ns ou actuaci\u00f3ns en directo. \u00c9 amplamente empregado pola industria musical en estudios de m\u00fasica e artistas musicais. As s\u00faas orixes est\u00e1n no traballo de enxe\u00f1eiro Andy Hildebrand, ent\u00f3n traballador de Exxon, nas s\u00faas investigaci\u00f3ns para a industria da exploraci\u00f3n petrol\u00edfera.\nAuto-Tune deuse a co\u00f1ecer mundialmente na canci\u00f3n \"Believe\" (1998) da cantante norteamericana Cher. Tam\u00e9n \u00e9 co\u00f1ecido como efecto Cher."}
{"id": "417250", "revid": "109216", "url": "https://gl.wikipedia.org/wiki?curid=417250", "title": "Warp Records", "text": "Warp Records \u00e9 un selo discogr\u00e1fico independente ingl\u00e9s. Foi fundado en Sheffield no ano 1989 polos traballadores dunha tenda de discos Steve Beckett e Rob Mitchell, e o produtor Robert Gordon. No presente est\u00e1 baseada en Londres.\nNa d\u00e9cada dos 90 a etiqueta asociouse a estilos electr\u00f3nicos experimentais como a intelligent dance music, e serviu de fogar para varios influentes e aclamados m\u00fasicos electr\u00f3nicos, como Aphex Twin, Boards of Canada, LFO, The Black Dog e Autechre. No presente conta con artistas como Flying Lotus, Rustie, Oneohtrix Point Never, Danny Brown, Grizzly Bear, Brian Eno, TNGHT e Kelela."}
{"id": "417251", "revid": "1131", "url": "https://gl.wikipedia.org/wiki?curid=417251", "title": "Castro de Nogueirosa", "text": "O Castro de Nogueirosa, Couto de Nogueirosa ou Os Castros \u00e9 un poboado fortificado situado no lugar do Castro, na parroquia de Nogueirosa (Pontedeume).\nCaracter\u00edsticas.\nNunha elevaci\u00f3n do terreo, est\u00e1 formado por un recinto con socalcos que se asenta sobre un segundo recinto rodeado por un sistema defensivo que se conserva nalg\u00fans tramos. Presenta diferentes alteraci\u00f3ns.\nTen forma el\u00edptica con orientaci\u00f3n N-S. Mide de norte a sur uns 150 metros e de leste a oeste uns 100 metros."}
{"id": "417252", "revid": "98629", "url": "https://gl.wikipedia.org/wiki?curid=417252", "title": "Jules Mazarin", "text": "Jules Mazarin, Giulio Mazarini, Mazzarini ou Mazarino, nado en Pescina (Abruzos) o 14 de xullo de 1602 e finado en Vincennes o 9 de marzo de 1661, foi un diplom\u00e1tico, cardeal e pol\u00edtico italiano, primeiro ao servizo do papa e despois ao servizo do reino de Francia. Foi o sucesor do cardeal Richelieu como primeiro ministro.\nMazarin, que non era sacerdote, obtivo o nomeamento como cardeal a proposta do rei Lu\u00eds XIII, polos servizos prestados \u00e1 monarqu\u00eda.\nTraxectoria.\nInicios.\nMazarin naceu na abad\u00eda de Pescina, ao leste de Italia. A s\u00faa nai, Hortensia Bufalini, pertenc\u00eda a unha familia nobre de Citt\u00e0 di Castello, na Umbr\u00eda. O seu pai, Pietro Mazzarini, de orixe siciliana, estaba ao servizo da poderosa familia romana dos Colonna. A parella tivo catro fillas e dous fillos, dos que Jules era o m\u00e1is vello. O seu irm\u00e1n m\u00e1is novo, Miguel, foi ordenado sacerdote e chegou a ser bispo de Aix.\nEstudos.\nA pesar de nacer en Pescina, trasladouse axi\u00f1a a Roma, onde recibiu a s\u00faa educaci\u00f3n. Mazarin formouse cos xesu\u00edtas no Colexio Romano, onde foi enviado con sete anos, e mostrouse como un alumno brillante e un mozo con encanto para os seus profesores e compa\u00f1eiros.\nAcabados os seus estudos con dezaseis anos, comezou unha \u00e9poca disipada, polo que os seus pais, grazas ao padroado novamente dos Colonna, o enviaron a estudar dereito can\u00f3nico a Espa\u00f1a, \u00e1 Universidade de Alcal\u00e1 de Henares. Durante os seus tres anos de estad\u00eda na pen\u00ednsula Ib\u00e9rica aprendeu castel\u00e1n \u00e1 perfecci\u00f3n, o que m\u00e1is tarde lle foi de grande utilidade. A\u00ednda libertino, namorouse dunha espa\u00f1ola e, a piques de casar, foi enganado para regresar a Italia e as\u00ed evitar a voda polo seu compa\u00f1eiro de estudos, fillo do seu patr\u00f3n o condestable Colonna. De volta en Italia completou os seus estudos.\nMilitar.\nAdxudicada a administraci\u00f3n militar da Valtelina ao papa, este recrutou un ex\u00e9rcito para ocupar a rexi\u00f3n e Mazarin foi nomeado capit\u00e1n das novas tropas, pasando polas gornici\u00f3ns de Loreto e Ancona. Logrando facerse nomear para un posto de axudante do xeneral do ex\u00e9rcito pontificio, axi\u00f1a se fixo imprescindible nos tratos con franceses e espa\u00f1ois, percorrendo todo o norte de Italia en misi\u00f3ns de enlace e como negociador entre as partes interesadas no control da rexi\u00f3n.\nRetiradas as tropas pontificias tralo Tratado de Monz\u00f3n en 1626, Mazarin pasou a Ferrara, dende onde viaxou a mi\u00fado a Roma como enviado do seu superior para informar a corte e onde entrou en contacto co cardeal Bentivoglio, representante dos intereses de Francia na cidade. Ga\u00f1ado o favor deste, Bentivoglio recomendouno ao cardeal ministro, Francisco Barberini, que o enviou como secretario da legaci\u00f3n pontificia na Lombard\u00eda.\nNegociador papal.\nConfinado no norte de Italia polas intrigas do duque de Savoia Carlos Manuel I de Savoia e a rivalidade franco-espa\u00f1ola, Mazarin recibiu instruci\u00f3ns do papa de favorecer a Francia para contrarrestar o predominio espa\u00f1ol, mais non tanto como para substitu\u00edr unha preponderancia por outra. Mazarin, atendendo de forma caracter\u00edstica os intereses do seu empregador, mais tam\u00e9n os seus propios, amosou unha acusada simpat\u00eda cara a Francia, pero mantivo a confianza de todas as partes. Isto permitiulle obter informaci\u00f3n relevante que enviaba puntualmente a Roma.\nAvisado o duque de Savoia da inminente invasi\u00f3n francesa da pen\u00ednsula italiana, enviou a Mazarin a tratar de deter o cardeal Richelieu. Mazarin chegou a Li\u00f3n o 28 de xaneiro de 1630, entrevist\u00e1ndose con Richelieu o d\u00eda seguinte. A curta estad\u00eda fracasou no seu obxectivo de parar o avance franc\u00e9s, mais foi de crucial importancia para a carreira de Mazarin. Os seus intentos de negociaci\u00f3n con Richelieu continuaron durante a primavera, entrevist\u00e1ndose de novo con el o 17 de marzo, poucos d\u00edas antes da toma francesa da fortaleza de Pinerolo, mantendo unha intensa actividade diplom\u00e1tica a favor da paz, infrutuosa e consciente da s\u00faa inutilidade, pero destacando pola s\u00faa diplomacia ante Richelieu.\nDesde moi novo desempe\u00f1ou acertadamente cargos diplom\u00e1ticos para a Santa S\u00e9. Interveu nas intrigas da sucesi\u00f3n de Mantua, o que lle permitiu co\u00f1ecer a Richelieu e a Lu\u00eds XIII, do que foi gran defensor da s\u00faa pol\u00edtica na corte pontificia. As s\u00faas intervenci\u00f3ns foron decisivas para a consecuci\u00f3n da paz de Cherasco, en 1631, grazas ao que foi recompensado cunha nunciatura extraordinaria en Par\u00eds (1635); este cargo aproximouno ao cardeal e ao rei, de quen obtivo o favor.\nEn 1639 nacionalizouse franc\u00e9s, pasando a ser un estreito colaborador do primeiro ministro, grazas ao que foi nomeado cardeal (1641) e ministro de Estado. O 5 de decembro de 1642 foi nomeado ministro principal do Estado por recomendaci\u00f3n do cardeal Richelieu, que morrera a v\u00e9spera. Dende 1643, trala morte de Lu\u00eds XIII, Mazarin gobernou Francia baixo a rexencia de Ana de Austria en nome do novo rei Lu\u00eds XIV, quen herdou o trono con tan s\u00f3 cinco anos. Continuou no cargo de primeiro ministro ata a s\u00faa morte, a pesar de ter fortes opositores.\nDende a s\u00faa chegada ao cargo, debeu afrontar a hostilidade dos nobres, inclu\u00edndo un complot para asasinalo. A pesar dos seus \u00e9xitos militares e diplom\u00e1ticos, que permitiron dar fin \u00e1 Guerra dos Trinta Anos (Tratado de Westfalia, 1648), coas dificultades financeiras de Francia, Mazarin debeu adoptar medidas de austeridade que resultaron impopulares. Os seus inimigos trataron de expulsalo do poder, mais en cada ocasi\u00f3n logrou manexar a situaci\u00f3n. En 1650 e 1652 debeu exiliarse, mais continuou a gobernar por intermedio da ra\u00ed\u00f1a e dun grupo de leais seguidores, como Hugues de Lionne (1611-1671) e Michel Le Tellier (1603-1685).\nDe regreso a Par\u00eds, foi aclamado polo pobo que lle agradec\u00eda o final da guerra. A Mazarin non lle perdoaban a s\u00faa orixe italiana nin a concentraci\u00f3n de poder que lograra e que lle permit\u00eda aumentar impostos sen negociar. Mazarin faleceu por mor dunha longa enfermidade no castelo de Vincennes o 9 de marzo de 1661.\nLegado.\nAdemais da s\u00faa herdanza no \u00e1mbito pol\u00edtico (Jean-Baptiste Colbert foi secretario persoal de Mazarin e o seu sucesor), Mazarin legou ao rei todos os seus bens, que se calculan como a maior fortuna privada do Antigo R\u00e9xime, dobrando mesmo a que conseguira o seu predecesor, Richelieu: 35 mill\u00f3ns de libras, 8 mill\u00f3ns das cales en efectivo (tanto como os fondos do Banco de Amsterdam, o m\u00e1is importante da \u00e9poca), depositadas en distintas cidades. O desmesurado enriquecemento do cardeal produciuse en menos de dez anos (1652-1661), suponse que sobre todo a base de especular cos fondos do Estado ou o valor das moedas, e coas grandes comisi\u00f3ns obtidas a trav\u00e9s de testaferros sobre o aprovisionamento dos ex\u00e9rcitos. O rei tardou tres d\u00edas en aceptar formalmente a herdanza, mais ao pouco devolveuna aos seus herdeiros. No seu testamento Mazarin ordenou tam\u00e9n a creaci\u00f3n do Colexio de Catro Naci\u00f3ns, que logo se converteu no Instituto de Francia."}
{"id": "417253", "revid": "47401", "url": "https://gl.wikipedia.org/wiki?curid=417253", "title": "Cardeal Mazzarino", "text": ""}
{"id": "417254", "revid": "47401", "url": "https://gl.wikipedia.org/wiki?curid=417254", "title": "Cardeal Mazarin", "text": ""}
{"id": "417255", "revid": "47401", "url": "https://gl.wikipedia.org/wiki?curid=417255", "title": "Cardeal Mazarino", "text": ""}
{"id": "417273", "revid": "23204", "url": "https://gl.wikipedia.org/wiki?curid=417273", "title": "Jeronim de Rada", "text": "Jeronim de Rada (co\u00f1ecido en italiano como Girolamo De Rada, e orixinariamente como Girolamo Rada), nado en Macchia Albanese o 19 de decembro de 1814 e finado en San Demetrio Corone o 28 de febreiro de 1903, foi un escritor, xornalista arb\u00ebresh\u00eb, unha das principais figuras do movemento cultural e literario alban\u00e9s do s\u00e9culo XIX e o iniciador da literatura albanesa moderna, asociado tam\u00e9n ao movemento pola independencia de Albania. \nTraxectoria.\nNaceu nunha aldea do concello de San Demetrio Corone, habitado por albaneses dende a s\u00faa fundaci\u00f3n no s\u00e9culo XV. En 1814 formaba parte do Reino De Sicilia. Seu pai era Mikele Rada, sacerdote da Igrexa bizantina italo-albanesa e s\u00faa nai a s\u00faa dona, Brailes. De Rada frecuentou o colexio de San Demetrio Corone, onde seu pai daba grego e lat\u00edn. Nesa \u00e9poca co pulo dos novos movementos culturais rom\u00e1nticos, comezou a redescubrir a s\u00faa identidade albanesa, recollendo a rica tradici\u00f3n oral presente en\u00a0Arberia (conxunto das comunidades arb\u00ebreshe) de Italia . En outubro de 1834, seguindo os desexos de seu pai, matriculouse en dereito na\u00a0Universidade de N\u00e1poles, pero o seu principal interese era o folclore e a literatura. En 1836 en N\u00e1poles, de Rada publicou a primeira edici\u00f3n do seu poema m\u00e1is co\u00f1ecido en lingua albanesa, \"Canti di Milosao\" so o t\u00edtulo italiano de\u00a0\"Poesie albanesi del XV secolo - Canti di Milosao, figlio del despota di Scutari\". Por mor dunha\u00a0epidemia de c\u00f3lera en N\u00e1poles tivo que deixar os estudos, e volver \u00e1 s\u00faa casa en Calabria en outubro de 1836. No ver\u00e1n de 1837 entrou nun grupo revolucionario que pretend\u00edan chamar \u00e1 rebeli\u00f3n en Cosenza pero non tivo \u00e9xito e Girolamo permaneceu acochado data decembro. En novembro de 1838 volveu a N\u00e1poles. As autoridades borb\u00f3nicas confiscaron o seu segundo traballo, \"Canti storici albanesi di Serafina Thopia, moglie del principe Nicola Ducagino\" (N\u00e1poles, 1839), polas s\u00faas actividades revolucinarias, as\u00ed e todo o traballo reeditouse en 1843 co t\u00edtulo de\u00a0\"Canti di Serafina Thopia, principessa di Zadrina nel secolo XV\", e anos m\u00e1is tarde, en 1897, apareceu unha terceira versi\u00f3n,\u00a0\"Specchio di umano transito, vita di Serafina Thopia, Principessa di Ducagino\". \nEn agosto de 1840 as autoridades detiv\u00e9rono por actividades ilegais e pasou un mes na cadea. A partir de novembro de 1840 foi titor privado da familia de Nicola Spiriti, a\u00ednda que en decembro caeu enfermo de tuberculose. Desilusionado por anos de fracasos dos movementos revolucionarios rexeita en 1844 a invitaci\u00f3n do comit\u00e9 constitucional de N\u00e1poles para dirixir a revoluci\u00f3n en Calabria, que tam\u00e9n fracasou. A s\u00faa traxedia hist\u00f3rica en italiano \"I Numidi\"\u00a0(N\u00e1poles, 1846), revisada medio s\u00e9culo m\u00e1is tarde, como \"Sofonisba, dramma storico\" (N\u00e1poles, 1892), tivo escaso \u00e9xito. Implicouse na revoluci\u00f3n de 1848, en febreiro de 1848 fundou o per\u00edodico \"L'Albanese d'Italia\", en italiano mais con artigos en lingua albanesa, o seu car\u00e1cter era pol\u00edtico, moral e literario, cunha tirada final de 3,200 exemplares, foi o primeiro peri\u00f3dico en alban\u00e9s de todo o mundo. O fracaso da revoluci\u00f3n, que supuxo o peche do peri\u00f3dico, fixo que desilusionado volvese \u00e1 s\u00faa localidade natal. Entre 1849 e 1851 foi profesor na escola local. Outra importante obra literaria \u00e9 o poema \"Skanderbeku i pafan\"\u00a0 que apareceu en\u00a0varios volumes entre 1868 e 1884. Entre 1868 e 1873 foi director do instituto de Corigliano Calabro.\nAntes de\u00a0Albania tornarse unha entidade pol\u00edtica, era xa unha realidade nas obras de Jeronim de Rada. A s\u00faa visi\u00f3n de Albania independente creceu na segunda metade do\u00a0s\u00e9culo XIX, e\u00a0dun simple desexo literario transformouse nun elemento de sensibilizaci\u00f3n e agregaci\u00f3n arredor dun obxectivo pol\u00edtico definido, mais realista, no que de Rada se implicou con paix\u00f3n; a partir de aqu\u00ed tivo contactos cos principais intelectuais de\u00a0Arberia, en particular con Demetrio Camarda, Vincenzo Dorsa, Giovanni Emanuele Bidera, Domenico Mauro, Cesare Marini, Angelo Basile, Giuseppe Serembe ou Francesco Antonio Santori, e de Albania como Thimi Mitko, Zef Jubani, Sami Frash\u00ebri ou Faik Konica, e tam\u00e9n con importantes figuras da cultura italiana, como Niccol\u00f2 Tommaseo, Cesare Cant\u00f9 ou Angelo De Gubernatis, e da cultura e da literatura europea da \u00e9poca, tales como Elena Ghica, Alphonse de Lamartine, Victor Hugo ou Fr\u00e9d\u00e9ric Mistral.\nDe Rada foi o precursor da \"Rilindja\" (\"rexurdimento\") \u00a0pol\u00edtica e cultural arb\u00ebreshe ademais de iniciador do romanticismo alban\u00e9s, grazas \u00e1s s\u00faas actividades pol\u00edticas e xornal\u00edsticas, pero por riba de todo polas s\u00faas obras literarias, estimadas polos c\u00edrculos italianos e europeos da \u00e9poca, d\u00e1ndolle un gran pulo \u00e1 difusi\u00f3n das ideas albanistas tam\u00e9n nos Balc\u00e1ns, inclu\u00edndo os albaneses que permaneceran na terra nai, que durante todo o s\u00e9culo XIX estiveran so o imperio otom\u00e1n, sen acceso \u00e1s ferramentas culturais, \u00a0como escolas ou xornais, contribu\u00edndo \u00e1 s\u00faa aculturaci\u00f3n e imped\u00edndolles emanciparse pol\u00edtica e culturalmente. A trav\u00e9s dos xornais que fundou e dirixiu como\u00a0\"L'albanese d'Italia\" (1848) ou\u00a0\"Fjamuri Arb\u00ebrit\"(1883-1887), que tivo unha ampla difusi\u00f3n e, por riba de todo, coa s\u00faa obra literaria, de Rada contribu\u00edu dun xeito decisivo para a aparici\u00f3n e propagaci\u00f3n da moderna conciencia identitaria, tanto dentro da minor\u00eda arb\u00ebreshe como entre os albaneses dos Balc\u00e1ns (Albania e de Kosovo, pero tam\u00e9n de Macedonia, Grecia, e Montenegro), que establece as bases da moderna e com\u00fan literatura albanesa. \nMediante os seus escritos difundidos en todos os c\u00edrculos pol\u00edticos de Europa, reclamou a independencia de Albania. Continuou coa s\u00faa actividade literaria durante case setenta anos, que contribu\u00edron considerablemente ao renacemento nacional alban\u00e9s.\nDe Rada \u00e9 un dos principais poetas en alban\u00e9s. A s\u00faa obra literaria m\u00e1is popular \u00e9 o poema en alban\u00e9s, mais publicado co t\u00edtulo en italiano,\u00a0\"Canti di Milosao\", co\u00f1ecido en alban\u00e9s como \"K\u00ebng\u00ebt e Milosaos\", unha ballata rom\u00e1ntica focalizada no amor de Milosao, un mozo nobre imaxinario de\u00a0Shkod\u00ebr no s\u00e9culo XIV, que volve ao fogar procedente de\u00a0Tesal\u00f3nica. Aqu\u00ed, na fonte da aldea, co\u00f1ece a Rina, a filla do pastor Kollogre, e namora. A diferenza de status social entre os amantes impide a s\u00faa uni\u00f3n ata que un tremor destr\u00fae a cidade e todo o que distingue as clases sociais. Despois do seu matrimonio, nace un neno. Pero o matrimonio non dura. O fillo e a muller de Milosao morren, e el, ferido na batalla, fenece sobre nun outeiro coa vista de Shkod\u00ebr. O poema constit\u00fae a primeira obra de arte aut\u00e9ntica da literatura albanesa. Nesta obra \"empregou un sistema\u00a0\"alfab\u00e9tico, no que mestura elementos dos alfabeto\u00a0latino e do grego, que, como resultado das cr\u00edticas que na revista\u00a0\"Omnibus\"\u00a0verteu\u00a0Vincenzo Torelli, de Rada modificou en\u00a01839 en\u00a0\"Canti di Serafina Thopia\".\nA \"Opera Omnia\", que incl\u00fae doce volumes, coa obra completa do autor, publ\u00edcaa dende o ano 2005 a editorial\u00a0Rubbettino Editore."}
{"id": "417279", "revid": "23204", "url": "https://gl.wikipedia.org/wiki?curid=417279", "title": "Ida Tarbell", "text": "Ida Minerva Tarbell, nada en Hatch Hollow (Pensilvania) o 5 de novembro de 1857 e finada en Bridgeport (Connecticut) o 6 de xaneiro de 1944 foi unha escritora, xornalista de investigaci\u00f3n, bi\u00f3grafa e conferenciante estadounidense. Foi unha das l\u00edderes do sensacionalismo da era progresista de finais do s\u00e9culo XIX e principios do XX.\nTraxectoria.\nNada en Pensilvania no comezo do boom do petr\u00f3leo, Tarbell \u00e9 especialmente co\u00f1ecida polo seu libro de 1904 \"The History of the Standard Oil Company.\" Os libros foron publicados como unha serie de artigos en \"McClure's Magazine\" entre 1902 e 1904. Esta obra mestra do xornalismo de investigaci\u00f3n provocou a disoluci\u00f3n da Standard Oil como monopolio e deu lugar \u00e1 Clayton Antitrust Act. O libro tam\u00e9n impulsou a Hepburn Act en 1906 para supervisar os ferrocarr\u00eds, a Mann-Elkins Act (1910) que deu \u00e1 Interstate Commerce Commission poder sobre as tarifas do ferrocarril e a creaci\u00f3n da Federal Trade Commission (FTC) en 1914.\nTarbell tam\u00e9n escribiu biograf\u00edas durante a s\u00faa carreira de sesenta e catro anos. Escribiu sobre Madame Roland e Napole\u00f3n Bonaparte. Cr\u00eda que \"a Verdade e os motivos dos seres humanos poderosos poder\u00eda descubrirse. Esta Verdade, convenceuse Tarbell, poder\u00eda expresarse de xeito que precipitase cambios sociais significativos\". Escribiu numerosos libres e obras sobre Abraham Lincoln inclu\u00edndo algunhas que se centraban nos seus primeiros anos e na s\u00faa carreira. Tralo seu traballo sobre a Standard Oil, escribiu biograf\u00edas sobre os homes de negocios Elbert H. Gary, director de U.S. Steel, e de Owen D. Young, presidente de General Electric.\nEscritora e conferenciante prol\u00edfica, Tarbell foi c\u00e9lebre por investigar temas complexos: a industria do petr\u00f3leo, os aranceis, as pr\u00e1cticas laborais, e levalos a artigos informativos e doados de entender. Estes artigos foron publicado en \"McClure\u2019s Magazine\" e \"The American Magazine\" e moitos dos seus libros foron populares entre o p\u00fablico estadounidense. Tras unha carreira de \u00e9xito como escritora e editora para \"McClure\u2019s Magazine\", comprou e editou \"The American Magazine\".Tarbell tam\u00e9n viaxou polos corenta e oito estados formando parte do circu\u00edto de conferencias e como voceira de temas como as maldades da guerra, a paz mundial, a pol\u00edtica estadounidense, os trusts ou a muller.\nTarbell formou parte de organizaci\u00f3ns profesionais e serviu en dous comit\u00e9s presidenciais. Durante a primeira guerra mundial serviu no Comit\u00e9 de Mulleres do presidente Woodrow Wilson e trala guerra na conferencia sobre desemprego de 1921 do presidente Warren G. Harding. Axudou tam\u00e9n a crear a Authors\u2019 League e foi presidenta do Pen and Brush Club durante trinta anos.\nTarbell, que nunca casou, foi feminista polas s\u00faas acci\u00f3ns, mais mantivo puntos de vista sobre o sufraxio feminino que crearon controversia e poden apanar o seu legado."}
{"id": "417281", "revid": "25871", "url": "https://gl.wikipedia.org/wiki?curid=417281", "title": "Grace Murray Hopper", "text": ""}
{"id": "417286", "revid": "23204", "url": "https://gl.wikipedia.org/wiki?curid=417286", "title": "Trichoglottis atropurpurea", "text": "Trichoglottis atropurpurea \u00e9 unha especie de orqu\u00eddea orixinaria de Asia.\nDescrici\u00f3n.\n\u00c9 unha planta de pequena a grande que prefire o clima c\u00e1lido, de h\u00e1bito ep\u00edfito cun talo alongado, con ramas, con ra\u00edces brancas producidas ao longo do frondoso talo erecto, cara ao \u00e1pice do talo ten follas cori\u00e1ceas d\u00edsticas, oblongas a oblongo ovadas, retusas, mucronadas, carenadas. Florece nunha curta inflorescencia axilar, racemosa con 1 ou 2 flores fragrantes e carnosas que aparecen na primavera e ver\u00e1n.\nA planta ten o mesmo aspecto que \"T.\u00a0philippinensis\" excepto na intensa cor escura das flores e lixeiras variaci\u00f3ns no perianto.\nDistribuci\u00f3n e h\u00e1bitat.\nEnc\u00f3ntrase en Filipinas en elevaci\u00f3ns desde o nivel do mar ata os 300 metros.\nTaxonom\u00eda.\n\"Trichoglottis atropurpurea\" foi descrita por Heinrich Gustav Reichenbach e publicada en \"Linnaea\" 41: 30. 1877.\nTrichoglottis, (abreviado Trgl.): nome xen\u00e9rico que deriva das palabras gregas: \u03b8\u03c1\u03af\u03be = \"pelos\" e \u03b3\u03bb\u1ff6\u03c4\u03c4\u03b1 = \"lingua\".\natropurpurea: ep\u00edteto latino que significa \"de cor p\u00farpura escura\"."}
{"id": "417287", "revid": "1888", "url": "https://gl.wikipedia.org/wiki?curid=417287", "title": "Juan L\u00f3pez", "text": "O nome de Juan L\u00f3pez pode referirse a:"}
{"id": "417289", "revid": "5863", "url": "https://gl.wikipedia.org/wiki?curid=417289", "title": "Jos\u00e9 Daniel Buj\u00e1n", "text": ""}
{"id": "417290", "revid": "5863", "url": "https://gl.wikipedia.org/wiki?curid=417290", "title": "Xos\u00e9 Daniel Buj\u00e1n", "text": ""}
{"id": "417297", "revid": "55340", "url": "https://gl.wikipedia.org/wiki?curid=417297", "title": "Girolamo De Rada", "text": ""}
{"id": "417299", "revid": "25871", "url": "https://gl.wikipedia.org/wiki?curid=417299", "title": "Mar\u00eda Teresa Gonz\u00e1lez", "text": "Mar\u00eda Teresa Gonz\u00e1lez Fern\u00e1ndez, nada en Xix\u00f3n o 28 de novembro de 1950 e finada na mesma cidade o 23 de maio de 1995, foi unha escritora asturiana.\nTraxectoria.\nNada na\u00a0parroquia\u00a0de Trema\u00f1es\u00a0do concello de Xix\u00f3n. Con dezasete anos entrou como aprendiz na empresa de aplicaci\u00f3ns el\u00e9ctricas CRADY; e al\u00ed seguiu a traballar ata o seu peche en 1987. Canda o seu marido,\u00a0Vicente Garc\u00eda Oliva, foi\u00a0unha das fundadoras do n\u00facleo xixon\u00e9s de Conceyu Bable en 1975. Escribiu os seus primeiros poemas arredor de\u00a01984\u00a0e ga\u00f1ou diversos\u00a0concursos literarios aparecendo a s\u00faa poes\u00eda en diferentes publicaci\u00f3ns peri\u00f3dicas.\nEn 1987 publicou o seu primeiro libro, a escolla po\u00e9tica \"Collaciu de la nueche\", e con 37 anos principiou a estudar auxiliar de cl\u00ednica nun centro de formaci\u00f3n profesional, logo traballou nun centro de atenci\u00f3n de discapacitados ps\u00edquicos e como coidadora do Inserso. En 1993 apareceu o seu terceiro poemario \"Heliocentru\" e en 1994 o seu primeiro e \u00fanico libro de relatos \"La casa y otros cuentos\". Faleceu en Xix\u00f3n en 1995\u00a0logo dunha\u00a0longa enfermidade.\nEst\u00e1 representada en diferentes escolmas, como poeta e mais como narradora: \"Antolox\u00eda po\u00e9tica del Surdimientu\" (1989), \"El secretu de la lluvia\" (1992), \"La patria de la piel\" (1992), \"Antolox\u00eda del cuentu asturianu contemporaniu\" (1994), \"Muyeres que cuenten\" (1995) e \"Les muyeres y los d\u00edes de la poes\u00eda asturiana contempor\u00e1nea\" (1995). En 1996, o Ateneo Obrero de Xix\u00f3n deu ao prelo a s\u00faa poes\u00eda completa, na colecci\u00f3n \u00abTiempu de cristal\u00bb. Foi colaboradora habitual das revistas \u00a0\"Lletres Asturianes\" e\u00a0\u00a0\"L\u00fanula\". En 2008 a XXIX Selmana de les Lletres Asturianes\u00a0estivo dedicada \u00e1 s\u00faa obra e con ese motivo a editorial Trabe publicou as s\u00faas obras completas."}
{"id": "417300", "revid": "27155", "url": "https://gl.wikipedia.org/wiki?curid=417300", "title": "Ripic\u00e9ridos", "text": "Os ripic\u00e9ridos (Rhipiceridae) \u00e9 unha familia de escaravellos que son parasitos das c\u00edgarras. A familia ten polo menos un x\u00e9nero, \"Sandalus\", e cinco especies descritas. Viven na maior parre do mundo. Miden de 11 a 25\u00a0mm."}
{"id": "417301", "revid": "27155", "url": "https://gl.wikipedia.org/wiki?curid=417301", "title": "Ripic\u00e9rido", "text": ""}
{"id": "417302", "revid": "27155", "url": "https://gl.wikipedia.org/wiki?curid=417302", "title": "Rhipiceridae", "text": ""}
{"id": "417303", "revid": "98629", "url": "https://gl.wikipedia.org/wiki?curid=417303", "title": "Hal\u00edplidos", "text": "Os hal\u00edplidos (Haliplidae) son unha familia de escaravellos acu\u00e1ticos que nadan usando un movemento alternativo das patas. Son torpes na auga (comparados por exemplo cos escaravellos Dytiscidae ou Hydrophilidae), e prefiren moverse arrastr\u00e1ndose entre a vexetaci\u00f3n; tam\u00e9n voan pero raramente o fan. A familia consta dunhas 200 especies en 5 x\u00e9neros, distribu\u00eddos en todos os h\u00e1bitats de auga doce; \u00e9 a \u00fanica familia existente da superfamilia Haliploidea. Tanto os adultos coma as larvas son estritamente acu\u00e1ticos. Respiran baixo a auga co aire que almacenan entre os \u00e9litros e procesos coxais.\nDescrici\u00f3n.\nOs imagos destes escaravellos son xeralmente de forma oval, cunha parte superior moi convexa, e miden de 1,5 a 5,0\u00a0mm de longo. Son xeralmente de cor de amarelado a marr\u00f3n claro, frecuentemente con padr\u00f3ns de puntos escuros e claros con 10 ou m\u00e1is ringleiras de perforaci\u00f3ns nos \u00e9litros. A caracter\u00edstica m\u00e1is distintiva da familia \u00e9 ter grandes placas coxais nas patas anteriores, que son inm\u00f3biles (a\u00ednda que non est\u00e1n fusionadas na li\u00f1a central) e est\u00e9ndense cara a atr\u00e1s ao longo da parte inferior cubrindo a maior parte da base do abdome e os troc\u00e1nteres das patas posteriores e f\u00e9mures. Util\u00edzanas para almacenar aire suplementando as\u00ed o aire transportado baixo os \u00e9litros.\nOs ollos compostos sobresaen marcadamente da pequena cabeza, que leva as antenas con 11 segmentos sobre un anten\u00f3foro cunha base curta (escapo). A extensi\u00f3n do prosterno \u00e9 ancha, cun extremo truncado, e acaba ao lado do proceso metasternal. O metasterno ten unha crista transversal completa. As patas delgadas te\u00f1en longos pelos natatorios sobre as tibias e o tarso, pero non est\u00e1n aplanados tomando forma de \"aleta\". As tibias das patas anteriores carecen de aparato para limpar as antenas que presentan moitos outros escaravellos. A diferenza doutros Adephaga, as \u00e1s anteriores non est\u00e1n pregadas baixo os \u00e9litros, sen\u00f3n enroladas xuntas apicalmente.\nAs larvas de h\u00e1plidos te\u00f1en un corpo longo e delgado cun exoesqueleto duro. Non nadan. Poden ser reco\u00f1ecidas polas s\u00faas pezas bucais especializadas na s\u00faa pequena cabeza. As maxilas e o labio est\u00e1n adaptados para manipular as algas que as larvas comen, mentres que as mand\u00edbulas conte\u00f1en unha canle a trav\u00e9s da cal zugan os flu\u00eddos dos alimentos. As patas das larvas son curtas e levan cada unha unha soa garra, pero as patas anteriores te\u00f1en varias adaptaci\u00f3ns para gabear polas plantas acu\u00e1ticas. A respiraci\u00f3n fana por branquias, que poden ser longas ou filamentosas, ou, en \"Peltodytes\", curtas extensi\u00f3ns microtraqueais; enc\u00f3ntranse sobre os terxitos de todos os segmentos esternais e de todos menos o d\u00e9cimo (e \u00faltimo) segmento abdominal. As \u00faltimas poden estar ausentes, pero nas larvas dalg\u00fans Haliplidae te\u00f1en extremos m\u00e1is delgados e acaban en d\u00faas puntas (que non son urogonfos). O \u00faltimo (terceiro) \u00ednstar ten espir\u00e1culos funcionais no mesot\u00f3rax do primeiro ao s\u00e9timo segmento abdominal.\nEcolox\u00eda.\nOs hal\u00edplidos viven na vexetaci\u00f3n acu\u00e1tica nas beiras de pequenas lagoas, lagos e regatos de augas calmas. Os adultos son omn\u00edvoros, comen ovos de insectos, pequenos crust\u00e1ceos, p\u00f3lipos de hidrozoos, e algas, mentres que as larvas comen s\u00f3 algas. As especies de \"Peltodytes\" depositan os ovos na superficie de plantas acu\u00e1ticas, mentres que \"Haliplus\" escava mastigando unha cavidade nas plantas para po\u00f1er al\u00ed os ovos. Presentan tres \u00ednstares e a pupaci\u00f3n ten lugar en terra nunha c\u00e1mara constru\u00edda pola larva.\nOs hal\u00edplidos non foron moi estudados porque a s\u00faa interacci\u00f3n cos humanos \u00e9 m\u00ednima. O \"Brychius hungerfordi\" \u00e9 unha especie en perigo que vive s\u00f3 en M\u00edchigan e Ontario.\nSistem\u00e1tica.\nA clasificaci\u00f3n dos hal\u00edplidos como grupo propio dentro de Adephaga non se discute, e a maior\u00eda dos entom\u00f3logos cren que se desenvolveron a partir de escaravellos terrestres de forma independente dos outros tipos de escaravellos acu\u00e1ticos. Durante moitas d\u00e9cadas, a familia estivo en revisi\u00f3n, o \u00faltimo cat\u00e1logo xeral publicado por A. Zimmermann en 1920. B. J. van Vondel orixinou un cat\u00e1logo posto ao d\u00eda dos taxons de Haliplidae co\u00f1ecidos.\nIgual que os escaravellos mergulladores predadores da familia Dytiscidae, os hal\u00edplidos forman unha rama temper\u00e1n dos Adephaga. Te\u00f1en maxilas con fendas e o seu m\u00fasculo tentoriolacinial non se une \u00e1 base estipital medial. As s\u00faas larvas, como as dos escaravellos mergulladores predadores, non pos\u00faen rachadores da cuberta dos ovos na cabeza. A\u00ednda non est\u00e1 resolto se os Haliplidae e Dytiscidae est\u00e1n estreitamente emparentados, ou se se orixinaron independentemente desde os Adephaga basais.\nX\u00e9neros.\nA familia non \u00e9 moi diversa, e s\u00f3 ten cinco x\u00e9neros aceptados. Destes, \"Peltodytes\" \u00e9 probablemente o m\u00e1is ancestral, a\u00ednda que ten varias autapomorf\u00edas. Os outros te\u00f1en m\u00e1is sinapomorf\u00edas en com\u00fan; \"Haliplus\" \u00e9 o m\u00e1is diverso e parece inclu\u00edr algunhas li\u00f1axes menores antes consideradas x\u00e9neros independentes."}
{"id": "417304", "revid": "27155", "url": "https://gl.wikipedia.org/wiki?curid=417304", "title": "Hal\u00edplido", "text": ""}
{"id": "417305", "revid": "27155", "url": "https://gl.wikipedia.org/wiki?curid=417305", "title": "Haliplidae", "text": ""}
{"id": "417306", "revid": "27155", "url": "https://gl.wikipedia.org/wiki?curid=417306", "title": "Haliploidea", "text": ""}
{"id": "417307", "revid": "27155", "url": "https://gl.wikipedia.org/wiki?curid=417307", "title": "Haliploideos", "text": ""}
{"id": "417314", "revid": "1576", "url": "https://gl.wikipedia.org/wiki?curid=417314", "title": "Wikipedia Zero", "text": "Wikipedia Zero foi un proxecto da Fundaci\u00f3n Wikimedia iniciado en 2012 para achegar o acceso a Wikipedia con dispositivos m\u00f3biles sen custo por uso. Este proxecto foi abandonado en 2018."}
{"id": "417316", "revid": "7802", "url": "https://gl.wikipedia.org/wiki?curid=417316", "title": "Cachoeira", "text": ""}
{"id": "417317", "revid": "5863", "url": "https://gl.wikipedia.org/wiki?curid=417317", "title": "Andr\u00e9s A. Comerma", "text": ""}
{"id": "417319", "revid": "7596", "url": "https://gl.wikipedia.org/wiki?curid=417319", "title": "Serhii Bubka", "text": "Serhii Nazarovych Bubka, (en , en ), nado en Voroshilovgrad o 4 de decembro de 1963 \u00e9 un ex-atleta ucra\u00edno especializado en salto con p\u00e9rtega. Est\u00e1 considerado como o maior deportista na historia da especialidade, destacando as seis vitorias consecutivas no Campionato Mundial de Atletismo, a medalla de ouro nos Xogos Ol\u00edmpicos de 1988 e os 35 r\u00e9cords mundiais (17 ao aire libre e 18 en recintos pechados).\nTraxectoria.\nBubka comezou a destacar nas competici\u00f3ns locais nas mans do adestrador Vitaly Petrov, primeiro cun salto de 2,70 metros aos 11 anos e logo superando os cinco metros con 16 anos. Saltou \u00e1 fama internacional en 1981 cando foi s\u00e9timo no Campionato Europeo J\u00fanior. Nese momento o seu potencial causou admiraci\u00f3n e de feito, a pesar de clasificarse oitavo no campionato nacional, o adestrador do equipo sovi\u00e9tico, Igor Ter-Ovanessian, inclu\u00eduno na selecci\u00f3n que \u00eda participar no primeiro Campionato Mundial de Atletismo, en Helsinqui, en 1983.\nEn Helsinqui conseguiu o campionato cun salto de 5,70\u00a0m. A partir de a\u00ed, empe\u00f1ouse en demostrar que non lograra o t\u00edtulo de casualidade e mellorou ano tras ano. En 1984 logrou o seu primeiro r\u00e9cord mundial, baixo teito, cunha marca de 5,81 metros, que logo superou en tres ocasi\u00f3ns. Ao aire libre marcou 5,85\u00a0m, e superouno catro veces. Nese ano bateu nove r\u00e9cords mundiais en total.\nPor mor do boicot do bloque comunista aos Xogos Ol\u00edmpicos dos \u00c1nxeles tivo que esperar catro anos para ga\u00f1ar a s\u00faa primeira medalla ol\u00edmpica. Asemade, ga\u00f1ou todos os campionatos do mundo ata 1997.\nA hexemon\u00eda de Bubka parec\u00eda inapelable. En competici\u00f3n en recinto pechado, o franc\u00e9s Thierry Vigneron bateu o seu r\u00e9cord en 1984 cunha marca de 5,91\u00a0m, superior nun cent\u00edmetro. Por\u00e9n, dez minutos despois, Bubka mostrou o seu poder\u00edo chegando tres cent\u00edmetros m\u00e1is alto e deixando segundo o franc\u00e9s.\nAs lesi\u00f3ns comezaron a prexudicar o saltador e, na s\u00faa \u00faltima competici\u00f3n, o seu principal obst\u00e1culo foi o seu tend\u00f3n de Aquiles. Abandonou o atletismo en 2001, aos 37 anos.\nBubka \u00e9 vicepresidente s\u00e9nior da International Association of Athletics Federations (IAAF) dende 2007, e presidente do Comit\u00e9 Ol\u00edmpico de Ucra\u00edna dende 2005. \u00c9 membro honorario do Comit\u00e9 Ol\u00edmpico Internacional."}
{"id": "417320", "revid": "47401", "url": "https://gl.wikipedia.org/wiki?curid=417320", "title": "Sergei Bubka", "text": ""}
{"id": "417321", "revid": "47401", "url": "https://gl.wikipedia.org/wiki?curid=417321", "title": "Sergey Bubka", "text": ""}
{"id": "417322", "revid": "47401", "url": "https://gl.wikipedia.org/wiki?curid=417322", "title": "Serguei Bubka", "text": ""}
{"id": "417323", "revid": "23204", "url": "https://gl.wikipedia.org/wiki?curid=417323", "title": "Irene Sharaff", "text": "Irene Sharaff, nada en Boston o 23 de xaneiro de 1910 e finada en Nova York o 10 de agosto de 1993 foi unha dese\u00f1adora de vestiario para cinema e teatro estadounidense. Polo seu traballo ga\u00f1ou cinco premios Oscar e un premio Tony.\nTraxectoria.\nSharaff naceu en Boston e estudou en New York School of Fine and Applied Arts, Art Students League of New York e a Acad\u00e9mie de la Grande Chaumi\u00e8re de Par\u00eds.\nTras traballar como ilustradora de moda na s\u00faa mocidade, Sharaff converteuse en dese\u00f1adora de vestiario e de escenarios. Debutou profesionalmente en Broadway en 1931 coa produci\u00f3n de \"Alicia no Pa\u00eds das marabillas\", con Eva Le Gallienne. O seu uso de sedas tailandesas para \"The King and I\" (1951) creou unha moda na decoraci\u00f3n de interiores.\nSharaff traballou en filmes como \"West Side Story\" (premio Oscar en 1961), \"Cleopatra\" (premio Oscar en 1963), \"Meet Me in St. Louis\", \"Hello, Dolly!\", \"Mommie Dearest\", \"The Other Side of Midnight\", \"\u00bfQuen teme a Virginia Woolf?\" (premio Oscar en 1966), \"Guys and Dolls\", \"Os mellores anos da nosa vida\", \"The King and I\" (premio Oscar en 1956), \"Un americano en Par\u00eds\" (premio Oscar en 1951), \"Funny Girl\" e \"Porgy and Bess\". Tam\u00e9n dese\u00f1ou roupa para o American Ballet Theatre, o New York City Ballet e o Ballet Russe de Monte Carlo, e contribu\u00edu con ilustraci\u00f3ns en revistas de moda como \"Vogue\" e \"Harper's Bazaar\". Entre as s\u00faas obras para Broadway est\u00e1n \"Idiot's Delight\", \"Lady in the Dark\", \"As Thousands Cheer\", \"A Tree Grows in Brooklyn\", \"Flower Drum Song\" e \"Jerome Robbins' Broadway\".\nFaleceu en Nova York dunha fallo card\u00edaco complicado cun enfisema aos 83 anos. Sharaff legou a s\u00faa colecci\u00f3n de libros, xunto cos da s\u00faa parella, Mai-Mai Sze, \u00e1 New York Society Library.\nLegado.\nDeu nome ao TDF/Irene Sharaff Lifetime Achievement Award, da que foi a primeira que o recibiu. O premio entr\u00e9gase anualmente a un dese\u00f1ador que ao longo da s\u00faa carreira acadase distinci\u00f3n no teatro, o cinema, a \u00f3pera ou a danza."}
{"id": "417324", "revid": "52194", "url": "https://gl.wikipedia.org/wiki?curid=417324", "title": "Cabify", "text": "Cabify \u00e9 un empresa de transporte de viaxeiros en autom\u00f3biles de alugueiro con chofer. A empresa opera en Espa\u00f1a, Portugal e Hispano Am\u00e9rica a trav\u00e9s dunha aplicaci\u00f3n propia para tel\u00e9fonos m\u00f3biles. A empresa foi fundada en 2011 por Juan de Antonio, enxe\u00f1eiro de telecomunicaci\u00f3ns."}
{"id": "417325", "revid": "98629", "url": "https://gl.wikipedia.org/wiki?curid=417325", "title": "Oroxenia tac\u00f3nica", "text": "A oroxenia tac\u00f3nica ou orox\u00e9nese tac\u00f3nica foi un episodio de formaci\u00f3n de monta\u00f1as que acabou hai uns 440 mill\u00f3ns de nos e afectou \u00e1 maior\u00eda da actual zona de Nova Inglaterra nos Estados Unidos. Como resultado da oroxenia formouse unha gran cadea monta\u00f1osa desde o leste do Canad\u00e1 cara ao sur a trav\u00e9s do que hoxe se chama o Piedmont da costa leste dos Estados Unidos. A medida que estas monta\u00f1as se foron erosionando durante o Sil\u00farico e Devoniano, os sedimentos resultantes espall\u00e1ronse pola actual zona dos Apalaches e pola Norteam\u00e9rica central. Daquela Norteam\u00e9rica formaba o continente de Laurentia.\nNova Inglaterra e o Canad\u00e1.\nDesde o C\u00e1mbrico, hai uns 550 mill\u00f3ns de anos, empezou a pecharse o antigo oc\u00e9ano de X\u00e1peto. O peso dos sedimentos acumulados no bordo leste de Norteam\u00e9rica (Laurentia), xunto con forzas compresivas na codia terrestre, forzaron esa zona do continente a dobrarse gradualmente cara a abaixo. Desta maneira, a deposici\u00f3n de carbonatos en augas pouco fondas que se producira na plataforma continental durante o C\u00e1mbrico tard\u00edo e ata o Ordov\u00edcico temper\u00e1n, deu paso a un dep\u00f3sito de material cl\u00e1stico de gran fino e \u00e1 creaci\u00f3n de condici\u00f3ns de augas profundas durante o Ordov\u00edcico medio. Neste per\u00edodo desenvolveuse un l\u00edmite converxente de placas no bordo leste dunha pequena cadea de illas. O material da codia baixo o oc\u00e9ano de X\u00e1peto afundiuse no manto ao longo da zona de subduci\u00f3n cunha orientaci\u00f3n na que se afund\u00eda cara ao leste. A deshidrataci\u00f3n da placa que subduc\u00eda orixinou a hidrataci\u00f3n das peridotitas na cu\u00f1a de manto que quedaba enriba, facendo diminu\u00edr o seu punto de fusi\u00f3n. Isto causou a fusi\u00f3n parcial das peridotitas nesa cu\u00f1a do manto, producindo magmas que chegaron \u00e1 superficie formando o arco de illas de Bronson Hill tac\u00f3nico.\nNo Ordov\u00edcico tard\u00edo este arco de illas chocou con Norteam\u00e9rica. As rochas sedimentarias e \u00edgneas entre as d\u00faas masas de terra foron intensamente pregadas e falladas e sometidas a diversos graos de metamorfismo intenso. Este foi o episodio final da oroxenia tac\u00f3nica. A li\u00f1a de Cameron \u00e9 a zona de sutura que \u00e9 a proba actual do choque do arco de illas e o continente. A li\u00f1a de Cameron serpentea cara ao sur parte de Nova Inglaterra e entra no oeste de Connecticut e pasa polo sur da cidade de Nova York atravesando o Bronx, seguindo o East River. Est\u00e9ndese baixo unha cuberta sedimentaria en Staten Island e ao sur baixo a chaira costeira de Nova Jersey. En xeral, as rochas de basamento ao oeste da li\u00f1a de Cameron consid\u00e9ranse aut\u00f3ctonos, o que quere dicir que non foron desprazadas significativamente polos procesos tect\u00f3nicos. As rochas ao oeste da li\u00f1a de Cameron incl\u00faen material sedimentario metamorfizado que comprend\u00eda orixinalmente dep\u00f3sitos dos antigos glacis, noiro, e plataforma continentais. As rochas ao leste da li\u00f1a de Cameron son al\u00f3ctonos, o que significa que foron empurradas cara o oeste sobre as rochas de basamento aut\u00f3ctonas moitas decenas ou mesmo centos de quil\u00f3metros. Estas rochas foran orixinalmente depositadas como sedimentos en cuncas mari\u00f1as profundas. A li\u00f1a de Cameron representa o trazado da zona de subduci\u00f3n que cesou cando o arco de illas tac\u00f3nico chocou e acrecionouse coa beira leste de Norteam\u00e9rica. Moitas das rochas ao leste da li\u00f1a de Cameron formaban antes parte do fondo do oc\u00e9ano de X\u00e1peto.\nCando a oroxenia tac\u00f3nica foi chegando ao seu fin durante o Ordov\u00edcico tard\u00edo (hai uns 440 mill\u00f3ns de anos), a subduci\u00f3n rematou, culminando na acreci\u00f3n do terreo de X\u00e1peto na beira leste do continente. Isto tivo como resultado a formaci\u00f3n dunha gran cadea monta\u00f1osa en Nova Inglaterra e o leste do Canad\u00e1, e quizais en menor medida, cara ao sur ao longo da rexi\u00f3n que hoxe \u00e9 o Piedmont do leste de Norteam\u00e9rica. A marxe continental recentemente ampliada foise estabilizando gradualmente. A erosi\u00f3n continuou retirando sedimentos desde as zonas altas. O centro do continente estaba cuberto por mares interiores que se espandiron gradualmente ao leste ata a rexi\u00f3n da ba\u00eda de Nova York e convert\u00e9ronse no lugar onde se acumularon dep\u00f3sitos carbon\u00e1ticos e cl\u00e1sticos de augas pouco fondas. Este per\u00edodo de calma tect\u00f3nica durou ata o Devoniano tard\u00edo (hai uns 360 mill\u00f3ns de anos), cando empezou o seguinte per\u00edodo de formaci\u00f3n de monta\u00f1as, a oroxenia acadiana.\nApalaches do sur.\nNos Apalaches do sur da zona de Alabama, Xeorxia e Carolina do Norte a oroxenia tac\u00f3nica non estivo asociada ao choque dun arco de illas contra a antiga Norteam\u00e9rica (Laurentia). Os xe\u00f3logos que traballaron nesas zonas estiveron durante moito tempo confundidos pola ausencia do terreo de arco de illas t\u00edpico das rochas de idade tac\u00f3nica de Nova Inglaterra e o Canad\u00e1. En lugar diso, as beiras do oc\u00e9ano de X\u00e1peto desa parte de Laurentia parece que estaban fronte unha cunca tras arco durante o Ordov\u00eddico, o que indica que a codia do oc\u00e9ano de X\u00e1peto estaba xa subducida baixo Laurentia, a diferenza dos segmentos corrspondentes a Nova Inglaterra e o Canad\u00e1 da marxe, onde Laurentia estaba na placa subducente. A diferenza da historia xeol\u00f3xica do Ordov\u00edcico de Nova Inglaterra, as rochas de Alabama, Xeorxia e Carolina do Norte, inclu\u00edndo as do cinto do ouro de Dahlonega (GA and NC), Talladega belt (Alabama e Xeorxia) e Blue Ridge oriental non son t\u00edpicas dun arco volc\u00e1nico no seu sentido estrito. Ao contrario, estas rochas te\u00f1en caracter\u00edsticas xeoqu\u00edmicas e outras t\u00edpicas de cuncas tras arco, que se forman detr\u00e1s dun arco volc\u00e1nico na placa que non subduce. A presenza destas rochas de cunca tras arco do Ordov\u00edcico temper\u00e1n e medio (hai 480 - 460 mill\u00f3ns de anos) en contacto directo ou falladas con rochas da plataforma e noiro continetais laurentinos no sur dos Apalaches suxire que foron constru\u00eddos na marxe de Laurentia, al\u00e9n do bordo da rotura da plataforma e noiro continentais. No sur os Apalaches, a marxe laurentina ordov\u00edcica probablemente lembraba a que se pode observar no moderno mar do Xap\u00f3n, coa marxe continental separada do arco volc\u00e1nico por un estreito mar \"marxinal\". Outras evidencias que apoian un modelo tect\u00f3nico tras arco do estilo do mar do Xap\u00f3n para a oroxenia tac\u00f3nica no sur dos Apalaches son a presenza de circ\u00f3ns detr\u00edticos do Ordov\u00edcico e Grenville (ca. mil mill\u00f3ns de anos) mesturados en secuencias sedimentaris metamorfizadas e a intercalaci\u00f3n de capas de rochas volc\u00e1nicas ordov\u00edcicas con rochas sedimentarias derivadas da marxe laurentina.\nRelaci\u00f3n coa oroxenia famatiniana.\nSuxeriuse que a oroxenia famatiniana da mesma \u00e9poca do oeste de Gondwana (hoxe Suram\u00e9rica) \u00e9 a continuaci\u00f3n cara ao sur da oroxenia tac\u00f3nica. Noutras plabras, o que hoxe \u00e9 o extremo sur da oroxenia tac\u00f3nica ter\u00eda estado conectado co que actualmente \u00e9 o extremo norte do or\u00f3xeno famatiniano. Isto foi explicado engadindo que o continente de Laurentia poder\u00eda ter colisionado co oeste de Gondwana a principios do Paleozoico debido ao peche do oc\u00e9ano de X\u00e1peto. Segundo esta idea o terreo de Cuyania ser\u00eda un bloque al\u00f3ctono de orixe laurentina que quedou en Gondwana. Pero ese escenario non est\u00e1 libre de discusi\u00f3ns porque alternativamente tam\u00e9n se suxeriu que Cuyania se mov\u00eda \u00e1 deriva polo oc\u00e9ano de X\u00e1peto como un microcontinente empezando en Laurentia e acrecion\u00e1ndose despois a Gondwana. Ademais, un terceiro modelo sost\u00e9n que Cuyania \u00e9 un paraaut\u00f3ctono e chegou \u00e1 s\u00faa actual posici\u00f3n por causa de fallas transcorrentes ou de desgarre que non empezaban en Laurentia sen\u00f3n en Gondwana.\nConsecuencias.\nA medida que oroxenia tac\u00f3nica foi rematando no Sil\u00farico temper\u00e1n, os levantamentos e dobramentos da rexi\u00f3n do val do Hudson foron limados pola erosi\u00f3n. Sobre esta superficie, empezaron a acumularse sedimentos derivados das zonas elevadas que quedaban na rexi\u00f3n de Nova Inglaterra. A proba disto \u00e9 o conglomerado de Shawangunk sil\u00farico, unha masiva formaci\u00f3n de arenita de cuarzo formadora de escarpas e cristas (pola s\u00faa maior resistencia \u00e1 erosi\u00f3n) e de conglomerados, que descansa de maneira discordante sobre unha superficie de estratos m\u00e1is antigos de idade presil\u00farica que se mergullan no terreo de forma suave ou abrupta pola rexi\u00f3n. Esta crista de conglomerado de Shawangunk est\u00e9ndese cara ao sur desde o val do Hudson ao longo da fronte leste das Catskills. Forma a impresionante crista de dura rocha de cobertura das monta\u00f1as Shawangunk ao oeste de New Paltz. Cara ao sur e oeste conv\u00e9rtese na prominente unidade formadora de escarpas que se recorta ao longo das cristas das monta\u00f1as Kittatinny de Nova Jersey.\nAo longo do Sil\u00farico, o dep\u00f3sito de sedimentos aluviais bastos deu paso a lamas de gran fino mari\u00f1as de augas pouco fondas, e finalmente \u00e1 acumulaci\u00f3n de sedimentos carbonatados de augas claras con arrecifes formados pola acumulaci\u00f3n de algas calc\u00e1reas e os restos de esqueletos de coral, estromatoporoides, braqui\u00f3podos e outra fauna mari\u00f1a antiga. A elevaci\u00f3n eust\u00e1tica epis\u00f3dica e a baixada do nivel do mar causou que os ambientes deposicionais cambiasen ou se desprazasen lateralmente. Como resultado, os restos de fauna conservados e o car\u00e1cter e composici\u00f3n das capas de sedimentos depositadas nunha determinada localidade variaron co tempo. As variaci\u00f3ns composicionais e texturais dos estratos, as\u00ed como a cambiante fauna f\u00f3sil conservada, util\u00edzanse para definir as numerosas formaci\u00f3ns sedimentarias do Sil\u00farico ao Devoniano preservadas nestas rexi\u00f3ns."}
{"id": "417326", "revid": "27155", "url": "https://gl.wikipedia.org/wiki?curid=417326", "title": "Orox\u00e9nese tac\u00f3nica", "text": ""}
{"id": "417330", "revid": "56817", "url": "https://gl.wikipedia.org/wiki?curid=417330", "title": "William Lorimer", "text": "William Laughton Lorimer, nado en Strathmartine o 27 de xu\u00f1o de 1885 e finado o 27 de maio de 1967, \u00a0foi un especialista en grego antigo e entusiasta da\u00a0lingua scots, reco\u00f1ecido pola s\u00faa traduci\u00f3n do\u00a0\"Novo Testamento\"\u00a0ao scots, a primeira a esa lingua realizada dende os orixinais\u00a0gregos.\nTraxectoria.\nFillo do reverendo\u00a0Robert Lorimer, ministro da Igrexa libre de Escocia e de\u00a0Isabella Lockhart Robertson. Estudou en\u00a0Dundee, Edimburgo e linguas e literaturas cl\u00e1sicas no\u00a0Trinity College en Oxford. Dende 1910 traballou como profesor axudante de grego na Universidade de Saint Andrew. Durante a Primeira guerra mundial serviu primeiro no rexemento dos\u00a0Gordon Highlanders e entre 1916 e 1919 nos servizos de intelixencia. Tras a guerra volveu dar clases, asent\u00e1ndose en Saint Andrews en 1921. O ano seguinte contratou unha aia para coidar de seu fillo pequeno, chamada\u00a0Helen MacGregor (1873/4 - 1930) era falante nativa de\u00a0scots, e cos anos tanto seu fillo como o propio William aprenderon a lingua. Traballou tam\u00e9n no University College de Dundee (1929-1953), daquela dependente de St. Andrews, e en 1953 volveu a Saint Andrews, xubil\u00e1ndose en 1955. Lorimer colaborou durante anos co \"Scottish National Dictionary\", e dende 1947 foi membro do consello executivo da\u00a0\"Scottish National Dictionary Association\" e o seu presidente dende\u00a01953 ata a s\u00faa morte en 1967.\n\"Novo Testamento\".\nLorimer levaba tempo interesado na lingua scots e sent\u00eda que cumpr\u00eda elevar o seu status mediante a elaboraci\u00f3n dun dicionario moderno e a traduci\u00f3n do \"Novo Testamento\", non obstante ser el mesmo agn\u00f3stico. Arredor de setembro de 1945 comezou a pensar na s\u00faa posible traduci\u00f3n, en decembro de 1946 pediulle \u00e1 Sociedade B\u00edblica de Escocia exemplares de traduci\u00f3ns do \"Novo Testamento\" en diferentes linguas ao tempo que comezaba a facer traduci\u00f3ns experimentais de textos do libro. Revisou numerosas traduci\u00f3ns realizadas e as\u00ed leu 174 traduci\u00f3ns da Carta a Filem\u00f3n\u00a0en 23 linguas,\u00a0\u00a0oito en\u00a0Lat\u00edn, d\u00faas en\u00a0copto, d\u00faas en siriaco, d\u00faas\u00a0en baixo sax\u00f3n, 23 en alem\u00e1n, sete en\u00a0dinamarqu\u00e9s, cinco en noruegu\u00e9s, tres in sueco, unha en fero\u00e9s, seis en neerland\u00e9s, d\u00faas in flamengo, 22 en franc\u00e9s, unha en\u00a0occitano, d\u00faas\u00a0catal\u00e1n, 14 en\u00a0italiano, catro en romanche, catro en grego moderno, d\u00faas en scots (traducidas do ingl\u00e9s) , 48 en\u00a0ingl\u00e9s e unha en\u00a0Esperanto.\nA finais de 1957 comezou a darlle forma \u00e1 traduci\u00f3n, a primeiros de 1961 estaba traballando nos evanxeos\u00a0e en outubro de 1965 rematou a Carta aos Hebreos. Levoulle as\u00ed oito anos realizar a primeira versi\u00f3n da s\u00faa traduci\u00f3n ao scots, e axi\u00f1a comezou a revisar\u00a0o traballo, as\u00ed e todo ao morrer tan s\u00f3 revisara un cuarto da traduci\u00f3n. Os manuscritos pasaron o seu fillo, Robert Lorimer que continuou a revisalos. En 1983, vinte e seis anos despois de Lorimer comezar a traduci\u00f3n sa\u00edu ao prelo como\"The New Testament In Scots\". Converteuse nun \u00e9xito inmediato, esgotando a edici\u00f3n de 2500 exemplares en menos de d\u00faas semanas, sa\u00edndo unha segunda edici\u00f3n un mes despois que se esgotou axi\u00f1a e en 1985 viu unha nova edici\u00f3n por Penguin. Est\u00e1 considerada unha das obras m\u00e1is relevantes en scots do s\u00e9culo XX e deu un importante pulo \u00e1 lingua, demostrando \u00e1s claras os recursos da lingua."}
{"id": "417332", "revid": "98629", "url": "https://gl.wikipedia.org/wiki?curid=417332", "title": "Tatjana Aparac-Jelu\u0161i\u0107", "text": "Tatjana Aparac-Jelu\u0161i\u0107, nada en 1948, \u00e9 unha bibliotecaria e profesora de biblioteconom\u00eda croata. Retirouse deixando o seu posto como profesora no departamento de biblioteconom\u00eda da Facultade de educaci\u00f3n da Universidade de Osijek. Tam\u00e9n foi profesora no departamento de ciencias da informaci\u00f3n na facultade de Humanidades da Universidade de Zagreb e no departamento hom\u00f3logo da Universidade de Zadar.\nTraxectoria.\nAparac-Jelu\u0161i\u0107 naceu en 1948 en Osijek, onde rematou a educaci\u00f3n b\u00e1sica. Mudouse a Zagreb, onde rematou a secundaria e graduouse na Facultade de Humanidades e Ciencias Socais da Universidade de Zagreb. En 1991 acadou o seu t\u00edtulo de doutora en ciencias da informaci\u00f3n.\nEn 2006 ga\u00f1ou un premio para docentes en ciencias da informaci\u00f3n, o Thompson ISI's Outstanding Information Science Teacher of the Year, outorgado pola American Society for Information Science and Technology (ASIST). Foi a primeira non estadounidense que o recib\u00eda nos 26 anos de historia do premio.\n\u00c9 membro de numerosos comit\u00e9s organizadores de seminarios e conferencias a nivel nacional.Ten no seu haber m\u00e1is de 60 publicaci\u00f3ns profesionais publicadas e editou m\u00e1is de 16 libros na \u00e1rea da biblioteconom\u00eda e a ciencia da informaci\u00f3n.\n\u00c9 editora da publicaci\u00f3n: \"Velimir De\u017eeli\u0107:Visionary and the Leader of the Croatian Librarianship in the First Decades of the 20th Century in Croatian Librarians\".Vol. 3 (Hrvatski Knji\u017eni\u010dari Knjiga 3.) escrita por Dora Se\u010di\u0107 en 2014."}
{"id": "417334", "revid": "785", "url": "https://gl.wikipedia.org/wiki?curid=417334", "title": "Garc\u00eda II", "text": "Garc\u00eda II p\u00f3dese referir a:"}
{"id": "417335", "revid": "21441", "url": "https://gl.wikipedia.org/wiki?curid=417335", "title": "Hierarchical Data Format", "text": "Hierarchical Data Format (HDF, HDF4, ou HDF5) \u00e9 o nome para dun conxunto de formatos de ficheiros e librar\u00edas creadas para a organizaci\u00f3n e almacenamento de grandes cantidades de datos num\u00e9ricos, algo que se precisa na investigaci\u00f3n sobre a aprendizaxe autom\u00e1tica. Tr\u00e1tase dun formato en licenza aberta (como as BSD) coas s\u00faas especificaci\u00f3ns p\u00fablicas, capaz de obter informaci\u00f3n sobre os datos que almacena sen recorrer a fontes externas e con capacidade de estandarizaci\u00f3n sobre os datos de natureza aberta que admite para gardar en memoria.\nHDF ten implementaci\u00f3ns en varias linguaxes ou plataformas de software comerciais e non-comerciais, como IDL, Java, MATLAB, Octave, Python, R ou Scilab. As d\u00faas principais versi\u00f3ns do HDF son HDF4 e HDF5, bastante diferentes en estrutura e API. HDF est\u00e1 composto basicamente pola librar\u00eda, unha consola como li\u00f1a de comando, unha ferramenta de probas, unha interface Java e polo visor HDF Viewer.\nHistoria.\nNa procura dun formato flex\u00edbel e independente da plataforma de uso, con capacidade de almacenamento da crecente e heterox\u00e9nea variedade de datos na investigaci\u00f3n comezou a desenvolverse o formato HDF nos laboratorios da NCSA (National Center for Supercomputing Applications) a partir do ano 1988, mant\u00e9ndose na actualidade polo equipo de desenvolvemento de HDF, que depende da Universidade de Illinois.\nActualmente, este formato util\u00edzase por m\u00faltiples organismos, tanto p\u00fablicos como privados, para a difusi\u00f3n de datos e resultados cient\u00edficos, entre as que se atopa a NASA, ou a Axencia Europea do Espazo (ESA), en, por exemplo, as lecturas dos sensores MODIS, MERIS ou ETM+, entre outros.\nEstrutura.\nA estrutura dos arquivos HDF permite o almacenamento de diversos tipos de datos, tales como:\nAcceso aos datos.\nExisten diversas formas de acceder aos datos contidos baixo un ficheiro HDF. Unha delas \u00e9 o acceso a nivel binario, co\u00f1ecendo a estrutura do ficheiro p\u00fablico, ou ben a trav\u00e9s de aplicaci\u00f3ns dispo\u00f1\u00edbeis que soporten este formato.\nO formato de organizaci\u00f3n dos datos no HDF5 p\u00f3dese entender como un sistema de ficheiros descrito nun \u00fanico arquivo HDF5. Similar aos cartafoles ou contedores virtuais nun ordenador persoal pero sendo considerados na linguaxe HDF5 como \"datasets\" (conxuntos de datos). Isto resulta nunha xerarqu\u00eda organizativa, de feito os valores dun arquivo HDF5 poden ser lidos usando sintaxe POSIX /ruta/ao/valor."}
{"id": "417336", "revid": "1576", "url": "https://gl.wikipedia.org/wiki?curid=417336", "title": "Lingua ga\u00e9lica escocesa", "text": ""}
{"id": "417339", "revid": "27155", "url": "https://gl.wikipedia.org/wiki?curid=417339", "title": "Pezas bucais (artr\u00f3podos)", "text": ""}
{"id": "417341", "revid": "1131", "url": "https://gl.wikipedia.org/wiki?curid=417341", "title": "Facultade de Farmacia de Santiago de Compostela", "text": "A Facultade de Farmacia de Santiago de Compostela \u00e9 a Facultade onde se imparte a docencia da Farmacia na Universidade de Santiago de Compostela.\nO seu edificio est\u00e1 situado no campus Sur de dita Universidade, na praza do Seminario de Estudos Galegos, s/n.\nHistoria.\nA Facultade creouse en 1857, e os seus estudos realiz\u00e1ronse no antigo Colexio de Santiago Alfeo (Fonseca), compartindo este edificio coa Facultade de Medicina, at\u00e9 que nos anos 1920, coa influencia de Montero R\u00edos, comezou a construci\u00f3n do novo edificio para a de Medicina na r\u00faa de San Francisco.\nNo s\u00e9culo XXI constru\u00eduse o novo edificio da Facultade de Farmacia no Campus Sur.\nT\u00edtulos impratidos.\nAs titulaci\u00f3ns impartidas na Facultade son:\nEquipo de Goberno.\nNa actualidade, o equipo de goberno da Facultade est\u00e1 integrado por:"}
{"id": "417342", "revid": "25090", "url": "https://gl.wikipedia.org/wiki?curid=417342", "title": "HDF5", "text": ""}
{"id": "417343", "revid": "25090", "url": "https://gl.wikipedia.org/wiki?curid=417343", "title": "HDF4", "text": ""}
{"id": "417344", "revid": "111586", "url": "https://gl.wikipedia.org/wiki?curid=417344", "title": "Praza do Seminario de Estudos Galegos", "text": "A Praza do Seminario de Estudos Galegos de Santiago de Compostela \u00e9 unha praza axardinada situada no Campus Sur da Universidade de Santiago.\nEst\u00e1 limitada polo oeste pola avenida do Doutor \u00c1ngel Jorge Echeverri, e polo norte, leste e sur pola avenida de Lope G\u00f3mez de Marzoa.\nTodo o seu flanco norte est\u00e1 ocupado pola fachada da Facultade de Farmacia, no flanco leste est\u00e1 a Unidade de Xesti\u00f3n Acad\u00e9mica Sur (UXA Sur) da Universidade de Santiago de Compostela, e no flanco leste enc\u00f3ntrase a Facultade de Dereito."}
{"id": "417345", "revid": "56817", "url": "https://gl.wikipedia.org/wiki?curid=417345", "title": "Ivan Tarba", "text": "Ivan Konstantinovich Tarba, nado o\u00a021 de marzo de 1921\u00a0en\u00a0Baslax, \u00a0e finado o\u00a029 de xaneiro de 1994\u00a0en\u00a0Sukhumi, foi un xornalista, escritor e pol\u00edtico abkhazo.\nTraxectoria.\nNaceu nunha aldea do distrito de Ochamchira, durante a invasi\u00f3n do Ex\u00e9rcito Vermello en Xeorxia, dez d\u00edas antes de formarse a Rep\u00fablica Socialista Sovi\u00e9tica de Abkhazia. Na d\u00e9cada de 1930 comezou a traballar como xornalista, na edici\u00f3n local do xornal rexional \"Bolshevistskii Put\", e m\u00e1is tarde nas oficinas rexionais dos xornais \"Apsn\u04d9 Qaps\" e \"Sovetskaya Abkhaziya\".\nEn 1940 uniuse ao partido Comunista e traballou como profesor de abkhazo. En 1947 formouse no Instituto Pedag\u00f3xico de Sukhumi. Dende\u00a01958 foi presidente da secci\u00f3n abkhaza da Uni\u00f3n de Escritores Sovi\u00e9ticos.\u00a0Entre outros cargos foi ministro de educaci\u00f3n da Rep\u00fablica Socialista Sovi\u00e9tica Aut\u00f3noma de Abkhazia, secretario rexional do Partido Comunista de Abkhazia, \u00a0deputado do S\u00f3viet Supremo da URSS e do Consello Supremo da RSSA de Abzhazia. O seu primeiro poema publicouno en 1937 e escribiu varias colecci\u00f3ns de poes\u00eda e novelas. Os temas principais da s\u00faa poes\u00eda \u00e9 a beleza da terra natal, a amizade entre os pobos, o traballo do pobo sovi\u00e9tico e a resoluci\u00f3n de problemas morais. A s\u00faa obra traduciuse ao ruso e a outras linguas da Uni\u00f3n Sovi\u00e9tica."}
{"id": "417347", "revid": "865", "url": "https://gl.wikipedia.org/wiki?curid=417347", "title": "Kamelot", "text": "Kamelot \u00e9 un grupo de power metal orixinario de Tampa, Florida, formado por Thomas Youngblood e Richard Warner en 1991. O vocalista noruegu\u00e9s Roy Khan uniuse a eles para o \u00e1lbum \"Si\u00e9ge Perilous\" e compart\u00edu cr\u00e9ditos de composici\u00f3n xunto a Youngblood ata a s\u00faa sa\u00edda do grupo en abril de 2011. O 22 de xu\u00f1o de 2012 Youngblood anunciou na p\u00e1xina web do grupo que o novo vocalista do grupo ser\u00eda o sueco Tommy Karevik, cuxo primeiro disco co grupo foi \"Silverthorn\" como vocalista, co-compositor e autor das letras.\nA data de 2018 Kamelot levaba publicados doce \u00e1lbums de estudio, dous \u00e1lbums de directo, un DVD de directo e dezanove v\u00eddeos musicais. O seu \u00faltimo \u00e1lbum de estudio foi \"The Shadow Theory\", publicado en abril de 2018 baixo o selo Napalm Records."}
{"id": "417353", "revid": "98629", "url": "https://gl.wikipedia.org/wiki?curid=417353", "title": "Oroxenia alleghaniana", "text": "A oroxenia alleghaniana ou oroxenia apalache \u00e9 un dos episodios xeol\u00f3xicos de formaci\u00f3n de monta\u00f1as que formaron as monta\u00f1as dos Apalaches e as monta\u00f1as Allegheny (tam\u00e9n escritas Alleghany). O termo e ortograf\u00eda \"Alleghany orogeny\" foi proposto orixinalmente por H.P. Woodward en 1957.\nA oroxenia alleghaniana ocorreu aproximadamente desde hai 325 a 260 mill\u00f3ns de anos en polo menos cinco episodios de deformaci\u00f3n do Carbon\u00edfero ao Permiano. A oroxenia foi causada polo choque de \u00c1frica contra Norteam\u00e9rica. Naquel momento, estes continentes non exist\u00edan na s\u00faa forma actual: Norteam\u00e9rica formaba parte do supercontinente de Laurusia (Euram\u00e9rica), mentres que \u00c1frica formaba parte de Gondwana. Esta colisi\u00f3n formou o supercontinente Panxea, que conti\u00f1a todas as principais masas continentais que hab\u00eda daquela. A colisi\u00f3n provocou a oroxenia: exerceu unha enorme tensi\u00f3n no que hoxe \u00e9 a costa leste dos Estados Unidos de Norteam\u00e9rica, formando unha ampla cadea monta\u00f1osa. As probas da oroxenia alleghaniana est\u00e9ndense centos de quil\u00f3metros pola superficie desde Alabama a Nova Jersey e poden ser trazadas na subsuperficie cara ao suroeste. No norte, a derformaci\u00f3n alleghaniana est\u00e9ndese ao noroeste ata a illa de Terra Nova. A posterior erosi\u00f3n desgastou a cadea monta\u00f1osa e os sedimentos se espallaron ao leste e oeste da cadea.\nChoque continental.\nA inmensa rexi\u00f3n implicada no choque continental, a ampla duraci\u00f3n temporal da oroxenia e o grosor da p\u00eda de sedimentos e rochas \u00edgneas son probas do proceso de creaci\u00f3n de monta\u00f1as, os Apalaches probablemente chegaron a alcanzar alturas similares \u00e1s dos Alpes e as Monta\u00f1as Rochosas antes de que fosen erosionadas.\nA medida que chocaban os continentes, o material rochoso atrapado entre eles foi esmagado e forzado a elevarse. As rochas que estaban ao longo da beira leste de Norteam\u00e9rica foron empurradas ao interior (o mesmo ocorreu na direcci\u00f3n oposta ao longo da beira africana, formando os montes Atlas de Marrocos e o oeste do S\u00e1hara). Preto da fronteira entre as placas en colisi\u00f3n, as tensi\u00f3ns tect\u00f3nicas contribu\u00edron ao metamorfismo das rochas.\nAs rochas sedimentarias do leste da rexi\u00f3n da cunca dos Apalaches foron exprimidas orixinando grandes dobramentos que discorr\u00edan perpendicularmente \u00e1 direcci\u00f3n das forzas. A maior cantidade de deformaci\u00f3n asociada coa oroxenia alleghaniana tivo lugar nos Apalaches do sur (Carolina do Norte, Tennessee, Virxinia e Virxinia Occidental). Nesa rexi\u00f3n, orixin\u00e1ronse unha serie de grandes fallas ademais dos dobramentos. A medida que chocaban os dous continentes amore\u00e1banse grandes cintos de rochas limitados por acabalgamentos uns sobre os outros, acurtando a codia ao longo do bordo leste de Norteam\u00e9rica na rexi\u00f3n de Carolina do Norte e Tennessee nuns 320\u00a0km. A cantidade relativa de deformaci\u00f3n dimin\u00fae gradualmente a medida que nos desprazamos cara ao norte. O cinto de dobramento est\u00e9ndese cara ao norte a trav\u00e9s de Pennsilvania e gradualmente vai desaparecendo na veci\u00f1anza da fronteira co estado de Nova York. As monta\u00f1as Kittatinny no noroeste de Nova Jersey marcan a extensi\u00f3n m\u00e1is ao nordeste dos altos cumes da Provincia de Valley and Ridge. A influencia da deformaci\u00f3n alleghaniana sobre a rexi\u00f3n leste da Provincia de Valley and Ridge debeu de ter sido a\u00ednda m\u00e1is intensa; por\u00e9n, hai poucas probas que se conservasen. As rochas do Mississippiano, Pennsilvaniano e Permiano desapareceron na costa leste.\nEtapa erosiva.\nAs monta\u00f1as formadas pola oroxenia alleghaniana foron orixinalmente moi altas e esgrevias, pero na nosa \u00e9poca est\u00e1n xa moi erosionadas e s\u00f3 quedan uns poucos restos do que foron: os outeiros moi erosionados do Piedmont. Os sedimentos que foron transportados ao leste formaron a chaira costeira e parte da plataforma continental. As\u00ed, a chaira costeira e o Piedmont son en gran medida os subprodutos da erosi\u00f3n que tivo lugar desde hai uns 150 mill\u00f3ns de anos e que a\u00ednda contin\u00faa.\nOs sedimentos que foron transportados ao oeste formaron a meseta de Allegheny e a meseta de Cumberland, que nalgunhas \u00e1reas son denominadas popularmente monta\u00f1as, pero que realmente son simplemente mesetas erosionadas e elevadas.\nUnha porci\u00f3n do sistema de monta\u00f1as alleghanianas quedou en \u00c1frica cando se fragmentou a Panxea e se empezou a formar o oc\u00e9ano Atl\u00e1ntico. Hoxe, esta forma as monta\u00f1as do Anti-Atlas de Marrocos. O Anti-Atlas foi elevado xeoloxicamente en tempos relativamente recentes, e as s\u00faas monta\u00f1as est\u00e1n hoxe moito m\u00e1is robustas e esgrevias que os seus parentes que quedaron en Am\u00e9rica."}
{"id": "417354", "revid": "27155", "url": "https://gl.wikipedia.org/wiki?curid=417354", "title": "Orox\u00e9nese alleghaniana", "text": ""}
{"id": "417355", "revid": "27155", "url": "https://gl.wikipedia.org/wiki?curid=417355", "title": "Oroxenia apalache", "text": ""}
{"id": "417356", "revid": "27155", "url": "https://gl.wikipedia.org/wiki?curid=417356", "title": "Orox\u00e9nese apalache", "text": ""}
{"id": "417357", "revid": "27155", "url": "https://gl.wikipedia.org/wiki?curid=417357", "title": "Oroxenia alleghania", "text": ""}
{"id": "417358", "revid": "27155", "url": "https://gl.wikipedia.org/wiki?curid=417358", "title": "Oroxenia allegheniana", "text": ""}
{"id": "417359", "revid": "27155", "url": "https://gl.wikipedia.org/wiki?curid=417359", "title": "Orox\u00e9nese allegheniana", "text": ""}
{"id": "417360", "revid": "27155", "url": "https://gl.wikipedia.org/wiki?curid=417360", "title": "Oroxenia alleghenia", "text": ""}
{"id": "417361", "revid": "98629", "url": "https://gl.wikipedia.org/wiki?curid=417361", "title": "Gertrude Bell", "text": "Gertrude Margaret Lowthian Bell, nada en Washington (condado de Durham, Inglaterra), o 14 de xullo de 1868 e finada en Bagdad (Mandato brit\u00e1nico de Mesopotamia) o 12 de xullo de 1926, foi unha escritora, viaxeira, arque\u00f3loga, esp\u00eda e funcionaria do goberno brit\u00e1nico. Realizou m\u00faltiples viaxes por Oriente Medio, Su\u00edza e d\u00faas viaxes ao redor do mundo en 1897-1988 e 1902-1903. Foi a primeira muller en recibir un premio da Royal Geographical Society e a primeira muller que chegou a oficial na intelixencia militar brit\u00e1nica.\nReco\u00f1\u00e9cese, de xeito xeral, que ela mais Lawrence de Arabia foron os principais instigadores do levantamento \u00e1rabe durante a primeira guerra mundial que rematou coa instalaci\u00f3n da dinast\u00eda Haxemita en Xordania e Iraq. Ao remata-la guerra, ela estableceu as fronteiras de Mesopotamia e inclu\u00edu as tres vilaias (ou wilayas) que deron lugar ao Iraq actual.\nTraxectoria.\nAntecedentes familiares.\nGertrude Bell naceu nunha familia moi influente de industriais brit\u00e1nicos. Seu av\u00f3, por parte de pai era Sir Lowthian Bell, co-fundador e co-propietario dunha empresa en Northumbria que produciu un terzo das necesidades de ferro de Gran Breta\u00f1a na d\u00e9cada de 1870. Sir Bell non s\u00f3 foi un dos industriais m\u00e1is ricos de Gran Breta\u00f1a sen\u00f3n tam\u00e9n un respectado cient\u00edfico que recibiu a medalla de ouro Bessemer e foi membro da Royal Society, entre outras. No seu sal\u00f3n aparec\u00edan, de cando en vez, figuras relevantes coma Charles Darwin, Thomas Huxley, o reformador social John Ruskin e o artista William Morris e chegou a ser membro do Parlamento polo Partido Liberal de Benjamin Disraeli\nO pai de Gertrude Bell, Thomas Hugh Bell, era o fillo m\u00e1is vello de Lowthian Bell e tam\u00e9n recibiu unha formaci\u00f3n completa. Estudou qu\u00edmica na Sorbona en Par\u00eds; en Alema\u00f1a qu\u00edmica org\u00e1nica e matem\u00e1ticas. Cando regresou ao Reino Unido, paseni\u00f1amente asumiu o liderado do imperio creado polo seu pai e foi un capitalista progresista e propietario de f\u00e1bricas nas que procurou que os seus traballadores recibiran unha paga xusta e coidados. Tam\u00e9n participou na pol\u00edtica no eido da educaci\u00f3n e da sa\u00fade dende o punto de vista liberal.\nEn 1867, casou con Mary Shield, filla dun comerciante, que morreu en 1871, pouco despois do nacemento do segundo fillo, Maurice Bell. Daquela Gertrude ti\u00f1a tres anos e foise achegando a seu pai, con que consultou varios asuntos pol\u00edticos en diferentes momentos da s\u00faa vida. En 1876, Thomas Bell, volveu casar coa escritora Florence Ollife, coa que Gertrude desenvolveu unha pr\u00f3xima e \u00edntima relaci\u00f3n, mantendo unha estreita con ela at\u00e9 o final da s\u00faa vida. Tam\u00e9n se levou ben cos seus tres irm\u00e1ns que naceron posteriormente. As actividades de Florence Bell coas esposas dos traballadores do ferro de Bolckow Vaughan en Eston, preto de Middlesbrough, puideron influ\u00edr na posterior conduta de Gertrude a prol da promoci\u00f3n da educaci\u00f3n das mulleres iraqu\u00eds.\nEducaci\u00f3n e mocidade.\nFlorence Ollife, do mesmo xeito que Thomas Hugh Bell, era progresista e mandaron a emprendedora Gertrude en 1884 ao Queen's College, unha escola para nenas en Londres. Daquela, era unha conduta pouco usual pois as nenas da s\u00faa clase social adoitaban ter titores privados.\nA\u00ednda foi m\u00e1is estra\u00f1o que seus pais a mandasen en 1886 a estudar a Oxford: \"Polo menos quero saber que podo facer unha cousa dende cero. S\u00edntoo por esta aprendizaxe diletante. Quero mergullarme en algo\", explicoulle a seu pai. Gertrude Bell ingresou, con dezaseis anos, no instituto Lady Margaret Hall da universidade de Oxford a pesar de que na sociedade vitoriana, a presenza da muller na universidade non estaba ben vista, mais o Margaret Hall estaba moi separado da cidade e da universidade, o que implicaba que, en realidade, estaba segregado da universidade e, ademais, as mulleres non pod\u00edan acudir \u00e1 biblioteca da universidade. Ela mailas s\u00faas compa\u00f1eiras participaron s\u00f3 como estudantes invitadas e, xeralmente, estaban acompa\u00f1adas por un titor. En 1888, xusto antes de cumpri-los vinte anos, rematou os estudos de historia moderna en dous anos e foi a primeira muller en recibir a m\u00e1is alta distinci\u00f3n. Por\u00e9n, ao t\u00edtulo manti\u00f1a a forma masculina pois non foi at\u00e9 1920 que Oxford tratou as mulleres en igualdade c\u00f3s homes.\nPrimeiras viaxes (1888-1899).\nDende finais de 1888 e 1889 viaxou por Bucarest e despois a Constantinopla, onde co\u00f1eceu importantes personalidades. Ao volver a Londres non se sent\u00eda atra\u00edda pola vida social e, dada a s\u00faa educaci\u00f3n e experiencias, tampouco atopaba un pretendente que a interesase. As cartas enviadas \u00e1 Florence Ollife demostran que Gertrude sab\u00eda que \u00eda cami\u00f1o dunha existencia social marxinal e que permanecer\u00eda solteira.\nPrimeiras viaxes a Oriente.\nNo outono de 1892 comezou a aprender persa e na primavera de 1893, acompa\u00f1ando \u00e1 s\u00faa t\u00eda Mary Lascelles marchou a Teher\u00e1n, onde seu t\u00edo, sir Frank Lascelles, era o embaixador brit\u00e1nico na corte do Sha Nasseredin.\nAo chegar, quedou baixo a custodia do secretario da embaixada, Gerald Cadogan, con que comezou a co\u00f1ecer o deserto e a poes\u00eda \u00e1rabe e de quen namorou. Cando informou \u00e1 familia que pensaba casar con el, o pai negouse absolutamente pois cheg\u00e1ranlle novas de que era un xogador con d\u00e9bedas que andaba \u00e1 procura dunha rica herdeira. En 1894 aparece o seu libro \"Persian pictures\" (reimpreso en 2005) no que relata as s\u00faas experiencias.\nAlpinismo.\nEn 1899 e 1904, para esquecer a experiencia anterior, dedicouse a facer monta\u00f1ismo nos Alpes. Probabelmente, foi a primeira persoa de nacionalidade brit\u00e1nica en ascender a Meije, en 1900 o Drus, e en 1901, cos seus gu\u00edas Ulrich e Heinrich Fuhrer, conseguiu a primeira ascensi\u00f3n por sete sendeiros no Engelh\u00f6ner, unha pequena monta\u00f1a nos Alpes do cant\u00f3n de Berna. Un destes picos, Gertrudspitze (2 632 m), foi denominado as\u00ed no seu honor despois de ser cruzado por ela e mailos seus gu\u00edas. Por\u00e9n fracasou na conquista, en 1902, da cara nordeste de Finsteraarhorn, cando as inclemencias do tempo como a neve, a sarabia e unha tormenta con raios obrigaron a pasar \"corenta e oito horas na corda\" cos seus gu\u00edas, aferr\u00e1ndose \u00e1 rocha en terribles condici\u00f3ns que estiveron a piques de lles costa-la vida. Este feito foi descrito por John Percy Farrarcomo coma unha das m\u00e1is grandes aventuras nas expedici\u00f3ns dos Alpes.\nArque\u00f3loga.\nContinuou coas viaxes por Oriente, en concreto, por Palestina, Siria e Arabia (que cruzou seis veces) e publica un segundo libro: \"Syria, the desert and the sown\". Neste libro describiu, fotografou e detallou a s\u00faa viaxe \u00e1s vilas e cidades da Gran Siria, como Damasco, Xerusal\u00e9n, Beirut, Antioqu\u00eda e Alexandreta. As pormenorizadas descrici\u00f3ns contribu\u00edron a abrir os desertos \u00e1rabes ao mundo occidental.\nA partir de 1905 participa en campa\u00f1as de investigaci\u00f3n arqueol\u00f3xica xunto co arque\u00f3logo brit\u00e1nico sir William Ramsay, participou na escavaci\u00f3n de igrexas cristi\u00e1s primitivas en Asia Menor. As escavaci\u00f3ns en Binbirkilise foron narradas en \"A Thousand and One Churches\". A\u00ednda que esta obra aparece co nome de Ramsay en primeiro lugar, este escribiu 80 p\u00e1xinas mentres Gertrude Bell escribiu 460 e se converteu nun libro de referencia para co\u00f1ecer os monumentos bizantinos en Asia Menor e as primeiras igrexas cristi\u00e1s.\nAo volver a Inglaterra, decidiu escribir sobre as s\u00faas experiencias e de a\u00ed naceu, en 1906, \"The Desert and the Sown\". Posteriormente, na Royal Geographical Society realizou cursos de topograf\u00eda, cartograf\u00eda e astronom\u00eda.\nEn 1907, volveu con Ramsay a Turqu\u00eda onde descubriron un campo de ru\u00ednas no norte de Siria, na beira oriental do curso superior do \u00c9ufrates, at\u00e9 a empinada ladeira do antigo val do r\u00edo. Elaborou un plano e describiu as murallas e os arredores fortificados de \"Mumbayah\" (actual Munbaqat) \u00abonde se montaron as mi\u00f1as tendas e onde o nome \u00e1rabe significa literalmente \"lugar elevado\"; era probablemente o \"Bersiba\" da lista de nomes establecida por Ptolomeo. Este lugar componse dun dobre terrapl\u00e9n situado sobre a ribeira do r\u00edo\u00bb. Al\u00ed co\u00f1eceu a Charles Doughty-Wylie, vicec\u00f3nsul brit\u00e1nico en Konia, con que anos despois ter\u00eda unha relaci\u00f3n sentimental.\nEn xaneiro de 1909, visitou Mesopotamia e chegando preto de Bagdad descubriu as ru\u00ednas do palacio de Ukhaidiry do que realizou os planos; finalmente estivo en Babilonia e Najaf. En 1911, de novo en Mesopotamia, decidiu volver \u00e1 cidade hitita de Carquemis, a visitar o arque\u00f3logo, e amigo, David G. Hogarth, e al\u00ed co\u00f1eceu a outros dous arque\u00f3logos: Reginald Campbell-Thompson e ao seu asistente, T.E. Lawrence (co\u00f1ecido posteriormente como Lawrence de Arabia).\nGertrude Bell calculou mal a localizaci\u00f3n de \"Bersiba\", pero identificou, pola toponimia do lugar, a significaci\u00f3n do nome deste promontorio en ru\u00ednas, participando no descubrimento desta cidade oriental. Nun rect\u00e1ngulo de gran dimensi\u00f3n at\u00f3panse as ru\u00ednas dunha cidade moi fortificada, \u00e1 que fan referencia documentos e estudos elaborados en 1964, cando se inspeccionou esta zona. En 1968 a sociedade alem\u00e1 Deutsche Orient solicitou o permiso de escavaci\u00f3n do mont\u00edculo de ru\u00ednas\nLiga anti-sufraxistas.\nEn novembro de 1908, fundouse en Londres a Women's National Anti-Suffrage League (en galego: Liga Nacional de Mulleres contra o sufraxio). A s\u00faa primeira presidenta foi a popular novelista, Mary Ward e Gertrude Bell foi secretaria honoraria. Os l\u00edderes desta Liga defend\u00edan que a maior parte das mulleres inglesas non quer\u00edan votar e, de feito, alertaban sobre os perigos de facelo. Os seus argumentos foron que, mentres as mulleres cresen que o seu sitio estaba na coci\u00f1a e no dormitorio, non poder\u00edan formar parte do debate pol\u00edtico e ser\u00edan totalmente incapaces de tomar parte nas decisi\u00f3ns sobre a forma na que a naci\u00f3n deb\u00eda ser gobernada.\nPrimeira guerra mundial e carreira pol\u00edtica.\nMisi\u00f3n no Medio Oriente.\nEn 1913, completou a s\u00faa derradeira e m\u00e1is importante viaxe por Arabia, viaxando case 1 800 millas dende Damasco at\u00e9 Hail e, de volta, a trav\u00e9s da pen\u00ednsula ar\u00e1biga at\u00e9 Bagdad e, de novo, Damasco. O obxectivo era co\u00f1ecer e entrevistarse cos dous maiores xefes tribais da pen\u00ednsula: Ibn Rashid (apoiado polos turcos) e Ibn Saud (contrario aos turcos), para avaliar unha posible alianza cos brit\u00e1nicos contra os turcos. Ela foi a segunda muller estranxeira en percorre-la zona despois de que o fixese Lady Anne Blunt (neta de Lord Byron) en 1878.\nCando se declarou a guerra, Gertrude Bell solicitou ser enviada a Oriente Medio, o que lle foi denegado. Ent\u00f3n presentouse voluntaria na Cruz Vermella francesa. Por\u00e9n, en novembro de 1915, foi convocada pola \"Arab Bureau\", (en galego, Oficina \u00c1rabe) recentemente creada no Cairo (Exipto) e dirixida polo Xeneral Gilbert Clayton, e al\u00ed reencontrouse, de novo, con Lawrence.\nInicialmente, non lle foi asignou ning\u00fan rol oficial, a\u00ednda que axudou ao Comandante David Hogarth a organiza-lo servizo de informaci\u00f3n sobre as localizaci\u00f3ns e o estado de \u00e1nimo das tribos \u00e1rabes sobre a posibilidade de alianza cos brit\u00e1nicos contra o Imperio Otom\u00e1n. Lawrence e o capit\u00e1n William Henry Irvine Shakespear empregaron esta informaci\u00f3n para co\u00f1ece-los \u00e1rabes e convencelos nunha alianza anti-otom\u00e1. Tanto Bell como Lawrence estudaran en Oxford e conseguiran boas notas en Historia Moderna, \u00e1mbolos dous falaban \u00e1rabe con fluidez e tam\u00e9n viaxaran amplamente polo deserto \u00e1rabe e estableceran contactos e relaci\u00f3ns coas tribos locais antes da Primeira guerra mundial. Posteriormente, o comandante Hogarth, que tam\u00e9n era un reco\u00f1ecido arque\u00f3logo e historiador, reco\u00f1eceu o valor da experiencia de Lawrence e Bell e, trala s\u00faa recomendaci\u00f3ns, primeiro Lawrence e despois Bell, foron asignados \u00e1 \"Army Intelligence Headquarters\" (en galego: Xefatura de Intelixencia do Ex\u00e9rcito) no Cairo en 1915, para o resto da guerra.\nO 3 de marzo de 1916, o xeneral Clayton enviou a Gertrude Bell a Basora, que fora conquistada polas tropas brit\u00e1nicas en novembro de 1914, para asesorar o oficial pol\u00edtico Percy Cox sobre como comportarse nunha zona que Bell co\u00f1ec\u00eda moi ben. Bell preparou mapas topogr\u00e1ficos para axudar ao ex\u00e9rcito brit\u00e1nico para chegar a Bagdad con relativa seguridade. Converteuse na \u00fanica muller que sumiu o cargo de oficial pol\u00edtico nas forzas armadas brit\u00e1nicas e recibiu o posto de oficial de enlace no Cairo na Arab Bureau. Foi tam\u00e9n conselleira de campo de Harry St. John Philby, ao que introduciu nas complexas metodolox\u00edas pol\u00edticas sobre a intelixencia e a espionaxe. Cando as tropas brit\u00e1nicas tomaron Bagdad, o 10 de marzo de 1917, foi enviada por Percy Cox a Bagdad co t\u00edtulo de \"secretaria para Oriente\".\nCreaci\u00f3n de Iraq.\nDespois da Primeira guerra mundial, trala ca\u00edda do Imperio Otom\u00e1n, en xaneiro de 1919, encarg\u00f3uselle un informe sobre a administraci\u00f3n de Mesopotamia entre o final da guerra e a rebeli\u00f3n iraqu\u00ed de 1920, onde m\u00e1is tarde axudou a determinar as fronteiras en tempos de posguerra. Debido ao seu co\u00f1ecemento e relaci\u00f3ns coas tribos da zona, ti\u00f1a boas ideas sobre o liderado en Iraq. Pasou os seguintes dez meses realizando o que foi considerado coma un informe oficial maxistral, titulado \"Self Determination in Mesopotamia\". Con todo, as s\u00faas conclusi\u00f3ns foron favorables aos \u00e1rabes, por\u00e9n o seu superior, o comisario brit\u00e1nico, A. T. Wilson, ti\u00f1a ideas diferentes sobre como deb\u00eda ser dirixido Iraq, pois prefer\u00eda un goberno \u00e1rabe baixo a influencia e o control de funcionarios brit\u00e1nicos que ter\u00edan o control real porque opinaba que as poboaci\u00f3ns mesopot\u00e1micas a\u00ednda non estaban listas para gobernar e administra-lo pa\u00eds de xeito eficiente.\nPercy Cox regresou e pediulle que continuase como secretaria para Oriente, actuando como enlace co pr\u00f3ximo goberno \u00e1rabe. Bell, a mi\u00fado, tivo que mediar entre os diversos grupos de Iraq, a poboaci\u00f3n xi\u00edta maioritaria no sur, os sunnitas no centro e os kurdos no norte, que desexaban ser aut\u00f3nomos. O mantemento da unidade era esencial para o equilibrio pol\u00edtico en Iraq e para os intereses imperiais brit\u00e1nicos, pois interesaban non s\u00f3 os recursos petrol\u00edferos sen\u00f3n que actuar\u00eda, coa axuda dos kurdos do norte como ex\u00e9rcito permanente na rexi\u00f3n, como zona de amortecemento e protecci\u00f3n fronte a Turqu\u00eda, Persia (Ir\u00e1n) e Siria.\nOs funcionarios brit\u00e1nicos en Londres, especialmente Churchill, estaban moi preocupados por reducir os altos custos das colonias, inclu\u00eddo o mantemento da paz por mor das loitas entre tribos e tam\u00e9n tentaron crear unha nova identidade para que as tres comunidades se chegasen a identificar como unha soa naci\u00f3n., polo que chegaron \u00e1 conclusi\u00f3n de que ser\u00eda m\u00e1is barato un Iraq como estado aut\u00f3nomo.\nConferencia do Cairo (1921).\nEn 1921, celebrouse a Conferencia do Cairo para determinar a estrutura pol\u00edtica e xeogr\u00e1fica do que ser\u00eda o Iraq e o Pr\u00f3ximo Oriente actual. A participaci\u00f3n de Gertrude Bell foi moi relevante na creaci\u00f3n do pa\u00eds. Bell e T.E. Lawrence influ\u00edron para que a Transxordania e Iraq fosen dirixidas por Abdal\u00e1 bin Hussein (futuro Abdal\u00e1 I de Xordania) e Faisal bin Hussein dous fillos de Hussein ben Ali, xerife da Meca, rei do Hedjaz, que fora un dos promotores da rebeli\u00f3n \u00e1rabe de 1916 contra o Imperio Otom\u00e1n.\nDestacaron que Faisal bin Hussein (o fillo de Hussein) era ex comandante das forzas \u00e1rabes que axudaran aos brit\u00e1nicos na guerra e entraran en Damasco na culminaci\u00f3n da revolta \u00e1rabe e que vi\u00f1a de ser deposto, por Francia, como rei de Siria. Finalmente, foi aceptado polos brit\u00e1nicos como primeiro rei de Iraq, pois pensaban que debido a s\u00faa li\u00f1axe como Haxemita e \u00e1s s\u00faas habilidades diplom\u00e1ticas, ser\u00eda respectado e conseguir\u00eda uni-lo pa\u00eds. Os xi\u00edtas respectar\u00edano pola li\u00f1axe de Mahoma, os sunnitas -inclu\u00eddos os kurdos - porque era sunnita dunha familia relevante. Cando Faisal chegou a Iraq, en xu\u00f1o de 1921, Gertrude p\u00faxoo ao corrente dos asuntos locais, en concreto dos problemas relativos \u00e1 xeograf\u00eda das tribos e a econom\u00eda local. Supervisou, ademais, os nomeamentos dos diferentes cargos do goberno. Faisal foi coroado rei de Iraq o 23 de agosto de 1921. Gertrude chegou a ser confidente do rei, e botoulle unha man ao principio do seu reinado para establecer a s\u00faa autoridade sobre os xefes tribais. Debido \u00e1 s\u00faa influencia sobre o novo rei, Gertrude Bell foi alcumada a \"ra\u00ed\u00f1a sen coroa de Iraq\". Por outra banda, os brit\u00e1nicos rexeitaron un estado separado para os kurdos con vistas a te-lo control dos campos de petr\u00f3leo que se atopan nos seus territorios. Os brit\u00e1nicos elixiron os sunnitas para gobernar o pa\u00eds porque consideraban que os xi\u00edtas eran fan\u00e1ticos relixiosos. No seu informe, Gertrude Bell escribe:\nOutras actuaci\u00f3ns.\nAo longo da d\u00e9cada de 1920 Bell tivo unha participaci\u00f3n integral na administraci\u00f3n de Iraq. Entre as s\u00faas actuaci\u00f3ns destaca a creaci\u00f3n dunha bandeira propia. A nova monarqu\u00eda haxemita empregaba a bandeira do sherife da Meca, Hussein, que consist\u00eda nunha banda negra que representaba o califato abas\u00ed, unha banda branca que representaba o califato omeia e unha banda verde para a dinast\u00eda fatim\u00ed e, finalmente, un tri\u00e1ngulo vermello para establecer as tres bandas que simbolizaba o islam. Bell considerou relevante personalizala para Iraq engadindo unha estrela dourada. Por\u00e9n, as rivalidades entre as diferentes comunidades relixiosas contin\u00faan provocando, a\u00ednda hoxe, choques en Iraq. Ademais, atopou moitas dificultades para traballar co novo rei: \"Podes confiar nunha cousa: nunca volverei crear reis: \u00e9 unha gran tensi\u00f3n\".\nEn novembro de 1919, Bell foi invitada nunha reuni\u00f3n a prol da creaci\u00f3n dunha biblioteca p\u00fablica en Bagdad para ser nomeada entre 1921 e 1924 presidenta do Comit\u00e9 de Bibliotecas. A Biblioteca da Paz de Bagdad (\"Maktabat al-Salam\") creada en 1920 era privada mantida por subscrici\u00f3n, mais en 1924 foi asumida polo Ministerio de Educaci\u00f3n e pasou a ser co\u00f1ecida como Biblioteca P\u00fablica de Bagdad (ou \u00e1s veces como a Biblioteca Xeral). En 1961, converteuse na Biblioteca Nacional de Iraq.\nTam\u00e9n axudou a crear o Museo Nacional de Iraq, en Bagdad. A pesar da oposici\u00f3n europea, ti\u00f1a a convicci\u00f3n de que as antig\u00fcidades extra\u00eddas nas escavaci\u00f3ns deber\u00edan permanecer no seu pa\u00eds de orixe e comezou a reunilas ao principio nas salas do palacio real para, finalmente, crea-lo museo. Dirixiu escavaci\u00f3ns e examinou os achados. O museo abriu as portas oficialmente en xu\u00f1o de 1926. Trala s\u00faa morte, o seu testamento permitir\u00eda a creaci\u00f3n da Escola Brit\u00e1nica de Arqueolox\u00eda de Iraq.\nRelaci\u00f3ns.\nBell nunca casou nin tivo fillos pero si varias relaci\u00f3ns. Durante unha visita a Singapur co seu irm\u00e1n Hugo en 1903, f\u00edxose amiga do administrador colonial brit\u00e1nico Sir Frank Swettenham con quen mantivo un \"breve pero apaixonado romance\" despois do seu retiro en Inglaterra en 1904, e seguiu mantendo correspondencia seguida at\u00e9 1909. Tam\u00e9n tivo unha aventura sen consumar co maior Charles Doughty-Wylie, que estaba casado, e intercambiou cartas de amor de 1913 a 1915. Durante unha traves\u00eda do deserto ao non poder comunicarse con el, decidiu realizar un diario para el mais tras co\u00f1ecer que morrera na campa\u00f1a de Gall\u00edpoli, en 1915, decidiu centrarse no traballo.\nMorte.\nGertrude Bell volveu brevemente a Gran Breta\u00f1a en 1925, atopouse fronte a problemas familiares, e caeu enferma. A fortuna da s\u00faa familia declinara. Volveu a Iraq, pero sufriu unha pleures\u00eda. Cando se recuperou dela, co\u00f1eceu a morte do seu irm\u00e1n de febre tifoide. O 12 de xullo de 1926 descubr\u00edrona morta na s\u00faa casa de Bagdad, aparentemente dunha sobredose de somn\u00edferos. Non se sabe se foi un accidente ou un suicidio.\nO seu traballo foi citado como exemplar no parlamento brit\u00e1nico e foi recompensada coa Orde do Imperio Brit\u00e1nico. Tivo dereito a uns funerais grandiosos, en presenza do rei de Iraq e contemplados por un gran n\u00famero de persoas. Repousa no cemiterio brit\u00e1nico de Bagdad.\nEn 1927, un ano despois da s\u00faa morte, a s\u00faa segunda nai Lady Florence Bell publicou dous volumes da correspondencia recollida de Bell escrita durante os 20 anos anteriores \u00e1 Primeira guerra mundial.\nNo cine.\nA s\u00faa vida foi levada en repetidas veces \u00e1 pantalla, ben en forma de pel\u00edcula, ben en documental:"}
{"id": "417362", "revid": "15490", "url": "https://gl.wikipedia.org/wiki?curid=417362", "title": "Gertrude Margaret Lowthian Bel", "text": ""}
{"id": "417364", "revid": "839", "url": "https://gl.wikipedia.org/wiki?curid=417364", "title": "Habib Baxa", "text": "Habib Baxa (en ), nado o 24 de xu\u00f1o de 1931 en Tiro (gobernaci\u00f3n do L\u00edbano Meridional) e finado o 23 de novembro de 1999, foi un relixioso paulista liban\u00e9s, arcebispo melquita de Beirut e Xibail dende 1975 at\u00e9 o seu pasamento.\nTraxectoria.\nO 29 de xu\u00f1o de 1956 foi ordenado sacerdote da Sociedade dos Misioneiros de San Paulo. O 23 de agosto de 1975 foi nomeado arcebispo de Beirut e Xibail logo da renuncia de Riruar Hadad. Recibiu a consagraci\u00f3n episcopal o 14 de setembro de mans do patriarca M\u00e1ximo V Hakim. Permaneceu no cargo at\u00e9 o seu pasamento o 23 de novembro de 1999."}
{"id": "417366", "revid": "5863", "url": "https://gl.wikipedia.org/wiki?curid=417366", "title": "Arnoldus Johannes Hubertus Aerts", "text": "Arnoldus Johannes Hubertus Aerts, nado en Swolgen (Limburgo, Pa\u00edses Baixos) o 3 de febreiro de 1880 e finado o 30 de xullo de 1942, foi un misioneiro cat\u00f3lico neerland\u00e9s, vigairo apost\u00f3lico da Nova Guinea Neerlandesa dende 1920 at\u00e9 o seu pasamento.\nTraxectoria.\nO 8 de setembro de 1900 profesou como membro dos Misioneiros do Sagrado Coraz\u00f3n, e o 6 de agosto de 1905 foi ordenado sacerdote. O 20 de xullo de 1920 foi nomeado bispo titular de \"Apollonia\", e o 28 de agosto vigairo apost\u00f3lico da Nova Guinea Neerlandesa. Recibiu a congraci\u00f3n episcopal o 30 de novembro do mesmo ano de mans do bispo de 's-Hertogenbosch Arnold Frans Diepen. Finou no cargo o 30 de xullo de 1942."}
{"id": "417371", "revid": "23204", "url": "https://gl.wikipedia.org/wiki?curid=417371", "title": "Dina Cuvata", "text": "Dina Cuvata (oficialmente \"Dimo N. Dimchev\", \"\u0414\u0438\u043c\u043e \u041d. \u0414\u0438\u043c\u0447\u0435\u0432\"), nado en Dubrushana o 9 de xullo de 1952, \u00e9 un escritor, tradutor e publicista arroman\u00e9s.\nTraxectoria.\nNaceu nunha pequena aldea arromanesa do concello de\u00a0\u0160tip, en\u00a0Macedonia do Norte. Estudou en Treili Shopati,\u00a0\u0160tip e fixo econ\u00f3micas na Universidade Santos Cirilo e Metodio de Skopje. Traballou nunha f\u00e1brica de Skoje e presentou en 1995 os primeiros programas en arroman\u00e9s en Radio Macedonia. Membro dende 1992 da Asociaci\u00f3n de Escritores de Macedonia. Fundador e presidente da\u00a0\"Unia ti cultura-a Arm\u00e3njlor dit Machidunii\".\nActividade literaria.\nComezou publicando poes\u00eda e relatos en arroman\u00e9s en diversas publicaci\u00f3ns de Macedonia, Roman\u00eda ou Albania. Colletou e publicou obras do folclore arroman\u00e9s, realizou escolmas de literatura arromanesa. Traduciu a Homero, Virxilio, Ferdowsi ou \"O Cantar de Rold\u00e1n\"."}
{"id": "417374", "revid": "15490", "url": "https://gl.wikipedia.org/wiki?curid=417374", "title": "Sir William Ramsay", "text": ""}
{"id": "417376", "revid": "839", "url": "https://gl.wikipedia.org/wiki?curid=417376", "title": "Petro Kryk", "text": "Petro Kryk (en ), nado o 24 de abril de 1945 en Kobylnica Wo\u0142oska (hoxe no voivodato de Subcarpacia, Polonia) \u00e9 un eclesi\u00e1stico greco-cat\u00f3lico ucra\u00edno, exarca apost\u00f3lico de Alema\u00f1a e Escandinavia dende 2000 at\u00e9 2021.\nTraxectoria.\nFillo de Hryhoriy e Anna Kryk, naceu o 25 de abril de 1945, mais durante a Operaci\u00f3n V\u00edstula de 1947 a s\u00faa familia foi reasentada forzosamente aos territorios recuperados do norte de Polonia. Logo de rematar os seus estudos, entrou no Seminario Teol\u00f3xico Hosianum de Olsztyn, tendo que interromper os seus estudos teol\u00f3xicos entre 1965 e 1967 para facer o servizo militar, e posteriormente continuounos no Seminario Teol\u00f3xico Metropolitano de Varsovia.\nFoi ordenado di\u00e1cono o 27 de xu\u00f1o de 1971 e sacerdote o 6 de agosto seguinte. Logo de exercer o seu ministerio pastoral durante 20 anos entre os greco-cat\u00f3licos ucra\u00ednos, en 1996 foi nomeado \"protosyncellus\" da eparqu\u00eda de Wroc\u0142aw-Gda\u0144sk.\nO 20 de novembro de 2000 foi nomeado bispo titular de \"Castra Martis\" e exarca apost\u00f3lico de Alema\u00f1a e Escandinavia, recibindo a consagraci\u00f3n episcopal o 3 de febreiro de mans do metropolita de Przemy\u015bl-Varsovia Jan Martyniak."}
{"id": "417379", "revid": "839", "url": "https://gl.wikipedia.org/wiki?curid=417379", "title": "Exarcado apost\u00f3lico cat\u00f3lico maronita de \u00c1frica Occidental e Central", "text": ""}
{"id": "417382", "revid": "6939", "url": "https://gl.wikipedia.org/wiki?curid=417382", "title": "Marraquex", "text": ""}
{"id": "417383", "revid": "98629", "url": "https://gl.wikipedia.org/wiki?curid=417383", "title": "Oroxenia famatiniana", "text": "A oroxenia famatiniana ou oroxenia de Famatina (pola localidade arxentina de Famatina) foi un episodio de formaci\u00f3n de monta\u00f1as anterior ao erguemento dos Andes que tivo lugar no que hoxe \u00e9 o oeste de Suram\u00e9rica durante o Paleozoico, que orixinou a formaci\u00f3n do or\u00f3xeno famatiniano, tam\u00e9n chamado cinto famatiniano. A oroxenia famatiniana durou desde o C\u00e1mbrico tard\u00edo a polo menos o Devoniano tard\u00edo e posiblemente incluso o Carbon\u00edfero temper\u00e1n, e a s\u00faa m\u00e1xima actividade orox\u00e9nica tivo lugar hai de 490 a 460 mill\u00f3ns de anos. A oroxenia implicou o metamorfismo e a deformaci\u00f3n da codia terrestre e a erupci\u00f3n e intrusi\u00f3n de magma ao longo do arco magm\u00e1tico famatiniano que formou unha cadea de volc\u00e1ns. As rochas \u00edgneas do arco magm\u00e1tico famatiniano son de car\u00e1cter calcoalcalino e comprenden gabros, tonalitas e granodioritas. As rochas \u00edgneas m\u00e1is novas do arco son granitos.\nA relaci\u00f3n da oroxenia cos bat\u00f3litos de Achala e Cerro \u00c1spero do centro da Arxentina non se comprende totalmente. Estes bat\u00f3litos do Devoniano son posiblemente postorox\u00e9nicos.\nAfloramentos e sedimentos.\nOs principais afloramentos do or\u00f3xeno famatiniano enc\u00f3ntranse nas Serras Pampeanas do noroeste da Arxentina. S\u00f3 a parte occidental das Serras Pampeanas conserva probas da oroxenia famatiniana; as partes orientais parece que non foron apenas afectadas. No norte de Chile o complexo metam\u00f3rfico de Bel\u00e9n crese que forma parte do or\u00f3xeno, xa que estivo sometido a metamofismo no Paleozoico temper\u00e1n. Ao sur, na provincia de La Pampa, os afloramentos asociados coa oroxenia son escasos porque a maior\u00eda da rexi\u00f3n quedou cuberta por sedimentos moito m\u00e1is recentes do Cuaternario.\nNa Cordilleira Oriental do Per\u00fa hai restos dunha oroxenia \"famatiniana\" que son da mesma \u00e9poca que a oroxenia famatiniana cl\u00e1sica observada no sur. No per\u00edodo de tempo que vai desde hai 480 a 435 mill\u00f3ns de anos (C\u00e1mbrico tard\u00edo a Sil\u00farico) as rochas da Cordilleira Oriental foron deformadas e desenvolveuse un arco magm\u00e1tico.\nCara ao que agora \u00e9 o leste do arco magm\u00e1tico famatiniano durante o Ordov\u00edcico unha cunca sedimentaria prec\u00e1mbrico converteuse nunha cunca tras arco. Esta cunca \u00eda desde Per\u00fa, a trav\u00e9s de Bolivia ao noroeste da Arxentina. A cunca recolleu os sedimentos do or\u00f3xeno e arco famatiniano e, a\u00ednda que non conti\u00f1a codia oce\u00e1nica, era unha cunca mari\u00f1a.\nTect\u00f3nica.\nO magmatismo do arco famatiniano foi causado pola subduci\u00f3n da litosfera do oc\u00e9ano de X\u00e1peto por debaixo de Gondwana. A medida que avanzou a subduci\u00f3n, o punto culminante da oroxenia chegou como resultado do choque do terreo de Cuyania (nomeado pola rexi\u00f3n arxentina de Cuyo) con Pampia no Ordov\u00edcico.\nSuxeriuse que a oroxenia tac\u00f3nica apalache contempor\u00e1nea \u00e9 a continuaci\u00f3n cara ao norte da oroxenia famatiniana. Isto foi explicado engadindo que o continente de Laurentia poder\u00eda ter colisionado con Gondwana (no que agora \u00e9 o oeste de Suram\u00e9rica) no Paleozoico temper\u00e1n debido ao peche do oc\u00e9ano de X\u00e1peto. Para apoiar esta hip\u00f3tese suxeriuse que o or\u00f3xeno ten \"extremos truncados\" que poden encaixar e que ambos comparten o feito de ter sedimentos de plataforma carbonatados no que hoxe son as s\u00faas partes occidentais. Ademais, nos mencionados sedimentos ambos os or\u00f3xenos conte\u00f1en unha fauna similar de trilobites olen\u00e9lidos, que \u00e9 algo que non se espera a non ser que ambos os or\u00f3xenos tivesen alg\u00fan tipo de contacto. Isto \u00e9 as\u00ed porque os trilobites non te\u00f1en a capacidade de cruzar cuncas oce\u00e1nicas profundas. De acordo con este escenario o terreo de Cuyania ser\u00eda un bloque al\u00f3ctono de orixe laurentina que quedou en Gondwana despois de que os continentes se separsen. Pero esta idea \u00e9 tam\u00e9n cuestionada porque se suxeriu alternativamente que Cuyania se moveu \u00e1 deriva polo oc\u00e9ano de X\u00e1peto como un microcontinente empezando en Laurentia e acrecion\u00e1ndose despois con Gondwana. Ademais, un terceiro modelo sost\u00e9n que Cuyania \u00e9 un paraaut\u00f3ctono e chegou \u00e1 s\u00faa localizaci\u00f3n actual por movementos de fallas transcorrentes ou de desgarre que non empezaban en Laurentia sen\u00f3n noutra rexi\u00f3n de Gondwana. O feito que o terreo da Precordilleira te\u00f1a moitos x\u00e9neros de trilobites en com\u00fan con Laurentia pero que moitas especies sexan end\u00e9micas levou a interpretaci\u00f3ns diverxentes sobre que condici\u00f3ns de historia tect\u00f3nica e paleoxeograf\u00eda ser\u00edan explicaci\u00f3ns plausibles para esta bioxeograf\u00eda."}
{"id": "417384", "revid": "1131", "url": "https://gl.wikipedia.org/wiki?curid=417384", "title": "Premio Viadutos de Novela", "text": "O Premio Viadutos de Novela \u00e9 un certame organizado polo Concello de Redondela.\nHistoria e caracter\u00edsticas.\nNaceu en 2000 como Certame de Relatos Curtos Os Viadutos, dirixido a escritores entre 18 e 35 anos, do que se celebraron XVIII edici\u00f3ns. A s\u00faa primeira edici\u00f3n como premio de novela data de 2018, dotado con 3000 euros e coa publicaci\u00f3n na Editorial Galaxia. O xurado estivo composto polas escritoras Inma L\u00f3pez Silva e Tamara Andr\u00e9s, as libreiras Mercedes Corbill\u00f3n e Esther G\u00f3mez, e a editora Malores Villanueva."}
{"id": "417386", "revid": "1131", "url": "https://gl.wikipedia.org/wiki?curid=417386", "title": "Real Academia de Farmacia de Galicia", "text": "A Real Academia de Farmacia de Galicia \u00e9 unha instituci\u00f3n creada pola Xunta de Galicia o 1 de xullo de 2004, coa finalidade primordial de acadar mellores resultados no desenvolvemento e na difusi\u00f3n das ciencias farmac\u00e9uticas dentro de Galicia.\nA Academia ten a s\u00faa sede no |Antigo Hospital de San Roque, na r\u00faa de San Roque, n\u00ba 2, de Santiago de Compostela.\nAntecedentes.\nTen a s\u00faa orixe na transformaci\u00f3n da \"Secci\u00f3n Galicia\" da Real Academia Nacional de Farmacia de Espa\u00f1a, que fora creada o 4 de novembro de 1992.\nFinalidade.\nOs fins da Academia de Farmacia de Galicia son:\nAcad\u00e9micos.\nAcad\u00e9micos de n\u00famero, por orde de elecci\u00f3n."}
{"id": "417388", "revid": "27155", "url": "https://gl.wikipedia.org/wiki?curid=417388", "title": "Oroxenia de Famatina", "text": ""}
{"id": "417389", "revid": "27155", "url": "https://gl.wikipedia.org/wiki?curid=417389", "title": "Orox\u00e9nese famatiniana", "text": ""}
{"id": "417390", "revid": "27155", "url": "https://gl.wikipedia.org/wiki?curid=417390", "title": "Orox\u00e9nese de Famatina", "text": ""}
{"id": "417391", "revid": "27155", "url": "https://gl.wikipedia.org/wiki?curid=417391", "title": "Orox\u00e9nese famatina", "text": ""}
{"id": "417392", "revid": "27155", "url": "https://gl.wikipedia.org/wiki?curid=417392", "title": "Oroxenia famatina", "text": ""}
{"id": "417395", "revid": "12452", "url": "https://gl.wikipedia.org/wiki?curid=417395", "title": "Academia Galega de Farmacia", "text": ""}
{"id": "417396", "revid": "1576", "url": "https://gl.wikipedia.org/wiki?curid=417396", "title": "Vaga de calor", "text": "Unha vaga de calor \u00e9 un fen\u00f3meno meteorol\u00f3xico consistente en temperaturas anormalmente altas, tanto as di\u00farnas como as nocturnas, que pode prolongarse d\u00edas ou semanas. Estas c\u00e1lidas temperaturas poden vir acompa\u00f1adas por unha forte humidade nas zonas de clima oce\u00e1nico, o que aumenta a sensaci\u00f3n de calor fac\u00e9ndoa a\u00ednda m\u00e1is sufocante. Adoita producirse no ver\u00e1n e constit\u00fae un risco para a poboaci\u00f3n porque \u00e9 un dos fen\u00f3menos clim\u00e1ticos que m\u00e1is mortes provoca."}
{"id": "417397", "revid": "46528", "url": "https://gl.wikipedia.org/wiki?curid=417397", "title": "Jovovich", "text": ""}
{"id": "417399", "revid": "6939", "url": "https://gl.wikipedia.org/wiki?curid=417399", "title": "Praza do Seminario de Estudos Galegos (Santiago de Compostela)", "text": ""}
{"id": "417401", "revid": "56817", "url": "https://gl.wikipedia.org/wiki?curid=417401", "title": "The Bulls &amp; The Bees", "text": "The Bulls &amp; The Bees \u00e9 un EP da banda estadounidense de sludge metal Melvins, publicado o 13 de marzo de 2012 a trav\u00e9s do selo Scion A/V como descarga gratu\u00edta. Tam\u00e9n foi editado en CD para a s\u00faa xira de maio de 2012 con Unsane e como vinilo de 10\" para a posterior xira 51/51. O 2 de xu\u00f1o de 2015 foi lanzado por Ipecac Recordings nunha versi\u00f3n en CD que tam\u00e9n conti\u00f1a o \u00e1lbum \"Electroretard\"."}
{"id": "417404", "revid": "23562", "url": "https://gl.wikipedia.org/wiki?curid=417404", "title": "Copa do Rei de Rugby 2018-2019", "text": "Na tempada 2018-2019 levouse a cabo a 86\u00aa edici\u00f3n da Copa do Rei de rugby, o torneo nacional m\u00e1is antigo do rugby espa\u00f1ol, organizado pola F.E.R..\nDisputaron esta competici\u00f3n da Copa do Rei os catro equipos que quedaron en primeiro lugar nos resultados habidos na primeira volta da Divisi\u00f3n de Honra de cada un dos catro grupos de tres equipos que foron creados por sorteo entre os doce equipos que constitu\u00edan a Divisi\u00f3n de Honra, de xeito que cada equipo xogou dentro do seu grupo un encontro como local e outro como visitante.\nAs eliminatorias de semifinais disput\u00e1ronse a partido \u00fanico, por sorteo entre os catro equipos clasificados. A final disputouse a partido \u00fanico entre os dous vencedores das semifinais no campo designado pola federaci\u00f3n, que foi o Central da Universidade Complutense de Madrid, con motivo do 75\u00ba aniversario do CR Cisneros.\nNa final enfront\u00e1ronse o Club Alcobendas Rugby e o F\u00fatbol Club Barcelona, e o t\u00edtulo foi para os madrile\u00f1os que as\u00ed acadaron a s\u00faa primeira Copa do Rei.\nClasificaci\u00f3n a trav\u00e9s do torneo de liga.\nOs doce equipos da Divisi\u00f3n de Honra foron agrupados por sorteo de tres en tres, resultando catro grupos. Empregando os resultados da primeira volta do campionato de liga quedaron clasificados para as semifinais da Copa do Rei os primeiros clasificados de cada grupo. \nTorneo da Copa do Rei.\nO Copa do Rei comezou propiamente coas semifinais, de xeito que nesta edici\u00f3n o torneo contou oficialmente con catro participantes e constou de tres encontros: as d\u00faas semifinais e a final."}
{"id": "417406", "revid": "1410", "url": "https://gl.wikipedia.org/wiki?curid=417406", "title": "Tembot Kerashev", "text": "Tembot Magometovich Kerashev (en ; en ), nado en Koshekhabl o 16 de agosto de 1902\u00a0e finado en Maikop o 8 de febreiro de\u00a01988, foi un escritor en lingua adiguea.\nTraxectoria.\nNaceu nunha pequena vila circasiana, agora na Rep\u00fablica Adiguesa, no seo dunha familia labrega. Formouse nunha escola privada t\u00e1rtara e, a continuaci\u00f3n, estudou no Instituto Pedag\u00f3xico en\u00a0Ufa (1913\u20141914), durante a guerra volveu \u00e1 s\u00faa localidade natal e ao rematar foi ao Instituto Polit\u00e9cnico de Krasnodar (1918\u20141920). Traballou como arquiveiro\u00a0no comit\u00e9 executivo de Adiguesia. Entre 1924 e 1929 ampliou a s\u00faa formaci\u00f3n en Moscova, no Instituto Econ\u00f3mico-Industrial e logo volveu ao \u00d3blast Aut\u00f3nomo de Adiguesia. Foi editor do xornal rexional, e dirixiu a casa editorial local. Entre 1931 e 1934\u00a0presidiu o Instituto de Investigaci\u00f3n Adigueo de Historia Local ao tempo que realizaba labores de investigaci\u00f3n, foi profesor no instituto de Krasnodar (1934\u20141936), e a continuaci\u00f3n, retornou como investigador ao Instituto de Investigaci\u00f3n de Historia Local.\nActividade literaria.\nTembot durante os seus anos como investigador do Instituto de Historia Local realizou unha gran labor de colleita de materiais do folclore e da literatura oral, en especial canci\u00f3ns e poes\u00eda popular, tam\u00e9n preparou libros de texto, en particular en colaboraci\u00f3n con Ahmed\u00a0Chatkou creou os primeiros libros de texto de literatura adiguea para o ensino secundario. Comezou a publicar en\u00a01925 co relato \"\u0410\u0440\u043a\u044a\". Publicou numerosas novelas e colecci\u00f3ns de relatos, a s\u00faa primeira narrativa reflicte os cambios na vida e psicolox\u00eda do campesi\u00f1ado adigueo mentres que despois da guerra centrouse m\u00e1is na novela social.. Autor popular, xa en 1964-1965 editouse en dous volumes unha selecci\u00f3n das s\u00faas obras e en 1981-1983 public\u00e1ronse en Maikop tres volumes de obras seleccionadas en ruso, cunha segunda edici\u00f3n en 1987-1989. En 1997 publicouse un novo volume en ruso de obras seleccionadas, e en 2002 dous volumes en adigueo. Est\u00e1 considerado un dos fundadores da prosa moderna adiguea. "}
{"id": "417408", "revid": "23204", "url": "https://gl.wikipedia.org/wiki?curid=417408", "title": "Oroxenia acadiana", "text": "A oroxenia acadiana ou orox\u00e9nese acadiana \u00e9 un episodio de formaci\u00f3n de monta\u00f1as no leste de Norteam\u00e9rica de longa duraci\u00f3n que empezou no Devoniano medio e chegou ao seu cl\u00edmax a inicios do Devoniano tard\u00edo. Estivo activa aproximadamente durante 50 mill\u00f3ns de anos, empezando hai uns 375 mill\u00f3ns de anos, con eventos deformacionais, plut\u00f3nicos e metam\u00f3rficos que se estenderon ao Mississippiano temper\u00e1n. A oroxenia acadiana \u00e9 a terceira das catro oroxenias que crearon o or\u00f3xeno dos Apalaches e a s\u00faa cunca. As oroxenias que a precederon foron a Potomac e a tac\u00f3nica, que foron seguidas por unha etapa de rift e deriva no Neoproterozoico tard\u00edo. A oroxenia acadiana implicou unha serie de colisi\u00f3ns dos fragmentos continentais de Avalonia co continente de Laurentia. Xeograficamente, a oroxenia acadiana estend\u00edase desde as provincias mar\u00edtimas canadenses migrando en direcci\u00f3n suroeste cara a Alabama. Por\u00e9n, a rexi\u00f3n do norte dos Apalaches, desde Nova Inglaterra cara ao noroeste ata a rexi\u00f3n de Gasp\u00e9 do Canad\u00e1, foi a zona m\u00e1is afectada polas colisi\u00f3ns. O seu nome procede do nome da antiga rexi\u00f3n canadense de Acadia.\nFoi aproximadamente contempor\u00e1nea coa fase bret\u00f3nica da oroxenia varisca de Europa (con eventos metam\u00f3rficos da mesma \u00e9poca no suroeste de Texas e norte de M\u00e9xico) e tam\u00e9n coa oroxenia de Antler da Gran Cunca.\nPalaeoxeograf\u00eda.\nDurante a \u00e9poca da oroxenia acadiana, o Devoniano medio (hai 385 mill\u00f3ns de anos), a paleolatitude de Laurentia era pr\u00f3xima ao ecuador no hemisferio sur, entre os 0\u00b0 e os 30\u00b0 S de latitude. A paleolatitude de Laurentia non cambiou moito durante o Devoniano. Por outra parte, Gondwana viaxara unha gran distancia, de modo que no Ordov\u00edcico o polo Sur estaba localizado no norte de \u00c1frica (parte de Gondwana), desde onde despois se moveu ao oeste do sur de Chile durante o Sil\u00farico, e moveuse de novo en direcci\u00f3n a \u00c1frica central durante o Devoniano. Por\u00e9n, investigaci\u00f3ns m\u00e1is recentes, feitas por Scotese e McKerrow, indican que no Devoniano tard\u00edo o polo Sur estaba no norte da Arxentina central en lugar de no norte de \u00c1frica, o que est\u00e1 apoiado por probas paleoclim\u00e1ticas. A paleolatitude de Gondwana durante o Devoniano medio e tard\u00edo eran latitudes intermedias de 50\u00b0 S.\nO choque entre Laurentia e Avalonia que creou o or\u00f3xeno acadiano tivo como resultado o peche da parte sur do oc\u00e9ano de X\u00e1peto e a formaci\u00f3n dun cinto de altas monta\u00f1as. Despois da colisi\u00f3n acadiana, Gondwana empezou a recuar de Laurentia deixando atr\u00e1s os terreos recentemente acrecionados de Avalonia. A medida que Gondwana se separaba, abriuse un novo oc\u00e9ano, o oc\u00e9ano Reico, durante o Devoniano medio e tard\u00edo, e posteriormente o seu peche daria lugar \u00e1 formaci\u00f3n da oroxenia alleghaniana.\nLaurentia.\nLaurentia \u00e9 o paleocontinente norteamericano, que tam\u00e9n inclu\u00eda a parte noroeste da actual Irlanda, Escocia, Groenlandia, a norte da rexi\u00f3n de North Slope de Alasca e a pen\u00ednsula de Chukotsk do nordeste de Rusia. Durante a \u00e9poca ordov\u00edcica-sil\u00farica, Laurentia permaneceu na mesma paleolatitude, lixeiramente ao sur do ecuador no hemisferio sur, e relativamente na mesma paleolonxitude. Os principais eventos tect\u00f3nicos definitorios son a secuencia rift do Neoproterozoico desde a fragmentaci\u00f3n das rochas de basamento da oroxenia de Grenville, a subsidencia t\u00e9rmica relacionada coa secuencia de deriva do C\u00e1mbrico temper\u00e1n ao Ordov\u00edcico medio durante a apertura do oc\u00e9ano de X\u00e1peto, os eventos acrecionais apalachianos coa beira leste continental, e as resultantes cunca de antepa\u00eds e cu\u00f1as cl\u00e1sticas.\nTerreos de Avalonia.\nOs terreos que constitu\u00edan Avalonia son os actuais pa\u00edses do norte de Francia e as Ardenas de B\u00e9lxica, Inglaterra, Gales, sueste de Irlanda, leste de Terra Nova, Nova Escocia, sur de Nova Brunswick e algunhas partes costeiras de Nova Inglaterra. O basamento constaba de rochas de arco de idade prec\u00e1mbrica tard\u00eda e crese que chegaron procedentes da marxe de Gondwana nalg\u00fan momento do Ordov\u00edcico temper\u00e1n. Avalonia separouse de Gondwana durante o comezo da actividade \u00edgnea nas Ardenas, Gales e sueste de Irlanda na que subduciu a codia oce\u00e1nica do mar de Tornquist. Moveuse en direcci\u00f3n norte e probablemente colisionou con B\u00e1ltica no Ordov\u00edcico tard\u00edo e despois con Laurentia no Devoniano tard\u00edo. As probas disto son consistentes cos datos paleomagn\u00e9ticos que sit\u00faa Avalonia nunha latitude temperada durante o Ordov\u00edcico e en latitudes subtropicais desde o Ordov\u00edcico tard\u00edo ata o Devoniano.\nResumo dos eventos orox\u00e9nicos.\nA oroxenia acadiana foi o resultado dunha converxencia oblicua ou un movemento transcorrente amplo ao longo dunha falla de desgarre que representa a zona de converxencia entre Laurusia/Laurentia (Norteam\u00e9rica) e os terreos de Avalonia. Un ou m\u00e1is dos terreos de Avalonia acrecion\u00e1ronse \u00e1 beira leste de Laurentia, m\u00e1is probablemente comezando a finais do Devoniano temper\u00e1n.\nAs probas da oroxenia acadiana son abondosas e est\u00e1n moi espalladas no norte dos Apalaches, rexistradas polo plutonismo e a migraci\u00f3n da fronte de deformaci\u00f3n do norte dos Apalaches cara ao crat\u00f3n. Na parte central do sur dos Apalaches, as evidencias da oroxenia acadiana son escasas e enc\u00f3ntranse principalmente no plutonismo do Blue Ridge e o metamorfismo do terreo de Cat Square.\nA oroxenia acadiana experimentou polo menos tres grandes fases de deformaci\u00f3n, e nalg\u00fans lugares foron reco\u00f1ecidas discordancias. Estas fases foron chamadas tectofases e representaban a secuencia de choques que aconteceron cando os terreos de Avalonia se acrecionaron a Laurentia. Como resultado destas tectofases, orixin\u00e1ronse deltas nas partes adxacentes do crat\u00f3n estable da beira leste de Laurentia. Estes deltas describ\u00edronse como cuncas de antepa\u00eds, cu\u00f1as cl\u00e1sticas de complexo de delta, que son responsables dos grandes volumes de sedimentos que se acumularon na cunca dos Apalaches.\nChoque.\nComo se mencionou previamente, a oroxenia acadiana formouse por unha converxencia oblicua ou un amplo movemento transcorrente ao longo dunha gran falla de desgarre que se mov\u00eda en direcci\u00f3n sueste. Os terreos de Avalonia acrecion\u00e1ronse coa beira leste de Laurentia durante o Devoniano medio e tard\u00edo. Isto foi unha colisi\u00f3n continental na que B\u00e1ltica/Avalonia subduciu oblicuamente por debaixo da beira leste de Laurentia, pechando o sur do oc\u00e9ano de X\u00e1peto e orixinando un alto cinto de monta\u00f1as.\nA colisi\u00f3n iniciou unha secuencia de eventos nos que as rochas anteriores de Laurentia e Avalonia foron sometidas a deformaci\u00f3ns, plutonismo, metamorfismo e levantamentos tect\u00f3nicos que aconteceron nunha grande \u00e1rea do leste de Laurentia. Durante o decurso da oroxenia, form\u00e1ronse novas fallas, mentres que as fallas m\u00e1is antigas foron reactivadas. A deformaci\u00f3n acadiana e o metamorfismo foron asim\u00e9tricos a trav\u00e9s do or\u00f3xeno. Os plut\u00f3ns acadianos fixeron intrusi\u00f3n en cada cinto, a diferenza da deformaci\u00f3n e metamorfismo, xa que Avalonia se librou de gran parte dos danos sufridos polas rochas noutras localidades. Durante o Devoniano medio, form\u00e1ronse centros de volcanismo e levantamento na rexi\u00f3n de Nova Inglaterra e desprend\u00e9ronse de material cl\u00e1stico de gran fino vertido no mar interior que cubr\u00eda unha gran parte da Apalachia meridional e central. Hoxe, porci\u00f3ns das antigas masas de terra da antiga Avalonia aparecen en cintos de afloramentos espallados ao longo da beira leste de Norteam\u00e9rica. Un destes cintos aparece en Terra Nova, outro forma o basamento de boa parte da rexi\u00f3n costeira de Nova Inglaterra desde o leste de Connecticut ao norte de Maine, onde se co\u00f1ece como o Bloque litotect\u00f3nico costeiro.\nA colisi\u00f3n entre Laurentia e os terreos de Avalonia foi en realidade m\u00e1is complexa do que se describiu antes. A colisi\u00f3n est\u00e1 dividida en tres choques, ou posiblemente catro tectofases, que representan un choque sucesivo dos terreos de Avalonia co leste de Laurentia.\nTectofases.\nComo as grandes cu\u00f1as cl\u00e1sticas e dep\u00f3sitos de cunca est\u00e1n distribu\u00eddos nunha progresi\u00f3n en direcci\u00f3n suroeste, as\u00famese que se orixinaron de \u00e1reas preto de promontorios, \u00e1reas ao longo da marxe continental onde a deformaci\u00f3n est\u00e1 concentrada. Como se indicou antes, postulouse que houbo tres ou posiblemente catro tectofases que representan a crecente converxencia ou posible colisi\u00f3n entre os promontorios das marxes continentais e os terreos de Avalonia. A primeira destas tectofases estivo localizada no promontorio do St. Lawrence no norte de Nova Inglaterra e nas provincias mar\u00edtimas canadenses. A tectofase de St. Lawrence estivo activa durante o Devoniano temper\u00e1n e medio cunha intensa deformaci\u00f3n transpresional, que formou unha cunca na pen\u00ednsula de Gasp\u00e9, norte de Nova Brunswick e norte de Nova Inglaterra. As cu\u00f1as cl\u00e1sticas estaban presentes na \u00e1rea, pero as probas da s\u00faa existencia foron destru\u00eddas na s\u00faa maior\u00eda polo tectonismo posterior.\nA segunda tectofase, durante o Devoniano medio, representa a colisi\u00f3n co promontorio de Nova York. A migraci\u00f3n cara ao sur da deformaci\u00f3n reflicte a terceira tectofase, que marca o choque dos terreos de Avalonia co promontorio de Virxinia no Devoniano tard\u00edo e medio. Os efectos dos promontorios de Nova York e Virxinia xuntos produciron o complexo do delta de Catskill.\nA medida que a migraci\u00f3n da deformaci\u00f3n ao longo da zona de falla continuou cara ao sur, durante o Mississippiano temper\u00e1n, o choque final ocorreu contra o promontorio de Alabama. Ettensohn denominou despois \u00e1 cuarta tectofase tectofase mississippiana da oroxenia acadina, xa que demostraba unha duraci\u00f3n infrecuentemente longa (do Mississippiano ao Pennsilvaniano temper\u00e1n). Seguidamente, as cu\u00f1as cl\u00e1sticas equivalentes de Pocono pode dicirse que encheron o mar epicontinental. A deposici\u00f3n dos carbonatos do Mississippiano medio marca o final da oroxenia acadiana e do complexo do delta de Catskill.\nCunca de antepa\u00eds acadiana.\nAs cuncas de antepa\u00eds son produto da carga deformacional tect\u00f3nica ou engrosamento cortical ao longo do or\u00f3xeno, unha consecuencia do acabalgamento e dobramento. O antepa\u00eds acadiano consid\u00e9rase unha cunca de antepa\u00eds retroarco, que aparece na litosfera continental supraxacente (da zona de subduci\u00f3n), a car\u00f3n dun cinto de dobramentos e acabalgamentos de antepa\u00eds tras un arco de marxe continental. O resultado inicial desta carga \u00e9 un movemento que crea unha protuberancia e o levantamento do antepa\u00eds, que xera unha discordancia localizada. A distribuci\u00f3n das discordancias mostra un padr\u00f3n asim\u00e9trico en relaci\u00f3n cos promontorios. Despois destes levantamentos prod\u00facese subsidencia, que ten lugar no lado crat\u00f3nico do or\u00f3xeno debido ao axuste isost\u00e1tico rexional da carga na litosfera. Unha vez que a propagaci\u00f3n das forzas que empurran declina, te\u00f1en tempo de desenvolverse un relevo substancial e redes de drenaxe, e como resultado o sedimento cl\u00e1stico m\u00e1is groso \u00e9 erosionado e transportado \u00e1 cunca de antepa\u00eds.\nAs estruturas de basamento da cunca de antepa\u00eds dos Apalaches a inicios da oroxenia acadiana foron reactivadas durante a flexi\u00f3n litosf\u00e9rica do antepa\u00eds. Estas estruturas afectaron a evoluci\u00f3n da cunca de antepa\u00eds e os padr\u00f3ns de sedimentaci\u00f3n, e as fallas preexistentes dividiron a cunca en rexi\u00f3ns de levantamento controlado por fallas e depocentros (zonas de maior grosor das rochas sedimentadas na cunca).\nComplexo do delta acadiano.\nA cunca dos Apalaches durante o Devoniano medio e o Mississippiano temper\u00e1n caracterizouse por presentar grandes volumes de rochas sedimentarias deltaicas que foron depositadas na cunca de antepa\u00eds acadiana como resposta \u00e1 oroxenia acadiana. Estes dep\u00f3sitos est\u00e9ndense desde o Nova York central e Pennsilvania cara ao oeste ata Ohio e cara ao sur ao longo dos montes Apalaches a trav\u00e9s de Virxinia e Tennessee ata Alabama. O complexo do delta acadiano \u00e9 clasificado en dous deltas, o delta de Catskill de idade devoniana superior ou media, e o delta de Price-Rockwell (Pocono) de idade devoniana tard\u00eda e mississippiana temper\u00e1n. O complexo do delta acadiano est\u00e1 acoplado \u00e1s catro tectofases da oroxenia acadiana, tanto en canto \u00e1 procedencia coma \u00e1s caracter\u00edsticas deposicionais. O relevo resultante da oroxenia foi a fonte fundamental de sedimentos dos deltas.\nO complexo do delta de Catskill consta dunha secuencia de rochas que se fai de gran m\u00e1is groso cara \u00e1 parte superior. O seu maior grosor d\u00e1se na parte leste de Pennsilvania e adelgaza cara ao oeste contra Ohio. A paleoxeograf\u00eda de Catskill parece consistir en moitos pequenos r\u00edos, que depositaban a s\u00faa carga de sedimentos ao longo da chaira aluvial costeira que ti\u00f1a unha lonxitude de centos de quil\u00f3metros.\nOs estatos silicicl\u00e1sticos do Devoniano medio ao Mississippiano inferior depositados no delta de Catskill, incl\u00faen lousas negras e grises, [[arenito]s], e as chamadas \"red beds\" (estratos de arenitos, limolitas e lousas con \u00f3xidos de ferro), e algunhas calcarias [[arxila|arxilosas]]. Os estratos est\u00e1n depositados nun padr\u00f3n de catro estadios que se observa en cada tectofase. A formaci\u00f3n da cunca de antepa\u00eds por [[subsidencia]] r\u00e1pida iniciou unhas secuencias transgresivas que depositaron lousas negras de cunca. Unha vez que se depositaron ditas lousas, a migraci\u00f3n da deformaci\u00f3n continuou cara ao sur, e dominou a regresi\u00f3n, particularmente no lado leste da cunca. A medida que se intensificou a colisi\u00f3n, a subsidencia na cunca de antepa\u00eds minguou, e a sedimentaci\u00f3n foi substitu\u00edda por un influxo de lousas limosas calcarias e [[carbonato]]s. Estes dep\u00f3sitos reflicten pequenos ciclos transgresivos-regresivos nos ambientes de plataforma da fronte do delta. O terceiro estadio est\u00e1 representado por un levantamento rexional, que acompa\u00f1ou a colisi\u00f3n dun terreo de Avalonia cun promontorio, e seguidamente, desenvolveuse unha [[desconformidade]]. O estadio cuarto final est\u00e1 representado pola quiescencia tect\u00f3nica cunha deposici\u00f3n moi estendida de carbonatos nun mar en lenta transgresi\u00f3n.\nV\u00e9xase tam\u00e9n.\nBibliograf\u00eda.\n[[Categor\u00eda:Orox\u00e9nese]]"}
{"id": "417409", "revid": "27155", "url": "https://gl.wikipedia.org/wiki?curid=417409", "title": "Orox\u00e9nese acadiana", "text": ""}
{"id": "417413", "revid": "1131", "url": "https://gl.wikipedia.org/wiki?curid=417413", "title": "Hospital de San Roque de Santiago de Compostela", "text": "O Antigo Hospital de San Roque de Santiago de Compostela \u00e9 un edificio orixinario do s\u00e9culo XVI, que foi reformado no XVIII.\nNa actualidade, e tras da s\u00faa compra pola Xunta de Galicia e a s\u00faa rehabilitaci\u00f3n a finais do s\u00e9culo XX, o edifcio serve de sede a diversas instituci\u00f3ns culturais da cidade.\nLocalizaci\u00f3n.\nEst\u00e1 situado no alto da r\u00faa das Rodas, onde comeza a r\u00faa de San Roque, no n\u00ba 2 desta r\u00faa.\nHistoria.\nUn hospital do s\u00e9culo XVI.\nTerminado en 1583, o hospital foi inaugurado en 1578 polo arcebispo Francisco Blanco para acoller aos afectados polas terr\u00edbeis epidemias de peste que asolaron a cidade no s\u00e9culo XVI, dedic\u00e1ndose a San Roque por ser este un dos santos m\u00e1is invocados para protexer contra esta enfermidade.\nO dese\u00f1o do edificio encargouse a Gaspar de Arce, mestre de obras da Catedral de Santiago. Da s\u00faa antiga traza s\u00f3 conserva a portada renacentista, xa que foi reedificado na segunda metade do s\u00e9culo XVIII. A s\u00faa estrutura conta cunha planta rectangular e un claustro. Destaca pola s\u00faa gran sobriedade e as s\u00faas li\u00f1as simples. A fachada segue a estrutura dun arco de triunfo: sobre as pilastras toscanas lev\u00e1ntase un arco de medio punto apoiado en impostas. A continuaci\u00f3n, un entaboamento sobre o que se ergue un segundo corpo de menores proporci\u00f3ns. Remata cun front\u00f3n triangular sobre unhas delgadas pilastras que enmarcan d\u00faas fornelas coas figuras dos santos Cosme e Dami\u00e1n, os im\u00e1ns xemelgos que practicaban a medicina gratuitamente.\nDo interior cabe resaltar o fermoso claustro de d\u00faas galer\u00edas, con catro arcos en cada lado que descansan sobre columnas d\u00f3ricas.\nIgrexa do s\u00e9culo XVIII.\nFormando conxunto co hospital, est\u00e1 a Igrexa de San Roque (ou Capela de San Roque), de planta tam\u00e9n rectangular e de estilo barroco.\nNo seu interior acolle un dos m\u00e1is importantes retablos de Sim\u00f3n Rodr\u00edguez.\nEn tempos modernos.\nCando deixou de exercer a s\u00faa funci\u00f3n hospitalaria foi convertido en residencia do bispo auxiliar da arquidiocese. Tras da s\u00faa adquisici\u00f3n pola Xunta de Galicia, o edificio foi sometido nos \u00faltimos anos do s\u00e9culo XX a unha profunda rehabilitaci\u00f3n e adaptaci\u00f3n funcional, a fin de dotalo de espazos adecuados para os dep\u00f3sitos bibliogr\u00e1ficos e o desenvolvemento de actividades de car\u00e1cter cient\u00edfico e cultural. As novas instalaci\u00f3ns foron inauguradas o 14 de febreiro de 2001.\nNa actualidade serve de sede a diversas instituci\u00f3ns culturais da cidade: a Secretaria Xeral de Pol\u00edtica Ling\u00fc\u00edstica, o Centro Ram\u00f3n Pi\u00f1eiro; desde o ano 2002 acolle tam\u00e9n ao Instituto Padre Sarmiento (C.S.I.C.), e desde a s\u00faa fundaci\u00f3n, en 2004, \u00e9 a sede da Real Academia de Farmacia de Galicia.\nNo seu interior p\u00f3dese ver a maqueta da Cidade da Cultura, de Peter Eisenman. Deixando a un lado o seu pequeno xard\u00edn, ch\u00e9gase ao conxunto formado polas contrastadas arquitecturas do Centro Galego de Arte Contempor\u00e1nea e do Convento de San Domingos de Bonaval, que conforman un estreito pasadizo a trav\u00e9s do que se accede ao parque de San Domingos de Bonaval."}
{"id": "417415", "revid": "98629", "url": "https://gl.wikipedia.org/wiki?curid=417415", "title": "Real Academia Nacional de Farmacia", "text": "A Real Academia Nacional de Farmacia (RANF) de Espa\u00f1a ten a s\u00faa orixe en 1737, ano no que nunha real c\u00e9dula de Filipe V aprobou os estatutos do \"Real Colegio de Profesores Boticarios\" de Madrid.\nHistoria.\nCon data 6 de xaneiro de 1932, o Goberno aceptou o cambio de denominaci\u00f3n do \"Real Colegio de Farmac\u00e9uticos\" polo de \"Academia Nacional de Farmacia\". Esta transformaci\u00f3n logrouse despois de 343 anos de vida ininterrompida ao servizo da ciencia, e non alterou, substancialmente, o seu r\u00e9xime organizativo.\nO 15 de xu\u00f1o de 1936 ref\u00edxose a estrutura da Academia, nomeando acad\u00e9micos delegados e intensific\u00e1ndose as s\u00faas colaboraci\u00f3ns co estranxeiro. As\u00ed mesmo, ampliouse o seu campo de acci\u00f3n ao dar entrada no seu seo a doutores en ciencias af\u00edns \u00e1 Farmacia.\nO 9 de agosto de 1946 a Real Academia de Farmacia incorporose ao Instituto de Espa\u00f1a, conservando o esp\u00edrito da s\u00faa fundaci\u00f3n: cultivo e adiantamento da farmacia, qu\u00edmica, bot\u00e1nica e historia natural. As\u00ed se sinalaba no seu novo Estatuto, de 7 de febreiro de 1947: \u00aba investigaci\u00f3n e estudo das Ciencias Farmac\u00e9uticas e as s\u00faas af\u00edns, o fomento do seu cultivo e o asesoramento, cando eles o soliciten, aos organismos oficiais\u00bb.\nUnha vez rematadas as obras de reforma e adaptaci\u00f3n do antigo edificio do Real Colexio e posterior Facultade de Farmacia, situado na madrile\u00f1a r\u00faa de la Farmacia, trasladouse ao mesmo a Real Academia, inaugur\u00e1ndose solemnemente a s\u00faa sede actual o 25 de outubro de 1967.\nNos estatutos de 1989 e no seu regulamento de r\u00e9xime interior de 1990 normalizouse e ampliouse o n\u00famero de acad\u00e9micos, quedando constitu\u00edda por 50 acad\u00e9micos numerarios, dos que 38 ser\u00edan farmac\u00e9uticos, e 12 de ciencias af\u00edns. Os acad\u00e9micos correspondentes \u2014nacionais e estranxeiros\u2014 ser\u00edan 173, deles 22 delegados en provincias e 24 en naci\u00f3ns de Am\u00e9rica e Europa. Creouse, igualmente, a categor\u00eda de acad\u00e9micos supernumerarios.\nA Real Academia Nacional de Farmacia denom\u00ednase, desde 2002, Real Academia Nacional de Farmacia. O seu lema, \"medicamenta non mella\" (\"os medicamentos non son mel\"), \u00e9 unha frase atribu\u00edda a Plinio o vello.\nEdificio.\nO edificio da Real Academia Nacional de Farmacia, situado na denominada antigamente r\u00faa de San Juan e, desde 1835, r\u00faa de la Farmacia, foi dese\u00f1ado polo arquitecto Pedro de Zengotita Vengoa en 1830. De estilo neocl\u00e1sico, posteriormente se lle engadiu o front\u00f3n triangular sobre a cornixa central e a segunda porta de acceso. En 1997 foi declarado Monumento Ben de Interese Cultural.\nDesde 1994 o edificio alberga tam\u00e9 o \"Museo de la Real Academia Nacional de Farmacia\", cuxa existencia data do s\u00e9culo XIX. As\u00ed mesmo, neste inmoble enc\u00f3ntrase a Biblioteca da instituci\u00f3n acad\u00e9mica."}
{"id": "417417", "revid": "1131", "url": "https://gl.wikipedia.org/wiki?curid=417417", "title": "R\u00faa de San Roque (Santiago de Compostela)", "text": "A r\u00faa de San Roque \u00e9 unha r\u00faa da cidade de Santiago de Compostela, situada nas aforas do centro hist\u00f3rico, entre a r\u00faa das Rodas e a r\u00faa de Santa Clara.\nNo seu n\u00famero 2 enc\u00f3ntrase a entrada do |Antigo Hospital de San Roque."}
{"id": "417418", "revid": "1131", "url": "https://gl.wikipedia.org/wiki?curid=417418", "title": "Igrexa de San Roque (Santiago de Compostela)", "text": ""}
{"id": "417426", "revid": "7523", "url": "https://gl.wikipedia.org/wiki?curid=417426", "title": "Domingos Duarte", "text": "Domingos de Sousa Coutinho Menezes Duarte, nado o 10 de marzo\u00a0de 1995 en Cascais, \u00e9 un futbolista portugu\u00e9s. Xoga de defensa central para o Getafe CF da Liga Santander.\nTraxectoria.\nO 3 de xullo de 2018, f\u00edxose oficial a cesi\u00f3n por un ano de Duarte \u00f3 Deportivo da Coru\u00f1a.\nO 14 de xullo de 2019, anunciouse a s\u00faa fichaxe polo Granada CF da Primeira Divisi\u00f3n a cambio de 3 mill\u00f3ns de euros. Asinou co equipo andaluz un contrato de catro anos."}
{"id": "417429", "revid": "1131", "url": "https://gl.wikipedia.org/wiki?curid=417429", "title": "Charles Lemaur", "text": ""}
{"id": "417431", "revid": "56817", "url": "https://gl.wikipedia.org/wiki?curid=417431", "title": "Aleixo IV de Trebisonda", "text": "Aleixo IV de Trebisonda (en grego: \u0391\u03bb\u03ad\u03be\u03b9\u03bf\u03c2 \u0394\u0384 \u039c\u03ad\u03b3\u03b1\u03c2 \u039a\u03bf\u03bc\u03bd\u03b7\u03bd\u03cc\u03c2, trans. \"Al\u00e9ksios IV M\u00e9gas Komn\u0113n\u00f3s),\" nado en Trebisonda o 19 de xaneiro de 1382 e finado en Achanti do Ponto en outubro de 1429, foi emperador de Trebisonda desde o 5 de marzo de 1417 at\u00e9 outubro de 1429.\nTraxectoria.\nFoi o fillo do emperador Manuel III Comneno e Gulkhan de Xeorxia. En 1396 Aleixo IV foi coemperador e asumiu o poder \u00fanico en 1417. En 1429 foi asasinado por membros da aristocracia local durante a rebeli\u00f3n do seu fillo Xo\u00e1n, o futuro Xo\u00e1n IV."}
{"id": "417434", "revid": "98629", "url": "https://gl.wikipedia.org/wiki?curid=417434", "title": "Xo\u00e1n IV de Trebisonda", "text": "Xo\u00e1n IV de Trebisonda ou Xo\u00e1n IV Comneno (en grego: \u0399\u03c9\u03ac\u03bd\u03bd\u03b7\u03c2 \u0394 \u039c\u03ad\u03b3\u03b1\u03c2 \u039a\u03bf\u03bc\u03bd\u03b7\u03bd\u03cc\u03c2, trans. \"I\u014dann\u0113s IV Megas Komn\u0113nos\"), nado en Trebisonda, aprox. 1404/1405 e finado no mesmo lugar en 1459, foi emperador de Trebisonda desde 1429 at\u00e9 1459.\nTraxectoria.\nFoi fillo do emperador Aleixo IV Comneno e Teodora Cantacucena. Xo\u00e1n IV Comneno casou d\u00faas veces: en 1426 con Bagrationi a filla de Alexandre I de Xeorxia e a filla dun emir dos turcom\u00e1ns, probabelmente antes de 1438. Ti\u00f1a unha filla, Teodora, do seu segundo matrimonio, que casou despois co gobernante dos Ak Koyunlu Uzun Hasan. Fuxiu a Xeorxia en 1426, despois do seu infrutuoso intento de destronar ao seu pai. Converteuse en emperador en 1429 despois que o seu pai, Aleixo IV foi asasinado, Isto foi o resultado da s\u00faa propia conspiraci\u00f3n organizada coa axuda dos membros da aristocracia local. Durante o seu reinado, o Imperio de Trebisonda foi obrigado a pagar un tributo ao sult\u00e1n otom\u00e1n Mehmed II.\nMocidade.\nXo\u00e1n IV Comneno naceu en Trebisonda ao redor de 1404/1405. Foi o fillo do emperador Aleixo IV Comneno e Teodora Cantacucena. Tivo dous irm\u00e1ns, Alexandre e o futuro emperador David Comneno, e catro irm\u00e1s, unha delas foi Mar\u00eda Comnena, esposa do emperador bizantino Xo\u00e1n VIII Pale\u00f3logo. En 1417 Xo\u00e1n foi feito coemperador.\nConflito con Aleixo IV.\nAlg\u00fan tempo antes de 1426, Xo\u00e1n tentou sen \u00e9xito destronar ao seu pai Aleixo IV Comneno, as fontes escritas rexistran que estaba a planear o asasinato dos seus pais, pero foi derrotado polo pobo e os membros da aristocracia local. Despois deste intento fuxiu a Xeorxia, onde casou coa filla do rei Alexandre I de Xeorxia. Durante a s\u00faa ausencia de Trebisonda, o seu irm\u00e1n Alexandre foi feito coemperador no seu lugar.\nAscenso ao trono.\nAo decatarse que o seu irm\u00e1n ocupou o seu lugar como coemperador, Xo\u00e1n volveuse contra o seu pai por segunda vez e tratou de obter o trono de Trebisonda. No seu esforzo contou co apoio militar do rei de Xeorxia, dos membros da aristocracia local, as\u00ed como a axuda non oficial de X\u00e9nova. Desde Xeorxia trasladouse \u00e1 cidade de Kaffa, unha colonia genovesa en Crimea, onde permaneceu por un curto tempo, tratando de obter o apoio destes. Os xenoveses non quer\u00edan axudalo oficialmente, pero ofrec\u00e9ronlle un barco fortemente armado, no que Xo\u00e1n entrou no porto de San Focas en 1429. As familias dos Kabazites e Skholaris correron \u00e1 beira de Xo\u00e1n, polas s\u00faas propias raz\u00f3ns. Segundo o plan o emperador \u00eda ser arrestado. Con todo, as ordes de Xo\u00e1n non foron seguidas e Aleixo IV, que estaba a esperar as forzas militares do seu fillo en Achanti, foi asasinado.\nXo\u00e1n entrou na cidade de Trebisonda inmediatamente despois do asasinato do seu pai e foi coroado emperador. O seu primeiro acto foi castigar severamente aos asasinos do seu pai e enterrar a Aleixo IV con todas as honras adecuadas, por primeira vez na igrexa da Panagia Theoskepastos e logo na magn\u00edfica tumba que el mesmo constru\u00edu no patio da igrexa da Panagia Chrysokephalos.\nReinado.\nPol\u00edtica externa.\nRelaci\u00f3ns cos turcom\u00e1ns.\nXo\u00e1n IV Comneno converteuse en emperador de Trebisonda nun momento en que o estado se viu ameazado pola poderosa presenza dos turcom\u00e1ns na rexi\u00f3n, pero a\u00ednda m\u00e1is pola r\u00e1pida expansi\u00f3n dos otom\u00e1ns en Asia Menor. Pouco despois do seu ascenso ao trono, o gobernante turcom\u00e1n de Ardebil marchou contra Trebisonda co seu ex\u00e9rcito, nun intento de ocupar a cidade. O ex\u00e9rcito imperial, dirixido polo \"pansebastos\" Alexandre, duque de Mesochaldion, reuniuse en Kordyle, mentres que Xo\u00e1n mesmo estaba a planear un ataque por mar, que foi frustrado polas malas condici\u00f3ns meteorol\u00f3xicas. O ex\u00e9rcito trapisond\u00e9s foi derrotado en Kordyle e as forzas turcom\u00e1s chegaron aos muros da cidade.\nRelaci\u00f3ns cos otom\u00e1ns.\nOs otom\u00e1ns resultaron unha ameaza externa m\u00e1is crucial para o Imperio de Trebisonda. A pol\u00edtica eclesi\u00e1stica de Xo\u00e1n IV inclu\u00eda a comunicaci\u00f3n diplom\u00e1tica con Occidente, coa esperanza de obter apoio militar, pero os seus esforzos foron infrutuosos, do mesmo xeito que o seu intento de alianza con certos gobernantes turcom\u00e1ns.\nEn 1443 Trebisonda foi atacada sen \u00e9xito desde o mar polo sult\u00e1n otom\u00e1n Murad II, mentres que un sitio \u00e1 cidade foi impedido polas malas condici\u00f3ns clim\u00e1ticas. Pouco despois, en 1448, o cronista bizantino Xurxo Frantzes foi enviado a Trebisonda co fin de completar unha alianza matrimonial entre as d\u00faas cortes, unha alianza que fortalecer\u00eda as s\u00faas relaci\u00f3ns e axudar\u00eda a enfrontar a com\u00fan ameaza otom\u00e1.\nCon todo, o perigo resultou a\u00ednda maior durante o reinado de Mehmed II e finalmente parec\u00eda impos\u00edbel de interceptar a expansi\u00f3n otom\u00e1 en Asia Menor. Despois da ca\u00edda de Constantinopla en 1453, Mehmed II volveuse contra Trebisonda. O ex\u00e9rcito otom\u00e1n, dirixido polo gobernante de Amasya Chetir, cercou a cidade, saqueando o porto e lev\u00e1ndose 2.000 cidad\u00e1ns en cativerio. Xo\u00e1n viuse obrigado a asinar un tratado de paz co sult\u00e1n otom\u00e1n e comprometeuse a pagar un tributo anual de 2.000 moedas de ouro, a suma eventualmente elevouse a 3000. As negociaci\u00f3ns para a firma final do tratado foron realizadas polo irm\u00e1n do emperador, David.\nSentindo a inminente ca\u00edda do seu imperio, o emperador Xo\u00e1n IV decidiu seguir a pol\u00edtica dos seus predecesores das alianzas matrimoniais. Casou \u00e1 s\u00faa filla Teodora co gobernante dos Ak Koyunlu Uzun Hasan, quen formou o principal obst\u00e1culo para a expansi\u00f3n otom\u00e1 en Asia Menor e Persia; Xo\u00e1n tam\u00e9n lle ofreceu Capadocia como agasallo de vodas. A morte de Xo\u00e1n IV en 1459 trouxo un abrupto fin aos seus esforzos por deter o avance otom\u00e1n contra o Imperio de Trebisonda.\nRelaci\u00f3ns cos xenoveses.\nA pesar do feito de que Xo\u00e1n IV se converteu en emperador coa axuda dos xenoveses, as relaci\u00f3ns do Imperio con X\u00e9nova foron tumultuosas, como o foron durante o reinado do seu pai. En 1447 as forzas trapisondesas, dirixido polo irm\u00e1n de Xo\u00e1n IV David atacaron as colonias xenovesas de Crimea, provocando unha forte reacci\u00f3n polos xenoveses, que esixiron unha compensaci\u00f3n. En 1453, Xurxo Amirutzes foi enviado como embaixador a X\u00e9nova nun intento infrutuoso de salvar as relaci\u00f3ns entre as d\u00faas naci\u00f3ns.\nPol\u00edtica eclesi\u00e1stica.\nXo\u00e1n IV Comneno apoiou a pol\u00edtica oficial constantinopolitana de promover a Uni\u00f3n das Igrexas de Oriente e Occidente, nun intento de obter axuda contra a ameaza otom\u00e1. Proclamou o seu apoio da Uni\u00f3n en varias ocasi\u00f3ns por escrito ao Papa Ux\u00edo IV, en 1433 durante o Concilio de Basilea e en 1438/1439 a trav\u00e9s dos seus representantes no Concilio de Florencia Xurxo Amirutzes e Doroteo, bispo de Trebisonda, que acompa\u00f1ou ao emperador bizantino Xo\u00e1n VIII Pale\u00f3logo. Tratou de obter o apoio do seu pobo a trav\u00e9s das s\u00faas obras de beneficencia aos mosteiros de Trebisonda. Nos primeiros anos do seu reinado, confirmou o dereito do mosteiro de San Dionisio no Monte Athos para recibir a suma anual de 1000 moedas de prata directamente desde o mosteiro de Chaldos e non desde o vestiarion imperial e en 1432 emitiu unha Crisobula, dando terras e paroikoi ao mosteiro da Panagia de Pharos.\nLegado.\nA pesar de converterse en emperador de Trebisonda durante o seu per\u00edodo m\u00e1is dram\u00e1tico, Xo\u00e1n IV ti\u00f1a a esperanza de axudar ao imperio da ameaza crecente dos otom\u00e1ns e os turcom\u00e1ns, e das presi\u00f3ns econ\u00f3micas dos xenoveses. Reforzou a defensa da cidade, constru\u00edndo unha torre no muro exterior. Dirixiuse en busca de axuda cara ao leste, con alianzas matrimoniais, e ao oeste, a trav\u00e9s da s\u00faa pol\u00edtica unionista, pero sen resultados vis\u00edbeis, mentres que a s\u00faa morte trouxo un abrupto final a calquera plan de alterar a absorci\u00f3n inminente dos territorios trapisondeses polos otom\u00e1ns. Os seus esforzos foron reco\u00f1ecidos polos seus contempor\u00e1neos. Nun tratado teol\u00f3xico, o Patriarca Xenadio II Escolario presentou a Xo\u00e1n IV Comneno como un \u00abalicerce da ortodoxia\u00bb, mentres que o patriarca Gregorio III, dixo que o poder imperial - que usurpara do seu pai - foille outorgado por Deus.\nMatrimonio e descendencia.\nXo\u00e1n IV casou d\u00faas veces, primeiro con Bagrationi, a filla do rei Alexandre I de Xeorxia, e logo cunha filla an\u00f3nima de Dawlat Berdi. \u00c9 prob\u00e1bel que do seu primeiro matrimonio tivese un fillo e polo menos unha ou posibelmente d\u00faas fillas:\nDevanceiros.\nDevanceiros de Xo\u00e1n IV de Trebisonda"}
{"id": "417436", "revid": "5863", "url": "https://gl.wikipedia.org/wiki?curid=417436", "title": "Carmen L\u00f3pez-Cort\u00f3n Viqueira", "text": ""}
{"id": "417441", "revid": "98629", "url": "https://gl.wikipedia.org/wiki?curid=417441", "title": "David de Trebisonda", "text": "David de Trebisonda ou David Comneno (en grego: \u0394\u03b1\u03b2\u03af\u03b4 \u039c\u03ad\u03b3\u03b1\u03c2 \u039a\u03bf\u03bc\u03bd\u03b7\u03bd\u03cc\u03c2, trans. \"Dab\u00edd M\u00e9gas Komn\u0113n\u00f3s\"), nado en Trebisonda aprox. en 1408 e finado en Constantinopla o 1 de novembro de 1463, foi o \u00faltimo emperador de Trebisonda desde 1458 at\u00e9 1461.\nTraxectoria.\nFoi o terceiro fillo do emperador Aleixo IV de Trebisonda e Teodora Cantacucena. En 1458 co apoio dos Kabazites apartou ao lex\u00edtimo herdeiro Aleixo V e converteuse en emperador nun momento cr\u00edtico para o Imperio, cando a s\u00faa propia existencia estaba ameazada pola dominaci\u00f3n otom\u00e1 en Asia Menor. O 15 de agosto de 1461 viuse obrigado a entregar Trebisonda ao sult\u00e1n Mehmed II e o 1 de novembro de 1463, foi executado en Constantinopla.\nD\u00e9spota de Trebisonda.\nDavid desempe\u00f1ara un papel importante durante todo o reinado do seu irm\u00e1n m\u00e1is vello e predecesor Xo\u00e1n IV. El recibira o t\u00edtulo cortes\u00e1n de \"despotes\", que en Trebisonda designaba ao herdeiro ao trono. David participara co seu irm\u00e1n nos estragos contra os xenoveses, e tam\u00e9n cumpriu diversas tarefas diplom\u00e1ticas. En 1458 ratificou os tratados do seu irm\u00e1n co sult\u00e1n otom\u00e1n Mehmed II en Adrian\u00f3pole, e despois o mesmo ano levou \u00e1 s\u00faa sobri\u00f1a Teodora co seu marido, Uzun Hassan dos Ak Koyunlu.\nEmperador de Trebisonda.\nDavid ascendeu ao trono \u00e1 morte do seu irm\u00e1n, nalg\u00fan momento antes do 22 de abril de 1459. A\u00ednda que Xo\u00e1n IV deixara un fillo pequeno chamado Aleixo, a precaria situaci\u00f3n do imperio de Trebisonda ditou que a coroa deb\u00eda pasar a un home con experiencia e David, xa reco\u00f1ecido como \"despotes\", era a elecci\u00f3n natural. A ascensi\u00f3n de David procedeu sen oposici\u00f3n.\nDavid casou con Mar\u00eda de Gotia, a filla do gobernante semi-independente de Teodoro (Mangup) en Crimea, unha zona que estivera baixo o control de Trebisonda. Despois da morte de Mar\u00eda (nalg\u00fan momento antes de 1447),\u00a0 casou con Helena Cantacucena, unha bisneta do emperador Xo\u00e1n VI Cantacuceno. Coa conquista de Constantinopla polos turcos otom\u00e1ns en 1453 e a debilidade de Gotia (eclipsado polas colonias de xenoveses e os restos da Horda de Ouro), estas alianzas matrimoniais foron de pouco apoio para Trebisonda despois da ascensi\u00f3n de David en 1459.\nAs conexi\u00f3ns establecidas cos pr\u00edncipes de Xeorxia e Uzun Hassan dos Ak Koyunlu foron un pouco m\u00e1is vi\u00e1beis, e David parece contar co seu apoio. Con isto en mente, tratou de atraer a atenci\u00f3n do duque de Borgo\u00f1a, Filipe o Bo coa esperanza de promover unha cruzada anti-otom\u00e1. Os esforzos de David foron apoiados por unha apelaci\u00f3n polo Papa P\u00edo II, quen tam\u00e9n enviou emisarios aos borgo\u00f1\u00f3ns, as\u00ed como aos pr\u00edncipes cristi\u00e1ns no Oriente nun intento de crear unha liga cristi\u00e1. Os gobernantes musulm\u00e1ns de Sinope e Karaman parecen ser recrutados como aliados de David ou Uzun Hassan.\nCo apoio de occidente contra os otom\u00e1ns a\u00ednda moi afastada, David prematuramente pediu ao sult\u00e1n por unha remisi\u00f3n dos tributos pagos polo seu predecesor, e a\u00ednda peor, solicitou a intercesi\u00f3n de Uzun Hassan. Os enviados deste \u00faltimo insultaron a sensibilidade de Mehmed II coas s\u00faas propias demandas, e precipitaron o seu ataque no ver\u00e1n de 1461. O sult\u00e1n enviou unha gran frota desde o estreito, e persoalmente dirixiu as s\u00faas forzas de terra a trav\u00e9s de Anatolia, causando alarma a todos os seus veci\u00f1os do leste, que non estaban seguros sobre o obxectivo inmediato desta expedici\u00f3n, a cal se mantivo en segredo.\nDespois de finxir estar listo para negociar con alg\u00fans dos seus veci\u00f1os, Mehmed II cercou Sinope e obtivo a s\u00faa rendici\u00f3n, enviando a s\u00faa frota a Trebisonda. Mentres tanto dirixiu o ex\u00e9rcito de terra contra Uzun Hassan, quen intimidado fixo unha alianza con el. Isto privou a David do seu aliado m\u00e1is eficaz, e Mehmed II dirixiuse contra Trebisonda. A s\u00faa frota xa chegara al\u00ed, derrotaron ao ex\u00e9rcito de David, e saquearon os suburbios, cercando a cidade por m\u00e1is dun mes. O comandante otom\u00e1n Mahmud Pasha abrira negociaci\u00f3ns con David mesmo antes da chegada do seu se\u00f1or, e o tesoureiro de David, Xurxo Amirutzes, aconsellou ao emperador renderse con condici\u00f3ns. A pesar que Mehmed II estaba descontento coas negociaci\u00f3ns, permitiu continualas. Persuadiron a David a renderse inmediatamente, mantendo a s\u00faa familia, a s\u00faa li\u00f1axe, e riquezas, e promet\u00e9uselle un retiro beneficioso en Tracia.\nExilio.\nA rendici\u00f3n de David a fins de agosto ou principios de setembro marcaron o final do Imperio de Trebisonda e da tradici\u00f3n imperial bizantina. O deposto emperador, a s\u00faa familia, e os cortes\u00e1ns foron enviados a Constantinopla. A poboaci\u00f3n foi dividida en grupos, alg\u00fans deles asignados ao servizo do sult\u00e1n e os seus oficiais, outros foron engadidos \u00e1 poboaci\u00f3n de Constantinopla, e ao resto permit\u00eduselles habitar nos arredores da mesma Trebisonda. Alg\u00fans mozos da localidade foron alistados no corpo de xan\u00edzaros, mentres que un almirante otom\u00e1n quedou para gornecer a cidade.\nDavid estableceuse en Adrian\u00f3pole, xunto coa s\u00faa familia, e recibiu os beneficios das propiedades no val do r\u00edo Struma, que inclu\u00eda un ingreso anual de ao redor de 300.000 pezas de prata. As estreitas relaci\u00f3ns familiares e os continuos intercambios entre David e Uzun Hassan foron delatados ao sult\u00e1n por Xurxo Amirutzes (que inclu\u00eda un ambicioso plan para enviar a un dos fillos de David ou Aleixo a crecer na corte de Uzun Hassan en aparente oposici\u00f3n a Mehmed), proporcionando unha escusa para encarcerar a David e os seus fillos en marzo de 1463.\nMorte.\nO 1 de novembro de 1463 foi executado en Constantinopla, xunto co seu sobri\u00f1o (fillo de Xo\u00e1n IV) e tres dos seus fillos. S\u00f3 un fillo, Xurxo, foi salvado debido \u00e1 s\u00faa curta idade, e converteuse en musulm\u00e1n, antes de escapar a Xeorxia.\nOutros membros da familia tiveron mellor sorte. Mar\u00eda Gattilusio, a vi\u00fava de Alexandre o irm\u00e1n m\u00e1is vello de David, uniuse ao har\u00e9n do sult\u00e1n, do mesmo xeito que Ana a filla de David (a pesar de que despois foi cedida ao xeneral Zagan Pasha). Aleixo o fillo de Mar\u00eda tam\u00e9n se salvou, convert\u00e9ndose nun dos paxes do sult\u00e1n. Con todo, a vi\u00fava emperatriz Helena Cantacuzena foi multada pesadamente polo sult\u00e1n por enterrar ao seu marido e os seus fillos e pasou o resto da s\u00faa vida na pobreza.\nUnha das fillas de David sobreviviu como a esposa dun Gurieli gobernante da familia Dadiani. D\u00edas despois o Gurieli clamaba ser descendente de David e de ducias de emperadores que foron os seus antepasados.\nMatrimonios.\nDavid aparentemente non tivo fillos coa s\u00faa primeira esposa Mar\u00eda de Gotia.\nCoa s\u00faa segunda esposa, Helena Cantacuzena,\u00a0 tivo a:\nDevanceiros.\nDevanceiros de David de Trebisonda"}
{"id": "417443", "revid": "1131", "url": "https://gl.wikipedia.org/wiki?curid=417443", "title": "Premios Rebulir da Cultura Galega", "text": "Os Premios Rebulir da Cultura Galega, est\u00e1n organizados pola Asociaci\u00f3n Cultural Rebulir de Ramir\u00e1s (Ourense), reco\u00f1ecen a persoas e colectivos que difunden e po\u00f1en en valor a cultura aut\u00f3ctona. Naceron no ano 2012.\nActualmente contan con tres categor\u00edas:\nEstes galard\u00f3ns son entregados no marco do Festival Internacional Rebulir que se desenvolve no mes de decembro en diferentes localizaci\u00f3ns da provincia de Ourense, con epicentro en Ramir\u00e1s. "}
{"id": "417445", "revid": "88215", "url": "https://gl.wikipedia.org/wiki?curid=417445", "title": "Sofiane Boufal", "text": "Sofiane Boufal, nado o 17 de setembro de 1993 en Par\u00eds, \u00e9 un futbolista marroqu\u00ed que xoga como mediapunta para o Southampton FC da Premier League.\nTraxectoria.\nO 20 de xullo de 2018 anunciouse a s\u00faa cesi\u00f3n por unha tempada ao Celta de Vigo."}
{"id": "417446", "revid": "624", "url": "https://gl.wikipedia.org/wiki?curid=417446", "title": "Eneo Piccolomini", "text": ""}
{"id": "417448", "revid": "23204", "url": "https://gl.wikipedia.org/wiki?curid=417448", "title": "Mestre de obras", "text": "Mestre de obras, \u00e1s veces chamado Mestre maior de obras, \u00e9 a denominaci\u00f3n hist\u00f3rica dun oficio da construci\u00f3n, que desempe\u00f1ou as funci\u00f3ns de arquitecto, do que foi sin\u00f3nimo at\u00e9 a Idade Moderna.\nPode relacionarse co oficio de tradici\u00f3n musulm\u00e1 do alarife ou mestre de albanelar\u00eda mud\u00e9xar.\nA partir da Idade Contempor\u00e1nea \u00e9 de uso m\u00e1is habitual a denominaci\u00f3n de aparellador, oficio que se identificaba coas funci\u00f3ns t\u00e9cnicas do mestre de obras. Posteriormente foron xurdindo distintas denominaci\u00f3ns establecidas como graos acad\u00e9micos: o de arquitecto t\u00e9cnico, e o de enxe\u00f1eiro de edificaci\u00f3n.\nNon debe confundirse co oficio de Mestre de Maiores ou Mestre de Maiores e Ret\u00f3rica, un cargo docente."}
{"id": "417449", "revid": "72012", "url": "https://gl.wikipedia.org/wiki?curid=417449", "title": "Mestre maior de obras", "text": ""}
{"id": "417450", "revid": "72012", "url": "https://gl.wikipedia.org/wiki?curid=417450", "title": "Alarife", "text": ""}
{"id": "417455", "revid": "75439", "url": "https://gl.wikipedia.org/wiki?curid=417455", "title": "Xurxo de Trebisonda", "text": "Xurxo de Trebisonda, en lat\u00edn \"Trapezuntius\", nado en Creta o 4 de abril de 1395 e finado en Roma o 12 de agosto de 1486, foi un fil\u00f3sofo e humanista bizantino, un dos pioneiros do Renacemento italiano.\nTraxectoria.\nA s\u00faa familia proced\u00eda da colonia grega de Trebisonda. Non hai seguridade do momento en que chegou a Italia. Segundo algunhas fontes, Francesco Barbaro f\u00edxoo vir a Venecia cara a 1430 como secretario; segundo outras, chegou para participar no Concilio de Florencia de 1438-39.\nEstudou lat\u00edn con Vittorino da Feltre, e aos tres anos xa ensinaba Literatura latina e Ret\u00f3rica. Foi un reputado profesor \u2014entre os seus disc\u00edpulos figura o gran humanista espa\u00f1ol Alfonso de Palencia\u2014 e tradutor de Arist\u00f3teles, at\u00e9 o punto de que o papa Nicolao V, grande admirador do estaxirita, tomouno ao seu servizo como secretario persoal.\nXurxo de Trebisonda foi detractor de Plat\u00f3n no seu libelo \"Comparatio Aristotelis et Platonis\", o que lle valeu unha inspirada r\u00e9plica de Basilio Besari\u00f3n. A onda de indignaci\u00f3n levantada contra el pola s\u00faa \"Comparatio\"... puido obrigalo a buscar a protecci\u00f3n de Afonso V de Arag\u00f3n, quen o acolleu na s\u00faa corte de N\u00e1poles.\nPronto chegou a Roma, onde en 1471 publicou unha gram\u00e1tica latina que se fixo co\u00f1ecida. Trat\u00e1base dunha versi\u00f3n modernizada do manual cl\u00e1sico do gram\u00e1tico latino Prisciano. Doutra banda, un tratado anterior acerca dos principios da ret\u00f3rica gregos proporcionoulle certa notoriedade, mesmo por parte dos seus antigos detractores, que reco\u00f1eceron a s\u00faa calidade. A pesar da s\u00faa fama, morreu na pobreza en Roma, en 1486.\nObras.\nTraduciu, pero non publicou, algunhas obras de Arist\u00f3teles (Problemata, Physica, De Anima, De Animalibus, De Generatione et Corruptione) e de Plat\u00f3n (\"De Legibus\" e \"Parmenides\")."}
{"id": "417457", "revid": "89787", "url": "https://gl.wikipedia.org/wiki?curid=417457", "title": "Ilia Petrovich Krivosheev", "text": "Ilia Petrovich \u041arivosheev\u00a0(publicou co pseud\u00f3nimo literario de\u00a0\"\u0418\u043b\u044c\u043a\u0430 \u041c\u043e\u0440\u044b\u0446\u044f\"), nado o 19 de xullo de\u00a01898 no casal de\u00a0\u041c\u0430ya e finado o \u00a011 de setembro de 1967 en\u00a0Itsialo, foi un escritor mordoviano en lingua erzya\u00a0.\nTraxectoria.\nNaceu nunha granxa\u00a0na ent\u00f3n provincia de Saratov e agora situada no \u00f3blast de Penza. S\u00faa nai era\u00a0Efimiya Petrovna, unha gran narradora oral. Estudou no Instituto Pedag\u00f3xico de Kaz\u00e1n e ao rematar entrou no ex\u00e9rcito en plena gran guerra. Tras o remate da contenda traballou como mestre, durante a guerra civil serviu no Ex\u00e9rcito Vermello e logo deu clases de erzya na s\u00faa localidade natal e entre 1929 e 1934 en Saransk.\nActividade literaria.\nComezou a escribir poes\u00eda xa nos anos de estudante en Kaz\u00e1n. \u00a0En 1923 publicou na revista \"\u042f\u043a\u0441\u0442\u0435\u0440\u0435 \u0441\u043e\u043a\u0438\u0446\u044f\" os seus primeiros poemas orixinais\u00a0en erzya\u00a0\u00ab\u041f\u0430\u043a\u0448\u0430\u0442\u043d\u0435\u043d\u0435\u043d\u044c\u00bb , \u00ab\u0411\u043e\u043b\u044c\u0448\u0435\u0432\u0438\u043a\u0435\u043d\u044c \u0432\u0430\u043b\u00bb e mais \u00ab\u041b\u0430\u0432\u0441\u0435\u043d\u044c \u043c\u043e\u0440\u043e\u00bb. Ao longo da d\u00e9cada de 1920 as s\u00faas poes\u00edas public\u00e1ronse en \u00ab\u042f\u043a\u0441\u0442\u0435\u0440\u0435 \u0442\u0435\u0448\u0442\u0435\u00bb de Moscova e \u00a0\u00ab\u041e\u0434 \u044d\u0440\u044f\u043c\u043e\u00bb de Novosibirsk. En 1929 publicouse en Moscova \u00ab\u0412\u0430\u0441\u0435\u043d\u044c \u0441\u044f\u0442\u043a\u0442\u00bb, unha escolma de poetas erzya con varios poemas de Krivosheev dedicados \u00e1 vida rural, \u00e1 natureza e \u00e1 infancia.\nEn 1933 publicou o seu primeiro libro \u00ab\u041a\u043e\u043c\u043c\u0443\u043d\u0430\u043d\u044c \u0442\u043e\u043b\u0442\u00bb, unha colecci\u00f3n da s\u00faa poes\u00eda publicada por \u00ab\u041c\u043e\u043b\u043e\u0434\u0430\u044f \u0433\u0432\u0430\u0440\u0434\u0438\u044f\u00bb \u0438\u0437\u0434\u0430\u0442\u0435\u043b\u044c\u0441\u0442\u0432\u0430\u0441\u043e. E nese ano pareceu en Saransk o segundo \u00a0\u00ab\u0412\u0430\u043b\u0441\u043a\u0435\u043d\u044c \u0437\u043e\u0440\u044f\u0432\u0430\u00bb. Os dous constit\u00faen unha afirmaci\u00f3n do novo xeito de vida sovi\u00e9tico. Ao longo da d\u00e9cada de 1930 a s\u00faa poes\u00eda c\u00e9ntrase nas paisaxes e na vida infantil. Durante a guerra publicou en 1943 \u00ab\u041d\u0430\u0440\u043e\u0434\u043e\u043d\u044c \u0432\u0430\u0439\u0433\u0435\u043b\u044c\u00bb, con poes\u00eda na que gaba a grandeza espiritual do pobo sovi\u00e9tico, o hero\u00edsmo dos soldados na fronte e dos traballadores nas f\u00e1bricas e campos.\nNa posguerra continuou a publicar colecci\u00f3ns de poes\u00edas, ata totalizar vinte libros publicados \"\u041c\u043e\u043d\u044c \u043a\u0438\u043c\" ( 1946), \"\u0422\u0443\u043d\u0434\u043e\u043d\u044c \u0441\u0430\u0434\" (1952), \"\u041c\u043e\u043d\u044c \u0420\u043e\u0434\u0438\u043d\u0430\u043c\" (1954), \"\u0418\u0437\u0431\u0440\u0430\u043d\u043d\u043e\u0435\" (en ruso, 1955), \"\u0421\u0442\u0438\u0445\u0442\u044c \u0434\u044b \u043f\u043e\u044d\u043c\u0430\u0442\" (1958), \"\u0421\u043b\u0430\u0432\u0430\u043d \u044d\u0440\u044f\u043c\u043e\u043d\u0442\u044c\" ( 1963), \"\u041a\u0435\u043c\u0430\u043d \u044d\u0440\u044f\u043c\u043e\u0441\" ( 1967), \"\u041c\u043e\u0440\u0430\u043c\u043e\u043d\u044c \u043a\u0438\u043c\" ( 1968)"}
{"id": "417458", "revid": "89787", "url": "https://gl.wikipedia.org/wiki?curid=417458", "title": "Kinga Haudek", "text": "Kinga Haudek (n. Oroszl\u00e1ny, Hungr\u00eda; 27 de xaneiro de 1986) \u00e9 unha dese\u00f1adora de xoias e ourive h\u00fangara, cuxa compa\u00f1\u00eda leva o s\u00faa mesmo nome.\nBiograf\u00eda.\nTrala s\u00faa graduaci\u00f3n universitaria en Sociolox\u00eda en Budapest deixa Hungr\u00eda, trasl\u00e1dase definitivamente a Santiago de Compostela para estudar Xoiar\u00eda Art\u00edstica na Escola de Arte e Superior de Dese\u00f1o Mestre Mateo (EASD). En Santiago participa en diferentes proxectos art\u00edsticos, creando finalmente a compa\u00f1\u00eda que leva o seu nome.\nOs dese\u00f1os de Kinga Haudek foron premiados co terceiro premio do Concurso de Dese\u00f1o de Xoias San Eloi do ano 2014. Expuxo a s\u00faa obra en diversas salas de Santiago de Compostela.\nXoias.\nO cat\u00e1logo de xoias da compa\u00f1\u00eda Kinga Haudek \u00e9 accesible online desde 2015, con m\u00e1is de 10 colecci\u00f3ns permanentes. Actualmente ten aberto un taller de dese\u00f1o en Santiago de Compostela. Est\u00e1 inscrita no Rexistro Xeral de Artesan\u00eda da Xunta de Galicia e conta co uso de marca Artesan\u00eda de Galicia."}
{"id": "417467", "revid": "98629", "url": "https://gl.wikipedia.org/wiki?curid=417467", "title": "Parque de San Domingos de Bonaval", "text": "O parque de San Domingos de Bonaval \u00e9 un parque de Santiago de Compostela.\nSituaci\u00f3n.\nEst\u00e1 situado nun outeiro ao nordeste da cidade vella, no barrio de San Pedro, cerca do acceso tradicional \u00e1 cidade polo Cami\u00f1o Franc\u00e9s.\nNo seu l\u00edmite sur est\u00e1n o Convento de San Domingos (dentro do cal est\u00e1 o Museo do Pobo Galego e o Pante\u00f3n de Galegos Ilustres) e o Centro Galego de Arte Contempor\u00e1nea, o que crea un contraste entre o antigo e o moderno.\nHistoria.\nO parque inaugurouse o 24 de xullo de 1994 ao rehabilitarse a antiga horta e o cemiterio dos dominicos (que foi drante moitos anos o principal da cidade, antes de ser substitu\u00eddo polo de Boisaca).\nOs art\u00edfices da rehabiltaci\u00f3n foron o arquitecto portugu\u00e9s \u00c1lvaro Siza (que dese\u00f1ara tam\u00e9n o Centro Galego de Arte Contempor\u00e1nea) e a arquitecta paisaxista Isabel Aguirre. Ambos os dous recibiron en 1997 o \"Premio Nacional de Arquitectura Manuel de la Dehesa\" pola rehabilitaci\u00f3n do parque. A s\u00faa actuaci\u00f3n \u00e9 un exemplo de perfecta adaptaci\u00f3n \u00e1 topograf\u00eda e aos elementos preexistentes, que conxuga as onduladas formas da ladeira coa linearidade dos trazados xeom\u00e9tricos que definen os seus sendeiros e bancadas. Respecta a estrutura tripartita da propiedade monacal: horta, carballeira e cemiterio. O resultado \u00e9 un espazo coidado, cunha gran calidade, un parque de sutil dese\u00f1o contempor\u00e1neo que xoga coas perspectivas, moi aproveitado por compostel\u00e1ns e visitantes e marco excepcional de manifestaci\u00f3ns art\u00edsticas. O arboredo hist\u00f3rico completouse con novas especies, o que lle confire ademais un especial interese bot\u00e1nico, destacando a carballeira.\nCaracter\u00edsticas.\nTen unha superficie de 37 047 m\u00b2 e o seu acceso principal est\u00e1 situado entre os dous citados museos. Dentro do parque enc\u00f3ntranse distintos niveis de altura, que est\u00e1n divididos por muros de xisto, pedra sobre a cal se asenta a cidade de Santiago, muros que foron coidadosamente restaurados.\nNel p\u00f3dense distinguir, como quedou dito, tres zonas claramente delimitadas:"}
{"id": "417468", "revid": "89787", "url": "https://gl.wikipedia.org/wiki?curid=417468", "title": "Greg Louganis", "text": "Gregory Efthimios Louganis (|lu\u02d0\u02c8ge\u026an\u1d7bs), nado en El Caj\u00f3n (California) o 29 de xaneiro de 1960, \u00e9 un ex-saltador estadounidense. Ga\u00f1ou d\u00faas medallas de ouro nos Xogos Ol\u00edmpicos dos \u00c1nxeles, outras d\u00faas en Se\u00fal e unha de prata en Montreal, ademais de cinco campionatos do mundo. Foi chamado \"o m\u00e1is grande saltador estadounidense\" e \"probablemente o m\u00e1is grande saltador da historia\".\nLouganis \u00e9 un activista polos dereitos dos homosexuais e traballa frecuentemente con Human Rights Campaign para defender as liberdades civ\u00eds da comunidade LGTB e as persoas diagnosticadas con VIH/SIDA.\nTraxectoria.\nInicios.\nA s\u00faa familia biol\u00f3xica era de Samoa e de Suecia, mais criouse en California cos seus pais adoptivos, unha parella de ascendencia grega. Comezou a recibir clases de danza, acrobacias e ximnasia aos 18 meses, tras intentar unirse \u00e1 s\u00faa irm\u00e1 mentres a v\u00eda nas clases. Aos tres anos practicaba diariamente, compet\u00eda e fac\u00eda exhibici\u00f3ns p\u00fablicas. Nos seguintes anos, competiu regularmente e actuou en diferentes lugares, inclu\u00edndo a base naval local. De neno diagnostic\u00e1ronlle asma e alerxias, as\u00ed que o impulsaron a continuar coa danza e a ximnasia para mellorar a s\u00faa condici\u00f3n. Tam\u00e9n comezou a saltar do trampol\u00edn, e con nove anos comezou con clases de salto despois de que a familia constru\u00edse unha piscina.\nCarreira.\nAos dezaseis anos participou nos Xogos Ol\u00edmpicos de 1976, onde ga\u00f1ou a medalla de prata tralo italiano Klaus Dibiasi. Dous anos despois, con Dibiasi retirado, ga\u00f1ou o seu primeiro t\u00edtulo mundial no campionato celebrado en Berl\u00edn Occidental.\nEn 1978, aceptou saltar para a Universidade de Miami onde estudou teatro, mais en 1981 pasou \u00e1 Universidade de California, Irvine, onde se graduou como Bachelor of Arts.\nLouganis ga\u00f1ou d\u00faas medallas nos Xogos Panamericanos de 1979 celebrados en Porto Rico. Aqu\u00ed ga\u00f1ou ao seu gran rival, o mexicano Carlos Gir\u00f3n na que foi a gran xesta captada no filme oficial dos Xogos.\nLouganis era favorito para ga\u00f1ar o ouro nos Xogos Ol\u00edmpicos de 1980, mais o boicot dos Estados Unidos, ditado polo presidente Jimmy Carter en protesta pola invasi\u00f3n sovi\u00e9tica de Afganist\u00e1n, impediuno participar. Posteriormente ga\u00f1ou dous t\u00edtulos mundiais en Guayaquil, onde se converteu no primeiro saltador nun encontro internacional en lograr a puntuaci\u00f3n perfecta de 10 de todos os xu\u00edces e d\u00faas medallas de ouro ol\u00edmpicas nos \u00c1nxeles. Repetiu o feito nos mundiais de Madrid (1986) e nos Xogos Ol\u00edmpicos de Se\u00fal. Non obstante, nesta edici\u00f3n dos xogos sufriu un accidente ao saltar da plataforma de tres metros que lle provocou unha hemorraxia ao bater a cabeza co trampol\u00edn.\nEn 1993 ingresou no International Swimming Hall of Fame, Sal\u00f3n da Fama Internacional dos deportes acu\u00e1ticos. Est\u00e1 considerado o mellor saltador ol\u00edmpico de todos os tempos.\nVida posterior.\nEn 1994, Louganis anunciou que era homosexual e ao ano seguinte publicouse a s\u00faa biograf\u00eda, escrita con Eric Marcus e titulada \"Breaking the Surface\". Louganis revelou que sufriu abusos por parte da s\u00faa parella e preparador R. James \"Jim\" Babbitt e que era VIH positivo e contraera o virus de Babbitt. A nova causou controversia pola lembranza do golpe que lle provocou perda de sangue en Se\u00fal. Con todo, aquel feito non era motivo de risco de infecci\u00f3n para os demais saltadores, xa que o sangue estaba disolto en moitos litros de auga con cloro e ademais a pel \u00e9 unha barreira efectiva contra o VIH. Tralo anuncio de ser portador do VIH, perdeu a maior\u00eda dos patrocinadores, coa excepci\u00f3n de Speedo.\nEn 1997 realizouse un telefilme baseado na s\u00faa biograf\u00eda, \"\", dirixido por Steven H. Stern e protagonizado polo actor Mario Lopez. En 1999, publicouse o seu segundo libro, \"For the Life of Your Dog: A Complete Guide to Having a Dog From Adoption and Birth Through Sickness and Health\", coescrito con Betty Sicora Siino."}
{"id": "417469", "revid": "5863", "url": "https://gl.wikipedia.org/wiki?curid=417469", "title": "Dicionario da RAG", "text": ""}
{"id": "417471", "revid": "1410", "url": "https://gl.wikipedia.org/wiki?curid=417471", "title": "Oroxenia de Grenville", "text": "A oroxenia de Grenville ou orox\u00e9nese de Grenville foi un episodio de formaci\u00f3n de monta\u00f1as de longa duraci\u00f3n que tivo lugar no Mesoproterozoico asociado coa ensamblaxe do supercontinente Rodinia. Os seus restos forman un prominente cinto orox\u00e9nico que abrangue unha porci\u00f3n significativa do continente norteamericano, desde o Labrador a M\u00e9xico, e tam\u00e9n Escocia.\nA codia orox\u00e9nica de Grenville do Mesoproterozoico tard\u00edo e medio (c. 1250\u2013980\u00a0mill\u00f3ns de anos) enc\u00f3ntrase repartida por todo o mundo (resultado da formaci\u00f3n de Rodinia), pero xeralmente, s\u00f3 os eventos que ocorreron nas marxes sur e leste de Laurentia son reco\u00f1ecidos co nome de \"Grenville\". Noutras parte, estes episodios orox\u00e9nicos son co\u00f1ecidos co nome de oroxenia Kibarana en \u00c1frica e oroxenia Dalslandiana en Europa occidental.\nEscala de tempo.\nO problema de determinar o tempo en que ocorreu a oroxenia de Grenville segue sendo un asunto discutido. A escala de tempo perfilada no traballo recente de Toby Rivers deriva do estudo da ben conservada Provincia de Grenville e representa un dos rexistros m\u00e1is detallados da oroxenia. Esta clasificaci\u00f3n considera que a designaci\u00f3n Grenville \"cl\u00e1sico\" cobre dous ciclos orox\u00e9nicos distintos; as oroxenias (ou fases) de Rigolet, Ottawana e Shawingiana compo\u00f1en o chamado ciclo de Grenville, mentres que a oroxenia Elzeviriana debe considerarse outra oroxenia diferente. Debido ao gran tama\u00f1o da \u00e1rea afectada polos eventos de Grenville, hai algunhas variaci\u00f3ns nas \u00e9pocas dos distintos eventos ao longo do cinto orox\u00e9nico. Na secci\u00f3n \"Variaci\u00f3ns rexionais\" de m\u00e1is adiante disc\u00fatense as desviaci\u00f3ns locais da li\u00f1a de tempo que presentara Rivers usada aqu\u00ed.\nAs idades son aproximadas da actividade magm\u00e1tica asociada cos ciclos individuais da oroxenia. Os ocos nas idades dos ciclos de compresi\u00f3n e as an\u00e1lises isot\u00f3picas de horneblenda, biotita e feldespato pot\u00e1sico suxiren que a extensi\u00f3n estaba ocorrendo cando a compresi\u00f3n cesara momentaneamente.\nA publicaci\u00f3n de Rivers 2008 examinou agora os tempos dos diferentes per\u00edodos da oroxenia e reconstru\u00edu a li\u00f1a de tempo baseada no metamorfismo espacial e temporal das rochas presentes. De acordo con esta nova versi\u00f3n da li\u00f1a de tempo que \u00e9 unha mestura das de Rivers de 1997 e de Gower e Krogh de 2002, a oroxenia Elzeviriana aconteceu desde hai 1240 a 1220 mill\u00f3ns de anos (Ma), a Shawinigana ocorreu desde hai 1190 a 1140 Ma e xa non se considera parte do ciclo de Grenville; a Ottawana (agora desde hai 1090 a 1020 Ma) e a Rigolet (a\u00ednda desde hai 1010 a 980 Ma) convert\u00e9ronse en fases que est\u00e1n agrupadas na oroxenia de Grenvilliana.\nTect\u00f3nica xeral.\nA reconstruci\u00f3n dos eventos da oroxenia est\u00e1 elabor\u00e1ndose, pero a idea xeralmente aceptada \u00e9 que as marxes leste e oeste de Laurentia foron marxes converxente activas ata o principio da colisi\u00f3n continental. Este tipo de subduci\u00f3n (tipo B) tende a colocar arcos magm\u00e1ticos sobre ou preto do bordo da placa que non subduce en zonas de subduci\u00f3n modernas, e poden encontrarse evidencias de arcos de illas contempor\u00e1neos da oroxenia (c. 1300\u20131200\u00a0Ma) ao longo do or\u00f3xeno de Grenville. Os Andes de Suram\u00e9rica son considerados un an\u00e1logo moderno. Desde hai uns c. 1190\u2013980\u00a0Ma (o momento exacto var\u00eda por localidade) chocaron dous bloques continentais con Laurentia. Ambas as colisi\u00f3ns crese que son an\u00e1logas da colisi\u00f3n que orixinou o erguemento dos modernos Himalaias. Durante alg\u00fan tempo un dos bloques se cr\u00eda que era o continente de Amazonia, pero as probas paleomagn\u00e9ticas determinaron agora que non foi as\u00ed.\nEstes per\u00edodos de forzas que empurran e de metamorfismo non eran continuos, sen\u00f3n que eran interrompidos por per\u00edodos comparativamente calmos, durante os cales plut\u00f3ns de AMCG (anortosita/ mangerita/ charnockita/ granito) fixeron intrusi\u00f3n entre as rochas do pa\u00eds. As polaridades da subduci\u00f3n (calplaca queda por riba e cal subduce) var\u00edan segundo a rexi\u00f3n e a \u00e9poca. Alg\u00fans arcos de illas que quedaron separdos foron situados na marxe laurentina, e alg\u00fans foron acrecionados durante a oroxenia. Os momentos en que ocorreron estes episodios est\u00e1n restrinxidos polas relaci\u00f3ns de cortes transversais observadas no campo as\u00ed como polas dataci\u00f3ns de uranio-chumbo de microsonda i\u00f3nica de alta resoluci\u00f3n sensible (SHRIMP, do ingl\u00e9s \"Sensitive high resolution ion microprobe\") e espectrometr\u00eda de masas de ionizaci\u00f3n t\u00e9rmica (TIMS, do ingl\u00e9s \"Thermal ionization mass spectrometry\").\nO primeiro per\u00edodo de actividade tect\u00f3nica foi a acreci\u00f3n dun arco de illas nalg\u00fan momento da oroxenia Elzeviriana. Antes de que tivese lugar a acreci\u00f3n do arco de illas, estaba produc\u00edndose a subduci\u00f3n entre unha placa continental e presumiblemente unha placa oce\u00e1nica. O arrastre da parte subducida da placa e os impulsores distantes como o empurr\u00f3n da dorsal tam\u00e9n axudaban a acurtar a distancia entre o arco de illas e o continente. Dependendo do \u00e1ngulo de deformaci\u00f3n da subduci\u00f3n da codia continental isto estaba xa tendo lugar e engrosando a litosfera. Hai uns 1190 mill\u00f3ns de anos a cunca tras arco de Elzevir estaba pech\u00e1ndose.\nDesde hai 1180 a 1140 mill\u00f3ns de anos estivo ocorrendo unha extensi\u00f3n nesa \u00e1rea. Sexa debido ao arrefriamento litosf\u00e9rico, tam\u00e9n chamado subsidencia t\u00e9rmica, ou sexa pola actividade compresional na \u00e1rea reactiv\u00e1ronse algunhas fallas extensionais. A extensi\u00f3n est\u00e1 marcada polas idades isot\u00f3picas das rochas antes mencionadas. Adicionalmente houbo formaci\u00f3n de cuncas sedimentarias, o que significa que a marxe estaba quiescente dabondo como para que se puidesen acumular os sedimentos. Por\u00e9n, nalgunhas \u00e1reas desde hai 1160 a 1130 mill\u00f3ns de anos hai evidencias comtempor\u00e1nea coa extensi\u00f3n de que a\u00ednda estaban produc\u00edndose forzas que empurraban e a localizaci\u00f3n de terreos.\nSegundo un modelo houbo forzas que empurraban cara ao oeste desde hai 1120 a 1090 mill\u00f3ns de anos e despois a extensi\u00f3n foi a principal actividade tect\u00f3nica ata hai 1050 mill\u00f3ns de anos. Foi nese momento cando o Terreo de granulitas central foi exhumado e ocorreu un magmatismo menor.\nA raz\u00f3n precisa para o cambio desde a compresi\u00f3n a extensi\u00f3n \u00e9 desco\u00f1ecida pero pode ser o resultado do colapso gravitacional, delaminaci\u00f3n do manto, a formaci\u00f3n dunha pluma baixo o supercontinente, cambios en impulsores distantes sobre a distribuci\u00f3n do estr\u00e9s, ou calquera combinaci\u00f3n de raz\u00f3ns que se orixinan do feito de que o noso planeta \u00e9 din\u00e1mico. A historia de compresi\u00f3n c\u00edclica e extensi\u00f3n desta \u00e1rea \u00e9 similar a un ciclo de Wilson. Nesta \u00e1rea do mundo o ciclo de Wilson estar\u00eda creando a cunca do oc\u00e9ano proto-Atl\u00e1ntico (oc\u00e9ano de X\u00e1peto).\nLitolox\u00eda xeral.\nHoxe, o or\u00f3xeno de Grenville est\u00e1 marcado pola verxencia noroeste dos cintos de acabalgamento e dobramento e os r\u00e9ximes metam\u00f3rficos de alta presi\u00f3n, as\u00ed como un distintivo magmatismo AMCG (anortosita/ mangerita/ charnockita/ granito). O metamorfismo \u00e9 comumente de facies de anfibolita e granulita, que \u00e9, unha alteraci\u00f3n de alta a media presi\u00f3n e temperatura. Os metagabros ecloxitizados (rochas metam\u00f3rficas ultram\u00e1ficas de moi alta presi\u00f3n) enc\u00f3ntranse nalgunhas localidades, e probablemente representan \u00e1reas dun enterramento profundo ou unha colisi\u00f3n m\u00e1is intensa. No or\u00f3xeno estas secuencias de rochas metam\u00f3rficas de alta presi\u00f3n son cortadas por plut\u00f3ns intrusivos AMCG, xeralmente interpretados como sin- ou postect\u00f3nicos. O plutonismo AMCG est\u00e1 xeralmente asociado co levantamento astenosf\u00e9rico baixo a litosfera adelgazada. Isto deriva da teor\u00eda de que o plutonismo AMCG \u00e9 orixinado polo estancamento de basalto tole\u00edtico de olivina na base da codia continental durante a extensi\u00f3n tect\u00f3nica. A litosfera pode ser adelgazada convectivamente ou por delaminaci\u00f3n, na cal a poci\u00f3n do fondo da litosfera queda denudada. Ambos os modelos foron propostos para a oroxenia de Grenville.\nA oroxenia Grenville pode ser categorizada en tres secci\u00f3ns base\u00e1ndose na estrutura, litolox\u00eda e termocronolox\u00eda. As tres secci\u00f3ns, chamadas respectivamente cinto de gneis, cinto metasedimentario e terreo de granulitas, estaban separadas por zonas de cizalla.\nO cinto de gneis est\u00e1 feito de gneises f\u00e9lsicos e anfibolitas que foron metamorfizadas nas anfibolitas superiores a facies de granulitas. As forzas que empurraban nesta secci\u00f3n estaban nun \u00e1ngulo pequeno, mais ter\u00edan o potencial de incrementar e rotar a medida que continuaban e evolucionaban. A cizalla nesta \u00e1rea denom\u00ednase d\u00factil, o que significa que o material se estaba arrefriando e solidificando, pero a\u00ednda se comportaba viscosamente ou plasticamente.\nA idade deste cinto \u00e9 aproximadamente de 1800 a 1180 mill\u00f3ns de anos. Crese que o metamorfismo rexional deformou esta \u00e1rea hai aproximadamente 1400 mill\u00f3ns de anos e o metamorfismo de presi\u00f3n f\u00edxoo hai aproximadamente 1160 a 1120 mill\u00f3ns de anos.\nO cinto metasedimentario \u00e9 predominantemente de rochas sedimentarias e volc\u00e1nicas que sufriron un metamorfismo de facies de xisto verde a granulita. As subdivisi\u00f3ns deste cinto incl\u00faen os dominios Bancroft, Elzevir, Sharbot Lake e Frontenac e as terras baixas do Adirondack. Este cinto de magmatismo ocorreu entre 1420 e 1040 mill\u00f3ns de anos dependendo na localizaci\u00f3n. Igual que o cinco de gneis, o metamorfismo crese que ocorreu hai aproximadamente 1160 mill\u00f3ns de anos.\nO terreo de granulitas est\u00e1 composto por gneises meta\u00edgneos inclu\u00edndo macizos de anortositas. As anortositas f\u00f3rmanse en plut\u00f3ns e est\u00e1n compostos principalmente de plaxioclasios. As rochas da Provincia de Grenville no Canad\u00e1 est\u00e1n inclu\u00eddas nesta categor\u00eda. O magmatismo m\u00e1is antigo co\u00f1ecido nesta \u00e1rea data de hai 1320 mill\u00f3ns de anos aproximadamente. O metamorfismo de facies de granulita empezou hai arredor de 1150 mill\u00f3s de anos e continuou durante uns 150 mill\u00f3ns de anos despois do seu comezo; por\u00e9n, a continuidade do metamorfismo non se pode determinar.\nVariaci\u00f3ns rexionais.\n\u00c9 importante distinguir entre a historia tect\u00f3nica do cinto orox\u00e9nico a grande escal e a escala local para comprendermos ben esta oroxenia. Para isto, o or\u00f3xeno de Grenville div\u00eddese xeralmente en catro localidades: o tramo sur en Texas e M\u00e9xico, os Apalaches, os Adirondacks e a ben estudada Provincia de Grenville do Canad\u00e1. Unha porci\u00f3n do or\u00f3xeno pode encontrarse en Escocia, pero debido \u00e1 proximidade naqueles tempos de Escocia coa provincia de Grenville antes da abertura do oc\u00e9ano de X\u00e1peto (precursor do oc\u00e9ano Atl\u00e1ntico), ambas as porci\u00f3ns comparten basicamente a mesma historia.\nTexas e M\u00e9xico.\nTexas e M\u00e9xico representan a marxe sur de Laurentia, e probablemente colisionaron cun continente diferente que o implicado na colisi\u00f3n do leste. A oroxenia zapoteca de M\u00e9xico \u00e9 contempor\u00e1nea cos \u00faltimos estadios da oroxenia de Grenville e ambas as d\u00faas son xeralmente consideradas como a mesma. Os prot\u00f3litos \u00edgneos mesoproterozoicos (metamorfizados a facies de granulitas durante a oroxenia) son de dous grupos de idades en M\u00e9xico; c. 1235\u20131115\u00a0Ma e c. 1035\u20131010\u00a0Ma. As rochas do primeiro grupo te\u00f1en sinaturas xeoqu\u00edmicas que indican a s\u00faa procedencia dun arco de illas e dunha cunca tras arco. O \u00faltimo grupo representa un magmatismo AMCG (anortosita/ mangerita/ charnockita/ granito). Estas rochas AMCG son un tanto an\u00f3malas no or\u00f3xeno de Grenville, pois non hai un episdio orox\u00e9nico que preceda inmediatamente o seu lugar. Suxeriuse que o r\u00e9xime de subduci\u00f3n baixo a marxe laurentina (actualmente en Texas, ao norte do terreo mexicano acrecionado) finalizou arredor de hai 1230\u00a0Ma, e que a polaridade da subduci\u00f3n se inverteu para traer o continente en colisi\u00f3n ao norte, xa que o levantamento do Llano (Llano Uplift), que rexistra a historia do Grenville en Texas, non cont\u00e9n probas dun arco magm\u00e1tico despois desa \u00e9poca.\nApalaches.\nOs montes Apalaches conte\u00f1en poucos e illados materiais expostos do or\u00f3xeno de Grenville. O m\u00e1is grande deles, o Long Range Inlier (\"inlier\" = zona de rocha antiga rodeada de rocha m\u00e1is nova), comprende as monta\u00f1as Long Range de Terra Nova. Outras exposici\u00f3ns son os macizos de Shenandoah e French Broad, que comprenden a provincia Blue Ridge de Virxinia. As rochas Blue Ridge consisten en varios gneis de facies de anfibolita superior e granulita, con intrusi\u00f3ns de charnockitas e granitoides. Estas rochas \u00edgneas sufriron intrusi\u00f3ns en tres intervalos: c. 1160\u20131140\u00a0 Ma, c. 1112\u00a0Ma e c. 1080\u20131050\u00a0Ma, e son de textura masiva a debilmente foliada.\nAdirondacks.\nEsta rexi\u00f3n consta dun masivo domo de rocha proterozoica na fronteira entre o estado de Nova York e o Canad\u00e1. Nos Addirondacks est\u00e1n rexistados tanto os pulsos orox\u00e9nixos elzevirianos (c. 1250\u20131190\u00a0Ma) coma os ottawanos (c. 1080\u20131020\u00a0Ma), producindo rochas metam\u00f3rficas de alto grao. Unha zona de cizalla de alto estr\u00e9s con tendencia ao noroeste separa o domo das terras altas do sueste e das terras baixas do noroeste. Crese que a zona de cizalla (a Carthage-Colton) foi unha fronteira transpresional durante a fase Ottawana, cando as terras altas foron acabalgadas sobre as baixas.\nProvincia de Grenville.\nA Provincia de Grenville denom\u00ednase as\u00ed pola vila de Grenville do Quebec, que lle d\u00e1 nome a toda a oroxenia, e constit\u00fae a porci\u00f3n m\u00e1is xove do escudo canadense. Como esta \u00e1rea non sufriu ningunha \"sobreimpresi\u00f3n\" metam\u00f3rfica rexional desde a oroxenia, consid\u00e9rase unha \u00e1rea de estudo ideal para as idades tect\u00f3nicas de Grenville e pre-Grenville. Por tanto, a maior\u00eda do que se sabe sobre a oroxenia e os seus procesos deriva da Provincia de Grenville."}
{"id": "417474", "revid": "27155", "url": "https://gl.wikipedia.org/wiki?curid=417474", "title": "Orox\u00e9nese de Grenville", "text": ""}
{"id": "417475", "revid": "27155", "url": "https://gl.wikipedia.org/wiki?curid=417475", "title": "Oroxenia Grenville", "text": ""}
{"id": "417476", "revid": "27155", "url": "https://gl.wikipedia.org/wiki?curid=417476", "title": "Orox\u00e9nese Grenville", "text": ""}
{"id": "417477", "revid": "785", "url": "https://gl.wikipedia.org/wiki?curid=417477", "title": "Afonso III de Asturias", "text": ""}
{"id": "417478", "revid": "22570", "url": "https://gl.wikipedia.org/wiki?curid=417478", "title": "Niall Horan", "text": "Niall James Horan ; nado o 13 de setembro de 1993, \u00e9 un cantante e compositor irland\u00e9s. O seu ascenso \u00e1 fama d\u00e9bese a ter sido membro dende 2010 a 2016 do grupo musical, One Direction. En 2010, Horan audicionou como solista no \"Factor X\". Despois de ser rexeitado como solista, Horan uniuse a outros catro concursantes para formar One Direction. \nComo grupo publicaron cinco \u00e1lbums, fixeron catro xiras internacionais, e ga\u00f1aron varios premios, convert\u00e9ndose as\u00ed nunha das bandas m\u00e1is exitosas da historia.\nDespois de que os membros de One Direction decidiran deixar a banda temporalmente, Horan firmou un contrato con Capitol Records como solista. Os seus singles \"This Town\" e \"Slow Hands\" do seu \u00e1lbum debut \"Flicker\" (2017) conseguiron o top 20 en moitos pa\u00edses e varios primeiros postos nas listas dos m\u00e1is escoitados internacionalmente."}
{"id": "417479", "revid": "25871", "url": "https://gl.wikipedia.org/wiki?curid=417479", "title": "Abumuslim Dzhafarov", "text": "Abumuslim Pirmagomedovich Dzhafarov\u00a0(en tabasaran \"\u0410\u0431\u0443\u043c\u0443\u0441\u043b\u0438\u043c \u041f\u0438\u0440\u043c\u044f\u0433\u044c\u044f\u043c\u0435\u0434\u043e\u0432\u0438\u0447 \u0414\u0436\u044f\u0444\u0430\u0440\u043e\u0432\"), nado en Khiv en 1908 e finado en 1968, foi un escritor, poeta e dramaturgo\u00a0tabasaran,\u00a0fundador da literatura tabasaran.\nTraxectoria.\nNaceu no seo dunha familia labrega da aldea de labregos, na vila de\u00a0Khiv\u00a0no\u00a0Daguest\u00e1n. Educado na escola t\u00e9cnica de\u00a0Derbent, \u00a0e traballou como profesor na s\u00faa localidade natal, as\u00ed como na editorial pedag\u00f3xica do Daguest\u00e1n. En 1924 publicou o seu primeiro conto na prensa. Traduciu ao tabasaran obras de\u00a0Ivan Krylov, Pushkin, Gorky, Vladimir Maiakovski ou Gamzat Tsadasa. Membro da Uni\u00f3n de Escritores da URSS dende 1936. En 1937 as autoridades detiv\u00e9rono acusado de apoiar o r\u00e9xime de Mussolini en Italia coa frase: \"Longa vida ao socialismo en Italia!\". Logo de dez anos na prisi\u00f3n liber\u00e1rono e continuou a escribir, rehabilit\u00e1ndose publicamente a s\u00faa figura en 1953.\nActividade literaria.\nEn 1924 publicou o seu primeiro conto e en 1933 deu ao prelo a s\u00faa primeira colecci\u00f3n de poemas\u00a0\"\u0421\u0430\u0431\u043f\u0438 \u0433\u0430\u043c\u0430\u0440\" e en 1934 outra en colaboraci\u00f3n con D. Radzabov. De 1936 \u00e9 a peza teatral \"\u041c\u0443\u0447I\u0443-\u0432\u0430\u043b\u0438\u0430\u043d \u0430\u043a\u0443\u0432\u0430\u043b\u0438\u0437\". Escribiu tam\u00e9n un ciclo de poemas dedicados a V. I. Lenin. Continuou publicando tanto poes\u00eda como narrativa ou teatro ata a s\u00faa detenci\u00f3n e tras a s\u00faa rehabilitaci\u00f3n publicou sete colecci\u00f3ns de poes\u00eda, 2 pezas teatrais, 2 novelas e unha colecci\u00f3n de contos. A s\u00faa derradeira quedou inacabada, \"\u041d\u0430\u043a\u044c\u0432\u0434\u0438\u044a \u043a\u043e\u043d\u0446\u0435\u0440\u0442\", de car\u00e1cter autobiogr\u00e1fica, reflectiu nela todas as dificultades vividas durante a s\u00faa permanencia no campo de prisioneiros."}
{"id": "417482", "revid": "98629", "url": "https://gl.wikipedia.org/wiki?curid=417482", "title": "The Andrews Sisters", "text": "The Andrews Sisters (en galego \"As Irm\u00e1s Andrews\") foi un grupo formado polas irm\u00e1s LaVerne Sophie Andrews (contralto, 6 de xullo de 1911 - 8 de maio de 1967), Maxene Angelyn Andrews (soprano, 3 de xaneiro de 1916 - 21 de outubro de 1995) e Patricia Marie Andrews, co\u00f1ecida como \"Patty\", (mezzosoprano e cantante principal, 16 de febreiro de 1918 - 30 de xaneiro de 2013). O seu \u00e9xito de 1941 \"Boogie Woogie Bugle Boy\" pode ser considerado un exemplo temper\u00e1n de rhythm and blues or jump blues.\nAs harmon\u00edas e as canci\u00f3ns de The Andrews Sisters seguen a ser influentes, e foron copiadas e gravadas por int\u00e9rpretes como Bette Midler, Christina Aguilera, Pentatonix e outros. O grupo ingresou no Vocal Group Hall of Fame en 1998.\nTraxectoria.\nA loura Patty, a morena Maxene e a rubia LaVerne naceron en Minnesota, Estados Unidos, de pai grego e de nai norueguesa estadounidense. Cri\u00e1ronse en Minneapolis. \"Patty\", a m\u00e1is nova das irm\u00e1s e cantante principal, s\u00f3 ti\u00f1a sete anos cando formaron o grupo, e doce cando ga\u00f1aron o primeiro premio nun concurso de talentos no Teatro Orpheum de Minneapolis, onde LaVerne tocaba o acompa\u00f1amento de piano para os filmes mudos a cambio de clases de danza gratu\u00edtas para ela e as s\u00faas irm\u00e1s. Trala ru\u00edna do restaurante do seu pai en Minneapolis, as irm\u00e1s lanz\u00e1ronse \u00e1 estrada para axudar a familia.\nCando as irm\u00e1s ga\u00f1aron fama e se asentaron en California, os seus pais viviron con elas en Brentwood, at\u00e9 o final das s\u00faas vidas. As irm\u00e1s regresaban a Minne\u00e1polis polo menos unha vez ao ano para visitar a s\u00faa familia.\nComezaron a s\u00faa carreira como imitadoras dun exitoso grupo anterior, \"The Boswell Sisters.\" Tras cantar con varios grupos de baile e facer vodevil con Larry Rich, co\u00f1ecido tam\u00e9n como Dick Rich, Ted Mack e Leon Belasco, atraeron por primeira vez a atenci\u00f3n internacional coas s\u00faas gravaci\u00f3ns e emisi\u00f3ns por radio en 1937, sobre todo polo seu \u00e9xito \"Bei Mir Bist Du Sch\u00f6n\", que era orixinalmente unha melod\u00eda en idioma yiddish, cunha letra que traduciu ao ingl\u00e9s Sammy Cahn e que as mozas harmonizaron perfectamente. Venderon un mill\u00f3n de discos, co que se converteron no primeiro grupo de voces femininas en ga\u00f1ar un disco de ouro. A este \u00e9xito segu\u00edrono varios m\u00e1is, durante os seguintes dous anos e xa en 1940 eran moi co\u00f1ecidas.\n\"The Andrews Sisters\" gravaron 47 canci\u00f3ns con Bing Crosby, 23 das cales se clasificaron nas listas de \u00e9xitos da importante revista musical \"Billboard\", convertendo o equipo nun dos emparellamentos de m\u00e1is \u00e9xito da historia do espect\u00e1culo musical. Os seus \u00e9xitos con Crosby incl\u00faen \"Pistol Packin' Mama\", \"Don't Fence Me In\", \"South America\", \"Take It Away\" e \"Jingle Bells\".\nXunto con Crosby, o tr\u00edo estaba entre os artistas que incorporaron estilos musicais \u00e9tnicos \u00e1s listas de \u00e9xitos dos Estados Unidos, popularizando canci\u00f3ns que inclu\u00edan melod\u00edas orixinarias de Israel, Italia, Espa\u00f1a, Francia, Irlanda, Rusia, Brasil, M\u00e9xico ou Trinidad, moitas das cales escoll\u00eda para elas Crosby.\nDurante a segunda guerra mundial, animaron as forzas aliadas no seu pa\u00eds, en \u00c1frica e Italia, visitando o Ex\u00e9rcito, a Mari\u00f1a, os Marines e as bases dos Gardacostas, zonas en guerra, hospitais e f\u00e1bricas de munici\u00f3n. Animaron os cidad\u00e1ns estadounidenses a comprar bonos de guerra do Estado coa s\u00faa canci\u00f3n \"Any Bonds Today?\". Durante estas viaxes, adoitaban convidar a cear a tres soldados ao azar.\nGravaron unha serie de \"Victory Discs\" para que fosen distribu\u00eddos unicamente entre as Forzas Aliadas e ga\u00f1\u00e1ronse o sobrenome de \"Sweethearts of the Armed Forces Radio Service\" (en galego \"Amori\u00f1os do Servizo de Radio das Forzas Armadas\") polas s\u00faas moitas aparici\u00f3ns en programas como \"Command Performance\", \"Mail Call\" e \"G.I. Journal\".\nEra tanta a popularidade de \"The Andrews Sisters\" que, trala guerra, descubriron que algunhas das s\u00faas canci\u00f3ns foran levadas de contrabando a Alema\u00f1a, tras cambiar as etiquetas por \"Canci\u00f3ns de Marcha de\" \"Hitler\". A canci\u00f3n \"Bei Mir Bist Du Sch\u00f6n\" converteuse nunha favorita dos nazis, ata que se descubriu que os compositores da canci\u00f3n eran de ascendencia xud\u00eda. Despois disto, os presos dos campos de concentraci\u00f3n seguiron cant\u00e1ndoa \u00e1s agachadas.\nInterrupci\u00f3n da s\u00faa carreira.\nThe Andrews Sisters separ\u00e1ronse en 1953, principalmente por mor da decisi\u00f3n de Patty de comezar a s\u00faa carreira en solitario, co seu marido como axente. Cando Maxene e LaVerne se decataron desta decisi\u00f3n a trav\u00e9s das columnas de rumores en lugar de pola s\u00faa irm\u00e1, produciuse unha agre separaci\u00f3n de dous anos, que empeorou cando Patty demandou a LaVerne para conseguir unha parte maior do inmoble dos seus pais. Maxene e LaVerne tentaron continuar como dueto, co apoio da cr\u00edtica durante a s\u00faa xira de 10 d\u00edas por Australia.\nUn intento de suicidio de Maxene en decembro de 1954 impediu realizar m\u00e1is xiras. Maxene pasou un curto tempo no hospital tras tomar 18 p\u00edlulas somn\u00edferas. LaVerne contou aos xornalistas que foi por accidente.\nEn 1956 as irm\u00e1s reconcili\u00e1ronse e asinaron un novo contrato discogr\u00e1fico con Capitol Records (coa cal Patty asinara como solista) e lanzaron unha ducia de sinxelos durante 1959, alg\u00fans con estilo de rock and roll que non foron moi ben recibidos, e tres \u00e1lbums hi-fi, inclu\u00edndo un LP de canci\u00f3ns bailables dos anos 20 coa orquestra de Billy May. En 1962, asinaron con Dot Records e gravaron discos durante m\u00e1is de cinco anos, tanto versi\u00f3ns de antigos \u00e9xitos como material novo, como \"I Left My Heart In San Francisco\", \"Still\", \"The End of the World\", \"Puff the Magic Dragon\", \"Sailor\", \"Satin Doll\", ou as canci\u00f3ns de \"Come September\" e \"Un homme et une femme\". Fixeron moit\u00edsimas xiras durante os anos 60, aparecendo nos clubs nocturnos de moda en Las Vegas, Nevada, California e Londres.\nA fin chegou en 1967 cando a m\u00e1is vella das irm\u00e1s, LaVerne, morreu de cancro despois de loitar durante un ano contra a enfermidade. Durante ese tempo, foi substitu\u00edda pola cantante Joyce DeYoung. LaVerne fundara o grupo orixinal, e adoitaba ser a figura conciliadora entre as tres irm\u00e1s. Trala s\u00faa morte, Maxene non viu necesidade de continuar como un d\u00fao (ensinaba teatro e dicci\u00f3n nun colexio universitario do lago Tahoe e traballaba con adolescentes problem\u00e1ticos), e unha vez m\u00e1is, Patty arelaba actuar en solitario.\nRegreso.\nAs irm\u00e1s fixeron un regreso no musical nost\u00e1lxico dos Sherman Brothers da segunda guerra mundial \"Over Here!\" que se estreou en Broadway no teatro Shubert en 1974. Foi unha continuaci\u00f3n do \u00e9xito de Patty en 1971 en \"Victory Canteen\". No musical participaron Maxene e Patty (con Janie Sell ocupando o posto de LaVerne, actuaci\u00f3n pola cal obtivo un premio Tony) e foi escrito pensando nas d\u00faas irm\u00e1s para os papeis protagonistas. Este musical impulsou as carreiras de moitas iconas teatrais e televisivas como John Travolta, Marilu Henner, Treat Williams ou Ann Reinking. Foi o \u00faltimo grande \u00e9xito das mozas e non durou demasiado debido a un xu\u00edzo iniciado polo marido de Patty, contra os produtores do espect\u00e1culo, arruinando as xiras programadas da compa\u00f1\u00eda que inclu\u00edan as irm\u00e1s.\nPatty distanciouse de Maxene a partir daquel momento, a\u00ednda que esta \u00faltima afirmou trala s\u00faa morte que nunca soubo os motivos da s\u00faa irm\u00e1 para esta separaci\u00f3n. Maxene sufriu un grave ataque ao coraz\u00f3n mentres actuaba en Illinois en 1982 e requiriu unha cu\u00e1drupla cirurx\u00eda de bypass, da que se recuperou con \u00e9xito. Patty visitouna mentres se atopaba hospitalizada. Agora adoitaba aparecer como \"Patti\", a\u00ednda que segu\u00eda asinando os aut\u00f3grafos como Patty.\nVolveu aparecer ante a opini\u00f3n p\u00fablica a finais dos anos 70, como panelista habitual no espect\u00e1culo \"The Gong Show\". Maxene tivo unha reaparici\u00f3n de \u00e9xito en 1979 como solista de cabaret e realizou xiras por todo o mundo os seguintes quince anos. Gravou en 1985 un \u00e1lbum en solitario titulado \"Maxene: An Andrews Sister\" para Bainbridge Records. Patty debutou na s\u00faa propia actuaci\u00f3n en solitario en 1981, pero non obtivo a mesma aceptaci\u00f3n da cr\u00edtica que a s\u00faa irm\u00e1, a pesar de que era ela quen fora considerada a estrela do grupo. A maior queixa da cr\u00edtica foi que o show de Patty se concentraba demasiado no antigo material de The Andrews Sisters, o que non permit\u00eda que o talento propio de Patty como vocalista de blues sa\u00edse \u00e1 luz.\nAs d\u00faas irm\u00e1s reun\u00edronse de novo, a\u00ednda que brevemente, o 1 de outubro de 1987 cando recibiron unha estrela no famoso Paseo da Fama de Hollywood de Hollywood e chegaron a cantar unhas estrofas de \"Beer Barrel Polka\" para as c\u00e1maras de Entertainment Tonight. Ironicamente, produciuse un terremoto na \u00e1rea esa mesma ma\u00f1\u00e1 e a cerimonia estivo a piques de ser cancelada. Patty aproveitou para facer unha broma, dicindo: \"Hai quen di que o terremoto desta ma\u00f1\u00e1 foi LaVerne porque non pod\u00eda vir, pero realmente eramos Maxene e eu falando por tel\u00e9fono\". As irm\u00e1s riron e abraz\u00e1ronse. Tras este encontro, permaneceron separadas durante 20 anos.\nFamilia e falecemento.\nLaVerne Andrews casou con Lou Rogers, trompetista na banda de Vic Schoen, en 1948. Permaneceron xuntos ata a morte de LaVerne o 8 de maio de 1967 (Lou faleceu en 1995). As cinsas de LaVerne e de Maxene Andrews est\u00e1n enterradas no Columbario da Memoria do Forest Lawn Memorial Park Cemetery en Glendale, California, pr\u00f3ximas \u00e1s cinsas dos seus pais.\nMaxene Andrews casou co editor musical Lou Levy en 1941 e separ\u00e1ronse en 1949. Levy foi o director das irm\u00e1s entre 1937 e 1951. Maxene faleceu o 21 de outubro de 1995 tras sufrir un ataque ao coraz\u00f3n mentres estaba de vacaci\u00f3ns en Cape Cod coa s\u00faa filla e directora Lynda Wells. Tras descubrir o falecemento da s\u00faa irm\u00e1, Patty quedou moi consternada. Non acudiu aos actos conmemorativos en honra da s\u00faa irm\u00e1 nin en Nova York nin en San Francisco. Bob Hope dixo, tralo falecemento de Maxene, \"Era moito m\u00e1is que unha parte de The Andrews Sisters, moito m\u00e1is que unha cantante. Era unha muller doce e marabillosa que compart\u00eda o seu talento e co\u00f1ecemento cos demais\".\nPatty Andrews casou co axente Marty Melcher en 1947 e deixouno en 1949, cando el comezou unha relaci\u00f3n con Doris Day. Casou ent\u00f3n con Walter Weschler, pianista do tr\u00edo en 1951. patty faleceu de causas naturais na s\u00faa casa de Northridge, California, o 30 de xaneiro de 2013, aos 94 anos. Weschler, o seu home durante case sesenta anos, falecera o 28 de agosto de 2010, aos 88 anos. Non adoitaba responder preguntas persoais sobre as s\u00faas irm\u00e1s nas entrevistas ocasionais que concedeu, e cando se lle preguntaba, bromeaba brevemente antes de pasar ao seguinte tema.\nEstilo musical.\nThe Andrews Sisters especializ\u00e1ronse sobre todo no swing, o boogie-woogie, e novos \u00e9xitos co seu selo persoal: r\u00e1pidas s\u00edncopas vocais. Tam\u00e9n fixeron grandes hits de jazz, baladas, folk, country-western e m\u00fasica relixiosa, convert\u00e9ndose nas primeiras artistas de Decca en gravar un \u00e1lbum de gospel en 1950. A s\u00faa versatilidade permitiulles emparellarse con moitos artistas diferentes nos estudos de gravaci\u00f3n, chegando a ter hits Top 10 con celebridades como Bing Crosby (o \u00fanico artista musical que vendeu m\u00e1is discos que The Andrews Sisters en 1940), Danny Kaye, Dick Haymes, Carmen Miranda, Al Jolson, Ray McKinley, Burl Ives, Ernest Tubb, Red Foley, Dan Dailey, Alfred Apaka e Les Paul. En aparici\u00f3ns persoais en radio e televisi\u00f3n, cantaron con personalidades como Rudy Vallee, Judy Garland e Nat \"King\" Cole, Jimmie Rodgers, Andy Williams e The Supremes.\nCando as irm\u00e1s sa\u00edron ao escenario musical a finais dos anos 30, axitaron os s\u00f3lidos cimentos musicais daquela \u00e9poca. Produciron unha moi lograda mestura harm\u00f3nica, cantando a pleno pulm\u00f3n nun intento de conseguir o son de tres trompetas harmonizadas, apoi\u00e1ndose nunha banda de m\u00fasica. Alg\u00fans directores de banda do momento, como Artie Shaw e os seus m\u00fasicos, gard\u00e1banlles rancor por roubarlles o protagonismo e salientar as s\u00faas voces. As\u00ed mesmo, estaban tan demandadas como os propios directores de banda, moitos dos cales non quer\u00edan compartir o protagonismo co tr\u00edo de mozas.\nCon todo, tiveron unha inmediata acollida entre o p\u00fablico adolescente e adulto, fascinados polo swing e o jazz. The Andrews Sisters tocaron coa maior\u00eda das bandas importantes, inclu\u00edndo a de Glenn Miller, Benny Goodman, Buddy Rich, Tommy Dorsey, Jimmy Dorsey, Gene Krupa, Joe Venuti, Freddie Slack, Eddie Heywood, Bob Crosby (irm\u00e1n de Bing Crosby), Desi Arnaz, Guy Lombardo, Les Brown, Bunny Berigan, Xavier Cugat, Paul Whiteman, Ted Lewis, Nelson Riddle e Gordon Jenkins, cuxa orquestra e coro as acompa\u00f1a con suaves e melanc\u00f3licas interpretaci\u00f3ns como en \"I Can Dream, Can't I?\" (que estivo no n\u00famero 1 de Billboard, e que se mantivo no Top 10 25 semanas), \"I Wanna Be Loved\", \"There Will Never Be Another You\", e \"The Three Bells\" (primeira versi\u00f3n de fala inglesa que se gravou desta canci\u00f3n francesa).\nFilmes.\nMaxene, Patty, e LaVerne apareceron en quince filmes de Hollywood. A s\u00faa primeira longametraxe, \"Argentine Nights\", emparellounas con outro tr\u00edo, os Ritz Brothers. Universal Pictures rexeitou contratar un core\u00f3grafo, as\u00ed que os Ritzs lles ensinaron alg\u00fans pasos innovadores.\n\"Buck Privates\", con Abbott e Costello, inclu\u00eda o hit \"Boogie Woogie Bugle Boy.\" Esta composici\u00f3n de Don Raye-Hughie Prince foi candidata ao Oscar \u00e1 mellor canci\u00f3n na cerimonia de 1941. En 2001, a canci\u00f3n obtivo por votaci\u00f3n o posto n\u00famero 6 de entre unha lista de 365 aspirantes a Canci\u00f3n do S\u00e9culo, recobrando a s\u00faa popularidade gracas a unha versi\u00f3n de 1973 de Bette Midler.\nUniversal contratou as irm\u00e1s para outras d\u00faas comedias de Abbot e Costello, e m\u00e1is tarde levounas \u00e1 fama en musicais. \"What's Cookin\"', \"Private Buckaroo\", e \"Give Out, Sisters\" estiveron entre as s\u00faas m\u00e1is populares longametraxes.\nProgramas de televisi\u00f3n e radio.\nThe Andrews Sisters eran as m\u00e1is solicitadas nos teatros de todo o mundo durante os anos 40 e principios dos 50, superando sempre os niveis de audiencia previos. Patty, Maxene e LaVerne presentaron os seus propios programas de radio para ABC e CBS dende 1944 ata 1951, cantando anuncios de radio especialmente escritos para produtos tales como a goma de mascar Wrigley's, anan\u00e1s Dole, motores Nash, produtos do fogar Kelvinator, sopa Campbell e produtos alimenticios Franco-American."}
{"id": "417483", "revid": "1888", "url": "https://gl.wikipedia.org/wiki?curid=417483", "title": "Indalecio D\u00edaz Bali\u00f1o", "text": "Indalecio D\u00edaz Bali\u00f1o, nado en Ferrol o 8 de decembro de 1896 e finado na Coru\u00f1a o 3 de febreiro de 1952 foi delineante e escultor galego.\nTraxectoria.\nFillo de Germ\u00e1n D\u00edaz Teijeiro, natural de Ortigueira, e Camila Bali\u00f1o L\u00f3pez, de Ferrol, e irm\u00e1n dos, tam\u00e9n artistas, Camilo (1889); Ramiro (1902) e Lolita (1905), formouse na Escola de Artes e Oficios da Coru\u00f1a, da que foi profesor e director. En 1915 recibiu unha bolsa da Deputaci\u00f3n da Coru\u00f1a para ampliar estudos na Real Academia de Belas Artes de San Fernando. Tomou parte na Exposici\u00f3n Iberoamericana de 1929.\nObras s\u00faas, de tem\u00e1tica galega, son \"A volta da sega\", \"No serm\u00f3n\" e \"Devoti\u00f1a\". Fixo un busto de Jos\u00e9 Calvo Sotelo para a Deputaci\u00f3n da Coru\u00f1a. Participou na decoraci\u00f3n do Hotel Finisterre da Coru\u00f1a e o Teatro Garc\u00eda Barb\u00f3n de Vigo. En 1932 participou na celebraci\u00f3n do primeiro aniversario da Segunda Rep\u00fablica Espa\u00f1ola coa realizaci\u00f3n de diversas obras. Colaborou co seu irm\u00e1n Camilo na realizaci\u00f3n de escenograf\u00edas.\nFoi nomeado membro da Real Academia Galega de Belas Artes \"Nosa Se\u00f1ora do Rosario\", correspondente en 1946 e numerario en 1948."}
{"id": "417490", "revid": "89787", "url": "https://gl.wikipedia.org/wiki?curid=417490", "title": "Liam Payne", "text": "Liam James Payne, nado en Wolverhampston o 29 de agosto de 1993, \u00e9 un cantante e compositor ingl\u00e9s. Alcanzou a fama como membro do quinteto, One Direction.\nTraxectoria.\nPayne fixo o seu debut como solista nas audici\u00f3ns para o programa \"Factor X\" en 2008. Despois de ser eliminado, volveu participar nas audici\u00f3ns en 2010 e foi inclu\u00eddo xunto a outros catro concursantes rexeitados para formar unha nova banda. O grupo publicou cinco \u00e1lbums, embarcouse en catro xiras internacionais e recibiu candidaturas a diversos premios, convert\u00e9ndose nunha das bandas de m\u00e1is \u00e9xito do seu momento. Payne traballou baixo os pseud\u00f3nimos \"Big Payno\" e \"Payno\" creando remixes de canci\u00f3ns da propia banda e da cantante e anteriormente noiva s\u00faa Cheryl Cole.\nEn 2016, Payne firmou un contrato con Capitol Records como solista. En maio de 2017, Payne lanzou \"Strip That Down\" como sinxelo principal do seu \u00e1lbum de debut. Conseguiu o posto 3 no \"UK Singles Chart\" e o posto 10 no US \"Billboard\" Hot 100, sendo certificado platino en ambos os pa\u00edses."}
{"id": "417491", "revid": "23204", "url": "https://gl.wikipedia.org/wiki?curid=417491", "title": "Louis Tomlinson", "text": "Louis William Tomlinson (; nado como Louis Troy Austin o 24 de decembro de 1991, \u00e9 un artista, compositor e xu\u00edz de concurso ingl\u00e9s. \u00c9 co\u00f1ecido por ser membro do quinteto One Direction.\nTraxectoria.\nTomlinson comezou a s\u00faa carreira como actor, aparecendo nunha pel\u00edcula da ITV e nunha serie da BBC. En 2010, converteuse en membro de One Direction despois de ser rexeitado como solista no programa \"Factor X\". One Direction publicou un total de cinco \u00e1lbums, fixo catro xiras internacionais e foi candidato a diversos premios, convert\u00e9ndose nunha das bandas de m\u00e1is \u00e9xito do seu momento.\n\"Just Hold On\" foi lanzado como o seu sinxelo debut en decembro de 2016, quedou na posici\u00f3n 2 nos UK Singles Chart e foi certificado como disco de ouro tanto no Reino Unido como nos Estados Unidos. En 2017, Tomlinson lanzou \"Back to You\" xunto \u00e1 cantante estadounidense, Bebe Rexha e \"Miss You\"; ambos os sinxelos inclu\u00edranse no seu \u00e1lbum debut, que foi publicado por Epic Records en 2018.\nEn 2013, Tomlinson foi aceptado como futbolista no Doncaster Rovers F.C. da liga sen contrato ning\u00fan. O mesmo ano formou a s\u00faa prop\u00eda compa\u00f1\u00eda musical, Triple Strings, como parte da compa\u00f1\u00eda de One Direction Syco. Apareceu no \"Debrett's\" de 2017 nunha lista da xente m\u00e1is influente do Reino Unido."}
{"id": "417493", "revid": "89787", "url": "https://gl.wikipedia.org/wiki?curid=417493", "title": "Harry Styles", "text": "Harry Edward Styles, nado en Holmes Chapel, Cheshire o 1 de febreiro de 1994, \u00e9 un cantante e compositor brit\u00e1nico m\u00e1is co\u00f1ecido como Harry Styles. Foi membro da \"boy band\" One Direction. Tras facer unha audici\u00f3n en \"The X Factor\" e ser aceptado, a xu\u00edza Nicole Scherzinger suxeriu que Harry formase parte dun grupo chamado One Direction xunto con Zayn Malik, Niall Horan, Liam Payne e Louis Tomlinson. A creaci\u00f3n do grupo f\u00edxose realidade e os cinco foron apadri\u00f1ados por Simon Cowell. A agrupaci\u00f3n chegou \u00e1 final do programa e quedaron no terceiro lugar. A\u00ednda que non ga\u00f1aron, Cowell pagou un contrato para que asinasen co selo discogr\u00e1fico Syco.\nCando mozo, formou unha banda chamada White Eskimo xunto aos seus amigos Haydn Morris, Nick Clough e Will Sweeney da Holmes Chapel Comprehensive School e ga\u00f1aron un concurso realizado al\u00ed en 2009. Con todo, a agrupaci\u00f3n disolveuse debido a que Harry fixo a audici\u00f3n para \"The X Factor\" e foi integrado en One Direction, a\u00ednda que afirmou que se mante\u00f1en en contacto por mensaxes de texto. Entre as s\u00faas influencias musicais, at\u00f3panse a banda Coldplay, o solista Elvis Presley e o actor David Hasselhoff. Na s\u00faa carreira con One Direction compuxo temas como \u00abTaken\u00bb, \u00abEverything About You\u00bb, \u00abSame Mistakes\u00bb, \u00abBack for You\u00bb e \u00abSummer Love\u00bb, pertencentes aos \u00e1lbums \"Up All Night\" e \"Take Me Home.\" Ga\u00f1ou por dous anos consecutivos o premio ao vil\u00e1n do ano nos NME Awards. Styles fixo o seu debut no cinema no filme de Christopher Nolan \"Dunkerque\" (2017), que foi un grande \u00e9xito comercial.\nTraxectoria.\n1994-2010: primeiros anos e audici\u00f3n en \"The X Factor\".\nHarry Styles naceu o 1 de febreiro de 1994 na vila de Holmes Chapel, situado en Cheshire, Reino Unido, baixo o nome de Harry Edward Styles. \u00c9 fillo de Deas Styles e Anne Cox, e irm\u00e1n m\u00e1is novo de Gemma Styles. Os pais de Harry divorci\u00e1ronse cando el ti\u00f1a s\u00f3 sete anos e a s\u00faa nai comentou que sempre o apoiou en todo. Estudou na Holmes Chapel Comprehensive School, onde formou a s\u00faa propia banda chamada White Eskimo xunto aos seus amigos Haydn Morris, Nick Clough e Will Sweeney. En 2009, participaron na \u00abBatalla de Bandas\u00bb e resultaron ga\u00f1adores. Tam\u00e9n traballou nunha panadar\u00eda durante un tempo.\nA\u00ednda que sempre mostrou interese pola m\u00fasica, dixo que tam\u00e9n lle gustar\u00eda ser avogado ou fisioterapeuta. Durante un tempo, tivo un traballo a media xornada nunha panadar\u00eda de Cheshire. En 2010, Harry fixo unha audici\u00f3n para \"The X Factor\" coa canci\u00f3n \u00abIsn't She Lovely\u00bb de Stevie Wonder e resultou elixido. Por isto, a s\u00faa banda tivo que separarse. Por\u00e9n, os amigos de Harry afirman que a\u00ednda se mante\u00f1en en contacto con el por medio de mensaxes de texto.\n2010-presente: One Direction e bases de carreira como solista.\nTras facer a audici\u00f3n para \"The X Factor\", a xu\u00edza Nicole Scherzinger suxeriu que Harry formase parte dun grupo chamado One Direction xunto con Liam Payne, Zayn Malik, Niall Horan e Louis Tomlinson. A creaci\u00f3n do grupo f\u00edxose realidade e os cinco foron apadri\u00f1ados por Simon Cowell. Durante a competencia, a banda interpretou distintos temas como \u00abMy Life Would Suck Without You\u00bb de Kelly Clarkson e \u00abTotal Eclipse of the Heart\u00bb de Bonnie Tyler, o que os converteu nun dos favoritos para ga\u00f1ar o concurso. Con todo, quedaron no terceiro lugar, detr\u00e1s de Rebecca Ferguson e o ga\u00f1ador Matt Cardle. A pesar de non ga\u00f1ar, Cowell pagou un contrato de dous mill\u00f3ns de libras para que One Direction asinase co selo discogr\u00e1fico Syco.\nEn 2011, lanzaron o seu primeiro \u00e1lbum de estudio, \"Up All Night,\" que chegou ao n\u00famero un do \"Billboard 200\", o que converteu a One Direction no primeiro grupo brit\u00e1nico que o conseguiu co seu primeiro \u00e1lbum. O seu primeiro sinxelo, \u00abWhat Makes You Beautiful\u00bb, alcanzou o n\u00famero un en Irlanda, M\u00e9xico e o Reino Unido. Os sinxelos posteriores, \u00abGotta Be You\u00bb, \u00abOne Thing\u00bb e \u00abMore than This\u00bb, contaron cun \u00e9xito moderado, sendo exitosos nalg\u00fans pa\u00edses, pero fracasos noutros. Para promocionar o disco, embarc\u00e1ronse no Up All Night Tour e sacaron un DVD da xira, chamado Up All Night: The Live Tour.\nEn novembro de 2012, lanzaron o seu segundo \u00e1lbum, \"Take Me Home.\" Este contou cunha recepci\u00f3n mellor \u00e1 de \"Up All Night\", xa que chegou ao n\u00famero un no Reino Unido, sendo o primeiro disco do grupo que o logra. Tam\u00e9n alcanzou o primeiro posto en Australia, Canad\u00e1, os Estados Unidos, Irlanda e Nova Zelandia. Os dous primeiros sinxelos deste disco, \u00abLive While We're Young\u00bb e \u00abLittle Things\u00bb, tiveron unha boa acollida. O primeiro, alcanzou o primeiro posto en Irlanda e Nova Zelandia, mentres que o segundo chegou ao primeiro posto no Reino Unido. O terceiro e \u00faltimo sinxelo, \u00abKiss You\u00bb, fracasou en vendas na maior\u00eda dos pa\u00edses e non logrou posici\u00f3ns destacadas en comparaci\u00f3n cos dous lanzamentos previos de One Direction. Por outra banda, xuntos iniciaron a s\u00faa segunda xira Take Me Home Tour, que percorreu catro continentes e ademais parte dela foi gravada para a s\u00faa primeira pel\u00edcula documental dirixida por Morgan Spurlock, chamada \"This is Us\".\nNoutras actividades, realizaron unha mestura de \u00abOne Way or Another\u00bb de Blondie e \u00abTeenage Kicks\u00bb de The Undertones chamada \u00abOne Way or Another (Teenage Kicks)\u00bb, co fin de axudar a recadar fondos para a organizaci\u00f3n \"C\u00f3mic Relief.\" A finais de marzo, acabado o Take Me Home Tour, Harry decidiu viaxar aos \u00c1nxeles, California, onde pasou parte do seu tempo compo\u00f1endo e gravando canci\u00f3ns nun dos estudios Paramount en Hollywood. Por\u00e9n, amigos achegados do cantante afirmaron ao xornal \"Daily Mirror\" que a prioridade do cantante era One Direction e que non planeaba lanzar un disco proximamente. Logo, en abril, o representante de One Direction asegurou que non se atopaba traballando nun primeiro disco como solista, sen\u00f3n que simplemente estaba a expor novas ideas para o terceiro disco do grupo.\nVida persoal.\nO cantante confesou que as s\u00faas maiores influencias son as bandas The Beatles, Coldplay, o solista Elvis Presley e o actor David Hasselhoff. Frecuentemente \u00e9 co\u00f1ecido pola imaxe de mullereiro que lle deu a industria, tendo gran n\u00famero de noivas, entre estas, a presentadora Caroline Flack, a actriz Emily Atack, a modelo Emma Ostilly e a cantante de \"country\" Taylor Swift. No entanto, rumoreouse que era homosexual ou bisexual, debido a que supostamente manti\u00f1a unha relaci\u00f3n con Louis Tomlinson, outro membro de One Direction no que admite ter un \"crush\". Respecto diso, Louis declarou que ao principio era un tema divertido, pero que agora \u00e9 dif\u00edcil de tratar xa que supostamente estaba sa\u00edndo con Eleanor Calder, unha estudante da Universidade de Manchester. Tam\u00e9n engadiu que el e Harry son agora mesmo bos amigos, mentres que Harry, pola s\u00faa banda, s\u00f3 declarou que unha inconformidade con po\u00f1er etiquetas \u00e1 s\u00faa orientaci\u00f3n e identidade. Por outra banda, o cantante dixo que sofre de ofidiofobia (medo \u00e1s serpes) e o seu lema \u00e9 \u00abtraballar duro, xogar duro, ser amable\u00bb.\nEn canto \u00e1s s\u00faas m\u00faltiples relaci\u00f3ns, d\u00edxose que a maior\u00eda foron de car\u00e1cter comercial. A s\u00faa relaci\u00f3n con Caroline Flack atraeu a atenci\u00f3n de varios medios xa que a diferenza de idade entre ambos era bastante grande. Igualmente, en xaneiro de 2013, tras a ruptura de Harry e Taylor Swift, houbo un aumento na venda dos boletos para a segunda xira de One Direction, o que moitos xornais interpretaron como unha estratexia comercial."}
{"id": "417494", "revid": "54334", "url": "https://gl.wikipedia.org/wiki?curid=417494", "title": "Aleksandr Nikolaevich Balandin", "text": "Aleksandr Nikolaevich Balandin foi un cosmonauta sovi\u00e9tico que participou na misi\u00f3n Soiuz TM-9 como enxe\u00f1eiro de voo e foi parte da tripulaci\u00f3n de apoio da Soiuz TM-8. Pasou un total de 179,05 d\u00edas no espazo.\nBalandin naceu o 30 de xullo de 1953 en Friazino, no \u00f3blast de Moscova. Gradouse en enxe\u00f1er\u00eda no Instituto Bauman de Moscova en 1976. Foi seleccionado como cosmonauta o 1 de decembro de 1978, retir\u00e1ndose o 17 de outubro de 1994 por motivos m\u00e9dicos. Posteriormente foi presidente da Asociaci\u00f3n Lendint ata o ano 2000."}
{"id": "417495", "revid": "1131", "url": "https://gl.wikipedia.org/wiki?curid=417495", "title": "V\u00edctor \u00c1lvarez del Ca\u00f1o", "text": "V\u00edctor \u00c1lvarez del Ca\u00f1o, V\u00edctor A. del Ca\u00f1o, ou V\u00edctor del Ca\u00f1o, nado en Castrelo de Mi\u00f1o o 27 de maio de 1968 e finado en Silleda o 13 de febreiro de 1993, foi un poeta galego.\nTraxectoria.\nFillo dunha mestra de educaci\u00f3n primaria e dun labrego, a s\u00faa infancia transcorre en Castrelo de Mi\u00f1o, onde est\u00e1 situado o fogar familiar. Trala s\u00faa orfandade, \u00f3s oito anos, m\u00fadase \u00f3 concello de Cartelle (provincia de Ourense), lugar no que ha residir ata a maior\u00eda de idade. Cursa o bacharelato no Seminario de Ourense e posteriormente estudos de Historia, Arqueolox\u00eda e Antropolox\u00eda nas universidades de Compostela e Salamanca. A s\u00faa formaci\u00f3n viuse truncada por causa da s\u00faa morte \u00f3s vinte e catro anos, nun accidente de tr\u00e1fico na estrada N-525 \u00e1 altura de Silleda.\nA s\u00faa actividade literaria abrangue un per\u00edodo aproximado de seis anos, comprendido entre 1987 e 1993. En xullo de 2018 publicouse, a t\u00edtulo p\u00f3stumo, o poemario \"A pel do silencio\", en edici\u00f3n limitada numerada, que cont\u00e9n sesenta e cinco dos seus poemas. A produci\u00f3n po\u00e9tica de V\u00edctor \u00c1lvarez del Ca\u00f1o engloba obras escritas tanto en galego como en castel\u00e1n, non en van \u00e1 s\u00faa xenealox\u00eda por rama paterna, de devanceiros enraizados na comarca do Ribeiro, c\u00f3mpre sumar o sangue castel\u00e1n achegado pola do seu bisav\u00f3 materno."}
{"id": "417496", "revid": "56817", "url": "https://gl.wikipedia.org/wiki?curid=417496", "title": "Clorose", "text": "A clorose \u00e9, en fitopatolox\u00eda, unha enfermidade,\u00a0ou\u00a0condici\u00f3n fisiol\u00f3xica anormal das plantas, que se manifesta pola cor amarela que adquiren as follas, debido \u00e1 destruci\u00f3n da clorofila por irregularidades nas funci\u00f3ns de nutrici\u00f3n. Cando isto ocorre, as follas non te\u00f1en a cor normal averdada sen\u00f3n dun verde p\u00e1lido, amarela, amarela esbrancuxada. As plantas afectadas te\u00f1en diminu\u00edda a s\u00faa capacidade de formar carbohidratos e poden morrer se a causa da s\u00faa insuficiencia clorof\u00edlica non \u00e9 tratada. Deficiencias espec\u00edficas de nutrientes (frecuentemente agravadas por un alto nivel de pH) producen clorose, que poder\u00eda corrixirse suplementando con ferro, magnesio e azote\u00a0en varias combinaci\u00f3ns. Tam\u00e9n pode deberse a un exceso de calcio. Alg\u00fans pesticidas, particularmente herbicidas, poden causar clorose, tanto \u00e1s malas herbas como ocasionalmente aos cultivos tratados.\nTam\u00e9n pode deberse a un exceso ou defecto de rega, a parasitos varios, doenzas infecciosas (como a tristeza dos c\u00edtricos) ou a toparnos solos compactos ou plantaci\u00f3ns a demasiada profundidade."}
{"id": "417497", "revid": "89787", "url": "https://gl.wikipedia.org/wiki?curid=417497", "title": "Graciela Pereira", "text": "Graciela Silvia Pistocchi Pereira, m\u00e1is co\u00f1ecida como Graciela Pereira, nada en Buenos Aires, \u00e9 unha profesora e int\u00e9rprete arxentina moi relacionada coa m\u00fasica e cultura galegas.\nTraxectoria.\nGraciela Pereira reside en Buenos Aires, onde dirixe a coral Os rumorosos, do Centro Betanzos.\nNaceu na maternidade do Centro Galego bonaerense. O seu av\u00f3 paterno foi o italiano calabr\u00e9s Domingo Pistocchi e o materno Manuel Pereira Rodr\u00edguez, de Cotarelo-Lal\u00edn. Ten ra\u00edces galegas, italianas, francesas e arxentinas. Estudou no Conservatorio Nacional e no Instituto Superior de Arte do Teatro Col\u00f3n Belas Artes, M\u00fasica e Escenograf\u00eda teatral obtendo d\u00faas titulaci\u00f3ns superiores: a de Artes visuais e a de M\u00fasica. Foi disc\u00edpula en t\u00e9cnicas de canto da soprano Myrtha Garbarini. Licenciada en Educaci\u00f3n e Direcci\u00f3n Escolar, epecialista tam\u00e9n en Educaci\u00f3n Especial, ded\u00edacase \u00e1 docencia na escola p\u00fablica, da que \u00e9 unha firme defensora. Utiliza a s\u00faa formaci\u00f3n para aplicar na Educaci\u00f3n Especial a arte e a m\u00fasica.\nEscribiu artigos xornal\u00edsticos e de reflexi\u00f3n en diarios e revistas, e o primeiro Bolet\u00edn biling\u00fce semanal da Colectividad Gallega, emitido pola Axencia EFE. No \u00e1mbito musical recompilou cantares de emigrantes que divulgou en diferentes \u00e1mbitos culturais arxentinos e galegos, salas de concertos e exposici\u00f3ns, teatros, radios e televisi\u00f3n aberta. En 1974 ingresa no coro do Centro Galego dirixido polos m\u00fasicos e compositores Isidro Maiztegui e Carlos L\u00f3pez Garc\u00eda-Picos (sobre o que logo publicou un estudo). Foi solista do coro e cantou en diferentes instituci\u00f3ns e no programa Galicia en Am\u00e9rica que se emit\u00eda por Radio Nacional (en cadea con emisoras de toda a Arxentina) dirixido por Segundo Pampill\u00f3n.\nFoi a voz solista na estrea da obra \"Coita\" de Ant\u00f3n Abril e Carlos L\u00f3pez Garc\u00eda no Teatro Col\u00f3n conmemorando o 25 de xullo, esta exitosa interpretaci\u00f3n tr\u00e1elle m\u00faltiples invitaci\u00f3ns para actos culturais como unha moi recordada nun acto sobre a poes\u00eda tel\u00farica de Rosal\u00eda de Castro no que interpretou c\u00e1ntigas populares que aprendera da s\u00faa nenez. Foi tam\u00e9n unha innovadora ao incorporar nas actuaci\u00f3ns unha guitarra el\u00e9ctrica e unha percusi\u00f3n moi sinxela. No acto de homenaxe aos xornalistas Jos\u00e9 Mar\u00eda Mu\u00f1oz e Antonio Carrizo Graciela cantou en galego o tango \"O d\u00eda que me queiras\", a primeira que o fixo nesta lingua. A partir desta interpretaci\u00f3n foi invitada a diferentes programas de radio para falar de Galicia, dos emigrantes e dos galegos-porte\u00f1os.\nEn 1979 sae o seu primeiro disco \"Cantares gallegos,\" editado polo Centro Lucense\",\" que incl\u00fae \"El d\u00eda que me quieras,\" de Gardel e LePera\",\" en versi\u00f3n biling\u00fce. Conti\u00f1a un conxunto de canci\u00f3ns de emigrados como forma de valorar e situar a lingua galega no amplo mundo de idiomas universais. Foi un \u00e9xito que a fixo moi popular e tam\u00e9n co\u00f1ecida en Galicia porque a discogr\u00e1fica galega Ruada reeditouno en 1982 co t\u00edtulo de \"O d\u00eda que me queiras\".\nNo ano 1981 foi bolseira da Fundaci\u00f3n Pedro Barri\u00e9 de la Maza, co obxecto de participar e colaborar co desenvolvemento dos nacentes programas de Educaci\u00f3n Especial na rexi\u00f3n. En xaneiro de 1982 chega a Galicia por vez primeira, volveu para Bos Aires chea de enerx\u00eda rosali\u00e1, grava \"Campanas de Bastavales\" e traduce varios tangos: \"Uno, Barrio de Tango, Malena, Cafet\u00edn de Buenos Aires;\" quedan rexistrados nun novo disco, \"En las orillas del Plata\", reeditado pola Direcci\u00f3n de Pol\u00edtica Ling\u00fc\u00edstica da Xunta de Galicia (1999).\nCo\u00f1ece na biblioteca do Centro Galego a Antonio P\u00e9rez Prado e preparan actividades como os programas de radio sobre o Cami\u00f1o de Santiago e relatos con ilustraci\u00f3ns musicais galegas sobre anacos de Los gallegos y Buenos Aires, que forman parte da historia da emigraci\u00f3n galega.\nEn 1994 grava \"Terra Meiga\" coa primeira versi\u00f3n do Himno Galego para voz feminina e solista, alg\u00fans temas folk e outros da s\u00faa autor\u00eda. Amiga de Maruxa Villanueva, gravaron xuntas unha breve escolma de Rosal\u00eda de Castro, o CD \"Bos amores\". Musicou, en \u201cPoetas gallegos del siglo XX\u201d para o ciclo literario da escritora Julieta G\u00f3mez Paz, os poetas al\u00f3fonos Federico Garc\u00eda Lorca e Jorge Bosco.\nEn 1994 impulsou a creaci\u00f3n do Grupo Vocal Infantil \u201cOs gromos\u201d, integrado por netos de galegos, que tam\u00e9n dirixiu. A asociaci\u00f3n cultural Os Gromos desenvolve as s\u00faas actividades en centros culturais, escolas p\u00fablicas, clubs de barrio e hospitais.Desde o 2003 leva adiante un proxecto que consiste na realizaci\u00f3n de Obradoiros de M\u00fasica Galega nas escolas p\u00fablicas. Con algunha canci\u00f3n con tem\u00e1tica galego-porte\u00f1a, en 1997 sa\u00edu o disco \"El futuro est\u00e1 en las ra\u00edces\", patrocinado e editado pola Conseller\u00eda de Cultura da Xunta de Galicia."}
{"id": "417498", "revid": "6939", "url": "https://gl.wikipedia.org/wiki?curid=417498", "title": "Yasser Arafat", "text": ""}
{"id": "417500", "revid": "5863", "url": "https://gl.wikipedia.org/wiki?curid=417500", "title": "Na\u00eff", "text": ""}
{"id": "417501", "revid": "5863", "url": "https://gl.wikipedia.org/wiki?curid=417501", "title": "Naif", "text": ""}
{"id": "417502", "revid": "5863", "url": "https://gl.wikipedia.org/wiki?curid=417502", "title": "Na\u00edf", "text": ""}
{"id": "417503", "revid": "5863", "url": "https://gl.wikipedia.org/wiki?curid=417503", "title": "Arte naif", "text": ""}
{"id": "417504", "revid": "89787", "url": "https://gl.wikipedia.org/wiki?curid=417504", "title": "Roger Viret", "text": "Roger Viret nado en\u00a0Ansigny o\u00a018 de marzo de 1940, \u00e9 un escritor savoiano\u00a0de lingua francoprovenzal.\nTraxectoria.\nNaceu no lugar de Ansigny, no actual concello de Entrelacs, situado no val de Fier na bisbarra de Albanais. Estudou\u00a0filosof\u00eda e matem\u00e1ticas. Traballou entre \u00a01963 a 1964 na\u00a0Rep\u00fablica Centroafricana e logo volveu a\u00a0Francia, traballou como contable ao tanto que fac\u00eda inform\u00e1tica. Ao se xubilar comezou a estudar a fala savoiana. Nas s\u00faas obras emprega a graf\u00eda de Confllens. Tam\u00e9n traduciu \"O principi\u00f1o\" de Antoine de Saint Exup\u00e9ry. "}
{"id": "417509", "revid": "5863", "url": "https://gl.wikipedia.org/wiki?curid=417509", "title": "Muhamad Iasir Abdul Rahman Abdul Rauf Arafat", "text": ""}
{"id": "417511", "revid": "89787", "url": "https://gl.wikipedia.org/wiki?curid=417511", "title": "Andrei Konchalovsky", "text": "Andrei Sergeyevich Mikhalkov-Konchalovsky (en ), nado en Moscova o 20 de agosto de 1937 \u00e9 un director, produtor e guionista de cinema ruso. A principios da s\u00faa carreira foi colaborador de Andrei Tarkovskii. \u00c9 fillo de Natalia Konchalovskaya e Sergey Mikhalkov e irm\u00e1n do cineasta Nikita Mikhalkov.\nTraxectoria.\nKonchalovsky \u00e9 parte da familia aristocr\u00e1tica Mikhalkov, reco\u00f1ecida polas s\u00faas ra\u00edces art\u00edsticas e aristocr\u00e1ticas. Cambiou o seu nome por Andrei e tomou o apelidos do seu av\u00f3 materno, Piotr Konchalovski, como pseud\u00f3nimo. \u00c9 irm\u00e1n de Nikita Mikhalkov e fillo de Sergei Mikhalkov. Estudou durante dez anos no conservatorio de Moscova, prepar\u00e1ndose para ser pianista. Non obstante, en 1960 co\u00f1eceu a Andrei Tarkovskii co que coescribiu o gui\u00f3n do seu filme \"Andrei Rublev\" (1966).\nO seu debut como director, \"Pervyy uchitel\", foi recibido favorablemente na Uni\u00f3n Sovi\u00e9tica e participou en varios festivais internacionais de cinema. O seu segundo filme, \"Istoriya Asi Kly\u00e1chkinoy, kot\u00f3raya lyubila, da ne vyshla z\u00e1muzh\" foi censurado polas autoridades sovi\u00e9ticas. Cando se estreou, vinte anos despois, foi aclamado como a s\u00faa obra mestra. Posteriormente, Konchalovsky dirixiu adaptaci\u00f3ns de \"Dvoryanskoye gnezdo\" de Ivan Turgenev e de \"Dyadya Vanya\" de Anton Chekhov. Ambos os filmes foron protagonizados por Innokenti Smoktunovski. O seu filme \u00e9pico \"Sibiriada\" foi recibido positivamente no Festival Internacional de Cine de Cannes e fixo posible que se pudiese mudar aos Estados Unidos en 1980.\nAs s\u00faas produci\u00f3ns de Hollywood m\u00e1is populares foron \"Runaway Train\", baseado nun gui\u00f3n orixinal de Akira Kurosawa e \"Tango e Cash\", protagonizada por Sylvester Stallone e Kurt Russell. Durante a d\u00e9cada de 1990, Konchalovsky regresou a Rusia, a\u00ednda que ocasionalmente produciu filmes hist\u00f3ricos para a televisi\u00f3n estadounidense, entre os que se atopa a miniserie \"A Odisea\" e o telefilme \"The Lion in Winter\".\nO seu filme de 2003 \"Dom durakov\", ambientado nun asilo psiqui\u00e1trico de Chechenia, valeulle un Le\u00f3n de Prata no Festival Internacional de Cine de Venecia."}
{"id": "417512", "revid": "47401", "url": "https://gl.wikipedia.org/wiki?curid=417512", "title": "Andrei Konchalovski", "text": ""}
{"id": "417513", "revid": "47401", "url": "https://gl.wikipedia.org/wiki?curid=417513", "title": "The Odyssey", "text": ""}
{"id": "417514", "revid": "88215", "url": "https://gl.wikipedia.org/wiki?curid=417514", "title": "Jos\u00e9 Carlos Lazo", "text": "Jos\u00e9 Carlos Lazo Romero, nado o 16 de febreiro de 1996 en Sanl\u00facar de Barrameda (Andaluc\u00eda), \u00e9 un futbolista profesional espa\u00f1ol da canteira do Real Madrid que xoga como extremo no Almer\u00eda cedido polo Getafe Club de F\u00fatbol."}
{"id": "417515", "revid": "56817", "url": "https://gl.wikipedia.org/wiki?curid=417515", "title": "Ivo Pattiera", "text": "Ivo Pattiera, nado en\u00a0\u0160ibenik\u00a0en\u00a01948, \u00e9 un cantante pop croata, un dos m\u00e1is representativos da denominada canci\u00f3n d\u00e1lmata .\nTraxectoria.\nNado na costa d\u00e1lmata. Na d\u00e9cada de 1980 acadou un notable \u00e9xito, en especial tras ga\u00f1ar o festival de Split en 1982. Entre as canci\u00f3ns m\u00e1is reco\u00f1ecidas desa \u00e9poca et\u00e1n\u00a0\"Pjesmom te ljubim\", \"Pro\u0111i me se\", \"\u0106ale moj\", \"Rascvjetana grana\". Gravou con\u00a0Jugoton, e m\u00e1is tarde con\u00a0Croatia Records."}
{"id": "417516", "revid": "1131", "url": "https://gl.wikipedia.org/wiki?curid=417516", "title": "Semente (hom\u00f3nimos)", "text": "A semente \u00e9 a estrutura mediante a que realizan a propagaci\u00f3n as plantas. tam\u00e9n pode referirse a:"}
{"id": "417518", "revid": "55340", "url": "https://gl.wikipedia.org/wiki?curid=417518", "title": "Rogi\u00e9r Vir\u00e8t", "text": ""}
{"id": "417519", "revid": "98629", "url": "https://gl.wikipedia.org/wiki?curid=417519", "title": "Violencia de x\u00e9nero", "text": "Violencia de x\u00e9nero \u00e9 un tipo de violencia f\u00edsica ou psicol\u00f3xica exercida contra unha persoa sobre a base do seu sexo ou x\u00e9nero, que ten como resultado un dano ou sufrimento f\u00edsico, sexual, ou psicol\u00f3xico, as\u00ed como o ameaza, a coacci\u00f3n ou a privaci\u00f3n arbitraria da liberdade, que impacta de maneira negativa a s\u00faa identidade e benestar social. Outras formas desta violencia incl\u00faen a violencia a trav\u00e9s da linguaxe verbal e non verbal, o acoso laboral, o acoso sexual, a homofobia e a violencia cara \u00e1s mulleres no \u00e1mbito da sa\u00fade.\nEntre os actos e acci\u00f3ns que se consideran violencia contra as mulleres ou os homes e que te\u00f1en como resultado dano ou sufrimento para a muller ou o home consid\u00e9ranse o abuso, o abuso sexual, a agresi\u00f3n sexual, o acoso sexual, a cousificaci\u00f3n, a cultura da violaci\u00f3n, a violencia obst\u00e9trica, o abuso de poder, a violencia dom\u00e9stica, (tam\u00e9n denominada familiar), a mutilaci\u00f3n xenital feminina ou masculina, o tr\u00e1fico de mulleres e a prostituci\u00f3n forzada, a violencia derivada dos conflitos armados, as pr\u00e1cticas tradicionais prexudiciais para a sa\u00fade de nenas e mulleres, ou nenos e homes, a violaci\u00f3n e o feminicidio.\nA maior\u00eda destas pr\u00e1cticas est\u00e1n tipificadas penalmente, e moitas delas constit\u00faen delitos contra a liberdade sexual, o que permite que calquera muller ou nena que se atope nesta situaci\u00f3n poida demandar amparo xudicial, as\u00ed como soporte social.\nO 25 de novembro foi designado pola ONU como o \"D\u00eda Internacional para a Eliminaci\u00f3n da Violencia contra a Muller\"\nContido.\nA violencia de x\u00e9nero \u00e9 un tipo de violencia f\u00edsica, psicol\u00f3xica ou sexual exercida contra calquera persoa ou grupo de persoas sobre a base do seu sexo ou x\u00e9nero que impacta de maneira negativa na s\u00faa identidade e benestar social, f\u00edsico, psicol\u00f3xico ou econ\u00f3mico. De acordo coa Organizaci\u00f3n das Naci\u00f3ns Unidas, o termo util\u00edzase \u00abpara distinguir a violencia com\u00fan daquela que se dirixe a individuos ou grupos sobre a base do seu x\u00e9nero\u00bb, constitu\u00edndose nunha violaci\u00f3n dos dereitos humanos; tal enfoque \u00e9 compartido por Human Rights Watch en diversos estudos realizados durante os \u00faltimos anos.\nA violencia de x\u00e9nero \u00e9 un problema que pode inclu\u00edr asaltos ou violaci\u00f3ns sexuais, prostituci\u00f3n forzada, explotaci\u00f3n laboral, o aborto selectivo en funci\u00f3n do sexo, violencia f\u00edsica e sexual contra prostitutas, infanticidio, tr\u00e1fico de persoas, violaci\u00f3ns sexuais durante per\u00edodo de guerra, entre outros.\nEste tipo de violencia presenta diversas caracter\u00edsticas diferentes a outros tipos de violencia interpersoal, e normalmente \u00e9 asociada \u00e1 violencia contra a muller, a\u00ednda que non son sin\u00f3nimos debido \u00e1 amplitude que abarcan as distintas formas de violencia e a que non todos os estudos se enfocan nas definici\u00f3ns, identidades e relaci\u00f3ns de x\u00e9nero; as\u00ed, non toda a violencia contra a muller pode identificarse como violencia de x\u00e9nero, xa que o termo fai referencia a aquel tipo de violencia que ten as s\u00faas ra\u00edces nas relaci\u00f3ns de x\u00e9nero dominantes existentes nunha sociedade, polo que \u00e9 habitual que exista certa confusi\u00f3n respecto diso e polo tanto, existe certa falta de consenso.\nPor outra banda, alg\u00fans autores equip\u00e1rana coa violencia de parella, termo m\u00e1is acoutado que a violencia de x\u00e9nero: este \u00faltimo \u00e9 un problema moi amplo e que non s\u00f3 abarca as relaci\u00f3ns de parella, e tal equivalencia destes conceptos traer\u00eda consecuencias negativas para as mulleres que requiren recursos institucionais de apoio. No caso das relaci\u00f3ns entre persoas do mesmo sexo, a violencia de x\u00e9nero no contexto da violencia de parella poder\u00eda ocultarse baixo o manto da heteronormatividade.\nAdemais, tam\u00e9n tende a confundirse coa violencia dom\u00e9stica, termo m\u00e1is restrinxido que, a\u00ednda que est\u00e1 intimamente relacionado, incl\u00fae a violencia no terreo da convivencia familiar ou asimilada, por parte dun dos membros contra outros, contra alg\u00fan dos demais ou contra todos eles, e onde se incl\u00faen ademais das mulleres, a nenos, anci\u00e1ns e inclusive homes. Para alg\u00fans xuristas ambos os termos son confusamente utilizados en gran parte dos estudos xur\u00eddicos e mesmo das leis ou normas que se encargaron da s\u00faa regulaci\u00f3n. Algunhas investigaci\u00f3ns utilizan violencia de x\u00e9nero no espazo familiar co fin de diferenciala.\nA violencia de x\u00e9nero presenta distintas manifestaci\u00f3ns, como actos que causan sufrimento ou dano, ameazas, coerci\u00f3n ou outra privaci\u00f3n de liberdades. Estes actos manif\u00e9stanse en todos os \u00e1mbitos da vida social e pol\u00edtica, entre os que se atopan a propia familia, o Estado, a educaci\u00f3n, os medios de comunicaci\u00f3n, as relixi\u00f3ns, o mundo do traballo, a sexualidade, as organizaci\u00f3ns sociais, a convivencia en espazos p\u00fablicos, a cultura etc.\nExiste consenso respecto de que a maior\u00eda das v\u00edtimas da violencia de x\u00e9nero son mulleres e nenas, mentres que historicamente os homes estar\u00edan subrepresentados nas estat\u00edsticas; outros estudos afirman que a poboaci\u00f3n LGBT tam\u00e9n estar\u00eda subrepresentada e mesmo, alg\u00fans grupos mostrar\u00edan maior prevalencia a nivel comparado. ONU Mulleres advirte sobre o erro habitual de considerar a expresi\u00f3n \u00abviolencia de x\u00e9nero\u00bb como sin\u00f3nimo da expresi\u00f3n \u00abviolencia contra a muller\u00bb, sinalando que o concepto de violencia de x\u00e9nero \u00e9 m\u00e1is amplo e ten como fin destacar a dimensi\u00f3n de x\u00e9nero na subordinaci\u00f3n da muller na sociedade e a s\u00faa vulnerabilidade fronte \u00e1 violencia, que \u00e9 dirixida contra calquera persoa que non respecte os roles que unha sociedade determinada lle imp\u00f3n a homes e mulleres, raz\u00f3n pola cal tam\u00e9n homes e nenos poden ser v\u00edtimas da violencia de x\u00e9nero, especialmente da violencia sexual.\nDentro da noci\u00f3n de violencia de x\u00e9nero incl\u00faense actos como asaltos ou violaci\u00f3ns sexuais, prostituci\u00f3n forzada, discriminaci\u00f3n laboral, o aborto selectivo por sexo, violencia f\u00edsica e sexual contra persoas que exercen a prostituci\u00f3n, infanticidio con base no x\u00e9nero, castraci\u00f3n parcial ou total, ablaci\u00f3n de cl\u00edtoris, tr\u00e1fico de persoas, violaci\u00f3ns sexuais en guerras ou situaci\u00f3ns de represi\u00f3n estatal, acoso e fustrigaci\u00f3n sexual \u2014entre eles o acoso na r\u00faa\u2014, patr\u00f3ns de acoso ou fustrigaci\u00f3n en organizaci\u00f3ns masculinas, ataques homof\u00f3bicos e transf\u00f3bicos cara a persoas ou grupos LGBT, o encubrimento e a impunidade dos delitos de x\u00e9nero, a violencia simb\u00f3lica difundida polos medios de comunicaci\u00f3n de masas, entre outros.\nCaracter\u00edsticas espec\u00edficas.\nA violencia de x\u00e9nero presenta diversas caracter\u00edsticas diferentes a outros tipos de violencia interpersoal, e normalmente \u00e9 asociada \u00e1 violencia contra a muller, a\u00ednda que non son sin\u00f3nimos debido \u00e1 amplitude que abarcan as distintas formas de violencia e a que non todos os estudos se enfocan nas definici\u00f3ns, identidades e relaci\u00f3ns de x\u00e9nero; as\u00ed, non toda a violencia contra a muller pode identificarse como violencia de x\u00e9nero, xa que o termo fai referencia a aquel tipo de violencia que ten as s\u00faas ra\u00edces nas relaci\u00f3ns de x\u00e9nero dominantes existentes nunha sociedade, polo que \u00e9 habitual que exista certa confusi\u00f3n respecto diso e polo tanto, existe certa falta de consenso.\nPor outra banda, alg\u00fans autores equip\u00e1rana coa violencia de parella, termo m\u00e1is acoutado que a violencia de x\u00e9nero: este \u00faltimo \u00ab\u00e9 un problema moi amplo e que non s\u00f3 abarca as relaci\u00f3ns de parella\u00bb, e tal equivalencia destes conceptos traer\u00eda consecuencias negativas para as mulleres que requiren recursos institucionais de apoio. No caso das relaci\u00f3ns entre persoas do mesmo sexo, a violencia de x\u00e9nero \u2014no contexto da violencia de parella\u2014 poder\u00eda ocultarse \u00abbaixo o manto da heteronormatividade\u00bb.\nAdemais, tam\u00e9n tende a confundirse coa violencia dom\u00e9stica, termo m\u00e1is restrinxido que, a\u00ednda que est\u00e1 intimamente relacionado, incl\u00fae a violencia \u00abno terreo da convivencia familiar ou asimilada, por parte dun dos membros contra outros, contra alg\u00fan dos demais ou contra todos eles\u00bb, e onde se incl\u00faen ademais das mulleres, a nenos, anci\u00e1ns e inclusive var\u00f3ns. Para alg\u00fans xuristas ambos os termos son \u00abconfusamente utilizados en gran parte dos estudos xur\u00eddicos e mesmo das leis ou normas que se encargaron da s\u00faa regulaci\u00f3n\u00bb. Algunhas investigaci\u00f3ns utilizan \u00abviolencia de x\u00e9nero no espazo familiar\u00bb co fin de diferenciala.\nConceptualizaci\u00f3n.\nX\u00e9nero.\nResulta complexo determinar a evoluci\u00f3n te\u00f3rica do termo \u00abx\u00e9nero\u00bb nas ciencias sociais, expresi\u00f3n derivada do anglicismo \"gender.\" A categor\u00eda de x\u00e9nero ter\u00eda as s\u00faas ra\u00edces nos debates antropol\u00f3xicos e sociol\u00f3xicos da primeira metade do s\u00e9culo XX que indicaban que a conduta humana era aprendida e non se atopaba predefinida polos xenes, mentres que a inserci\u00f3n do concepto dentro do campo das ciencias sociais ser\u00eda posterior. Tales debates precederon \u00e1 \u00abmedicalizaci\u00f3n do sexo\u00bb ocorrido aproximadamente entre 1885-1910, fase onde apareceu \u00abunha nova forma de entender e falar sobre a sexualidade humana\u00bb, perspectiva nova que se afastaba dos xu\u00edzos soamente pr\u00e1cticos dos actos sexuais \u2014descendencia, pracer, o socialmente acept\u00e1bel\u2014, e que nac\u00eda conxuntamente coa psicolox\u00eda e psiquiatr\u00eda, polo que as voces autorizadas para falar de sexualidade provi\u00f1an do mundo m\u00e9dico. Foi nesta \u00e9poca onde se comezou a utilizar termos tales como \u00abhomosexual\u00bb e \u00abheterosexual\u00bb.\nA distinci\u00f3n entre o medicalizado \u00absexo\u00bb e a categor\u00eda psicol\u00f3xica \u00abx\u00e9nero\u00bb apareceu a partir da segunda metade do s\u00e9culo XX. Un dos primeiros autores que utilizar\u00eda tal termo nun sentido distinto ao gramatical foi John Money en 1955 para referirse aos comportamentos asociados \u00e1 identidade masculina e feminina das persoas, onde intervir\u00edan factores sociobiol\u00f3xicos; anos m\u00e1is tarde \u2014en 1963\u2014 Robert Stoller ser\u00eda quen introducir\u00eda a distinci\u00f3n sexo/x\u00e9nero no 23\u00ba Congreso Psicanal\u00edtico Internacional de Estocolmo tras buscar \u00abunha palabra para poder diagnosticar aquelas persoas que, a\u00ednda que posu\u00edan un corpo de home, se sent\u00edan mulleres\u00bb, constitu\u00edndose no primeiro autor que contrastou explicitamente ambos os termos co fin de precisar o concepto de identidade de x\u00e9nero con respecto ao termo identidade sexual, que na s\u00faa opini\u00f3n era m\u00e1is ambiguo. Parte da visi\u00f3n de Ralph Greenson influenciar\u00eda na concepci\u00f3n Stolleriana.\nO auxe dos estudos feministas na d\u00e9cada de 1970 apropiouse da visi\u00f3n que Stoller desenvolveu, e comezou a impulsar no mundo anglosax\u00f3n o termo \"gender\" desde un punto de vista espec\u00edfico das diferenzas sociais e culturais, en oposici\u00f3n \u00e1s biol\u00f3xicas existentes entre homes e mulleres; aqu\u00ed p\u00f3dense atopar os traballos de Kate Millett, Germaine Greer, Ann Oakley e Nancy Chodorow, entre outras. O uso do termo \u00abx\u00e9nero\u00bb tam\u00e9n se xeneralizou a mediados de devandita d\u00e9cada no mundo feminista do Estado Espa\u00f1ol, especialmente cun sentido social e cultural.\nLogo, ao falar de x\u00e9nero est\u00e1 a remitirse a unha categor\u00eda relacional e non dunha simple clasificaci\u00f3n dos suxeitos en grupos identitarios, polo que este \u00abgarda relaci\u00f3n coas diferenzas sociais entre homes e mulleres en calquera sociedade\u00bb.\nViolencia.\nA violencia \u00e9 un concepto de m\u00faltiples dimensi\u00f3ns e connotaci\u00f3ns, que de acordo coa\u00a0Organizaci\u00f3n Mundial da Sa\u00fade incl\u00fae \u00abo uso intencional de forza, poder f\u00edsico, ou ameazas, en contra dun mesmo, outra persoa, ou en contra dun grupo ou comunidade, cuxo resultado desemboca con alta probabilidade en lesi\u00f3ns, morte, secuelas psicol\u00f3xicas, ou mal comportamento\u00bb. Os estudos que abordan este tema utilizan diversos termos para facer alusi\u00f3n a ela, tales como agresi\u00f3n, conflito, delincuencia, desordes de conduta, comportamento criminal, comportamento antisocial, violencia ou outros; ademais, remiten a variadas teor\u00edas multidisciplinares, que tentaron definir desde a s\u00faa \u00f3ptica, se o comportamento violento \u00e9 constitutivo do ser humano ou nace da influencia da cultura.\nA Asociaci\u00f3n Estadounidense de Psicolox\u00eda sinala que a diversa evidencia existente suxire que a violencia \u00e9 un comportamento aprendido, o que non significa que factores psicol\u00f3xicos ou temperamentais non estean relacionados coa manifestaci\u00f3n dun comportamento agresivo ou violento, sen\u00f3n que, para moitos individuos, a violencia est\u00e1 subordinada a un conxunto de normas socioculturais e expectativas de roles que debe ter unha persoa na sociedade.\nDefinici\u00f3n.\nPara o caso dos organismos oficiais, a violencia de x\u00e9nero como concepto ter\u00eda o seu seo nas resoluci\u00f3ns 34/180 de 18 de decembro de 1979 e 48/104 do 20 de decembro de 1993 aprobadas pola Asemblea Xeral das Naci\u00f3ns Unidas; particularmente esta \u00faltima \u2014baixo o t\u00edtulo \"Declaraci\u00f3n sobre a eliminaci\u00f3n da violencia contra a muller\"\u2014 define o que se entende como violencia contra a muller, que permitir\u00eda contextualizar a violencia de x\u00e9nero para este grupo de persoas:\nTal declaraci\u00f3n non definiu especificamente o concepto \u00abviolencia de x\u00e9nero\u00bb, nin tampouco o documento emanado da Cuarta Conferencia sobre a Muller celebrada en Beijing en 1995 que utilizou \u00e1 violencia \u00abdesde a perspectiva de x\u00e9nero\u00bb como elemento estrat\u00e9xico para promover a igualdade entre mulleres e homes.\nNo informe do Secretario Xeral en adianto do per\u00edodo de sesi\u00f3ns en aplicaci\u00f3n dos resultados da Cuarta Conferencia Mundial sobre \"a Muller\" e do vix\u00e9simo terceiro per\u00edodo extraordinario de sesi\u00f3ns da Asemblea Xeral, titulado \"A muller no ano 2000: igualdade entre os x\u00e9neros, desenvolvemento e paz para o s\u00e9culo XXI\", reco\u00f1\u00e9cese a importancia da aclaraci\u00f3n do concepto \u00abviolencia por motivos de x\u00e9nero\u00bb cara \u00e1s mulleres, seguindo a l\u00f3xica da recomendaci\u00f3n xeral N\u00fam. 19 (1992) do Comit\u00e9 para a Eliminaci\u00f3n da Discriminaci\u00f3n contra a Muller:\nA principios da d\u00e9cada de 2000, o Alto Comisionado das Naci\u00f3ns Unidas para os Refuxiados sinalou que a violencia de x\u00e9nero pod\u00eda catalogarse como unha violaci\u00f3n dos dereitos humanos, e indicou que este flaxelo afectaba a mulleres, homes, nenos e nenas, a\u00ednda que son elas as que predominantemente son v\u00edtimas. Este organismo indica que \u00e9 un tipo de violencia \u00abque se dirixe en contra dunha persoa sobre a base do seu x\u00e9nero ou sexo\u00bb, definici\u00f3n que \u00e9 compartida por diversas organizaci\u00f3ns internacionais, entre elas a UNICEF, a axencia europea EIGE \u2014que asesora a Comunidade Europea e os seus estados membros en materias de igualdade de x\u00e9nero\u2014, \"The Women\u2019s Health Council\" e o Departamento de Xustiza e Igualdade de Irlanda, a Corte Penal Internacional, o Consello Internacional de Organizaci\u00f3ns Voluntarias ou Human Rights Watch.\nRespecto ao Estatuto de Roma, cando fai referencia \u00e1 violencia de x\u00e9nero nos artigos 42(9), 54(1a) e 68(1), o termo \u00abx\u00e9nero\u00bb debe entenderse exclusivamente como un termo que se refire aos dous sexos, masculino e feminino, no contexto da sociedade\u00bb segundo o que sinala o artigo 7(3); as\u00ed, a violencia de x\u00e9nero:\nA violencia de x\u00e9nero en Espa\u00f1a.\nDesde 2004, en Espa\u00f1a est\u00e1 en vixencia a Ley Org\u00e1nica de Medidas de Protecci\u00f3n Integral contra a Violencia de X\u00e9nero , que inclu\u00edu distintas medidas para erradicar esta lacra.\nA s\u00faa principal achega foi habilitar o tel\u00e9fono de axuda \u00e1s mulleres agredidas, o 016, que est\u00e1 activo permanentemente (as 24 horas, os 7 d\u00edas da semana e t\u00f3dolos d\u00edas do ano), e que \u00e9 gratu\u00edto; pode atender en 51 idiomas. Para salvagardar a seguridade das persoas que chamen e evitar que o maltratador descubra que a s\u00faa parella o utilizou, este n\u00famero non aparece na factura do tel\u00e9fono, pero, dependendo do caso, pode aparecer noutros rexistros, polo que se recomenda facer estas chamadas desde un tel\u00e9fono p\u00fablico ou pedirlle o seu tel\u00e9fono a outra persoa para realizalas.\nO n\u00famero de usuarias deste recurso est\u00e1 aumentando gradualmente desde que se estableceu, desde as 15.715 chamadas en 2015 ata as 87.307 \"chamadas pertinentes\" en 2021 (Ministerio de Igualdade). O total de chamadas superou as 850.000 anuais, das que corresponder\u00edan a Galicia un total de 38.499 (un 4,5%) en 2019).\nTam\u00e9n \u00e9 posible avisar de casos de violencia de x\u00e9nero na Web de Colaboraci\u00f3n Ciudadana por calquera persoa, e achegando s\u00f3 aqueles datos que se desexen, xa que non ten car\u00e1cter de denuncias.\nSegundo os bolet\u00edns estat\u00edsticos que publica o Ministerio de Igualdade , no ano 2021 houbo 48 mulleres v\u00edtimas de violencia de x\u00e9nero en Espa\u00f1a, unha cifra menor que as 70-76 dos primeiros anos nos que se te\u00f1en datos (a partir de 2003), pero que parece haberse estabilizado no \u00faltimo decenio nos 49-62 casos dos anos comprendidos entre 2011 e 2020. A porcentaxe de mortes en Galicia rolda o 5%.\nNo ano 2019 houbo en Espa\u00f1a 168.057 denuncias por violencia de x\u00e9nero (6.551 en Galicia, o 3,9%). Entre todas elas, tan s\u00f3 sete se demostraron falsas denuncias (segundo a Fiscal\u00eda espa\u00f1ola), o que desmonta a afirmaci\u00f3n que soste\u00f1en partidos pol\u00edticos como Vox cando minimizan o problema afirmando que moitas mulleres denuncian en falso por vinganza contra as s\u00faas parellas . A resultas destas denuncias, dict\u00e1ronse 40.720 ordes de alonxamento (2.022 en Galicia, o 5%).\nDatos estat\u00edsticos noutros pa\u00edses.\nArxentina.\nA Fiscal\u00eda da Cidade de Buenos Aires leva rexistros oficiais de violencia de x\u00e9nero desde 2010. Desde ese ano, o aumento das denuncias foi exponencial, pasando de 2801 casos en 2010, a 16.883 en 2016. Os datos parciais de 2017 mostraban un novo aumento, con 8982 denuncias de violencia de x\u00e9nero, soamente nos primeiros cinco meses. As mulleres foron a gran maior\u00eda das v\u00edtimas de devandita violencia, alcanzando o 88% en 2016 e o 89% en 2017.\nEcuador.\nDe acordo coa Enquisa Nacional de Relaci\u00f3ns Familiares e Violencia de X\u00e9nero contra as Mulleres, en Ecuador 6 de cada 10 mulleres viviron alg\u00fan tipo de violencia de x\u00e9nero. As mulleres que m\u00e1is sofren desta violencia de x\u00e9nero son as divorciadas, sendo un 85,4% as mulleres divorciadas que sufriron de violencia de x\u00e9nero a mans das s\u00faas ex parellas coas que tiveron fillos nas s\u00faas anteriores relaci\u00f3ns. Con todo, non se debe descartar as mulleres solteiras, xa que un 47,1% delas sofren de violencia de x\u00e9nero xa sexa por parte da s\u00faa familia ou da s\u00faa parella..\nEn Ecuador, a forma m\u00e1is recorrente de violencia \u00e9 a psicol\u00f3xica co 53,9% dentro das estat\u00edsticas, pero moitas das mulleres non pensan ou non se queren separar da s\u00faa parella xa sexa porque os queren ou necesitan a pesar destes malos tratos.\nDoutra banda, as investigaci\u00f3ns de violencia intrafamiliar cara aos homes \u00e9 moi escasa, polo menos un 50% son v\u00edtimas reais de violencia. No entanto, esta cifra non pode ser confirmada na s\u00faa totalidade pola vergo\u00f1a, pos\u00edbel humillaci\u00f3n ou burla que os homes poden chegar a ter no momento de facer a denuncia contra este problema. Xeralmente, as repercusi\u00f3ns nos homes tenden a ser baixa autoestima, culpa polo sucedido, emp\u00e9zanse a desvalorizar a si mesmos, aparece a ansiedade e tensi\u00f3n.\nKenya.\nEn 2011 o Parlamento de Kenya adoptou unha lei prohibindo a mutilaci\u00f3n xenital e en 2015 aprobouse unha Lei contra as violencias dom\u00e9sticas. En 2018 calc\u00falase que un 20 % de mulleres sofren mutilaci\u00f3n xenital fronte ao 30 % a principios do 2000.\nAlg\u00fans grupos de mulleres crearon lugares de protecci\u00f3n para as mulleres, entre eles at\u00f3pase o lugar de Mopukori en Archers Post, a 300 quil\u00f3metros ao norte de Nairobi.\nM\u00e9xico.\nDe acordo a unha mostra tomada do ano 2007 ao ano 2012, o \u00abPrograma de prevenci\u00f3n e atenci\u00f3n da violencia de x\u00e9nero\u00bb (SEPAVIGES) da Secretar\u00eda de Sa\u00fade do Distrito Federal, M\u00e9xico rexistrou 6174 casos de violencia familiar. Dos casos reportados, o 69\u00a0% das v\u00edtimas de violencia foron mulleres e o 31\u00a0% homes.\nDos casos informados en mulleres, o 54\u00a0% atop\u00e1banse entre os 16 e 28 anos de idade, 15\u00a0% foron nenas menores de 5 anos, un 8\u00a0% tivo de 6 a 9 anos e un 22\u00a0% dixeron ter entre 10 a 15 anos.\nNo caso dos homes esta relaci\u00f3n foi inversa. A maior proporci\u00f3n de casos atendidos correspondeu a menores de 5 anos, representando o 37\u00a0%, seguidos polos que tiveron entre 10 e 15 anos, 28\u00a0%; de 6 a 9 anos, 19\u00a0%; e de 16 a 28 anos, 17\u00a0%.\nO sitio onde ocorreu o evento de violencia con maior frecuencia foi a vivenda tanto para mulleres como homes, 87\u00a0% e 89\u00a0% respectivamente.\nAs \u00e1reas anat\u00f3micas lesionadas con maior frecuencia para todos os grupos de idade e ambos os sexos foron: extremidades inferiores, 18\u00a0% mulleres e 18\u00a0% homes; as extremidades superiores, 16\u00a0% en mulleres e 17\u00a0% en homes; e a cara, 15\u00a0% mulleres e 14\u00a0% en homes.\nLexislaci\u00f3n internacional.\nA este respecto, o \"Manual de lexislaci\u00f3n sobre a violencia contra a muller\" (ONU 2010) advirte:"}
{"id": "417520", "revid": "27155", "url": "https://gl.wikipedia.org/wiki?curid=417520", "title": "Mangerita", "text": "A mangerita \u00e9 unha rocha \u00edgnea plut\u00f3nica ou intrusiva, que \u00e9 esencialmente unha monzonita que cont\u00e9n hiperstena. Est\u00e1 caracterizada pola presenza de mesopertita. Aparece con frecuencia en asociaci\u00f3n coa norita, anortosita, charnockita e granito rapakivi en cintos metam\u00f3rficos do Proterozoico. Tam\u00e9n forman parte dos chamados plut\u00f3ns AMCG (acr\u00f3nimo de anortosita, mangerita, charnockita e granito). Deulle o seu nome Carl Fredrik Kolderup en 1903 pola localidade norueguesa de Manger.\nNa mangerita poden aparecer os seguintes minerais: feldespato alcalino (mesopertita), plaxioclasio, cuarzo, hperstena, clinopiroxeno, biotita, olivina (faialita, raro) e anf\u00edbolo."}
{"id": "417522", "revid": "6939", "url": "https://gl.wikipedia.org/wiki?curid=417522", "title": "Premio Rebulir de Cultura Galega", "text": ""}
{"id": "417523", "revid": "6939", "url": "https://gl.wikipedia.org/wiki?curid=417523", "title": "Premio Rebulir da Cultura Galega", "text": ""}
{"id": "417524", "revid": "98629", "url": "https://gl.wikipedia.org/wiki?curid=417524", "title": "Kourtney Kardashian", "text": "Kourtney Mary Kardashian, nada nos \u00c1nxeles o 18 de abril de 1979, \u00e9 unha personalidade de televisi\u00f3n, empresaria, actriz e socialite estadounidense. Dende 2007, protagoniza o programa de telerrealidade \"Keeping Up with the Kardashians\". O seu \u00e9xito levouna a ela e \u00e1 s\u00faa familia a alcanzar a fama mundial.\nFamilia.\nO seu pai foi Robert Kardashian, quen faleceu no 2003, e a s\u00faa nai \u00e9 Kris Houghton. Ten tres irm\u00e1ns m\u00e1is novos (Kim, Khlo\u00e9 e Rob). Tam\u00e9n conta con d\u00faas medio-irm\u00e1s de nai, (Kendall e Kylie).\nKourtney estivo nunha relaci\u00f3n con Scott Disick dende 2006 ata 2015. Te\u00f1en 3 fillos xuntos:"}
{"id": "417525", "revid": "23204", "url": "https://gl.wikipedia.org/wiki?curid=417525", "title": "Kim Kardashian", "text": "Kimberly Kardashian West, co\u00f1ecida como Kim Kardashian nada nos \u00c1nxeles o 21 de outubro de 1980, \u00e9 unha empresaria e personaxe p\u00fablica estadounidense. A s\u00faa fama aumentou a partir de xaneiro de 2011 coa estrea de \"Kourtney and Kim Take New York\", un reality show que compartiu coa s\u00faa irm\u00e1 Kourtney Kardashian, mentres deixaban Os \u00c1nxeles para abrir a s\u00faa terceira tenda DASH en Nova York. En 2010, foi unha das famosas con m\u00e1is ganancias, estimadas en seis mill\u00f3ns de d\u00f3lares estadounidenses. Lanzou m\u00faltiples fragrancias e accesorios, foi estrela convidada en destacados programas de televisi\u00f3n (entre eles \"The Oprah Winfrey Show)\", competiu en \"Dancing with the Stars\" e tivo papeis en pel\u00edculas como \"Disaster Movie\" e Deep in the Valley. En 2010, xunto coas s\u00faas irm\u00e1s Kourtney e Khlo\u00e9 Kardashian, lanzou unha autobiograf\u00eda, \"Kardashian Konfidential.\" Foi nomeada a celebridade que m\u00e1is contaminaci\u00f3n ambiental xera, polos seus voos privados.\nTraxectoria.\nPrimeiros anos.\nKim Kardashian \u00e9 filla do avogado Robert Kardashian e de Kris Jenner. Kim \u00e9 de orixe armenia por parte de pai, os seus bisav\u00f3s paternos emigraron \u00f3s \u00c1nxeles xusto antes do xenocidio, e a s\u00faa bisavoa \u00e9 turca de orixe armenia. A s\u00faa nai Kris ten ascendencia inglesa, escocesa, irlandesa e neerlandesa. Ten d\u00faas irm\u00e1s e un irm\u00e1n, Kourtney Kardashian, Khlo\u00e9 Kardashian e Rob Kardashian e d\u00faas medio-irm\u00e1s por parte de nai, Kendall Jenner e Kylie Jenner.\nAsistiu a Marymount High School coas s\u00faas d\u00faas irm\u00e1s. No tempo dos seus estudos na escola secundaria, traballou na firma de m\u00fasica de seu pai, Movie Tunes.\nFamilia.\nKim estivera d\u00faas veces casada antes de casar co cantante de rap Kanye West en 2014. Te\u00f1en 3 fillos xuntos:\nO pai de Kim, Robert Kardashian foi un famoso avogado e empresario, amigo de O. J. Simpson co\u00f1ecido por ser un dos seus avogados defensores nos anos 90.\nPol\u00e9micas.\nAl\u00e9n de varias cr\u00edticas sobre a s\u00faa vida privada e a relaci\u00f3n con Kanye West, viuse envolta noutras pol\u00e9micas:\nFotograf\u00edas e imaxe.\nKardashian foi criticada en varias ocasi\u00f3ns por retocar as s\u00faas fotograf\u00edas nas redes sociais e promover est\u00e1ndares de beleza inalcanz\u00e1beis. Foi criticada tam\u00e9n por someterse a unha dieta extrema para meterse nun vestido de Marilyn Monroe.\nContaminaci\u00f3n.\nKim Kardashian atopouse no centro dunha pol\u00e9mica relativa \u00e1 contaminaci\u00f3n ambiental cando foi catalogada por \"celebrityflight.com\" como a celebridade cunha maior emisi\u00f3n de CO2, debido ao seu uso extensivo de voos privados, por diante de Elon Musk."}
{"id": "417526", "revid": "98629", "url": "https://gl.wikipedia.org/wiki?curid=417526", "title": "Khlo\u00e9 Kardashian", "text": "Khlo\u00e9 Alexandra Kardashian, nada nos \u00c1nxeles o 27 de xu\u00f1o de 1984, \u00e9 unha personalidade de televisi\u00f3n, empresaria, actriz e socialite estadounidense. Dende 2007, protagoniza o programa de telerrealidade \"Keeping Up with the Kardashians\". O seu \u00e9xito levouna a ela e \u00e1 s\u00faa familia a alcanzar a fama mundial.\nFamilia.\nO seu pai foi Robert Kardashian, quen faleceu no 2003, e a s\u00faa nai \u00e9 Kris Houghton. Ten d\u00faas irm\u00e1s m\u00e1is vellas (Kourtney e Kim) e un irm\u00e1n m\u00e1is novo (Rob). Tam\u00e9n conta con d\u00faas medio-irm\u00e1s de nai, (Kendall e Kylie).\nKhlo\u00e9 estivera casada co baloncestista Lamar Odom dende 2009 ata 2016. Dende 2016 est\u00e1 nunha relaci\u00f3n co tam\u00e9n baloncestista Tristan Thompson. Te\u00f1en unha filla, True Thompson, nada no 2018."}
{"id": "417529", "revid": "89787", "url": "https://gl.wikipedia.org/wiki?curid=417529", "title": "Baldu\u00edno I de Constantinopla", "text": "Baldu\u00edno I, ou Baldu\u00edno IX conde de Flandres, ou tam\u00e9n Baldu\u00edno VI conde de Hainaut, nado en Valenciennes, Francia, en 1171 e finado en Veliko Tarnovo, Bulgaria, en 1205, foi o primeiro emperador do Imperio latino\nTraxectoria.\nFoi o fillo de Baldu\u00edno V, conde de Hainaut, e Margarida de Alsacia, condesa de Flandres. Baldu\u00edno I foi un aliado da casa real inglesa dos Plantagenet, que combateu ao lado de Ricardo I contra Filipe II de Francia. Durante a Cuarta Cruzada, que foi promovida polo papa Inocencio III en 1198, Baldu\u00edno participou na instalaci\u00f3n do prolatino Aleixo IV Anxo como emperador de Constantinopla en 1203. Despois de que Aleixo e o seu pai, Isaac II, fosen depostos en febreiro de 1204, os cruzados tomaron o poder, e Baldu\u00edno, co apoio de Venecia, foi elixido gobernador dun novo estado latino. Foi coroado emperador o 16 de maio de 1204, na igrexa de Santa Sof\u00eda .O papa, a\u00ednda que inicialmente sorprendido polo saqueo dos cruzados de Constantinopla e desconcertado porque non o consultaron sobre a partici\u00f3n do imperio, rapidamente reco\u00f1eceu ao emperador latino. Mesmo os seus inimigos reco\u00f1eceron que Baldu\u00edno era un home de coraxe, piedade e autocontrol.\nBaldu\u00edno creara un novo goberno, baseado no modelo feudal europeo occidental, en substituci\u00f3n da tradicional xerarqu\u00eda do Imperio bizantino. En outubro de 1204, enfeudou a 600 cabaleiros con terras que anteriormente estaban en poder de nobres gregos.\nUnha rebeli\u00f3n bizantina en Tracia proporcionou ao tsar b\u00falgaro Kaloyan o pretexto para unha invasi\u00f3n. Baldu\u00edno dirixiu unha pequena forza para enfront\u00e1rse con el en Adrian\u00f3pole en 1205. Derrotado, feito prisioneiro e executado polos b\u00falgaros, foi sucedido polo seu irm\u00e1n Henrique.\nPrimeiros anos e antecedentes familiares.\nBaldu\u00edno foi o fillo de Baldu\u00edno V de Hainaut e de Margarida de Alsacia, condesa de Flandres e irm\u00e1 do conde Filipe de Alsacia. Cando o est\u00e9ril Filipe de Alsacia marchou na s\u00faa primeira cruzada en 1177, designou ao seu cu\u00f1ado Baldu\u00edno V como o seu herdeiro. Cando Filipe volveu de Palestina, Lu\u00eds VII de Francia designouno como o principal conselleiro do seu fillo, o pr\u00edncipe Filipe II Augusto. Un ano despois, Filipe de Alsacia casou ao seu protexido coa s\u00faa sobri\u00f1a, Isabel de Hainaut, e ofreceulle o Condado de Artois e outros territorios flamengos como dote, para desgusto de Baldu\u00edno V. En 1180, estalou a guerra entre Filipe II e o seu mentor, o que causou a devastaci\u00f3n de Picard\u00eda e \u00cele-de-France; o rei Filipe negouse a combater directamente, a\u00ednda que tomou o control xeral, e Baldu\u00edno V, nun principio aliado co seu cu\u00f1ado (Filipe de Alsacia), interveu a favor do seu xenro en 1184, para protexer os intereses da s\u00faa filla.\nEn 1183, Isabel de Vermandois (a esposa do conde Filipe) morreu, e Filipe Augusto tomou a provincia de Vermandois en nome da irm\u00e1 de Isabel, Leonor. Filipe volveuse a casar, coa princesa Matilde de Portugal, filla de Afonso I, o primeiro rei de Portugal, e Mafalda de Savoia. Filipe deu a Matilde de Portugal de dote unha serie de grandes cidades flamengas, en aparencia pequenas para Baldu\u00edno V. Temendo que fose a estar rodeado polo dominio real de Francia e o condado de Hainaut, o conde Filipe asinou un tratado de paz con Filipe Augusto e o conde Baldu\u00edno V o 10 de marzo de 1186, no que reco\u00f1ec\u00eda a cesi\u00f3n de Vermandois ao rei a\u00ednda que se lle permitiu reter o t\u00edtulo de conde de Vermandois polo resto da s\u00faa vida\u00a0 Cando Filipe morreu de enfermidade en 1191, tras non ter herdeiros coa condesa Matilde, sucedeuno en Flandres Baldu\u00edno V, a\u00ednda que os dous estiveran en termos aparentemente non cordiais desde o tratado de 1186. Baldu\u00edno V logo gobernou como Baldu\u00edno VIII de Flandres por dereito de matrimonio.\nEn 1186, o mozo Baldu\u00edno casou con Mar\u00eda de Champa\u00f1a, a filla do conde Henrique I de Champa\u00f1a e a condesa Mar\u00eda de Francia. O cronista Xilberto de Mons describiu a Baldu\u00edno como un namorado da s\u00faa nova noiva, quen, con todo, prefer\u00eda a oraci\u00f3n \u00e1 cama matrimonial.A trav\u00e9s de Mar\u00eda, Baldu\u00edno ti\u00f1a conexi\u00f3ns e obrigaci\u00f3ns adicionais cos defensores de Terra Santa: o seu cu\u00f1ado Henrique II de Champa\u00f1a fora rei de Xerusal\u00e9n en 1190 (deixando unha vi\u00fava e d\u00faas fillas que necesitaban axuda para manterse e recuperar os seus territorios en Palestina). Pola s\u00faa banda, os t\u00edos de Mar\u00eda, Ricardo I de Inglaterra e Filipe II de Francia, acababan de ir \u00e1 Terceira Cruzada.\nA propia familia de Baldu\u00edno tam\u00e9n estivera implicada na defensa de Xerusal\u00e9n: o seu t\u00edo Filipe morrera nas cruzadas. A avoa de Baldu\u00edno foi t\u00eda avoa de Isabel, a ra\u00ed\u00f1a de Xerusal\u00e9n, e os condes de Flandres tentaran axudar aos seus parentes de Xerusal\u00e9n na s\u00faa loita. Baldu\u00edno quer\u00eda continuar a tradici\u00f3n.\nConde de Flandres e Hainaut.\nEn 1194 morreu a s\u00faa nai e un ano despois Baldu\u00edno tomou posesi\u00f3n dun Flandres bastante reducido, pois o seu t\u00edo cedera o condado de Artois \u00e1 irm\u00e1 de Baldu\u00edno, a ra\u00ed\u00f1a Isabel de Hainaut, no momento do seu matrimonio con Filipe II de Francia, e a\u00ednda que a ra\u00ed\u00f1a morrera en 1190 o rei franc\u00e9s manti\u00f1a o condado en nome do fillo que tivera con Isabel, o futuro Lu\u00eds VIII. Os primeiros oito anos de goberno de Baldu\u00edno centr\u00e1ronse en recuperar Artois, o que na s\u00faa maior parte lograr\u00eda conforme ao acordado no Tratado de P\u00e9ronne en 1200.\nNesta loita contra o rei franc\u00e9s, Baldu\u00edno aliouse con outros gobernantes que ti\u00f1an disputas con Filipe, inclu\u00edndo aos reis Ricardo I e Xo\u00e1n I de Inglaterra e ao emperador alem\u00e1n Ot\u00f3n IV. Un mes despois do tratado, o conde escoitou a predicaci\u00f3n para unha cruzada de Erluin e Pierre de Roussy, enviados a Flandres polo Papa. Baldu\u00edno IX e a s\u00faa esposa Mar\u00eda ent\u00f3n tomaron a solemnidade da Cruz o 23 de febreiro de 1200 na igrexa de San Donaciano de Bruxas, seguidos por unha multitude de cabaleiros flamengos. Pasou os seguintes dous anos prepar\u00e1ndose e finalmente partiu o 14 de abril de 1202.\nComo un esforzo por sa\u00edr ben dos seus dominios, Baldu\u00edno promulgou dous estatutos de grande importancia para o condado de Hainaut. Un detallaba un extenso c\u00f3digo penal, e parece estar baseado noutro que xa emitira o seu pai; o outro establec\u00eda normas espec\u00edficas para a herdanza. Os dous estatutos son unha parte importante da tradici\u00f3n xur\u00eddica de B\u00e9lxica.\nAo partir cara \u00e1 Cruzada, Baldu\u00edno deixou \u00e1 s\u00faa esposa embarazada e \u00e1 s\u00faa filla de dous anos. Mar\u00eda gobernou durante a s\u00faa ausencia en Flandres e Hainaut, pero a principios de 1204 deixou \u00e1s s\u00faas d\u00faas fillas para reunirse co seu esposo en Constantinopla. Esper\u00e1base que regresase nun par de anos, pero ao final non volveu ver \u00e1s s\u00faas fillas ou \u00e1 s\u00faa terra natal. Na s\u00faa ausencia, o seu cu\u00f1ado Filipe de Namur gobernou en Flandres e encargouse de coidar \u00e1s s\u00faas fillas. O t\u00edo de Baldu\u00edno, Guillerme de Thy-le-Ch\u00e2teau (fillo ilex\u00edtimo de Baldu\u00edno IV de Hainaut), gobernou en Hainaut.\nEntre tanto a cruzada fora desviada a Constantinopla, onde os cruzados restauraron ao encarcerado Isaac II Anxo (agora debilitado despois do seu cativerio) no trono xunto co seu fillo Aleixo IV. En xaneiro de 1204, ambos foron derrocados e morreron cando un usurpador foi emperador por un breve per\u00edodo de tempo antes de que os cruzados saqueasen a cidade, e decidisen establecer un Imperio latino en substituci\u00f3n da ca\u00edda grega.\nEmperador latino.\nCoroaci\u00f3n e goberno.\nA coroa imperial foi ofrecida nun principio a Enrico Dandolo, quen se negou a aceptala. A elecci\u00f3n ent\u00f3n atop\u00e1base entre Baldu\u00edno e o nominal l\u00edder da cruzada, Bonifacio de Montferrato. Mentres Bonifacio consider\u00e1base a opci\u00f3n m\u00e1is prob\u00e1bel, debido \u00e1s s\u00faas conexi\u00f3ns coa corte bizantina, Baldu\u00edno era novo, valente, piadoso e virtuoso, un dos poucos que interpretaran e respectaran os seus votos cruzados de maneira estrita, e o l\u00edder m\u00e1is popular no ex\u00e9rcito. Co apoio de Venecia, foi elixido o 9 de maio de 1204, e coroado o 16 de maio na igrexa de Santa Sof\u00eda nunha cerimonia que segu\u00eda moi de cerca as pr\u00e1cticas bizantinas. Durante a s\u00faa coroaci\u00f3n, Baldu\u00edno levou unha xoia moi cara que o emperador bizantino Manuel I Comneno comprara por 62 000 marcos de prata. A esposa de Baldu\u00edno, sen co\u00f1ecer estes feitos, partira para Acre. Al\u00ed soubo da elecci\u00f3n do seu marido como emperador, pero morreu en agosto de 1204 antes de que puidese reunirse con el.\nO Imperio latino foi organizado en principios feudais: o emperador era o se\u00f1or feudal dos pr\u00edncipes, que recib\u00edan porci\u00f3ns do territorio conquistado. O seu propio feudo consist\u00eda da cidade de Constantinopla, as s\u00faas rexi\u00f3ns circundantes no lado europeo e no lado asi\u00e1tico, outras zonas perif\u00e9ricas e varias illas como Lemnos, Lesbos, Qu\u00edos e Tinos.\nConflito con Bonifacio de Montferrato.\nPara os territorios que a\u00ednda necesitaban ser conquistados, primeiro era necesario vencer a resistencia dos gregos de Tracia e capturar Tesal\u00f3nica. Durante esta campa\u00f1a de 1204, Baldu\u00edno entrou en conflito con Bonifacio de Montferrato, o candidato rival para o imperio, quen estaba por recibir un gran territorio en Macedonia co t\u00edtulo de rei de Tesal\u00f3nica. Bonifacio esperaba independizarse por completo do imperio, sen facer homenaxe polo seu reino, e op\u00faxose \u00e1 proposta de Baldu\u00edno para marchar cara a Tesal\u00f3nica. A hostilidade entre flamengos e lombardos agravou a disputa. Baldu\u00edno insistiu en ir a Tesal\u00f3nica, pero Bonifacio cercou Adrian\u00f3pole, onde Baldu\u00edno establecera un gobernador. Cando a guerra civil parec\u00eda inminente, logrouse chegar a un acordo grazas aos esforzos de Enrico Dandolo e Lu\u00eds I de Blois. Bonifacio recibiu Tesal\u00f3nica como feudo polo emperador, e foi nomeado comandante das forzas que marchar\u00edan \u00e1 conquista de Grecia.\nBatalla de Adrian\u00f3pole e morte.\nDurante o inverno seguinte, os francos continuaron coas conquistas en Bitinia, das que Henrique, irm\u00e1n de Baldu\u00edno, tomou parte. Con todo, en febreiro os gregos rebel\u00e1ronse en Tracia, confiando na axuda de Kaloyan, o tsar de Bulgaria, cuxos ofrecementos de alianza foran rexeitados polo emperador. A gornici\u00f3n de Adrian\u00f3pole foi expulsada. Baldu\u00edno, xunto con Dandolo, Lu\u00eds de Blois e o mariscal Villehardouin, o historiador, dirixiuse a cercar a cidade. O 14 de abril de 1205, os cabaleiros francos foron derrotados, Lu\u00eds de Blois foi asasinado e o emperador foi capturado polos b\u00falgaros.\nDurante alg\u00fan tempo o seu destino foi incerto, e mentres tanto Henrique, o seu irm\u00e1n, asumiu a rexencia. A mediados de xullo do seguinte ano s\u00f3ubose que morrera. As circunstancias da morte de Baldu\u00edno non se co\u00f1ecen con exactitude; parece que ao principio foi tratado como un ref\u00e9n valioso, pero nun repentino arrebato de rabia, o monarca b\u00falgaro decidiu sacrificalo, talvez como consecuencia da revolta de Filip\u00f3pole, que pasou a mans dos francos. Segundo unha lenda b\u00falgara, Baldu\u00edno causou a s\u00faa propia morte ao tratar de seducir \u00e1 esposa de Kaloyan. Segundo o historiador Xurxo Acropolita, o tsar fixo unha copa para beber co cranio de Baldu\u00edno, o mesmo que pasara con Nic\u00e9foro I case catrocentos anos antes.\nEn calquera caso, o tsar Kaloyan escribiu ao papa Inocencio III, informando que Baldu\u00edno morrera en prisi\u00f3n .Veliko Tarnovo, a torre da fortaleza de Tsarevets da capital medieval de Bulgaria onde supostamente estivo preso, s\u00e9guese chamando torre de Baldu\u00edno.\nO falso Baldu\u00edno.\nVinte anos despois, en 1225, apareceu un home en Flandres afirmando ser o presunto Baldu\u00edno morto. A s\u00faa demanda pronto se converteu nunha serie de rebeli\u00f3ns e revoltas en Flandres contra o goberno da filla de Baldu\u00edno, Xoana. A\u00ednda que varias persoas que co\u00f1eceran a Baldu\u00edno antes da cruzada rexeitaron a s\u00faa demanda, esta atraeu a moitos seguidores entre as filas dos campesi\u00f1os. Finalmente desenmascarado como un servo borgo\u00f1\u00f3n chamado Bertrand de Ray, o falso Baldu\u00edno foi executado en 1226.\nMatrimonio e descendencia.\nDo seu matrimonio con Mar\u00eda de Champa\u00f1a naceron d\u00faas fillas:\nDevanceiros.\nDevanceiros de Baldu\u00edno I de Constantinopla"}
{"id": "417531", "revid": "98629", "url": "https://gl.wikipedia.org/wiki?curid=417531", "title": "Rob Kardashian", "text": "Robert Arthur Kardashian, nado o 17 de marzo de 1989, \u00e9 unha personalidade de televisi\u00f3n, empresario e dese\u00f1ador de moda estadounidense. Dende 2007, protagoniza o programa de telerrealidade \"Keeping Up with the Kardashians\". O seu \u00e9xito levouno a el e \u00e1 s\u00faa familia a alcanzar a fama mundial.\nFamilia.\nO seu pai foi Robert Kardashian, quen faleceu no 2003, e a s\u00faa nai \u00e9 Kris Houghton. Ten tres irm\u00e1s m\u00e1is vellas (Kourtney, Kim e Khlo\u00e9). Tam\u00e9n conta con d\u00faas medio-irm\u00e1s de nai, (Kendall e Kylie).\nRob estivo nunha relaci\u00f3n con Blac Chyna (Angela Ren\u00e9e White) dende 2016 ata 2017. Froito desa relaci\u00f3n naceu Dream Ren\u00e9e Kardashian en novembro de 2016."}
{"id": "417532", "revid": "1131", "url": "https://gl.wikipedia.org/wiki?curid=417532", "title": "Kendall Jenner", "text": "Kendall Nicole Jenner, nada nos \u00c1nxeles o 3 de novembro de 1995, \u00e9 unha personalidade de televisi\u00f3n e modelo estadounidense.\nTraxectoria.\nDende 2007 protagonizou o programa de telerrealidade \"Keeping Up with the Kardashians\". O seu \u00e9xito levouna a ela e \u00e1 s\u00faa familia a alcanzar a fama mundial. No 2009, aos 14 anos, comezou a s\u00faa carreira de modelo. Posa e desfila para diversas marcas e no 2017 foi nomeada a modelo mellor pagada segundo Forbes, destronando as\u00ed a quen levaba liderando a lista por m\u00e1is dunha d\u00e9cada, Gisele B\u00fcndchen.\nFamilia.\nO seu pai \u00e9 o medallista ol\u00edmpico Bruce Jenner, agora Caitlyn Jenner despois do seu cambio de sexo, e a s\u00faa nai \u00e9 Kris Houghton. Ten unha irm\u00e1 m\u00e1is nova, Kylie e catro medio-irm\u00e1ns do primeiro matrimonio da s\u00faa nai, (Kourtney, Kim, Khlo\u00e9 e Rob).\nKendall estivo relacionada sentimentalmente no pasado con celebridades coma Drake, Justin Bieber ou Harry Styles. En 2018 comezou unha relaci\u00f3n co xogador de baloncesto Ben Simmons."}
{"id": "417534", "revid": "109703", "url": "https://gl.wikipedia.org/wiki?curid=417534", "title": "Kylie Jenner", "text": "Kylie Kristen Jenner, nada o 10 de agosto de 1997, \u00e9 unha personalidade de televisi\u00f3n, modelo e empresaria estadounidense. Dende 2007, protagoniza o programa de telerrealidade \"Keeping Up with the Kardashians\". O seu \u00e9xito levouna a ela e \u00e1 s\u00faa familia a alcanzar a fama mundial.. En xullo de 2018 Forbes nomeouna a millonaria por m\u00e9rito propio m\u00e1is nova, contando cunha fortuna de m\u00e1is de 900 mill\u00f3ns de d\u00f3lares.\nFamilia.\nO seu pai \u00e9 o medallista ol\u00edmpico Bruce Jenner, agora Caitlyn Jenner despois do seu cambio de sexo, e a s\u00faa nai \u00e9 Kris Houghton, quen padeceu diabetes estando embarazada dela. Ten unha irm\u00e1 m\u00e1is vella, Kendall e catro medio-irm\u00e1ns do primeiro matrimonio da s\u00faa nai, (Kourtney, Kim, Khlo\u00e9 e Rob).\nKendall estivo nunha relaci\u00f3n co cantante de rap, Tyga. Na actualidade est\u00e1 nunha relaci\u00f3n co tam\u00e9n rapeiro Travis Scott dende 2017. Produto desa relaci\u00f3n naceu a s\u00faa primeira filla, Stormi Webster en 2018."}
{"id": "417535", "revid": "54334", "url": "https://gl.wikipedia.org/wiki?curid=417535", "title": "Igrexa de Silte", "text": "A igrexa de Silte (sueco: \"Silte kyrka\") \u00e9 unha igrexa medieval luterana en Silte, na illa sueca de Gotland, pertencente \u00e1 diocese de Visby.\nHistoria.\nA igrexa de Silte data na s\u00faa totalidade do s\u00e9culo XIII. Durante traballos de restauraci\u00f3n realizados entre 1971 e 1972 atop\u00e1ronse restos dunha \"stavkirke\" baixo o chan do presente edificio, constru\u00edda uns 100 anos antes que a igrexa de pedra. A parte m\u00e1is antiga da estrutura actual \u00e9 o coro, datando de mediados do s\u00e9culo e constru\u00eddo en estilo g\u00f3tico. Durante un breve per\u00edodo de tempo o coro estivo unido \u00e1 nave da igrexa de madeira. A nave actual \u00e9 un pouco posterior ao coro e aparentemente foi realizada polo mesmo taller, mentres que a torre semella que foi engadida cara finais do s\u00e9culo. Inicialmente a torre era m\u00e1is alta pero nalgun momento, pode que cara finais da Idade Media, resultou gravemente danada e parte dela colapsou.\nArquitectura.\nTr\u00e1tase dunha igrexa medieval case inalterada. De forma pouco com\u00fan, incluso as aperturas das fiestras son orixinais. Est\u00e1s, as\u00ed como os portais, est\u00e1n decoradas con aderezos de pedras con cores alternas. O portal sur tam\u00e9n est\u00e1 decorado con ornamentos tallados en estilo n\u00f3rdico. Unha das fiestras do coro cont\u00e9n alg\u00fans paneis orixinais das vidreiras, que datan do tempo da construci\u00f3n da igrexa. O interior est\u00e1 decorado con frescos de catro per\u00edodos distintos. O conxunto m\u00e1is antigo \u00e9 de cando se levantou o edificio e \u00e9 puramente ornamental. Na parede occidental da nave hai varios frescos de ao redor do ano 1300 representando a varios santos. Preto do anterior hai un fresco que representa escenas da Paix\u00f3n de Cristo, realizado durante o s\u00e9culo XV. Un \u00faltimo conxunto, do ano 1495, adorna a parede sur da nave.\nA igrexa ten d\u00faas pezas de mobiliario que destacan: o retablo e a p\u00eda bautismal. O retablo \u00e9 \u00fanico no seu estilo en Gotland. As s\u00faas \u00e1s externas est\u00e1n pintadas e representan a San Miguel, Mar\u00eda e, na parte traseira, a anunciaci\u00f3n. Esas pinturas datan de ao redor do ano 1500. O panel central est\u00e1 decorado con esculturas de madeira que representan o Xu\u00edzo Final e son do s\u00e9culo XIII. A p\u00eda bautismal \u00e9 de finais do s\u00e9culo XII e polo tanto m\u00e1is antiga que a igrexa de pedra. Foi realizado por Master Sigraf e est\u00e1 ricamente esculpida. A meirande parte do resto do mobiliario data do ano 1902, cando se levou a cabo unha restauraci\u00f3n. Por\u00e9n, o p\u00falpito \u00e9 de mediados do s\u00e9culo XVIII."}
{"id": "417538", "revid": "27155", "url": "https://gl.wikipedia.org/wiki?curid=417538", "title": "Charnockita", "text": "Unha charnockita \u00e9 calquera rocha que conte\u00f1a un ortopiroxeno, cuarzo e feldespato, composta principalmente por cuarzo, pertita ou antipertita e ortopiroxeno (xeralmente hiperstena) formada a alta temperatura e presi\u00f3n, que se encontra comunmente en rexi\u00f3ns metam\u00f3rficas de facies de granulita, como membro final da \"serie da charnockita\".\nSerie da charnockita.\nA \"serie da charnockita\" \u00e9 unha forma especialmente espallada de rocha granobl\u00e1stica (\"granofels\"). As rochas granobl\u00e1sticas son unhas das poucas rochas non foliadas que se forman en condici\u00f3ns de temperatura e presi\u00f3n relativamente altas. Esta combinaci\u00f3n x\u00e9rase s\u00f3 en zonas profundas da codia por forzas tect\u00f3nicas que funcionan a grande escala, polo que son un produto do metamorfismo rexional en vez de do metamorfismo de contacto. Est\u00e1n formadas principalmente a partir de rochas do clan dos granitos ou, ocasionalmente, a partir de lousas e arxilas completamente reconstitu\u00eddas. Ten unha ampla distribuci\u00f3n e grande importancia na India, Sri Lanka, Madagascar e \u00c1frica continental.\nNome.\nFoi nomeada polo xe\u00f3logo T. H. Holland en 1893 pola l\u00e1pida funeraria de Job Charnock, na igrexa de San Xo\u00e1n de Calcuta, na India, que est\u00e1 feita desta rocha.\nComposici\u00f3n.\nA serie da charnockita incl\u00fae rochas de moi diferentes tipos, algunhas son f\u00e9lsicas e ricas en cuarzo e microclina, outras m\u00e1ficas e cheas de piroxeno e olivina, mentres que hai tam\u00e9n variedades intermedias que corresponden mineraloxicamente a noritas, cuarzo-noritas e dioritas. Unha caracter\u00edstica especial, frecuente en moitos membros do grupo, \u00e9 a presenza de hiperstena verde ou avermellada fortemente pleocroica. Nom\u00e9ase \u00e1s veces engadindo o nome ortopiroxeno ou especificamente hiperstena \u00e1 nomenclatura \u00edgnea normal (por exemplo, hiperstena-granito), pero est\u00e1 moi estendido o uso de nomes espec\u00edficos como norita, mangerita, enderbita, jotunita, farsundita, opdalita e charnockita (no seu sentido estrito); que son equivalentes do gabro, monzonita, tonalita, monzodiorita, monzogranito, granodiorita e granito.\nXeolox\u00eda.\nTodas as charnockitas se cre que foron inicialmente rochas \u00edgneas, pero reco\u00f1\u00e9cese que moitas son metam\u00f3rficas porque, malia as altas temperaturas e presi\u00f3ns, o prot\u00f3lito orixinal nunca se chegou a fundir. Por\u00e9n, existen alg\u00fans granitos que levan ortopiroxenos con claras caracter\u00edsticas \u00edgneas, e estas rochas tam\u00e9n entran dentro da definici\u00f3n de charnockita.\nMoitos dos minerais destas rochas est\u00e1n schillerizados, xa que conte\u00f1en diminutas inclusi\u00f3ns con foma de bast\u00f3n ou placa, dispostas paralelamente a certos planos ou eixes cristalogr\u00e1ficos. A reflexi\u00f3n da luz nas superficies destas inclusi\u00f3ns d\u00e1 aos minerais a mi\u00fado unha aparencia peculiar, por exemplo, o cuarzo \u00e9 azul e opalescente, o feldespato ten un resplandor l\u00e1cteo como o luar, a hiperstena ten un brillo metaloide bronc\u00edneo. Moi a mi\u00fado aparecen os distintos tipos de rocha en estreita asociaci\u00f3n, xa que un conxunto forma bandas alternantes con outro conxunto, ou veas que a atravesan, e onde aparece unha facies frecuentemente tam\u00e9n se encontran as outras.\nO termo charnockita neste sentido non \u00e9, en consecuencia, o nome dunha rocha sen\u00f3n dunha ensamblaxe de tipos de rochas. A ensamblaxe est\u00e1 conectada coa s\u00faa orixe, a diferenciaci\u00f3n do mesmo magma parental. A estrutura bandeada que presentan comunmente estas rochas no campo \u00e9 s\u00f3 nunha pequena medida debida \u00e1 deformaci\u00f3n pl\u00e1stica, xa que en gran medida \u00e9 orixinal e foi producida polo fluxo nun magma intrusivo viscoso en cristalizaci\u00f3n, xunto coa diferenciaci\u00f3n ou segregaci\u00f3n da masa en bandas de diferente composici\u00f3n qu\u00edmica e mineral\u00f3xica. Houbo tam\u00e9n movementos tel\u00faricos que actuaron sobre a rocha s\u00f3lida nun momento posterior e a inxecci\u00f3n de diques tanto paralelos coma transversais en relaci\u00f3n \u00e1 foliaci\u00f3n primaria.\nDistribuci\u00f3n.\nAs charnockitas est\u00e1n amplamente distribu\u00eddas no hemisferio sur. Aparecen charnockitas, ou rochas similares a elas, tam\u00e9n en Noruega, Francia, Suecia, Alema\u00f1a, Escocia e Norteam\u00e9rica, a\u00ednda que nesses pa\u00edses foron maiormente descritas como granulitas de piroxeno, gneises de piroxeno, anortositas, ou con outros nomes. Son tipicamente de idade proterozoica.\nNa India forman as Nilgiri Hills, os Shevaroys, as Biligirirangan Hills e parte dos Ghats occidentais, estend\u00e9ndose cara ao sur ata Kanyakumari e reaparecendo en Sri Lanka.\nUnha variedade comercial chamada ubatuba verde enc\u00f3ntrase no Brasil.\nIdade.\nNo caso da India, a\u00ednda que o metamorfismo de facies de granulita est\u00e1 datado en hai 2500 mill\u00f3ns de anos nas rexi\u00f3ns de Nilgiris, Shevroys, Madr\u00e1s (Chennai), o episodio de facies de granulita que transformou os gneises gran\u00edticos en charnockita na parte sur do Terreo de granulita do sur da India est\u00e1 datado en hai 550 mill\u00f3ns de anos. A\u00ednda que certamente son na s\u00faa maior parte gneises \u00edgneos (ou ortogneises), as rochas que aparecen xunto con eles, como m\u00e1rmores, escapolita calcarias e rochas de corind\u00f3n, probablemente son de orixe sedimentaria."}
{"id": "417539", "revid": "89787", "url": "https://gl.wikipedia.org/wiki?curid=417539", "title": "A casa da Troia", "text": "A Casa da Troia, orixinalmente La casa de la Troya. Estudiantina, \u00e9 unha co\u00f1ecida e exitosa novela rom\u00e1ntica do escritor Alejandro P\u00e9rez Lug\u00edn publicada en 1915, da que se fixeron m\u00faltiples reedici\u00f3ns, varias adaptaci\u00f3ns ao teatro, cine e televisi\u00f3n e foi traducida a varias linguas. A acci\u00f3n desenv\u00f3lvese en Santiago de Compostela. Na s\u00faa primeira edici\u00f3n a cuberta foi ilustrada por Castelao. A obra, escrita en lingua castel\u00e1, est\u00e1 dedicada polo autor, fillo de santiaguesa e madrile\u00f1o de nacemento, \"A mi\u00f1a nai\" (escrito as\u00ed, en lingua galega).\nTrama.\nA obra narra a historia dun mozo da \u00e9poca, Gerardo Roquer, que leva unha vida desordenada en Madrid e \u00e9 obrigado polo seu pai a estudar a carreira de Dereito na Universidade de Santiago de Compostela, algo que el interpreta como un desterro. A\u00ednda que ao principio lle resulta dif\u00edcil adaptarse \u00e1 vida na que el ve como unha simple cidade de provincias, acabar\u00e1 establecendo boas relaci\u00f3ns cos seus compa\u00f1eiros de pensi\u00f3n (a chamada Casa de la Troya), e mesmo co\u00f1ecer\u00e1 o amor da s\u00faa vida, Carmi\u00f1a de Castro Ret\u00e9n, unha moza que ten o pazo familiar en Sada.\nVarios dos personaxes est\u00e1n baseados en persoas reais, como Enrique Labarta Pose, Carlos Pardo Pall\u00edn, Jacobo Gil Villanueva, Javier Puig Llamas ou Camilo Bargiela.\nEdici\u00f3ns e traduci\u00f3ns.\nA obra de P\u00e9rez Lug\u00edn foi un grande \u00e9xito na s\u00faa \u00e9poca. En 1925 as edici\u00f3ns do libro eran xa trinta e en 1946 exist\u00edan setenta. En 1970 vend\u00edanse en Espa\u00f1a 10\u00a0000 exemplares anuais da novela. En 1991 foi inclu\u00edda na Biblioteca 114 (volumes 9 e 10). En 2004 foi inclu\u00edda na Biblioteca Gallega de Autores en Castellano de \"La Voz de Galicia\" (vol. 7). En total foi reeditada m\u00e1is dun cento de veces e traducida ao ingl\u00e9s, ao portugu\u00e9s, ao franc\u00e9s, ao italiano e ao dan\u00e9s. En 2020 foi publicada por Auga Editora a traduci\u00f3n ao galego, de Mercedes Pacheco V\u00e1zquez.\nAdaptaci\u00f3ns.\nFoi adaptada a outros medios en varias ocasi\u00f3ns: ao teatro, cinco veces ao cine (tres en Espa\u00f1a, unha nos Estados Unidos de Am\u00e9rica e unha en M\u00e9xico) e \u00e1 televisi\u00f3n d\u00faas veces (unha na Arxentina e outra en TVE):\nPol\u00e9mica sobre a autor\u00eda.\nUnha pol\u00e9mica contribu\u00edu \u00e1 popularidade da obra. En 1924 P\u00e9rez Lug\u00edn denunciou o xornalista Jos\u00e9 Signo, quen nun artigo no xornal vigu\u00e9s \"La Concordia\" afirmara que o autor da novela era o, daquela xa finado, Camilo Bargiela. O xornalista, defendido polo avogado Valent\u00edn Paz-Andrade, foi xulgado na Audiencia de Pontevedra en agosto de 1924 e condenado por inxurias. P\u00e9rez Lug\u00edn estivo defendido polo avogado Prudencio Land\u00edn Tob\u00edo, quen en 1925 publicou a obra \"La paternidad de La Casa de la Troya ante los tribunales de justicia\"."}
{"id": "417541", "revid": "5863", "url": "https://gl.wikipedia.org/wiki?curid=417541", "title": "La casa de la Troya", "text": "La casa de la Troya pode referirse a:"}
{"id": "417542", "revid": "54334", "url": "https://gl.wikipedia.org/wiki?curid=417542", "title": "Igrexa de Roma, Gotland", "text": "A igrexa de Roma (sueco: \"Roma kyrka\") \u00e9 unha igrexa medieval luterana en Roma, na illa sueca de Gotland, pertencente \u00e1 diocese de Visby.\nHistoria.\nA presente igrexa estivo precedida por outra considerablemente menor de estilo rom\u00e1nico. Alg\u00fans fragmentos desa igrexa foron reusados e incorporados na fachada do edificio posterior. A sancrist\u00eda actual \u00e9 un remanente desa igrexa anterior.\nA igrexa anterior foi derrubada e substitu\u00edda por unha de estilo g\u00f3tico durante o s\u00e9culo XIII. O edificio foi constru\u00eddo entre 1215 e 1255; exames dendrocronol\u00f3xicos demostraron que os derradeiros engadidos realiz\u00e1ronse en 1280. A nave e o coro parece que foron levantados no mesmo per\u00edodo de construci\u00f3n, posiblemente coa excepci\u00f3n da parte m\u00e1is occidental da nave, que ten un estilo lixeiramente distinto. Planeouse unha torre para a igrexa pero nunca chegou a constru\u00edrse. As influencias para a s\u00faa arquitectura pouco com\u00fan talvez vi\u00f1eron da pr\u00f3xima abad\u00eda de Roma, e polo tanto da tradici\u00f3n da arquitectura cisterciense. A igrexa permaneceu case inalterada dende a idade media. O gran roset\u00f3n occidental foi engadido na d\u00e9cada de 1880 e no ano 1902 realizouse unha restauraci\u00f3n do edificio.\nA igrexa semella ter unha funci\u00f3n especial. Foi constru\u00edda preto do lugar onde se atopaba o \"thing\" de todo Gotland, e non moi lonxe dun mosteiro cisterciense, a abad\u00eda de Roma. A diferenza dunha igrexa normal, ten cinco entradas (en vez de tres) e a s\u00faa arquitectura \u00e9 distinta a das demais igrexas da illa. A s\u00faa semellanza coa igrexa dos Dominicos en Visby (agora en ru\u00ednas) \u00e9 perceptible. Hai polo tanto raz\u00f3ns para crer que puido ser usada polos Dominicos, posiblemente para predicar as cruzadas contra os non cristi\u00e1ns do que no presente son os pa\u00edses b\u00e1lticos.\nArquitectura.\nExternamente a igrexa ten a forma dunha bas\u00edlica; no interior, por\u00e9n, \u00e9 unha igrexa de sal\u00f3n. Por esta raz\u00f3n foi chamada unha \"falsa bas\u00edlica\". \u00c9 unha das m\u00e1is grandes do rural de Gotland, e de feito poder\u00eda ter sido a m\u00e1is grande unha vez rematada. A igrexa de Lau, un pouco m\u00e1is grande, foi rematada s\u00f3 pouco despois. A superficie do chan \u00e9 de preto de 400 metros cadradis e a b\u00f3veda m\u00e1is alta mide uns 10 metros. As b\u00f3vedas est\u00e1n soportadas por catro piares. O feito de que carezca de frescos medievais pode ser debido \u00e1s influencias da pr\u00f3xima abad\u00eda de Roma.\nO interior caracter\u00edzase pola renovaci\u00f3n de estilo neog\u00f3tico realizada en 1902. \u00c9 relativamente escuro e poucos mobles medievais se conservan. O retablo e os bancos son de 1902. Un retablo anterior, do ano 1656, foi levado a un dos muros da nave. Unhas poucas tumbas medievais est\u00e1n expostas na igrexa, e a p\u00eda bautismal \u00e9 tam\u00e9n medieval. Data do s\u00e9culo XIII e non hai outra semellante en Gotland, tendo m\u00e1is en com\u00fan coas p\u00edas bautismais de Sm\u00e5land e \u00d6sterg\u00f6tland da mesma \u00e9poca.\nNo cemiterio hai un campanario con tres camp\u00e1s. Antes de 1929 esas camp\u00e1s pertenc\u00edan \u00e1 vila ucra\u00edna de Gammalsvenskby, onde hai unha minor\u00eda que fala sueco. A uns centos de metros da igrexa hai unha copia dunha granxa de Gammalsvensby, constru\u00edda por voluntarios en 1977."}
{"id": "417543", "revid": "98629", "url": "https://gl.wikipedia.org/wiki?curid=417543", "title": "A casa da Troia (filme de 1959)", "text": "A casa da Troia (en ) \u00e9 un filme espa\u00f1ol rodado en Galicia e estreado en 1959. Foi dirixido por Rafael Gil e bas\u00e9ase na novela hom\u00f3nima de Alejandro P\u00e9rez Lug\u00edn, que foi un aut\u00e9ntico \u00e9xito de vendas desde a s\u00faa publicaci\u00f3n en 1915. De feito, esta non foi a primeira adaptaci\u00f3n do libro: houbo outras anteriores, como a de 1925, producida e dirixida polo propio Lug\u00edn. Gran parte das escenas rod\u00e1ronse en Santiago de Compostela, e contouse cun elenco que integraba alg\u00fans dos actores espa\u00f1ois m\u00e1is famosos da \u00e9poca, como Arturo Fern\u00e1ndez, Pepe Rubio, Jos\u00e9 Isbert ou Ana Esmeralda.\nFoi dobrado ao galego e estreado na TVG o 7 de febreiro de 1986, dentro do programa \"Galicia no cine\"."}
{"id": "417545", "revid": "6520147", "url": "https://gl.wikipedia.org/wiki?curid=417545", "title": "Xes\u00fas Costa Rodil", "text": "Xes\u00fas Costa Rodil, nado en Espi\u00f1eirido (Cervo) en 1944 e finado en Rianxo o 7 de agosto de 2018, foi un profesor e escritor galego.\nTraxectoria.\nMestre e licenciado en Filosof\u00eda e Letras, exerceu a docencia durante m\u00e1is de corenta anos no IES F\u00e9lix Muriel de Rianxo, vila \u00e1 que dedicou gran parte do seu labor de investigaci\u00f3n hist\u00f3rica.\nNa s\u00faa produci\u00f3n destaca \"Rianxo no Antigo R\u00e9xime. Econom\u00eda e sociedade nunha vila mari\u00f1eira do se\u00f1or\u00edo arcebispal de Santiago\" (2001), no que fixo unha historia da s\u00faa vila de adopci\u00f3n ao longo de varios s\u00e9culos. Centrou logo o seu interese historiogr\u00e1fico xa no s\u00e9culo XX, m\u00e1is concretamente na \u00e9poca republicana, na guerra civil e na represi\u00f3n franquista, do que son testemu\u00f1a traballos como \"Rianxo na II Rep\u00fablica: firme apoio \u00f3 Estatuto de Autonom\u00eda\" (2003) e \"Rianxo na guerra civil: campo de concentraci\u00f3n de prisioneiros de guerra (1937-1939)\", escrito en colaboraci\u00f3n con Xos\u00e9 Comoxo e Xes\u00fas Santos Su\u00e1rez, autores cos que tam\u00e9n asinou o traballo \"Rianxo no centenario do nacemento de Manolo Rodr\u00edguez Castelao\" (2005). O estudo desta convulsa \u00e9poca hist\u00f3rica estendeuno logo ao resto da comarca en obras como \"Galiza na guerra civil. Campos de concentraci\u00f3n de Muros, Padr\u00f3n, A Pobra e Rianxo\" (2007), en colaboraci\u00f3n con Xes\u00fas Santos, con quen realizou ademais un ensaio sobre a represi\u00f3n no maxisterio: \"De Padr\u00f3n a Muros. A represi\u00f3n educativa e cultural (1936-1950)\" (2010). A guerra \u00e9 tam\u00e9n o eixo do seu relato \"Bandeiras de liberdade \u00f3 nacente\" (2006)."}
{"id": "417547", "revid": "89787", "url": "https://gl.wikipedia.org/wiki?curid=417547", "title": "M\u012br\u0101b\u0101\u012b", "text": "M\u012br\u0101b\u0101\u012b ou Mirabai (en devan\u00e1gari \u092e\u0940\u0930\u093e\u092c\u093e\u0908), nada en Kudki (Rajasthan) en 1498 e finada en Dwarka en 1546, foi unha poeta m\u00edstica hind\u00fa do movemento Bhakti. Ela refer\u00edase a deus, a quen v\u00eda como o seu marido, con diferentes nomes como Satguru, Prabhu Ji, Girdhar Nagar ou Krishna. Debido aos celos, a s\u00faa familia pol\u00edtica non aprobaba que cantase e bailase publicamente porque pertenc\u00eda \u00e1 familia real de Mewarh e era princesa, mais amaba demasiado ao seu deus e sacrificou todo, mesmo a s\u00faa familia, por el. \u00c9 unha venerada santa Bhakti, especialmente na tradici\u00f3n hind\u00fa do norte da India.\nM\u012br\u0101b\u0101\u012b naceu na familia real de Merta, en Rajasthan. \u00c9 mencionada en Bhaktamal, confirmando que era unha figura amplamente co\u00f1ecida e valorada na cultura do s\u00e9culo XVII. A maior\u00eda das lenda sobre M\u012br\u0101b\u0101\u012b mencionan a desconsideraci\u00f3n das convenci\u00f3ns sociais e familiares, a s\u00faa devoci\u00f3n a Krishna e a s\u00faa persecuci\u00f3n pola s\u00faa familia pol\u00edtica a causa da s\u00faa devoci\u00f3n. Moitos contos e lendas haxiogr\u00e1ficas tratan sobre ela, de forma que son inconsistentes entre elas ou moi diferentes nos detalles.\nTemplos hind\u00fas como o de Chittorgarh est\u00e1n dedicados \u00e1 s\u00faa memoria e as lendas sobre a s\u00faa vida foron obxecto de filmes, bandas dese\u00f1adas e outras obras populares.\nTraxectoria.\nNon existen documentos aut\u00e9nticos sobre M\u012br\u0101b\u0101\u012b, polo que os estudosos estableceron a s\u00faa biograf\u00eda a trav\u00e9s de fontes secundarias que a mencionan. Naceu en Kudki, unha aldea preto de Merta, actualmente no distrito Pali. O seu pai era Ratan Singh, descendente de Rao Rathor (fundador de Jodhpur). Cando ti\u00f1a tres anos de idade, un sadhu chegou ao seu fogar e deulle ao seu pai unha figura do deus Krishna. O seu pai considerouno unha bendici\u00f3n especial e instalou a deidade no altar familiar. M\u012br\u0101b\u0101\u012b quedou profundamente apegada a esa imaxe e negouse a comer ata que a deidade lle foi entregada. Comezou a vivir para a s\u00faa figura de Krishna, vest\u00edao e com\u00eda s\u00f3 a comida que antes lle ofrecera nun prato. Resolveu converter a Krishna no seu \u00fanico amigo, amante e esposo. Ao longo da s\u00faa turbulenta vida, nunca esqueceu esta relaci\u00f3n coa figura.\nOs seus pais cas\u00e1rona con Bhoj Raj, pr\u00edncipe de Mewar, en 1516, mais o seu esposo foi ferido nunha das guerras entre hind\u00fas e musulm\u00e1ns no sultanato de Delhi en 1518 e faleceu polas feridas da batalla en 1521. O seu pai e o seu sogro foron asasinados alg\u00fans anos despois do seu home, durante unha guerra contra o ex\u00e9rcito isl\u00e1mico de Babur, fundador do imperio Mughal no subcontinente indio.\nTrala morte do seu sogro, Vikram Singh converteuse no gobernante de Mewar. Segundo unha lenda popular, a s\u00faa familia pol\u00edtica intentara moitas veces executala, envi\u00e1ndolle un vaso de veleno que lle dic\u00edan que era n\u00e9ctar ou envi\u00e1ndolle unha cesta cunha serpe en lugar de flores. De acorda \u00e1s lendas haxiogr\u00e1ficas, non foi ferida en ning\u00fan dos casos, coa serpe convert\u00e9ndose milagrosamente nunha imaxe de Krishna (ou nunha grilanda de flores dependendo da versi\u00f3n). Noutra versi\u00f3n da lenda, Vikram Singh p\u00eddelle que se afogue ela mesma, o que ela intenta, mais aparece aboiando na auga. Outra lenda afirma que o emperador mongol Akbar chegou con Tansen para visitala e agasallouna cun colar de perlas, mais os estudosos dubidan deste feito xa que Tansen entrou na corte de Akbar en 1562, quince anos despois da morte de M\u012br\u0101b\u0101\u012b. Tam\u00e9n hai historias que din que Ravidas foi o seu gur\u00fa (mestre), mais tampouco hai evidencia hist\u00f3rica e a diferenza de cen anos entre as s\u00faas datas de nacemento suxiren que foi imposible.\nOutras historias afirman que M\u012br\u0101b\u0101\u012b deixou o reino de Mewar e dedicouse \u00e1 peregrinaci\u00f3n. Nos seus \u00faltimos anos viviu en Dwarka ou Vrindavan, onde as lendas contan que desapareceu milagrosamente fund\u00edndose cunha imaxe de Krishna en 1547. A pesar de que os milagres son discutidos polos estudosos pola falta de evidencia hist\u00f3rica, \u00e9 reco\u00f1ecido que M\u012br\u0101b\u0101\u012bdedicou a s\u00faa vida a Krishna, compo\u00f1endo c\u00e1nticos de devoci\u00f3n, unha ocupaci\u00f3n pouco ortodoxa para unha vi\u00fava, que na India eran profundamente desprezadas, e foi unha das m\u00e1is importantes santos poetas do movemento Bhakti.\nObra.\nAtrib\u00faense a M\u012br\u0101b\u0101\u012b miles de poemas e loas apaixonadas a Krishna, mais os estudosos s\u00f3 cren que uns centos deles son aut\u00e9nticos, e os rexistros m\u00e1is antigos suxiren que ag\u00e1s dous poemas, a maior\u00eda foron escritos no s\u00e9culo XVIII. Moitos poemas atribu\u00eddos a ela foron posiblemente compostos m\u00e1is tarde por admiradores seus. Co\u00f1\u00e9cense popularmente como \"bhajans\", e son populares na India.\nNa cultura popular.\nO compositor John Harbison adaptou as traduci\u00f3ns de Bly de \"Mirabai Songs\". Existe un documental titulado \"A Few Things I Know About Her\", dirixido por Anjali Panjabi, e dous co\u00f1ecidos filmes realizados na India, \"Meera\" (1945), filme en lingua t\u00e1mil protagonizado por M. S. Subbulakshmi, e \"Meera\" (1979), filme en hindi de Gulzar. A serie \"Meera\" (2009\u20132010) tam\u00e9n est\u00e1 baseado na s\u00faa vida.\nA vida de M\u012br\u0101b\u0101\u012b tam\u00e9n se describe en \"Meera\u2014The Lover\u2026\", \u00e1lbum musical baseado en composici\u00f3ns orixinais para \"bhajans\", estreado o 11 de outubro de 2009."}
{"id": "417548", "revid": "47401", "url": "https://gl.wikipedia.org/wiki?curid=417548", "title": "Mirabai", "text": ""}
{"id": "417549", "revid": "47401", "url": "https://gl.wikipedia.org/wiki?curid=417549", "title": "Meera", "text": ""}
{"id": "417550", "revid": "89787", "url": "https://gl.wikipedia.org/wiki?curid=417550", "title": "Konstantin Vasilioglu", "text": "Konstantin Konstantinovich Vasilioglu, nado en Sat\u0131l\u0131k-Hac\u0131 o 27 de febreiro de 1938 e finado en Chi\u0219in\u0103u o 10 de xaneiro de 2014 , foi un escritor ucra\u00edno en lingua\u00a0gagauza.\nTraxectoria.\nNaceu nunha aldea localizada na zona de maior\u00eda gagauza do distrito de Bolhrad en Ucra\u00edna. Estudou na s\u00faa aldea natal e logo no instituto pedag\u00f3xico, traballando despois como profesor de escola e dende 1990 no Instituto de Pedagox\u00eda e Psicolox\u00eda de Chi\u0219in\u0103u. En 1959 apareceu na antolox\u00eda\u00a0\"Bucaktan Sesl\u00e4r\" e en publicou a s\u00faa primeira colleita de poes\u00eda, \"Sevgilim\" e xa en 2003 a segunda\u00a0\"Vatanim-Bucak\", de 2007 \u00e9 a terceira \"Bucak Dannari\" e nese ano apareceu a s\u00faa primeira colecci\u00f3n de relatos, \"Sofra\" ao que seguiu o ano seguinte \"C\u00f6mert taraf\u00ecm\". Escribiu tam\u00e9n diversos textos escolares para o ensino da lingua gagauza e foi un dos compo\u00f1entes que elaboraron as normas da lingua gagauza ao cambiar do alfabeto cir\u00edlico ao latino e que se publicaron en 1995."}
{"id": "417554", "revid": "89787", "url": "https://gl.wikipedia.org/wiki?curid=417554", "title": "Corta rubia", "text": "A corta rubia (Myodes glareolus; antes \"Clethrionomys glareolus\") \u00e9 un pequeno roedor de pelame marr\u00f3n avermellado e algunhas manchas grises, cun rabo a metade de longo que o seu corpo. \u00c9 un roedor dos bosques duns 100\u00a0mm de lonxitude. Vive na maior parte de Europa, inclu\u00edndo o norte da Pen\u00ednsula Ib\u00e9rica (tam\u00e9n est\u00e1 inclu\u00eddo na lista dos mam\u00edferos de Galicia), e en partes do norte de Asia. Nalg\u00fans lugares foi introducido accidentalmente, como nas illas Brit\u00e1nicas, nas cales colonizou gran parte do sur.\nVive en zonas boscosas, setos e noutra vexetaci\u00f3n densa como fentos e silveiras. A s\u00faa toqueira baixo terra est\u00e1 forrada con musgos, plumas e fibra vexetal e cont\u00e9n un almac\u00e9n de comida. Pode vivir de dezaoito meses a dous anos na natureza e uns 42 meses en catividade e \u00e9 principalmente herb\u00edvoro, comendo brotes, codias, sementes, noces, follas e froitos e ocasionalmente insectos e outros pequenos invertebrados. Gabea facilmente \u00e1s p\u00f3las baixas de \u00e1rbores e arbustos a\u00ednda que non tan axilmente como un rato. Reprod\u00facese en toqueiras pouco profundas; a femia pare unhas catro deitadas de cr\u00edas durante o ver\u00e1n.\nDescrici\u00f3n.\nA corta rubia \u00e9 un pequeno roedor que lembra un rato cando \u00e9 novo pero despois desenvolve un corpo m\u00e1is robusto, unha cabeza lixeiramente arredondada cunhas orellas e ollos m\u00e1is pequenos que os do rato (pero as orellas son m\u00e1is grandes doutras especies similares) e un rabo peludo e m\u00e1is curto. A superfice dorsal \u00e9 marr\u00f3n avermellada, cunha capa inferior agrisada e flancos grises con brillo marr\u00f3n avermellado. As partes inferiores son agrisadas \u00e1s veces tinguidas de amarelo claro. A cabeza do adulto e a lonxitude corporal var\u00eda entre 83 e 121\u00a0mm e o rabo entre 38 e 76\u00a0mm. O peso est\u00e1 entre os 15,4 e 36\u00a0g. Os animais novos son m\u00e1is escuros con partes inferiores m\u00e1is grises. Pode emitir sons como gru\u00f1idos e ch\u00edos agudos. En caso de estar intranquilo e illado emite un son parecido a un salouco humano.\nA especie \"Myodes rutilus\" do norte de Escandinavia e Rusia, ten un rabo m\u00e1is curto e \u00e9 m\u00e1is claro con menos gris na pelame. O \"Myodes rufocanus\" do norte de Eurasia, \u00e9 m\u00e1is grande e cun distintivo dorso avermellado.\nDistribuci\u00f3n.\nA corta rubia ten unha distribuci\u00f3n pale\u00e1rtica. \u00c9 nativo de Europa, e partes de Asia inclu\u00edndo partes de Siberia occidental. Non vive en Islandia nin no norte de Escandinavia (excepto en Finlandia) e est\u00e1 ausente da maior parte da Pen\u00ednsula Ib\u00e9rica e parte de Italia. En Galicia \u00e9 a \u00fanica especie do x\u00e9nero \"Myodes\". Foi introducida no sur de Irlanda na d\u00e9cada de 1950, onde prosperou e t\u00e9mese que desprace o roedor aut\u00f3ctono \"Apodemus sylvaticus\". Unha subespecie de maior tama\u00f1o atopouse na illa de Skomer no occidente de Gales (\"Myodes glareolus skomerensis\").\nH\u00e1bitat.\nA corta rubia enc\u00f3ntrase en bosques, especialmente os de folla caduca e mixtos con arbustos, plantas baixas e follas ca\u00eddas. Tam\u00e9n en setos, marxes dos campos, entre fentos e silveiras, beiras de r\u00edos, pantanos e parques. En rexi\u00f3ns monta\u00f1osas e na parte norte da s\u00faa \u00e1rea de distribuci\u00f3n aparece en bosques de con\u00edferas a altitudes de ata 1800\u00a0m. Non se encontra no solo espido e para el unha ampla cuberta vexetal parece ser unha necesidade. Na rexi\u00f3n mediterr\u00e1nea, no sur da s\u00faa \u00e1rea, \u00e9 un especialista de h\u00e1bitat e enc\u00f3ntrase en bosques h\u00famidos pero non en prader\u00edas e lugares arbustivos. Nos l\u00edmites das \u00e1reas boscosas \u00e9 posible que haxa unha metapoboaci\u00f3n que consta de varias poboaci\u00f3ns separadas espacialmente que ve\u00f1en e van segundo a estaci\u00f3n e os eventos locais. Algunhas \u00e1reas poden estar desprovistas de cortas durante o inverno e ser repoboadas durante o ver\u00e1n e s\u00f3 quedan sen cortas de novo en outubro. Canto m\u00e1is lonxe de \u00e1reas boscosas permanentemente habitadas est\u00e1 o lugar, menos femias hai e m\u00e1is amplamente flut\u00faa o n\u00famero de individuos.\nComportamento.\nSon activos de d\u00eda e tam\u00e9n de noite. Non hibernan en inverno. Escavan toqueiras longas e ramificadas pouco profundas e con varias sa\u00eddas, \u00e1s veces facendo t\u00faneles baixo das capas de follas ca\u00eddas. Apa\u00f1an e almacenan comida baixo terra e forran o ni\u00f1o con musgos, herba seca e follas preto da superficie ou mesmo sobre o chan. \u00c9 en xeral bastante destemido pero tam\u00e9n est\u00e1 moi alerta dos ch\u00edos doutros animais como os paxaros p\u00e1ridos que avisan da presenza de predadores.\nSon principalmente herb\u00edvoros. A s\u00faa dieta var\u00eda coa estaci\u00f3n pero xeralmente consta de follas, herbas, ra\u00edces, codia, brotes, froitas, noces, e sementes. Cando se alimentan de herba poden recortar os talos e deixar os cachos cortados en moreas. Parte da comida \u00e9 transportado \u00e1 toqueira onde a gardan en c\u00e1maras dedicadas ao almacenamento. \u00c1s veces come alimentos animais como insectos, ara\u00f1as e vermes e pode coller ovos dos ni\u00f1os de paxaros que ani\u00f1an no chan.\nGabean ben e en inverno alim\u00e9ntanse de codias de \u00e1rbores como faias, pradairos e l\u00e1rices a varios metros de altura. Tam\u00e9n comen as \u00e1rbores nacentes, polo que reducen a rexeneraci\u00f3n natural dos bosques e cando est\u00e1n presente en grandes cantidades, consid\u00e9ranse unha praga. Por\u00e9n, os danos que causan son relativamente escasos nun ecosistema san porque s\u00f3 se producen danos significativos cando aumenta moito o seu n\u00famero, e porque te\u00f1en moitos inimigos naturais que normalmente mante\u00f1en a s\u00faa poboaci\u00f3n baixo control.\nReproduci\u00f3n.\nAs femias mante\u00f1en territorios que se poden solapar en parte, e os machos ocupan territorios m\u00e1is grandes que comprenden os de varias femias. O territorio das femias \u00e9 xeralmente de entre 500 e 2000\u00a0m2. A estaci\u00f3n reprodutora dura desde finais de abril a setembro. As femias parecen preferir os machos dominantes e poden evitar activamente outros machos vagantes. O per\u00edodo de xestaci\u00f3n medio \u00e9 de 21 d\u00edas, pero \u00e9 m\u00e1is longo se a femia est\u00e1 a\u00ednda aleitando unha camada anterior. As camadas poden ser de ata dez cr\u00edas pero a media \u00e9 de catro a oito. As femias \u00e1s veces matan as cr\u00edas nas toqueiras de territorios adxacentes e os machos \u00e1s veces tam\u00e9n as matan antes de aparearse coa s\u00faa nai, quizais como t\u00e1ctica para asegurarse que a s\u00faa descendencia ter\u00e1 vantaxe. As cr\u00edas est\u00e1n espidas e indefensas e abren os ollos ao noveno d\u00eda. Son destetados aos 20 a 25 d\u00edas e a femia est\u00e1 sexualmente madura \u00e1s seis semanas, mentres que os machos \u00e1s oito semanas. Te\u00f1en ata catro camadas por ano e a medida que os novos empezan tam\u00e9n a reproducirse, o seu n\u00famero pode aumentar rapidamente nos meses do ver\u00e1n. A corta rubia vive uns dous anos na natureza. En catividade isto pode aumentar ata os 42 meses, e as cortas m\u00e1is vellas tenden a pasar m\u00e1is tempo descansando, son menos \u00e1xiles fisicamente, pero a\u00ednda poden correr nunha roda de exercicio.\nEcolox\u00eda.\nA corta rubia \u00e9 moi abondosa durante gran parte do ano e desempe\u00f1a un importante papel na dieta de varios predadores inclu\u00edndo o raposo (\"Vulpes vulpes\"), o armi\u00f1o (\"Mustela erminea\"), a donicela (\"Mustela nivalis\"), o vis\u00f3n europeo (\"Mustela lutreola\"), o lagarteiro (\"Falco tinnunculus\"), o \"Buteo lagopus\" e a avelaiona (\"Strix aluco\"). As cortas tratan de evitar a s\u00faa captura non frecuentando \u00e1reas abertas, usando t\u00faneles baixo terra e cami\u00f1os trillados baixo a vexetaci\u00f3n.\nA corta rubia act\u00faa como reservorio do virus Puumala, que pode infectar os humanos causando unha febre hemorr\u00e1xica chamada nefropat\u00eda epid\u00e9mica e, en casos extremos, mesmo \u00e9 mortal. A\u00ednda que este hantavirus coevolucionou co seu h\u00f3spede, a s\u00faa presenza nas poboaci\u00f3ns parece facer decrecer as s\u00faas taxas de supervivencia para superar o inverno.\nStatus.\nA corta rubia ten unha ampla \u00e1rea de distribuci\u00f3n en Europa e oeste de Asia. A densidade de poboaci\u00f3n depende do momento do ano e localizaci\u00f3n e var\u00eda entre seis e cen individuos por hect\u00e1rea. O tama\u00f1o de poboaci\u00f3n var\u00eda dun ano para outro, mais a longo prazo parece ser estable. Por estas raz\u00f3ns, a Uni\u00f3n Internacional para a Conservaci\u00f3n da Natureza clasificou o estado da especie como \"pouco preocupante\" na s\u00faa Lista Vermella de Especies Ameazadas. Cando vive nas beiras das estradas, a especie pode sufrir envelenamento por chumbo e preto das granxas pode ser afectada polos pesticidas, moluscocidas e rodenticidas."}
{"id": "417556", "revid": "27155", "url": "https://gl.wikipedia.org/wiki?curid=417556", "title": "Myodes glareolus", "text": ""}
{"id": "417557", "revid": "54334", "url": "https://gl.wikipedia.org/wiki?curid=417557", "title": "Iuri Baturin", "text": "Iurii Mikhailovich Baturin (en ) foi un cosmonauta sovi\u00e9tico que participou nas misi\u00f3ns Soiuz TM-28, Soiuz TM-27 (no retorno), Soiuz TM-32 e Soiuz TM-31 (no retorno) como enxe\u00f1eiro de voo. Pasou un total de 19,74 d\u00edas no espazo.\nBaturin naceu o 12 de xu\u00f1o de 1949 en Moscova. Gradouse en enxe\u00f1er\u00eda no Instituto de F\u00edsica e Enxe\u00f1er\u00eda de Moscova en 197. Traballou para Energia NPO como enxe\u00f1eiro entre 1973 e 1980."}
{"id": "417559", "revid": "5863", "url": "https://gl.wikipedia.org/wiki?curid=417559", "title": "Christian Derycke", "text": "Christian Derycke, nado en Moucron en 1956, \u00e9 un escritor de comedia belga de expresi\u00f3n\u00a0picarda.\nTraxectoria.\nMestre de profesi\u00f3n, traballou nun colexio relixioso entre 1976 e 2011. Seu pai foi actor afeccionado na compa\u00f1\u00eda de \u00a0Marius Staquet, importante autor teatral picardo, que creara\u00a0Th\u00e9\u00e2tre Wallon Mouscronnois\u00a0en 1963 na s\u00faa vila natal e Derycke tam\u00e9n actuou a partir de 1982, conseguindo en 1989 a estrea dunha peza, que logrou o reco\u00f1ecemento do p\u00fablico. En 1992 converteuse en presidente da compa\u00f1\u00eda teatral, que dende 1989 leva o nome de Compagnie Marius Staquet.\nEn 1997 coa s\u00faa peza \"Carnaval\" a s\u00faa compa\u00f1\u00eda logrou a Copa do Rei Alberte I da Union Culturalle Wallonne ao mellor grupo afeccionado. As s\u00faas pezas traduc\u00edronse e represent\u00e1ronse en val\u00f3n e algunhas tiveron tam\u00e9n versi\u00f3ns en franc\u00e9s.\nV\u00e9xase tam\u00e9n.\nLigaz\u00f3ns externas.\nV\u00eddeo da peza \"A s'since du ballon\" realizado por C9 T\u00e9l\u00e9vision en 2002. Cin\u00e9math\u00e8que du Nord Pas-de-Calais"}
{"id": "417561", "revid": "85894", "url": "https://gl.wikipedia.org/wiki?curid=417561", "title": "Rodrigo de Mandi\u00e1 Parga", "text": "Rodrigo de Mandi\u00e1 Parga, nado en Ferrol en 1607 e finado en Astorga o 20 de outubro de 1674, foi un xurista e relixioso galego.\nTraxectoria.\nFillo de Diego Yaces de Mandi\u00e1 e de Isabel Fern\u00e1ndez de Leizo y Doca, membros acomodados da pequena nobreza ferrol\u00e1, estudou no Colexio Maior San Clemente da Universidade de Santiago de Compostela e no Colexio Maior de Cuenca da Universidade de Salamanca. \nLogo de ser ordenado sacerdote cara a 1643, foi provisor en Mondo\u00f1edo, Osma, Sig\u00fcenza, Cuenca e Xa\u00e9n, c\u00f3engo e chantre de Santiago de Compostela, bispo titular de Siria desde 1652 e vigairo en Madrid polo arcebispo de Toledo Baltasar Moscoso Sandoval, chanceler e mestrescola na Universidade de Salamanca, bispo de Almer\u00eda desde 1663 e de Astorga desde 1672."}
{"id": "417562", "revid": "1131", "url": "https://gl.wikipedia.org/wiki?curid=417562", "title": "Rodrigo de Mandi\u00e1 y Parga", "text": ""}
{"id": "417563", "revid": "23204", "url": "https://gl.wikipedia.org/wiki?curid=417563", "title": "Wolfsburg", "text": "Wolfsburg \u00e9 unha cidade alem\u00e1 situada no estado federado da Baixa Saxonia, ao sur do r\u00edo Aller e parte do canal m\u00e1is largo de Alema\u00f1a, o Mittellandkanal.\nA cidade est\u00e1 situada a 200\u00a0km de Berl\u00edn (unha hora en InterCityExpress), a 80\u00a0km de Hannover e na contorna da veci\u00f1a Brunswick.\nHistoria e caracter\u00edsticas.\nA cidade foi fundada en 1938 co nome de Stadt des KdF-Wagens (Cidade do Coche-KdF), siglas da organizaci\u00f3n nazi para o deporte e o ocio \"Kraft durch Freude\" (forza a trav\u00e9s da alegr\u00eda). Ao remate da segunda guerra mundial, Wolfsburg toma o seu nome actual dun castelo pr\u00f3ximo e a urbe experimenta unha explosi\u00f3n industrial e econ\u00f3mica coa reapertura da sede central da compa\u00f1\u00eda Volkswagen na cidade debido ao impulso de oficiais brit\u00e1nicos, dado que a cidade permaneceu baixo a divisi\u00f3n da Alema\u00f1a occidental, en zona de ocupaci\u00f3n brit\u00e1nica. Foi ent\u00f3n cando se comezou a fabricar en serie o modelo escaravello, emblema da clase media alem\u00e1 durante os tempos da Rep\u00fablica Federal de Alema\u00f1a (RFA).\nA partir dos anos cincuenta, en paralelo ao crecemento industrial e econ\u00f3mico ergu\u00e9ronse edificiones not\u00e1beis hoxe na cidade como a Kulturhaus Alvar Aalto \u2013centro cultural dese\u00f1ado polo arquitecto fin\u00e9s e inaugurado en 1962\u2013, o teatro concibido polo arquitecto alem\u00e1n Hans Scharoun, aberto en 1973. O planetario e o Kunstmuseum, museo de arte contempor\u00e1nea, obra dun estudo de arquitectura de Hamburgo.\nM\u00e1is recientemente, a inicios deste s\u00e9culo, abriuse o Autostadt, complexo recreativo que celebra o universo Volkswagen e recibe ao ano 2,2 mill\u00f3ns de visitantes. Xa no 2005 o Phaeno, museo cient\u00edfico con aspecto de astronave, proxectado pola arquitecta angloiraqu\u00ed Zaha Hadid. Co lema Da staunst du (\u201cAsombrarate\u201d), prop\u00f3n ao p\u00fablico 350 estaci\u00f3ns interactivas sobre ciencia e t\u00e9cnica.\nA cidade conta cun estadio de f\u00fatbol, o VW Arena, sede do equipo local VfL Wolfsburg, campi\u00f3n da Bundesliga no ano 2009."}
{"id": "417564", "revid": "23204", "url": "https://gl.wikipedia.org/wiki?curid=417564", "title": "Jabir ibn Hayyan", "text": "Abu M\u016bs\u0101 J\u0101bir ibn Hayy\u0101n (en , en , que tam\u00e9n recibiu os nisbas de al-Bariqi, al-Azdi, al-Kufi, al-Tusi ou al-Sufi e tam\u00e9n co\u00f1ecido coa forma latinizada do seu nome, Geber, nado en Tus (Persia) contra o 721 e finado en Kufa contra o 815, foi un pol\u00edmata: alquimista e qu\u00edmico, astr\u00f3nomo e astr\u00f3logo, enxe\u00f1eiro, xe\u00f3grafo, fil\u00f3sofo, m\u00e9dico e farmac\u00e9utico. Foi descrito como o pai da qu\u00edmica inicial.\nXa a principios do s\u00e9culo X, a identidade e os traballos propios de Jabir eran discutidos en c\u00edrculos isl\u00e1micos. O seu nome foi latinizado como \"Geber\" no mundo occidental e no s\u00e9culo XIII un escritor an\u00f3nimo, que adoita ser citado como Pseudo-Geber, redactou obras sobre alquimia e metalurxia baixo o nome de Geber.\nTraxectoria.\nJabir naceu contra o ano 721 na provincia de Khurasan, en Persia oriental. Fillo dun farmac\u00e9utico da tribo azd, orixinaria do Iemen, que foi executado por participar nunha conspiraci\u00f3n contra o califato Omeia, foi enviado a Arabia, onde estudou matem\u00e1ticas e foi disc\u00edpulo do im\u00e1n xi\u00edta Ya`far as-Sadiq. Tras este per\u00edodo, viviu case toda a vida en Kufa (Iraq). A pesar das s\u00faas inclinaci\u00f3ns ao misticismo (foi alcumado al-Sufa) e \u00e1 superstici\u00f3n, reco\u00f1ec\u00eda claramente a importancia da experimentaci\u00f3n:\nOs seus traballos constitu\u00edron avances significativos para a alquimia, tanto no plano te\u00f3rico como no da experimentaci\u00f3n. Os seus libros influ\u00edron notablemente nos alquimistas europeos. Atrib\u00faeselle a paternidade dun gran n\u00famero de instrumentos de laboratorio.\nTeor\u00eda.\nA pesar de co\u00f1ecer a existencia dos elementos qu\u00edmicos, Jabir ibn Hayyan prefer\u00eda clasificalos como \"substancias\". Isto d\u00e9bsese a que \u00e1 vez apoiaba a teor\u00eda dos catro elementos (auga, lume, terra e aire).\nJabir adoptou inicialmente a existencia de catro naturezas: calor, humidade, frialdade e sequidade. Estas naturezas \u00fanense coas substancias e desta uni\u00f3n nacen os compostos de primeiro grao, \u00e9 dicir, o quente, o h\u00famido, o fr\u00edo e o seco. \u00c1 s\u00faa vez, estes compostos producen os elementos segundo o esquema:\nNon obstante, complica m\u00e1is a s\u00faa teor\u00eda, xa que introduce unha distinci\u00f3n entre as naturezas internas e as naturezas externas do metal. Por exemplo, o chumbo \u00e9 quente e h\u00famido no seu interior, pero fr\u00edo e seco no seu exterior."}
{"id": "417567", "revid": "47401", "url": "https://gl.wikipedia.org/wiki?curid=417567", "title": "Geber", "text": ""}
{"id": "417568", "revid": "98629", "url": "https://gl.wikipedia.org/wiki?curid=417568", "title": "Rato mouro", "text": "O rato mouro (Mus spretus) \u00e9 unha especie silvestre de rato estreitamente relacionada co rato dom\u00e9stico, nativa de h\u00e1bitats abertos do Mediterr\u00e1neo occidental, chegando a encontrarse en Galicia.\nDescrici\u00f3n.\nO rato mouro ten un aspecto que lembra moito o rato dom\u00e9stico e pode ser distinguido desa especie principalmente polo seu rabo m\u00e1is curto. Ten un pelame amarronado en case todo o corpo, coas partes inferiores brancas ou beixes. A lonxitude da cabeza ao corpo vai de 7,9 a 9,3\u00a0cm cun rabo de 5,9 a 7,3\u00a0cm e un peso corporal de 15 a 19\u00a0g.\nDistribuci\u00f3n e h\u00e1bitat.\nHabita no suroeste de Europa e a costa mediterr\u00e1nea occidental africana. Enc\u00f3ntrase en todo o Portugal continental e en case toda Espa\u00f1a excepto nas partes m\u00e1is ao norte (pero est\u00e1 inclu\u00eddo na lista dos mam\u00edferos de Galicia). A s\u00faa \u00e1rea de distribuci\u00f3n est\u00e9ndese ao leste dos Pireneos ata o sur de Francia, onde se encontra nas rexi\u00f3ns do sueste arredor de Tolosa e sobe polo val do R\u00f3dano ata Valence. Tam\u00e9n se encontra nas illas Baleares. En \u00c1frica, enc\u00f3ntrase no Maghreb (Marrocos, Alxeria, Tunisia), e no oeste de Libia (e unha pequena poboaci\u00f3n na costa leste de Libia), sempre ao norte do deserto do S\u00e1hara.\nPrefire os terreos abertos, evita os bosques densos e at\u00f3pase m\u00e1is comunmente en prader\u00edas temperadas, terras de cultivo e xard\u00edns rurais. Pode encontrarse tipicamente en \u00e1reas de prader\u00eda e zonas arbustivas abertas, onde os arbustos e as herbas altas poden axudarlle a ocultarse dos predadores, pero \u00e1 vez te\u00f1en moito campo aberto. A\u00ednda que \u00e9 considerado unha especie completamente silvestre e evita os humanos, pode encontrarse ocasionalmente en edificios abandonados.\nComportamento e ecolox\u00eda.\n\u00c9 principalmente nocturno. \u00c9 un omn\u00edvoro oportunista, que se alimenta principalmente de sementes de plantas herb\u00e1ceas, froitas e insectos. Informouse que necesita beber s\u00f3 dous terzos do volume de auga que require o rato dom\u00e9stico. Como \u00e9 un pequeno mam\u00edfero non especializado \u00e9 depredado por bufos, mam\u00edferos carn\u00edvoros e serpes.\nOs machos adultos te\u00f1en un terrotirio duns 340\u00a0m2, que se solapa cos das femias veci\u00f1as, pero non cos doutros machos. A\u00ednda que defenden polo menos as zonas centrais do seu territorio doutros ratos, son menos agresivos que o rato dom\u00e9stico, establec\u00e9ndose a dominancia por medio dun comportamento ritual antes que pola violencia. Informouse que limpa as s\u00faas propias feces das \u00e1reas que regularmente habita ou usa, collendo as deposici\u00f3ns coa boca ou empurr\u00e1ndoas polo chan co foci\u00f1o. Este comportamento hixi\u00e9nico \u00e9 notablemente diferente do que segue o estreitamente emparentdo rato dom\u00e9stico.\nReproduci\u00f3n.\nReprod\u00facese durante nove meses do ano, pero \u00e9 sexualmente inactivo de novembro a xaneiro. A\u00ednda que poden reproducirse en calquera outro mes menos os indicados, te\u00f1en d\u00faas estaci\u00f3ns reprodutoras durante as cales son especialmente activos. En abril e maio os adultos que sobreviviron do ano anterior producen unha nova xeraci\u00f3n de ratos, despois eles e os seus descendentes xa crecidos procrean outra vez durante un segundo pico reprodutor entre agosto e setembro. A xestaci\u00f3n dura de 19 a 20 d\u00edas, e como resultado nacen de 2 a 10 cr\u00edas (de media 5) cegas e espidas.\nAs cr\u00edas empezan a desenvolver o pelo aos dous a catro d\u00edas, as s\u00faas orellas \u00e1brense aos tres a cinco d\u00edas, e os ollos abren aos 12 a 14. As cr\u00edas empezan a comer alimento s\u00f3lido axi\u00f1a que poden ver, pero non son completamente destetados ata as tres ou cato semanas, abandonando o ni\u00f1o pouco despois. Chegan ao tama\u00f1o plenamente adulto \u00e1s oito ou nove semanas, momento no que son sexualmente maduros. Informouse que viven uns 15 meses.\nHibridaci\u00f3n.\nO bi\u00f3logo Michael Kohn da Universidade Rice de Houston, Texas estudou a resistencia dos ratos \u00e1 warfarina nunha panadar\u00eda alem\u00e1. O estudo xen\u00e9tico revelou que o suposto rato dom\u00e9stico ti\u00f1a unha cantidade significativa de ADN do rato mouro nos seus cromosomas e un xene (\"VKOR\", que se cre que apareceu primeiro en \"Mus spretus\" e que se perpetuou porque axudou ao rato a sobrevivir ao comer dietas deficientes en vitamina K) que lle d\u00e1 resistencia \u00e1 warfarina. O descubrimento p\u00e9nsase que ten importtancia evolutiva porque este caso foi a primeira vez que se viu que unha hibridaci\u00f3n ten unha consecuencia claramente positiva.\nTaxonom\u00eda e evoluci\u00f3n.\nAs cinco especies europeas reco\u00f1ecidas do x\u00e9nero \"Mus\" son nativas de Europa (pero non est\u00e1 tan claro no caso do rato mouo). \"M. musculus\" \u00e9 o rato dom\u00e9stico, que habita principalmente nas moradas humanas e outras estruturas, a\u00ednda que pode ocasionalmente tornar \u00e1 natureza silvestre xerando unha poboaci\u00f3n feral. O rato mouro \u00e9 unha das outras tres especies; a\u00ednda que as s\u00faas relaci\u00f3ns exactas co rato dom\u00e9stico non est\u00e1n claras, pode representar a diverxencia evolutiva m\u00e1is antiga dentro deste grupo.\nEn calquera caso, est\u00e1n emparentados de forma o suficientemente estreita como para que o macho do rato dom\u00e9stico poida reproducirse cunha femia de rato mouro e produciren descendencia viable, a\u00ednda que isto s\u00f3 foi observado en catividade, e non parece que aconteza na natureza, quizais porque viven en diferentes h\u00e1bitats. Os machos h\u00edbridos resultantes destas uni\u00f3ns son est\u00e9riles, pero as femias h\u00edbridas non. Ao contrario, o rato mouro non se reproduce cunha femia de rato dom\u00e9stico, \u00e1 cal aparta violentamente.\nOs f\u00f3siles m\u00e1is antigos da especie datan de hai 40\u00a0000 anos e foron atopados en Marrocos. Xunto coas evidencia da diversidade xen\u00e9tica moderna, isto suxire que a especie se orixinou prinmerio en \u00c1frica, e s\u00f3 m\u00e1is tarde emigrou a Europa, quizais coa expansi\u00f3n das terras dedicadas \u00e1 agricultura no continente durante o Neol\u00edtico."}
{"id": "417569", "revid": "1576", "url": "https://gl.wikipedia.org/wiki?curid=417569", "title": "Joseph-Louis Gay-Lussac", "text": ""}
{"id": "417570", "revid": "98629", "url": "https://gl.wikipedia.org/wiki?curid=417570", "title": "Debra Winger", "text": "Mary Debra Winger, nada en Cleveland Heights (Ohio) o 16 de maio de 1955, \u00e9 unha actriz estadounidense candidata en tres ocasi\u00f3ns ao premio \u00d3scar.\nTraxectoria.\nNaceu en Cleveland Heights, no estado de Ohio. O seu pai, de ascendencia xud\u00eda, era distribuidor de produtos c\u00e1rnicos; a s\u00faa nai tam\u00e9n profesaba a relixi\u00f3n hebrea.\nPrimeiros anos.\nAos 16 anos abandonou o colexio e marchou coa s\u00faa familia a Israel, onde viviu durante un tempo nun kibbutz. Foi enrolada nas forzas de defensa de Israel.\nDe volta nos Estados Unidos aos 18 anos sufriu un grave accidente automobil\u00edstico que a deixou semiparal\u00edtica e cega, o que a obrigou a gardar cama durante 10 meses. Estudou criminolox\u00eda e sociolox\u00eda, pero deixou os seus estudos para traballar como gu\u00eda nun parque tem\u00e1tico. Pasou case un ano ata que Winger puido recuperar a s\u00faa mobilidade e visi\u00f3n e foi ent\u00f3n cando tomou a determinaci\u00f3n de ser actriz.\nPrimeiros papeis.\nWinger foi consecuente coa s\u00faa decisi\u00f3n e comezou a traballar en anuncios de televisi\u00f3n para darse a co\u00f1ecer. O seu inicio foi en \"Slumber Party '57\" na que aparece espida, sendo unha das primeiras actrices en aparecer sen censura.\nEnt\u00f3n foi contratada para unha serie de televisi\u00f3n moi popular nos Estados Unidos, \"Wonder Woman\" (1975-79), coa que tivo un notable \u00e9xito encarnado a Drusilla, irm\u00e1 m\u00e1is nova da protagonista. Tam\u00e9n participou brevemente en \"Police Woman\", serie de \u00e9xito protagonizada por Angie Dickinson.\nA partir de a\u00ed xa conseguiu papeis no cine, a\u00ednda que os primeiros filmes nos que interveu non chamaron a atenci\u00f3n. Si tivo maior impacto o seu primeiro filme onde tivo un papel protagonista: \"Por fin xa \u00e9 venres\", filme musical sobre a febre da m\u00fasica disco, onde Winger tivo por compa\u00f1eiro a Jeff Goldblum.\nGrandes \u00e9xitos.\nCon todo, a consolidaci\u00f3n de Debra Winger como estrela tardou en chegar un pouco m\u00e1is: foi en 1980, ao ser seleccionada entre 200 candidatas para o papel de amiga de John Travolta en \"Urban Cowboy\", filme que tivo moito \u00e9xito e que lle permitiu demostrar os seus dotes de interpretaci\u00f3n.\nGrazas a iso obtivo dous anos despois dous papeis decisivos: un como coprotagonista, con Nick Nolte, do filme \"Cannery Row\" (substitu\u00edndo a Raquel Welch), e outro a\u00ednda m\u00e1is importante, xunto a Richard Gere, no filme \"Un oficial e un cabaleiro\", que tivo un enorme \u00e9xito de p\u00fablico, e polo cal conseguiu unha candidatura ao \u00d3scar como mellor actriz principal.\nUn ano despois interveu en \"A forza do cari\u00f1o\", xunto a Shirley MacLaine, e volveu ser candidata ao \u00d3scar. En 1986 rodou \"Legal Eagles\", con Robert Redford e Daryl Hannah, e en 1987 traballou en \"Black Widow\", onde interpreta a unha axente do FBI que investiga o caso dunha dama (Theresa Russell) que asasina sistematicamente os seus maridos para quedar coas s\u00faas fortunas.\nA finais da d\u00e9cada de 1980, Winger enlazou varios filmes de prestixio. En 1989 rodou unha adaptaci\u00f3n da novela \"The Sheltering Sky\" de Paul Bowles, baixo a direcci\u00f3n de Bernardo Bertolucci e con John Malkovich como coprotagonista. En 1993 rodou xunto a Anthony Hopkins \"Shadowlands\", dirixido por Richard Attenborough (pola cal recibiu a s\u00faa terceira candidatura ao \u00d3scar), e en 1995 a comedia rom\u00e1ntica \"Forget Paris\" dirixido e coprotagonizado por Billy Crystal.\nWinger era considerada unha actriz de excelencia, moi vers\u00e1til, que matizaba intensamente as s\u00faas personaxes cunha aura de fraxilidade e rudeza, ao mesmo tempo xuntado a unha boa aparencia e sensualidade moi persoal.\nCon todo, ga\u00f1ouse ademais unha reputaci\u00f3n cos directores de ent\u00f3n de ser unha actriz coa que era dif\u00edcil traballar no estudio, debido \u00e1 s\u00faa intensa personalidade e ideas propias. Rexeitou papeis en diversos proxectos prometedores, como \"A League of Their Own\" (1992), con Tom Hanks e Madonna, supostamente porque non quer\u00eda traballar con esta. O seu papel f\u00edxoo finalmente Geena Davis. Sobre o seu car\u00e1cter \"dif\u00edcil\", nunha ocasi\u00f3n explicou: \u00abNunca discuto polo tama\u00f1o da mi\u00f1a caravana nin cousas as\u00ed, sen\u00f3n sobre traballo\u00bb. A lendaria Bette Davis sa\u00edu na s\u00faa defensa ao dicir: \u00abEn Debra Winger vexo algo de min\u00bb.\n\u00daltimos anos.\nTras estas pel\u00edculas e aos corenta anos de idade, en 1995 Winger fixo saber aos profesionais do cine que non estaba interesada en actuar en filmes comerciais se non ti\u00f1an un debido nivel de calidade. Preferiu traballar menos e pasar per\u00edodos m\u00e1is longos entre filme e filme antes que participar en filmes de pouco nivel, polo que a prensa considerou que se estaba a retirar da industria do cine. A\u00ednda as\u00ed foi traballando regularmente dende ent\u00f3n, demostrando en cada ocasi\u00f3n que \u00e9 unha grande actriz, coa versatilidade necesaria para actuar en papeis moi diversos. En 2002 protagonizou un singular documental, \"Searching for Debra Winger\", dirixido por Rosanna Arquette.\nEn 2008 apareceu en \"Rachel Getting Married\", protagonizado por Anne Hathaway e dirixido por Jonathan Demme, e en datas pr\u00f3ximas causou balbordo nos medios especializados ao publicar as s\u00faas pol\u00e9micas memorias (tituladas \"Undiscovered\") onde criticaba o mundo de Hollywood. A participaci\u00f3n de Winger neste filme cultivou moitas boas opini\u00f3ns do p\u00fablico, pero foi ignorada polos cr\u00edticos.\nM\u00e1is adiante participou nun papel protagonista na terceira tempada da serie \"In Treatment\". Ademais impartiu unha c\u00e1tedra de cine na Universidade Harvard durante un semestre.\nVida privada.\nDebra Winger tivo unha curta relaci\u00f3n con Robert Redford en 1986, pero abandonouno ese ano para casar cun amigo de Redford, Timothy Hutton. Winger estivo casada durante catro anos con el e a parella tivo un fillo, Noah. Divorci\u00e1ronse en 1990.\nTivo por parella o gobernador de Nebraska, Bob Kerrey por alg\u00fan tempo e uns anos m\u00e1is tarde, en 1996, Winger volveu casar cun actor e axente de cine chamado Arliss Howard co que tivo un segundo fillo."}
{"id": "417571", "revid": "55340", "url": "https://gl.wikipedia.org/wiki?curid=417571", "title": "Derycke Christian", "text": ""}
{"id": "417573", "revid": "27155", "url": "https://gl.wikipedia.org/wiki?curid=417573", "title": "Mus spretus", "text": ""}
{"id": "417574", "revid": "98629", "url": "https://gl.wikipedia.org/wiki?curid=417574", "title": "Benjamin Spock", "text": "Benjamin McLane Spock nado en New Haven (Connecticut) o 2 de maio de 1903 e finado en La Jolla o 15 de marzo de 1998, foi un pediatra estadounidense cuxo libro \"The Common Sense Book of Baby and Child Care\" publicado en 1946 \u00e9 un dos maiores \"best-sellers\" de todos os tempos.\nA s\u00faa revolucionaria mensaxe a todas as nais era \u00abvostede sabe m\u00e1is do que cre\u00bb. Spock foi o primeiro pediatra en estudar psican\u00e1lise para tratar de comprender as necesidades infant\u00eds e a din\u00e1mica familiar. As s\u00faas ideas sobre o coidado infantil permitiron a varias xeraci\u00f3ns de pais ser m\u00e1is flexibles e afectuosos cos seus fillos, e tratalos como individuos, nun contexto en que a sabedor\u00eda tradicional propugnaba o uso da disciplina, e que por exemplo os beb\u00e9s non deben ser \"consentidos\" alz\u00e1ndoos cando choran.\nSpock foi ademais medalla de ouro en remo nos Xogos Ol\u00edmpicos de Par\u00eds 1924.\nTraxectoria.\nNado en New Haven, Connecticut, Spock foi motivado polos seus pais a axudar no coidado de cinco irm\u00e1ns. Os seus pais eran Benjamin Ives Spock, graduado de Yale e avogado da New Haven Railroad, eMildred Louise (Stoughton) Spock. O seu nome \u00e9 de orixe neerlandesa; orixinalmente escrib\u00edano \"Spaak\" antes de emigrar \u00e1 antiga colonia de Nova Holanda.\nGraduado na Universidade Yale, Spock foi membro das fraternidades Scroll and Key e Zeta Psi e deportista de remo. Como membro dunha tripulaci\u00f3n de oito remeiros, ga\u00f1ou unha medalla de ouro nos Xogos Ol\u00edmpicos de Par\u00eds 1924, xunto a James Stillman Rockefeller, tam\u00e9n membro de Scroll and Key.\nSpock formouse en medicina no colexio de m\u00e9dicos e cirurxi\u00e1ns da Universidade de Columbia en Nova York, onde se graduou coa mellor cualificaci\u00f3n do seu curso en 1929. Fixo unha residencia no Weill Medical College da Universidade Cornell en Manhattan, e logo en psiquiatr\u00eda na cl\u00ednica Payne Whitney. Nesa \u00e9poca, casou con Jane Cheney.\nDurante a segunda guerra mundial prestou servizos como psiquiatra no corpo m\u00e9dico da reserva da armada estadounidense, licenci\u00e1ndose co rango de \"Lieutenant commander\". Logo do servizo empregouse como profesor na escola de medicina da Universidade de Minnesota, na Universidade de Pittsburgh e en Case Western Reserve University.\nA s\u00faa esposa axudouno a escribir \"Dr. Spock's Baby &amp; Child Care\", que foi publicado en 1946 por Duell, Sloan &amp; Pearce como \"The Common Sense Book of Baby and Child Care\". O libro vendeu m\u00e1is de cincuenta mill\u00f3ns de copias en 42 linguas.\nEn 1976 Spock contraeu un segundo matrimonio con Mary Morgan, quen lle preparaba conferencias e seminarios. Constru\u00edron unha casa preto de Rogers, Arkansas, sobre un lago, onde Spock remaba no seu bote cedo polas ma\u00f1\u00e1s. Mary, exmuller dun m\u00e9dico de Arkansas, pronto adoptou a vida de viaxes e activismo pol\u00edtico de Spock, e foi arrestada con el varias veces por desobediencia civil. Tam\u00e9n introduciu o seu marido no ioga e na dieta macrobi\u00f3tica, e axudouno a revisar o seu libro en 1976, incorporando linguaxe de x\u00e9nero neutral.\nSpock morreu na s\u00faa residencia de La Jolla, California logo dunha longa loita contra o cancro.\nLibros.\nEn 1946, Spock publicou o seu libro \"The Common Sense Book of Baby and Child Care\", que se converteu nun best seller. Contra 1998 vend\u00e9ranse m\u00e1is de cincuenta mill\u00f3ns de exemplares, e foi traducido a 39 linguas. Posteriormente escribiu outro tres libros sobre paternidade.\nSpock apoiaba ideas sobre a paternidade que na s\u00faa \u00e9poca non eran ortodoxas. Co tempo os seus libros axudaron a modificar os conceptos sociais sobre o tema, e a opini\u00f3n de quen se consideraban a eles mesmos como expertos. Por exemplo, os expertos adoitaban suxerir que os beb\u00e9s necesitaban aprender a durmir nun horario regular, e que alzalos cando choraban soamente lles ensinaba a chorar m\u00e1is e non durmir polas noites, noci\u00f3n derivada do condutismo. Tam\u00e9n aconsellaban alimentalos nun horario preestablecido, e que alzalos, bicalos ou abrazalos non os preparaba para ser fortes e independentes nun mundo duro. Spock en cambio aconsellou os pais que visen os seus fillos como individuos, e non aplicarlles receitas filos\u00f3ficas preconcibidas.\nAnos despois Spock escribiu un libro titulado \"Dr. Spock on Vietnam\" e unha biograf\u00eda xunto a Mary Morgan Spock, na que estableceu a s\u00faa filosof\u00eda sobre o envellecemento: \u00abRetardar e denegar\u00bb.\nDurante moitos anos, Spock viviu no seu barco, \"Carapace\", nas Illas Virxes Brit\u00e1nicas. Aos 84 anos, Spock ga\u00f1ou o terceiro posto no concurso de remo, cruzando catro millas (6,4\u00a0km) da canal de Sir Frances Drake entre Tortola e Norman Island en 2,5 hours. Spock tivo un segundo barco chamado \"Turtle\", no que viviu e navegou en Maine durante os ver\u00e1ns. Eles viv\u00edan s\u00f3 nos barcos, sen casa, durante m\u00e1is de vinte anos. Ao final da s\u00faa vida, o seu m\u00e9dico Steve Pauker aconsellouno que volvese \u00e1 terra. En 1992, recibiu o premio Peace Abbey Courage of Conscience no John F. Kennedy Presidential Library polo seu compromiso co desarme e a cr\u00eda dos nenos.\nPol\u00e9mica sobre permisividade.\nAs ideas de Spock sobre paternidade recibiron cr\u00edticas de quen v\u00edan na s\u00faa promoci\u00f3n de maior permisividade por parte dos pais unha relaci\u00f3n con problemas sociais e de conduta. Norman Vincent Peale declarou a fins da d\u00e9cada de 1960 que \"os Estados Unidos est\u00e1n a pagar o prezo de d\u00faas xeraci\u00f3ns que seguiron o plan de gratificaci\u00f3n instant\u00e1nea do Dr.Spock\". Antes de desdicirse por mor dunha demanda por inxurias, o Vicepresidente Spiro Agnew denunciou a Spock como o \"pai da permisividade\", argumentando que \"Spock alentou co seu sistema de crianza a anarqu\u00eda xuvenil dos anos 60\".\nOs seus defensores consideraron que estas cr\u00edticas mostraban ignorancia sobre o que Spock escribira realmente, e que agochaban unha reacci\u00f3n ante o seu activismo pol\u00edtico. O mesmo Spock na s\u00faa autobiograf\u00eda aclarou que nunca apoiara a permisividade e tam\u00e9n que os ataques que recib\u00eda e as acusaci\u00f3ns de que arruinara a mocidade estadounidense aumentaron en resposta \u00e1 s\u00faa oposici\u00f3n \u00e1 guerra de Vietnam. Describ\u00eda tales acusaci\u00f3ns como ataques ad hominem, cunha motivaci\u00f3n e natureza pol\u00edtica que resultaban claros.\nSpock abordou estas acusaci\u00f3ns no primeiro cap\u00edtulo do seu libro de 1994 \"A Better World for Our Children\":\nIdeario.\nPosici\u00f3n para durmir e s\u00edndrome de morte s\u00fabita infantil.\nSpock aconsellou que non se colocasen os beb\u00e9s de costas para durmir, comentando na edici\u00f3n de 1958 do seu libro que \u00abse o neno vomita, existe a posibilidade de que se asfixie\u00bb. Esta advertencia influ\u00edu moito nos servizos de sa\u00fade, con apoio case un\u00e1nime ata a d\u00e9cada de 1990. Estudos emp\u00edricos posteriores, con todo, atoparon que o risco de s\u00edndrome de morte s\u00fabita do lactante se incrementa significativamente cando se deita o beb\u00e9 sobre o seu abdome. Os partidarios da medicina baseada na evidencia usaron esta cuesti\u00f3n como exemplo da importancia que te\u00f1en os consellos m\u00e9dicos baseados en evidencia estat\u00edstica, informando de que puideran evitarse aproximadamente 50000 mortes s\u00fabitas en Europa, Australia e os Estados Unidos se se adecuase o consello en 1970, ano en que se dispu\u00f1a xa de evidencia suficiente.\nCircuncisi\u00f3n masculina.\nNa d\u00e9cada de 1940, Spock foi partidario da circuncisi\u00f3n aplicada durante os primeiros d\u00edas de vida. Non obstante, en 1989, nun artigo na revista \"Redbook\", afirmou que \"a circuncisi\u00f3n masculina \u00e9 traum\u00e1tica, dolorosa e de valor cuestionable\". Foi o primeiro receptor do premio dos dereitos humanos do International Symposium on Circumcision (ISC) en 1991 e foi citado dicindo, \"na mi\u00f1a propia preferencia, se tivese a boa fortuna de ter outro fillo, deixar\u00eda o seu pene tranquilo\".\nActivismo pol\u00edtico.\nEn 1962 Spock uniuse a Peace Action, (comit\u00e9 para unha pol\u00edtica nuclear sa), onde actuou politicamente para p\u00f3r fin \u00e1 guerra de Vietnam. En 1964 el e outro catro militantes inclu\u00eddo William Sloane Coffin foron procesados polo fiscal xeral Ramsey Clark por cargos de conspiraci\u00f3n e oposici\u00f3n \u00e1 estratexia nacional. Spock e tres dos seus presuntos c\u00f3mplices foron condenados a dous anos de prisi\u00f3n, a\u00ednda que nunca estiveran xuntos nun mesmo cuarto. A condena nunca se aplicou, foi apelada, e en 1969 un tribunal federal revogouna.\nEn 1967 foi nomeado como candidato a vicepresidente acompa\u00f1ando a Martin Luther King na Conferencia para novas pol\u00edticas en Chicago. Segundo escribe William F. Pepper en \"Orders to kill\", a conferencia foi disolta por axentes provocadores do goberno.\nSpock foi candidato do People's Party nas elecci\u00f3ns presidenciais dos Estados Unidos de 1972, cunha plataforma que propu\u00f1a atenci\u00f3n m\u00e9dica gratu\u00edta, o rexeitamento das leis de crime sen v\u00edtima, a legalizaci\u00f3n do aborto, a homosexualidade e a marihuana, un ingreso m\u00ednimo garantido para as familias, e a retirada inmediata das tropas estadounidenses de pa\u00edses estranxeiros.\nNas d\u00e9cadas de 1970 e 1980 Spock ofreceu conferencias contra as armas nucleares e os recortes en axuda social do goberno."}
{"id": "417575", "revid": "89787", "url": "https://gl.wikipedia.org/wiki?curid=417575", "title": "Karl Richard Lepsius", "text": "Karl Richard Lepsius, nado o\u00a023 de decembro de 1810 en Naumburg\u00a0e finado o\u00a010 de xullo de\u00a01884 en Berl\u00edn, foi un\u00a0exipt\u00f3logo, ling\u00fcista\u00a0e\u00a0bibliotecario\u00a0alem\u00e1n, un dos fundadores da arqueolox\u00eda moderna e tras Champollion o exipt\u00f3logo m\u00e1is influente .\nTraxectoria.\nNaceu no seo dunha familia ilustrada, fillo do historiador\u00a0Carl Peter Lepsius (1775-1853) e da s\u00faa dona Friederike (1778-1819), filla do compositor\u00a0Carl Ludwig Traugott Glaeser. Estudou entre 1823 e 1829 na prestixiosa Landesschule do antigo mosteiro de Pforta,\u00a0e a continuaci\u00f3n en Leipzig, Gotinga e \u00a0mais en\u00a0Berl\u00edn filolox\u00eda e ling\u00fc\u00edstica comparada. En 1833 defendeu o doutoramento coa tese\u00a0\"De tabulis Eugubinis\". Visitou Par\u00eds por un curto per\u00edodo e al\u00ed ao acudir a conferencias de Jean Letronne soubo dos esforzos de\u00a0Jean-Fran\u00e7ois Champollion por traducir a\u00a0pedra de Rosetta\u00a0e\u00a0descifrar a\u00a0lingua exipcia.\nEstada en Italia.\nResidiu logo en Italia, onde en 1836 era secretario do\u00a0Instituto Arqueol\u00f3xico en Roma. En 1837 publicou o op\u00fasculo \"Lettre \u00e0 M. Rosellini sur l\u2019alphabet hi\u00e9roglyphiques\", onde analiza o traballo de Champollion sobre o desciframento dos xerogl\u00edficos exipcios compar\u00e1ndoo cos traballos doutros autores, e a\u00ednda reco\u00f1ecendo que Champollion cometera erros, afirmaba que trouxera orde no sistema de escritura e establecera a metodolox\u00eda para o seu estudo, eliminando de xeito definitivo calquera cr\u00edtica adversa ao seu sistema. Estudou as linguas\u00a0umbra e osca.\u00a0Froito dese labor foi o libro\u00a0\"Inscriptiones Umbricae et Oscae\" (1841). Dende o ano seguinte exerceu como profesor asociado na\u00a0Universidade Friedrich-Wilhelms de Berl\u00edn.\nExpedici\u00f3n prusiana a Exipto.\nO rei\u00a0Frederico Guillerme IV\u00a0encargoulle a direcci\u00f3n da\u00a0expedici\u00f3n prusiana a Exipto\u00a0(1842-1845). O seu obxecivo era obter\u00a0moldes de xeso de importantes esculturas e, de ser posible, levar obxectos art\u00edsticos orixinais, inclu\u00edndo papiros a Berl\u00edn. Lepsius seleccionou os participanes na expedici\u00f3n coidadosamente seguindo o modelo da expedici\u00f3n que encabezara anos antes Napole\u00f3n, visitou Menfis, o val do Nilo ata Luxor, as cidades do reino mero\u00edtico, na\u00a0actual Sud\u00e1n, un pouco ao norte de Khart\u00fan\u00a0e chegou ao\u00a0Sud\u00e1n central. No cami\u00f1o de volta, volveu ao val do Nilo, desvi\u00e1ndose cara ao mar Vermello e ao mosteiro de Santa Catarina do Sina\u00ed. No outono de 1845 chegou a Siria e rematando en Constantinopla. Grazas a un acordo co gobernante exipcio\u00a0, Muhammad Al\u00ed, Lepsius puidera levar pezas orixinais para Prusia.\nOs resultados da expedici\u00f3n public\u00e1ronse na monumental\u00a0\"Denkm\u00e4ler aus \u00c4gypten und \u00c4thiopien\" publicada en 12 volumes entre 1849 e 1859 con case 900 l\u00e1minas de inscrici\u00f3ns exipcias antigas, as\u00ed como comentarios e descrici\u00f3ns. Eses planos, mapas e debuxos de templos e tumbas foron a fonte principal de informaci\u00f3n para os eruditos occidentais ata ben entrado o s\u00e9culo XX, e a\u00ednda son \u00fatiles por canto permanecen como o \u00fanico rexistro de monumentos destru\u00eddos ou deteriorados, para realizalos contou na expedici\u00f3n coa axuda de artistas reco\u00f1ecidos pola s\u00faa precisi\u00f3n e naturalismo pero tam\u00e9n polo seu gusto polo paisaxismo rom\u00e1ntico e o exotismo. En total, Lepsius e os seus homes descubriron 67 pir\u00e1mides, e mais 130 tumbas. Postumamente\u00a0Ludwig Borchardt, Kurth Sethe, Heinrich Schaefer e Walter Wreszinski publicaron entre 1897 e 1913 cinco volumes de texto baseado nas s\u00faas notas e diarios.\u00a0\n\u00daltimos anos.\nDende 1846 foi profesor titular de exiptolox\u00eda en Berl\u00edn e en 1850 accedeu como membro de pleno dereito \u00e1\u00a0Academia Prusiana de Ciencias. En 1853 entrou na\u00a0Academia Americana das Artes e Ciencias. Desenvolveu o alfabeto Lepsius, baseado no alfabeto latino pensado para transcribir as linguas do mundo, en especial as africanas, publicouno en\u00a01855, cunha nova edici\u00f3n revisada e en ingl\u00e9s en 1863, con detalles de 117 linguas. Foi dende 1855 con Giuseppe Passalacqua codirector do Museo Exipcio de Berl\u00edn, e logo da morte de Passalacquas o seu \u00fanico director.\u00a0\nNa primavera de 1866 realizou unha segunda viaxe a Exipto, en particular realizou estudos xeogr\u00e1ficos no\u00a0delta do Nilo. Nesta viaxe atopou nas ru\u00ednas de Tanis, o co\u00f1ecido como decreto de Canopo, unha inscrici\u00f3n biling\u00fce exipcio-grega en tres graf\u00edas xerogl\u00edfica, dem\u00f3tica e grega, en honra de Tolomeo III, a s\u00faa descuberta foi transcendental para a exiptolox\u00eda ao traducir o texto xerogl\u00edfico co m\u00e9todo de Champillon e comprobar que coincid\u00eda totalmente co grego, elev\u00e1ndoo de hip\u00f3tese a certeza. Foi presidente do Instituto Arqueol\u00f3xico de Roma dende 1867 ata 1880. Por mor da apertura da canle de Suez\u00a0volveu en outono de 1869 a Exipto. En 1873 converteuse en bibliotecario xefe da\u00a0Biblioteca Real, en Berl\u00edn, posto que mantivo ata a s\u00faa morte. En 1880 publicou \"Nubische Grammatik mit einer Einleitung \u00fcber die V\u00f6lker und Sprachen Afrika\", que cont\u00e9n un esquema de pobos africanos e a clasificaci\u00f3n das linguas africanas, amais da gram\u00e1tica nubia. Foi editor da revista \"Zeitschrift f\u00fcr \u00e4gyptische Sprache und Altertumskunde\", publicaci\u00f3n cient\u00edfica fundamental no campo da exiptolox\u00eda. \nTam\u00e9n traballou na elaboraci\u00f3n dos mapas de \"Unter\u2013 und Ober\u2013\u00c4gypten\" da editorial Baedeker."}
{"id": "417576", "revid": "23204", "url": "https://gl.wikipedia.org/wiki?curid=417576", "title": "Un d\u00eda baixo o sol", "text": "Un d\u00eda baixo o sol \u00e9 un filme noruegu\u00e9s rodado en Galicia, dirixido por Bent Hamer e estreado en 1998.\nArgumento.\nNa s\u00faa primeira viaxe ao estranxeiro, Almar chega \u00e1 costa galega desembarcando en Vigo. Busca expertos que lle poidan arranxar o reloxo de ouro que herdou de seu av\u00f3 e que accidentalmente lle caeu ao mar. Os reloxeiros son lentos e meticulosos, polo que se ve na obriga de permanecer en Galicia durante un tempo."}
{"id": "417577", "revid": "5863", "url": "https://gl.wikipedia.org/wiki?curid=417577", "title": "Mar\u00eda del Socorro Ortega Romero", "text": ""}
{"id": "417578", "revid": "5863", "url": "https://gl.wikipedia.org/wiki?curid=417578", "title": "Mar\u00eda do Socorro D. Ortega Romero", "text": ""}
{"id": "417579", "revid": "5863", "url": "https://gl.wikipedia.org/wiki?curid=417579", "title": "Mar\u00eda del Socorro D. Ortega Romero", "text": ""}
{"id": "417580", "revid": "5863", "url": "https://gl.wikipedia.org/wiki?curid=417580", "title": "Mar\u00eda del Socorro Dolores Ortega Romero", "text": ""}
{"id": "417581", "revid": "5863", "url": "https://gl.wikipedia.org/wiki?curid=417581", "title": "Jos\u00e9 Enrique Acu\u00f1a Rodr\u00edguez", "text": ""}
{"id": "417583", "revid": "89787", "url": "https://gl.wikipedia.org/wiki?curid=417583", "title": "Rato da fraga", "text": "O rato da fraga (Apodemus flavicollis) \u00e9 unha especie de rato estreitamente emparentada co rato de campo, co cal foi moito tempo confundido, pero foi reco\u00f1ecido como unha especie distinta en 1894. Difer\u00e9nciase del pola s\u00faa banda de pelo amarelo arredor do pescozo e por ter orellas lixeiramente m\u00e1is longas e un tama\u00f1o corporal tam\u00e9n algo maior. Mide uns 100\u00a0mm de lonxitude media, pode gabear \u00e1s \u00e1rbores e \u00e1s veces pasa o inverno nas casas. At\u00f3pase fundamentalmente en \u00e1reas monta\u00f1osas do sur de Europa (inclu\u00edndo Galicia), pero est\u00e9ndese ao norte ata partes de Escandinavia e Gran Breta\u00f1a. Pode contaxiar aos humanos un tipo de encefalite e unha febre hemorr\u00e1xica causadas por virus dos que \u00e9 reservorio natural.\nTaxonom\u00eda.\n\"Apodemus ponticus\" \u00e9 probablemente un sin\u00f3nimo de \"Apodemus flavicollis\". O primeiro at\u00f3pase en Rusia e a fronteira entre as \u00e1reas das d\u00faas \"especies\" case coinciden coas fronteiras pol\u00edticas entre Rusia e o resto de Europa. Actualmente ac\u00e9ptase que ambas son a esma especie.\nDescrici\u00f3n.\n\u00c9 moi similar ao rato de campo, pero difer\u00e9nciase por ter un rabo e orellas algo menores e unha banda completa amarela na zona do pescozo. A lonxitude do adulto de cabeza e corpo \u00e9 de 89 a 133\u00a0mm cun rabo igual de longo, e o seu peso var\u00eda entre 28 e 43\u00a0g. A parte superior do animal \u00e9 gris amarronada algo m\u00e1is marr\u00f3n que no rato de campo. As partes inferiores son brancas e hai unha li\u00f1a de separaci\u00f3n n\u00edtida entre as d\u00faas zonas de cor. A parte superior dos individuos novos \u00e9 m\u00e1is clara que nos adultos pero tam\u00e9n gris amarronada.\nDistribuci\u00f3n e h\u00e1bitat.\nO rato da fraga \u00e9 nativo de Europa e oeste de Asia. Vive nas partes m\u00e1is monta\u00f1osas de Europa occidental coa excepci\u00f3n do norte de Escandinavia, sur da Pen\u00ednsula Ib\u00e9rica e oeste de Francia. Est\u00e1 inclu\u00eddo na Lista dos mam\u00edferos de Galicia. Vive tam\u00e9n en Gran Breta\u00f1a, mais non en Irlanda e est\u00e1 ausente tam\u00e9n de moitas illas mediterr\u00e1neas. En Asia, a s\u00faa \u00e1rea est\u00e9ndese un pouco ao leste ata os Montes Urais e tam\u00e9n se encontra en Turqu\u00eda, Armenia, Ir\u00e1n, Siria, L\u00edbano e Israel. \u00c9 principalmente unha especie de bosque (de a\u00ed o seu nome), e a mi\u00fado vive preto do l\u00edmite do bosque, pero en rexi\u00f3ns monta\u00f1osas ocupa calquera parte do bosque. Enc\u00f3ntrase habitualmente en bosques de folla caduca maduros e en \u00e1reas arbustivas, setos, hortas e plantaci\u00f3ns. Prefire \u00e1reas onde haxa grandes \u00e1rbores con froitos que poida comer como carballos e abeleiras. Tam\u00e9n se atopa en parques e xard\u00edns e ao lado de regatos beireados de amieiros.\nComportamento.\n\u00c9 activo todo o ano e non hiberna. \u00c1s veces varios ratos ap\u00ed\u00f1anse xuntos durante o inverno para conservar mellor a calor. \u00c9 excelente gabeando e mov\u00e9ndose en \u00e1rbores e arbustos. Vive en gretas, toqueiras na base das \u00e1rbores, buratos en troncos, troncos ca\u00eddos ocos e caixas para a nidaci\u00f3n de paxaros e \u00e1s veces entran en edificios. As toqueiras que fai son a mi\u00fado extensas con moitas entradas e complexos dese\u00f1os. Almacena grandes cantidades de alimentos como landras e froitos das faias en c\u00e1maras de almacenamento e usa outras c\u00e1maras para a cr\u00eda, traendo material vexetal seco para forralas. Hai a mi\u00fado moreas de terra f\u00f3ra das entradas da toqueira. Tam\u00e9n prepara despensas de alimentos en ocos de \u00e1rbores lonxe da toqueira. A sombra \u00e9 moi densa baixo unha faia en ver\u00e1n e atopouse que os froitos desta \u00e1rbore est\u00e1n agochados en escondedoiros feitos por este rato, e \u00e1s veces non son comidos m\u00e1is tarde, polo que chegan a xerminar e isto axuda \u00e1 dispersi\u00f3n da planta.\n\u00c9 un animal nocturno. \u00c9 activo no chan e na copa das \u00e1rbores e ten un territorio de menos de media hect\u00e1rea. Ademais de froitos secos, como xemas, brotes, outros froitos e plantas nacentes e \u00e1s veces pequenos invertebrados. A reproduci\u00f3n ten lugar entre febreiro e outubro con sucesivas pre\u00f1eces en curtos intervalos. O per\u00edodo de xestaci\u00f3n \u00e9 duns vinte d\u00edas e as femias poden volver a aparearse mentres a\u00ednda est\u00e1n alimentando a camada anterior. As camadas de cr\u00edas nacen en c\u00e1maras de nidaci\u00f3n forradas con plantas secas e constan de dous a once cr\u00edas (normalmente cinco) altriciais que nacen espidas, cegas e indefensas. Os ollos das cr\u00edas abren en d\u00faas semanas e os seus colares amarelos son visibles nese momento como manchas grises. Son destetados aos dezaoito d\u00edas de idade. Se nacen a principios do ano, poden empezar a reproducirse no mesmo ano, pero os que nacen m\u00e1is tarde s\u00f3 chegan a estar sexualmente maduros na seguinte primavera.\nSon depredados por bufos, raposos, denosi\u00f1as e outros predadores. Poden choutar para evadirse dos atacantes e a pel do rabo depr\u00e9ndese doadamente se son agarrados po al\u00ed por un predador.\nInvestigaci\u00f3n.\nAtopouse que o rato da fraga pode transmitir o flavivirus que causa a encefalite transmitida por carrachas, pero eles son inmunes a ese virus. Tam\u00e9n se observou que o rato da fraga xunto con \"Apodemus agrarius\" son o resevorio natural do virus Dobrava (un hantavirus), que causa unha forma grave de febre hemorr\u00e1xica por hantavirus con s\u00edndrome renal en humanos.\nStatus.\nTen unha ampla \u00e1rea de distribuci\u00f3n e \u00e9 com\u00fan en h\u00e1bitats axeitados para el. En Europa oriental, rexistr\u00e1ronse densidades de ata cen individuos por hect\u00e1rea. A poboaci\u00f3n \u00e9 estable e non se enfronta a ameazas espec\u00edficas, polo que a IUCN inclu\u00eduno na lista de especies \"pouco preocupantes\" da s\u00faa Lista vermella de especies ameazadas."}
{"id": "417584", "revid": "27155", "url": "https://gl.wikipedia.org/wiki?curid=417584", "title": "Apodemus flavicollis", "text": ""}
{"id": "417585", "revid": "98629", "url": "https://gl.wikipedia.org/wiki?curid=417585", "title": "Henrique de Flandres", "text": "Henrique I, ou tam\u00e9n Henrique de Hainaut, ou tam\u00e9n Henrique de Flandres (en franc\u00e9s: \"Henri de Flandre\", grego: \u0395\u03c1\u03c1\u03af\u03ba\u03bf\u03c2 \u03c4\u03b7\u03c2 \u03a6\u03bb\u03ac\u03bd\u03b4\u03c1\u03b1\u03c2), nado en Valenciennes, Francia, en 1176 e finado en Tesal\u00f3nica, Grecia, o 11 de xu\u00f1o de 1216, foi o segundo e m\u00e1is capaz dos emperadores latinos de Constantinopla, que reinou desde 1206 at\u00e9 1216 e consolidou o poder do novo imperio.\nTraxectoria.\nFoi o fillo de Baldu\u00edno V, conde de Hainaut, e irm\u00e1n m\u00e1is novo de Baldu\u00edno I, o primeiro emperador latino, Henrique iniciou a conquista de Asia Menor en 1204 e estivo a piques de derrotar ao l\u00edder bizantino Teodoro I L\u00e1scaris cando unha invasi\u00f3n b\u00falgara en Tracia requiriu o seu regreso a Europa. Despois da morte de Baldu\u00edno a mans de Kaloyan de Bulgaria, en 1205, ocupou o cargo de rexente e foi feito emperador do Imperio latino en agosto de 1206. Henrique derrotou aos b\u00falgaros en Europa e entre 1209 e 1211, ti\u00f1a \u00e1s forzas de Teodoro L\u00e1scaris acurraladas. En 1214 obrigou a Teodoro, que se coroou emperador de Nicea, a asinar o Tratado de Ninfeo definindo as fronteiras dos dous reinos, e cedendo as porci\u00f3ns do noroeste de Asia Menor a Henrique. Tam\u00e9n fixo unha alianza matrimonial co tsar b\u00falgaro Boril. Deste xeito, a trav\u00e9s da diplomacia foi capaz de garantir a seguridade do Imperio latino. Un gobernante iluminado, esforzouse por reconciliar aos seus s\u00fabditos gregos ao que consideraba como a desgraza de goberno latino. A s\u00faa negativa a ceder terras gregas para o papado provocou unha disputa co papa Inocencio III. Henrique morreu, posibelmente envelenado, no d\u00e9cimo ano do seu reinado e sucedeuno o seu cu\u00f1ado Pedro de Courtenay.\nL\u00edder Cruzado.\nTras unirse \u00e1 Cuarta Cruzada ao redor de 1201, distinguiuse no sitio de Constantinopla e doutros lugares. Durante o sitio de xullo de 1203, Henrique foi un do oito xenerais de divisi\u00f3n; os outros inclu\u00edan a Bonifacio de Montferrato (l\u00edder dos cruzados), o dux Enrico Dandolo (l\u00edder dos venecianos), Lu\u00eds de Blois (un dos primeiros nobres en tomar a cruz), e o irm\u00e1n de Henrique, Baldu\u00edno de Flandres, quen controlaba a divisi\u00f3n m\u00e1is grande.\nDurante o sitio de 1204, Henrique dirixiu unha expedici\u00f3n ecuestre para obter subministraci\u00f3ns e atacou un castelo en \u015eile, cerca do Mar Negro que, segundo Robert de Clari, ti\u00f1a uns 30 cabaleiros e un n\u00famero indeterminado de sarxentos montados. O emperador Aleixo V Ducas preparoulle unha emboscada, pero Henrique e as s\u00faas forzas derrotaron seriamente aos gregos, capturando unha reverenciada icona, que supostamente conti\u00f1a as reliquias de Cristo, e regresaron ao campamento cruzado. Coa coroaci\u00f3n do seu irm\u00e1n como o primeiro emperador latino de Constantinopla, Henrique transformar\u00edase nun important\u00edsimo nobre deste novo imperio.\nCando en 1205 o emperador \u00e9 feito prisioneiro polos b\u00falgaros, Henrique \u00e9 nomeado rexente, e cando se reciben as noticias da morte do emperador, el suc\u00e9deo e \u00e9 coroado o 20 de agosto de 1206.\nReinado.\nHenrique de Flandres foi un sabio gobernante, cuxo reinado se centrou en gran medida no \u00e9xito das loitas con Kaloyan, o tsar de Bulgaria, e co seu rival, Teodoro I L\u00e1scaris, emperador de Nicea. M\u00e1is tarde loitou contra Boril de Bulgaria (1207-1218) e logrou derrotalo na Batalla de Filip\u00f3pole (1208). Segundo os cronistas da \u00e9poca, o emperador parece ser valente pero non cruel, e tolerante mais non d\u00e9bil, dos que posu\u00edan \"o valor superior de oposici\u00f3n, nunha era supersticiosa, ao orgullo e a avaricia do clero.\" O emperador morreu envelenado pola s\u00faa esposa Mar\u00eda de Bulgaria (filla de Kaloyan), o 11 de xu\u00f1o de 1216. Estivera casado anteriormente (en 1204) con In\u00e9s de Montferrato, filla de Bonifacio de Montferrato, o l\u00edder da Cruzada, pero ela morrera (probabelmente no parto) antes da morte do seu pai en 1207.\n\u00c1 s\u00faa morte sen herdeiros o seu cu\u00f1ado Pedro II de Courtenay, o esposo da s\u00faa irm\u00e1 Iolanda de Flandres, foi electo novo emperador."}
{"id": "417587", "revid": "23204", "url": "https://gl.wikipedia.org/wiki?curid=417587", "title": "L\u016bcija Lo\u010dmele", "text": "L\u016bcija Lo\u010dmele, nada en C\u0113sis en 1951, \u00e9 unha directora de cine letoa.\nTraxectoria.\nL\u016bcija Lo\u010dmele grad\u00faase na Escola Secundaria de Riga en Artes Aplicadas no ano 1970 e pola Facultade de Cine e Televisi\u00f3n na especializaci\u00f3n en Direcci\u00f3n dentro do Instituto dos Estados da Uni\u00f3n para a Cinematograf\u00eda no ano 1980.\nTraballou como figurino no Teatro Estatal para a \u00d3pera de Riga. Tomou parte no movemento teatral amateur liderado por Robert Liger, autodenominado \"Riga Pantonite\". Traballou no Riga Film Studio. En 1991, deixa o Film Studio por unha nova posici\u00f3n na televisi\u00f3n onde dirixe historias curtas e episodios de seriais.\nO seu traballo como directora de longametraxes data de 1983. No ano 1986 recibe o premio a mellor director e a mellor filme no prestixioso festival let\u00f3n Great Kristaps pola s\u00faa pel\u00edcula \"Saulessvece\", conformando o r\u00e9cord de obtenci\u00f3n deste premio co maior n\u00famero de competidores da historia do festival, un total de 27 nomeamentos acadaron a fase final aquel ano. \nDesde o 1992 a 1996 forma parte da direcci\u00f3n da canle letoa TV 4. \n\u00c9 membro da Uni\u00f3n de Cineastas desde 1989 e membro do club de Directores de Cine de Riga.\nO problema do alcolismo ou a adolescencia son temas preponderantes no seu cinema."}
{"id": "417591", "revid": "89787", "url": "https://gl.wikipedia.org/wiki?curid=417591", "title": "Rato de campo", "text": "O rato de campo (Apodemus sylvaticus) \u00e9 unha especie com\u00fan de roedor m\u00farido de Europa e o noroeste de \u00c1frica. Est\u00e1 estreitamente relacionado co rato da fraga (\"Apodemus flavicollis\"), pero difer\u00e9ncianse en que non ten unha banda amarela arredor do pescozo, ten orellas e un tama\u00f1o xeral menores. Mide como media uns 90\u00a0mm de lonxitude. Enc\u00f3ntrase na maior parte de Europa, onde est\u00e1 moi estendido e \u00e9 com\u00fan, \u00e9 comensal dos humanos e \u00e1s veces consid\u00e9rase unha praga.\nCaracter\u00edsticas.\nO rato de campo \u00e9 un pequeno roedor, duns 8 a 10\u00a0cm de lonxitude, m\u00e1is outros 8 a 10 inclu\u00edndo o rabo. Este est\u00e1 desprovisto de pelo e sempre \u00e9 igual ou maior que o resto do corpo. A coloraci\u00f3n do animal \u00e9 avermellada-amarelada na parte superior, mentres que o ventre \u00e9 abrancazado e o l\u00edmite entre as cores est\u00e1 claramente delimitado. O macho adoita ser maior que a femia, a\u00ednda que non se pode considerar que exista dimorfismo sexual. Os ollos son grandes e escuros, a cabeza \u00e9 grande e alongada e as orellas tam\u00e9n son m\u00e1is grandes, o que posibilita a s\u00faa diferenciaci\u00f3n dos rato do x\u00e9nero \"Mus\".\nH\u00e1bitat.\nO rato de campo habita en bosques, prader\u00edas e campos cultivados. Ocupa un amplo espectro de ecosistemas, e pode estar presente tanto en zonas semi\u00e1ridas pr\u00f3ximas ao mar coma a alturas que roldan os 1800 metros en zonas de clima temperado e h\u00famido. \u00c9 m\u00e1is frecuente en ambientes con moderada cobertura vexetal arb\u00f3rea ou arbustiva, porque as\u00ed corre menor perigo de depredaci\u00f3n, a\u00ednda que tam\u00e9n est\u00e1 en zonas descubertas como pasteiros ou marismas, onde \u00e9 unha especie estacional. As zonas de vexetaci\u00f3n moi vizosa tampoco lle son favorable, xa que se beneficia de \u00e1reas de ecotono.\n\u00c9 case totalmente nocturno e terrestre, escava toqueiras, constr\u00fae ni\u00f1os con plantas e pode vivir en edificios durante as estaci\u00f3ns duras. \u00c9 unha das especies m\u00e1is intensamente estudadas do seu x\u00e9nero.\nEn Europa a s\u00faa \u00e1rea chega polo norte \u00e1 parte sur de Escandinavia e polo oleste a Ucra\u00edna. Tam\u00e9n se encontra no noroeste de \u00c1frica e en moitas illas mediterr\u00e1neas.\nComportamento.\nOs ratos de campo comen principalmente sementes e froitos, especialmente sementes e froitos de \u00e1rbores como carballos, freixos, estripeiros e sic\u00f3moros. Se estes alimentos abundan no chan, transp\u00f3rtanos aos seus ni\u00f1os e toqueiras para almacenalos. Comen pequenos invertebrados como caracois e insectos, especialmente ao final da primavera e inicios do ver\u00e1n cando hai m\u00e1is alimento. Tam\u00e9n consomen bagas e outras froitas e ra\u00edces. Os froitos secos recentemente afectados polo rato de campo poden identificarse por presentaren unha coroa nun dos seus v\u00e9rtices e un corte redondo, o que est\u00e1 causado polo costume de agarrar os froitos coas extremidades dianteiras ao consumilos mentres os apoia no peito. Os incisivos van deixando as marcas caracter\u00edsticas mentres o animal xira o froito, ata que consegue facer unha abertura dabondo grande como para sacar a semente de dentro do froito. Comparten cos lagomorfos o costume de inxerir as feces da nai cando son novos, para as\u00ed ter unha fonte de vitamina B12 e de flora bacteriana que lles posibilite dixerir a celulosa.\n\u00c9 depredado por unha gran variedade de animais, como rapaces di\u00farnas e nocturnas, mam\u00edferos carn\u00edvoros e ofidios, e tam\u00e9n por garzas ou xabarils.\nDurante os meses m\u00e1is fr\u00edos non hibernan; por\u00e9n, durante as estaci\u00f3ns invernais duras caen nun torpor, unha diminuci\u00f3n na actividade fisiol\u00f3xica. Son principalmente activos durante a escuridade, e son moi bos gabeadores. Cando buscan comida, recollen e distrib\u00faen visualmente obxectos conspicuos, como follas e rami\u00f1as, que usan como marcas para guiarse nas s\u00faas exploraci\u00f3ns. Para evitar a predaci\u00f3n, adoita buscar comida en sitios pequenos cubertos.\nReproduci\u00f3n.\nO rato de campo ten unha estaci\u00f3n reprodutora de febreiro a outubro na cal ocoren moitos apareamentos, e competici\u00f3n embarullada para aparearse. Por\u00e9n, isto \u00e9 variable e depende do clima. Tal comportamento caracter\u00edstico ten como resultado nunha competici\u00f3n de esperma e camadas de varias paternidades. A sociedade destes ratos \u00e9 polix\u00ednica e a copulaci\u00f3n \u00e9 o resultado desta competici\u00f3n durante os per\u00edodos reprodutores.\nUnha observaci\u00f3n interesante sobre a especie relativa aos machos \u00e9 a morfolox\u00eda dos espermatozoides. Te\u00f1en cabezas falciformes (con forma de media l\u00faa ou fouce) despois da meiose e antes da espermiaci\u00f3n. Te\u00f1en un gancho localizado no extremo da cabeza do espermatozoide. A tinguidura con ioduro de propidio revela que s\u00f3 a superficie basal do gancho \u00e9 de orixe nuclear. Eses ganchos apicais son despregados no tracto reprodutor feminino (o mecanismo responsable implicado \u00e9 a remodelaci\u00f3n dos filamentos de actina do gancho). Os ganchos apicais despregados comb\u00ednanse cos ganchos apicais e os flaxelos doutros espermatozoides. Os espermatozoides agr\u00e9ganse deste modo e forman \"trens m\u00f3biles\", que se determinou experimentalmente que pos\u00faen unha mellor mobilidade dentro do tracto reprodutor da femia que os non agregados. A mobilidade destes trens m\u00f3biles est\u00e1 influenciada pola reacci\u00f3n acros\u00f3mica prematura, acto altru\u00edsta realizado por alg\u00fans espermatozoides que benefician a outros gametocitos xeneticamente similares. Este altru\u00edsmo segue un mecanismo de \"efecto barba verde\" no cal os espermatozoides distinguen a semellanza xen\u00e9tica dos que os rodean. Unha vez que se identifican os espermatozoides de xenotipos similares, os xenes para o altru\u00edsmo son activados para provocar unha resposta que busca conservar os xenes presentes na outra c\u00e9lula, mesmo se ten como resultado a destruci\u00f3n da c\u00e9lula que realizou a acci\u00f3n.\nO per\u00edodo de xestaci\u00f3n do rato de campo \u00e9 de 25 ou 26 d\u00edas e cada femia pare como media cinco fillos e xeralmente ten d\u00faas camadas ao ano en ni\u00f1os constru\u00eddos ou ocos en \u00e1rbores ou entre rochas. A lactaci\u00f3n dura tres semanas. A descendencia faise independente pasadas tres semanas e faise sexualmente activa despois de dous meses.\nSubespecies da pen\u00ednsula Ib\u00e9rica.\nO rato de campo ten d\u00faas subespecies na pen\u00ednsula Ib\u00e9rica. A subespecie \"A. s. callipides\" est\u00e1 distribu\u00edda na metade norte peninsular inclu\u00edda Galicia, mentres que \"A. s. dichrurus\", de menor tama\u00f1o e cor m\u00e1is escura, enc\u00f3ntrase na metade sur e Mallorca e Menorca (en Eivisa e Formentera existen outrs d\u00faas subespecies: \"A. s. eivissensis\" e \"A. s. frumentariae\", respectivamente)."}
{"id": "417592", "revid": "27155", "url": "https://gl.wikipedia.org/wiki?curid=417592", "title": "Apodemus sylvaticus", "text": ""}
{"id": "417599", "revid": "89787", "url": "https://gl.wikipedia.org/wiki?curid=417599", "title": "Bikini", "text": "O bikini (do ingl\u00e9s \"bikini\") \u00e9 unha peza feminina de ba\u00f1o composta de dous tri\u00e1ngulos de tea na parte superior similar a un apertador que cobre os seos e dous tri\u00e1ngulos de tea na parte inferior, a frontal que cobre a pelve, pero que exp\u00f3n o embigo, e a parte de atr\u00e1s que cobre as n\u00e1degas. O tama\u00f1o da parte superior e inferior pode variar desde a cobertura completa dos seos, pelve, e n\u00e1degas, ata os dese\u00f1os m\u00e1is atrevidos como o tanga que cobren s\u00f3 a ar\u00e9ola e o monte de Venus, pero expo\u00f1en as n\u00e1degas.\nO dese\u00f1ador de moda Jacques Heim presentou en Par\u00eds un dese\u00f1o de traxe de ba\u00f1o de d\u00faas pezas en 1946 ao que chamou Atome. Do mesmo xeito que os traxes de ba\u00f1o da \u00e9poca, cubr\u00eda o embigo da usuaria, e non atraeu moita atenci\u00f3n. O enxe\u00f1eiro e dese\u00f1ador automobil\u00edstico parisiense Louis R\u00e9ard presentou o seu dese\u00f1o pouco despois. O seu provocador dese\u00f1o foi arriscado, exp\u00f3n o embigo da usuaria e gran parte das s\u00faas n\u00e1degas. Ning\u00fan modelo de pasarela aceptou po\u00f1elo, polo que contratou unhabailarina de striptease do Casino de Par\u00eds para presentalo nunha pasarela de moda de traxes de ba\u00f1o. Bautizou o traxe de ba\u00f1o polo atol Bikini, onde tivera lugar a primeira proba p\u00fablica dunha bomba nuclear s\u00f3 catro d\u00edas antes.\nDebido ao seu controvertido e revelador dese\u00f1o, o bikini foi aceptado moi lentamente polo p\u00fablico. Ga\u00f1ou maior presenza e aceptaci\u00f3n cando estrelas do cine como Brigitte Bardot, Raquel Welch e Ursula Andress os usaron e foron fotografadas en praias p\u00fablicas e vistas no cine. En moitos pa\u00edses, o dese\u00f1o foi prohibido nas praias e noutros lugares p\u00fablicos.\nO dese\u00f1o do bikini converteuse en com\u00fan na maior\u00eda dos pa\u00edses occidentais a mediados da d\u00e9cada de 1960 como traxe de ba\u00f1o e roupa interior. A finais do s\u00e9culo XX era amplamente utilizado como roupa de deporte en Volei praia e culturismo. Hai unha serie de variantes modernas do dese\u00f1o empregado para fins de mercadotecnia e como clasificaci\u00f3ns industriais, inclu\u00edndo o monokini, microkini, tankini, trikini, pubikini e skirtini. O traxe de ba\u00f1o masculino dunha soa peza tam\u00e9n se pode denominar bikini. De igual forma, unha variedade de tipos de roupas \u00edntimas de homes e mulleres descr\u00edbense como roupa interior de bikini.\nO bikini creceu gradualmente para obter unha grande aceptaci\u00f3n na sociedade occidental. A principios dos anos 2000, os bikinis convert\u00e9ronse nun negocio anual de 811 mill\u00f3ns de d\u00f3lares e aumentaron os servizos derivados como a depilaci\u00f3n tipo inguas brasileiras e o bronceado.\nHistoria.\nNa antig\u00fcidade.\nO arque\u00f3logo James Mellaart describiu o bikini m\u00e1is antigo en \u00c7atalh\u00f6y\u00fck, Anatolia, na era Chalcolithic (ao redor do 5600 a.C.), onde unha deusa nai est\u00e1 representada montada sobre dous leopardos vestindo un traxe algo parecido a un bikini. O traxe de ba\u00f1o de d\u00faas pezas pode remontarse ao mundo greco-romano, onde as pezas de bikini que usaban as atletas est\u00e1n representadas en \u00e1nforas e pinturas que se remontan ao 1400 a.C. \nNa \"Coroaci\u00f3n do Vencedor\", un mosaico no chan dunha vila romana en Sicilia que data da \u00c9poca de Diocleciano (286-305 d.C.), as mulleres novas participaban no levantamento de pesos, o lanzamento de discos e executaban xogos de pelota vestidas con pezas tipo bikini (tecnicamente bandeaukinis no l\u00e9xico moderno). O mosaico, atopado en Sicilia na Vila Romana del Casale, ten dez mozas que foron anacronicamente chamadas Rapazas en Bikini\". Outros restos arqueol\u00f3xicos romanos representan a deusa Venus cunha peza similar. En Pompeia, descr\u00edbense as representaci\u00f3ns de Venus usando un bikini na Casa della Venere, no \"tablinum\" da Casa de Julia Felix, no atrio do xard\u00edn da Via Dell'Abbondanza.\nOs precursores do bikini en Occidente.\nNadar ou ba\u00f1arse ao aire libre estaba desaconsellado na cristiandade, polo que hab\u00eda pouca demanda ou necesidade de traxes de ba\u00f1o ata o s\u00e9culo XVIII. Os traxes de ba\u00f1o do s\u00e9culo XVIII eran unha bata solta de manga longa, tipo vestido feito de la ou flanela que conservaba a cobertura e a modestia.\nEn 1907, a nadadora e artista Annette Kellerman foi arrestada nunha praia de Boston por usar un axustado traxe de ba\u00f1o, sen mangas, dunha soa peza, que adquirira en Inglaterra, a\u00ednda que non se converteu en traxe de ba\u00f1o adaptado para mulleres, en partes de Europa, ata 1910. En 1913, o dese\u00f1ador Carl Jantzen fixo o primeiro traxe de ba\u00f1o funcional de d\u00faas pezas. Inspirado na introduci\u00f3n das femias na nataci\u00f3n ol\u00edmpica, dese\u00f1ou un traxe cinguido con pantal\u00f3ns curtos para a parte inferior e mangas curtas para a parte superior.\nDurante os anos 1920 e 1930, a xente pasou de \"tomar as augas\" a \"tomar o sol\", en casas de ba\u00f1os e balnearios, e os dese\u00f1os de traxes de ba\u00f1o cambiaron para seren m\u00e1is decorativos. O ray\u00f3n foi usado na d\u00e9cada de 1920 na fabricaci\u00f3n de traxes de ba\u00f1o axustados, pero a s\u00faa durabilidade, especialmente cando est\u00e1 mollado, resultou problem\u00e1tica. O jersey e a seda tam\u00e9n se usaron \u00e1s veces. Na d\u00e9cada de 1930, os fabricantes baixaron os escotes nas costas, sacaron as mangas e axustado os lados. Co desenvolvemento de novos materiais de vestiario, particularmente l\u00e1tex e nylon, os traxes de ba\u00f1o gradualmente comezaron a adaptarse ao corpo ao longo da d\u00e9cada de 1930, con cintas para o ombreiro que pod\u00edan baixarse \u200b\u200bpara o bronceado.\nOs traxes de ba\u00f1o das mulleres dos anos 1930 e 1940 incorporaron graos cada vez maiores de exposici\u00f3n do abdome. A pel\u00edcula de Hollywood de 1932 \"Three on a Match\" presentaba un traxe de ba\u00f1o de d\u00faas pezas que amosaba o est\u00f3mago. As revistas adolescentes de finais dos anos 40 e 1950 presentaron debuxos similares de traxes e tops que delataban o est\u00f3mago. No entanto, a moda de amosar o abdome foi declarada como s\u00f3 para praias e eventos informais e considerouse indecente para ser usada en p\u00fablico. Hollywood apoiou o novo glamour en pel\u00edculas como a \"Filla de Neptuno\" de 1949 na cal Esther Williams usaba traxes chamados \"provocativamente\" como \"Double Entender\" e \"Honey Child\".\nA produci\u00f3n durante a Segunda Guerra Mundial requiriu grandes cantidades de algod\u00f3n, seda, nylon, la, coiro e goma. En 1942, a Xunta de Produci\u00f3n de Guerra dos Estados Unidos emitiu o Regulamento L-85, que cortou o uso de fibras naturais na roupa. e esixindo unha reduci\u00f3n dun 10% da cantidade de tela na roupa de ba\u00f1o das mulleres. Para cumprir co regulamento os fabricantes de traxes de ba\u00f1o quitaron as faldras e outros accesorios, mentres aumentaba a produci\u00f3n do traxe de ba\u00f1o de d\u00faas pezas con abdome espido. Ao mesmo tempo, a demanda de todos os traxes de ba\u00f1o baixou xa que non hab\u00eda moito interese en ir \u00e1 praia, especialmente en Europa.\nBikini moderno.\nNa Europa post-Segunda Guerra Mundial, os europeos occidentais gozaron do seu primeiro ver\u00e1n sen guerra durante moitos anos. Os dese\u00f1adores franceses intentaron crear modas que coincidira co estado de \u00e1nimo liberado da xente. Fabric was still in short supply, e nun intento por resucitar as vendas de roupa de ba\u00f1o, dous dese\u00f1adores franceses, Jacques Heim e Louis R\u00e9ard, case lanzaron simultaneamente dous novos proxectos de traxe de d\u00faas pezas en 1946. Heim lanzou un proxecto de traxe de ba\u00f1o de d\u00faas pezas en Par\u00eds que chamou \"atome\", pola part\u00edcula de materia m\u00e1is pequena co\u00f1ecida. Anunciou que era o \"traxe de ba\u00f1o m\u00e1is pequeno do mundo.\" A\u00ednda que era m\u00e1is pequeno que os traxes de ba\u00f1o de d\u00faas pezas da d\u00e9cada de 1930, a parte de abaixo do novo traxe de ba\u00f1o de d\u00faas pezas de Heim a\u00ednda cubr\u00eda o embigo da usuaria.\nPouco despois, Louis R\u00e9ard creou un proxecto de traxe de ba\u00f1o de d\u00faas pezas ao que chamou \"bikini\". Notou que as mulleres na praia subian os bordos dos seus traxes de ba\u00f1o e tops para mellorar o seu bronceado. Presentou o seu dese\u00f1o de ba\u00f1ador na popular piscina p\u00fablica, Piscine Molitor, catro d\u00edas despois da primeira proba dunha arma nuclear no Atol Bikini. Os xornais estaban cheos de novidades respecto da proba at\u00f3mica e Reard esperaba o mesmo co seu dese\u00f1o. O bikini de R\u00e9ard acabou co \"atome\" de Heim. O seu dese\u00f1o consist\u00eda en dous tri\u00e1ngulos de tecido que formaban un apertador e d\u00faas pezas triangulares de tecido que cubr\u00edan as n\u00e1degas e o monte de Venus conectados por unha corda. Cando non puido atopar unha modelo de pasarela disposta a amosar o seu revelador dese\u00f1o, Reard contratou a Micheline Bernardini, unha bailarina de striptease de 19 anos, do Casino de Par\u00eds. Anunciou que o seu traxe de ba\u00f1o, cunha superficie total de de tea, era \"m\u00e1is pequeno que o traxe de ba\u00f1o m\u00e1is pequeno do mundo\". R\u00e9ard dixo que \"como a bomba at\u00f3mica, o bikini \u00e9 pequeno e devastador\". A escritora de moda Diana Vreeland describiu o bikini como a \"bomba at\u00f3mica da moda\". Bernardini recibiu 50.000 cartas de fans, moitas delas de homes. As fotograf\u00edas de Bernardini e artigos sobre o evento foron amplamente difundidos pola prensa. O \"International Herald Tribune publicou nove historias sobre o evento. O diario franc\u00e9s \"Le Figaro\" escribiu:\"A xente anhelaba os simples praceres do mar e do sol. Para as mulleres, vestir un bikini significou unha especie de segunda liberaci\u00f3n. Non hab\u00eda realmente nada sexual nel. Foi unha celebraci\u00f3n de liberdade e un retorno \u00e1s alegr\u00edas na vida.\" O \"atome\" de Heim estaba m\u00e1is en consonancia coa sensatez da d\u00e9cada de 1940, pero o dese\u00f1o de R\u00e9ard ga\u00f1ou a atenci\u00f3n do p\u00fablico. A\u00ednda que o dese\u00f1o de Heim foi o primeiro usado na praia e inicialmente vendeu m\u00e1is traxes de ba\u00f1o, foi o dese\u00f1o de traxe de ba\u00f1o de d\u00faas pezas de R\u00e9ard chamado \"bikini\" o que triunfou.\nResistencia social.\nO escandaloso traxe de ba\u00f1o de d\u00faas pezas non acabou de popularizarse ata 1960: Brigitte Bardot, icona da moda e s\u00edmbolo sexual dos anos cincuenta e sesenta, exh\u00edbese con el ante os fot\u00f3grafos (\u00e1s veces ata sen o sost\u00e9n) nas praias de Cannes e Saint-Tropez; Marilyn Monroe, Jane Fonda..., Brian Hyland esperta co seu tema \"Itsy Bitsy Teenie Weenie Yellow Polkadot Bikini\" de 1960 o gusto entre as adolescentes estadounidenses por unha peza que, ver\u00e1n a ver\u00e1n, evolucionar\u00e1 ata alcanzar a s\u00faa m\u00ednima expresi\u00f3n, o microkini, xa a mediados dos anos noventa.\nMentres que en Francia xeneral\u00edzase o seu uso case inmediatamente como s\u00edmbolo de liberaci\u00f3n feminina, noutros pa\u00edses como Espa\u00f1a, en plena Represi\u00f3n franquista, Italia (tam\u00e9n de arraigada moral cat\u00f3lica) ou Estados Unidos, fortemente instalados no fanatismo relixioso puritano, tardar\u00e1 anos en aceptarse.\nVariantes.\nA\u00ednda que o nome \"bikini\" foi aplicado ao principio s\u00f3 para o traxe de ba\u00f1o que mostraba o embigo da usuaria, hoxe a industria da moda considera calquera traxe de ba\u00f1o de d\u00faas pezas como bikini. As modas de bikini modernas caracter\u00edzanse por un dese\u00f1o simple e breve: dous tri\u00e1ngulos de tea que forman un apertador e que cobren os peitos da muller e un terceiro que forma un corte panty debaixo do embigo que cobre a ingoa e as n\u00e1degas.\nOs bikinis poden e foron fabricados con case todos os materiais de roupa posibles, os tecidos e outros materiais utilizados para fabricar bikinis son un elemento esencial do seu dese\u00f1o. Os primeiros bikinis modernos foron de algod\u00f3n e jersey. A introduci\u00f3n da Lycra (Elastano) na d\u00e9cada de 1960 cambiou por completo a forma en que se dese\u00f1aron e usaron os bikinis, segundo Kelly Killoren Bensimon, unha ex modelo e autora de \"The Bikini Book\" \"a chegada de Lycra permitiu que m\u00e1is mulleres usen un bikini ... non ced\u00eda, non fac\u00eda bolsas e ocultaba e revelaba. Xa non parec\u00eda lencer\u00eda\". Os tecidos de traxes de ba\u00f1o alternativos como veludo, coiro e crocheted xurdiron a principios dos anos 70.\nEstilos principais.\nExisten diferentes estilos de bikini dispo\u00f1ibles:\nO bikini no deporte.\nOs bikinis convert\u00e9ronse nun importante compo\u00f1ente de mercadotecnia de varios deportes femininos. \u00c9 o uniforme oficial do volei praia e \u00e9 amplamente usado no atletismo e outros deportes. Os bikinis deportivos ga\u00f1aron popularidade desde a d\u00e9cada de 1990. Con todo, a tendencia xerou algunhas cr\u00edticas como un intento de vender sexo. As nadadores femininas normalmente non usan bikinis na nataci\u00f3n de competici\u00f3n. A Federaci\u00f3n Internacional de Nataci\u00f3n (FINA) votou a favor de prohibir os bikinis nas nadadoras femininas na s\u00faa reuni\u00f3n en Roma en 1960.\nBikini roupa interior.\nAlg\u00fans tipos de roupa interior descr\u00edbese como roupa \u00edntima de bikini, dese\u00f1ada para homes e mulleres. Para mulleres, a roupas \u00edntimas de bikini ou de estilo bikini \u00e9 unha roupa interior que \u00e9 similar en tama\u00f1o e forma a un bikini normal. Pode referirse a practicamente calquera peza \u00edntima que proporcione menos cobertura ao abdome que a lencer\u00eda, bragas ou calz\u00f3ns, especialmente axeitada para a roupa como crop tops. Para os homes, os calz\u00f3ns bikinis son roupas \u00edntimas m\u00e1is pequenas e m\u00e1is reveladores que os cl\u00e1sicos calz\u00f3ns dos homes. Os bikini dos homes poden ser baixos ou altos adoitan estar m\u00e1is baixos que a cintura real, moitas veces nas cadeiras e, normalmente, non te\u00f1en bolsa de acceso ou solapa, nin perneiras. Os bikinis de corda te\u00f1en secci\u00f3ns dianteiras e traseiras que se atopan na entreperna pero non na cintura, sen tecido no lado das pernas.\nOs traxes de ba\u00f1o e as roupas \u00edntimas te\u00f1en consideraci\u00f3ns de dese\u00f1o similares, sendo pezas de vestir axustadas. A principal diferenza \u00e9 que, a diferenza da roupa interior, o traxe de ba\u00f1o son para vestir en p\u00fablico. O traxe de ba\u00f1o foi e segue os estilos da roupa interior, e ao mesmo tempo que as actitudes cara ao bikini comezaron a cambiar, a roupa \u00edntima sufriu un redese\u00f1o cara a un dese\u00f1o m\u00ednimo e sen uni\u00f3ns que priman primeiro o confort.\nBikini masculino.\nO termo \"bikini masculino\" \u00e1s veces \u00fasase para describir ba\u00f1adores deportivos. Os bikinis dos homes poden ter laterais altos ou baixos, e os lados est\u00e1n unidos mediante corda ou lazos. A maior\u00eda non ten un peche ou solapa frontal. A diferenza dos ba\u00f1adores de nataci\u00f3n, os bikinis non est\u00e1n dese\u00f1ados para a reduci\u00f3n da resistencia aerodin\u00e1mica e, polo xeral, non te\u00f1en unha preti\u00f1a visible. Os traxes de menos de 2,5 cent\u00edmetros de ancho nas cadeiras son menos com\u00fans con fins deportivos e son usados \u200b\u200bcon m\u00e1is frecuencia para recreaci\u00f3n, moda e bronceado. O m\u00e1is pequeno, que se presenta nas competici\u00f3ns de culturismo \u00e9 un exemplo deste estilo. M\u00fasicos masculinos de punk rock sa\u00edron ao escenario vestidos coa parte de abaixo do bikini feminino. A pel\u00edcula do 2000 de Bollywood \"Hera Pheri mostra homes tomando o sol en bikini, que parec\u00edan erroneamente mulleres desde a distancia.\nTam\u00e9n existen tops masculinos de bikini e adoitan usarse como gags visuais. Foi popularizado por Sacha Baron Cohen cando usou un na pel\u00edcula Borat.\nDepilaci\u00f3ns para Bikini.\nA depilaci\u00f3n para bikini consiste na eliminaci\u00f3n dos cabelos do pube m\u00e1is al\u00e1 da li\u00f1a de bikini, usando cera. A li\u00f1a de bikini define a parte da zona pubiana dunha muller que esta cuberta pola parte inferior dun bikini, o que significa que calquera cabelo pubiano visible m\u00e1is al\u00f3 dos l\u00edmites do traxe de ba\u00f1o \u00e9 eliminado. O cabelo pubiano visible \u00e9 amplamente desaprobado culturalmente, considerase embarazoso e moitas veces \u00e9 eliminado.\nA medida de que a popularidade do bikini creceu, a aceptabilidade do cabelo pubiano diminu\u00edu. Pero, con certos estilos de traxes de ba\u00f1o femininos, o cabelo pubiano pode facerse visible ao redor da entreperna dun traxe de ba\u00f1o. Coa reduci\u00f3n do tama\u00f1o dos traxes de ba\u00f1o, especialmente desde a chegada do bikini despois de 1945, tam\u00e9n se tornou popular a pr\u00e1ctica da depilaci\u00f3n para bikini. O estilo brasileiro se popularizou co auxe das tangas.\nDependendo do estilo do bikini e da cantidade de pel visible f\u00f3ra do bikini, o cabelo pubiano pode ser estilizado de varias maneiras, depilaci\u00f3n americana (eliminaci\u00f3n de cabelo pubiano dos lados, parte superior das coxas e baixo o embigo), depilaci\u00f3n francesa (deixa s\u00f3 unha franxa vertical na fronte), depilaci\u00f3n brasileira (eliminaci\u00f3n de todo o cabelo na zona p\u00e9lvica, especialmente axeitado para tangas).\nBronceado de Bikini.\nAs pexas do bikini crean li\u00f1as de bronceado. Unha innovaci\u00f3n en 1969 usa tecido que est\u00e1 perforado con miles de micro buratos que son case invisibles a simple vista, pero que deixan pasar a luz solar suficiente para producir un bronceado sen li\u00f1as.\nComo os bikinis deixan a maior parte do corpo exposto as radiaci\u00f3ns UV potencialmente perigosas, a sobreexposici\u00f3n pode causar queimadura solar, cancro de pel, as\u00ed como outros efectos agudos e cr\u00f3nicos efectos sobre a sa\u00fade na pel, os ollos e o sistema inmunitario. Como resultado, as organizaci\u00f3ns m\u00e9dicas recomendan que os usuarios de bikinis se protexan da radiaci\u00f3n ultravioleta empregando protector solar de amplo espectro, que demostrou ser eficaz para protexer contra as queimaduras solares, cancro de pel, enrugas e pel fl\u00e1ccida. Certos ingredientes de filtro solar poden causar dano se penetran na pel ao longo do tempo."}
{"id": "417600", "revid": "72012", "url": "https://gl.wikipedia.org/wiki?curid=417600", "title": "Iuri Mikhailovich Baturin", "text": ""}
{"id": "417601", "revid": "839", "url": "https://gl.wikipedia.org/wiki?curid=417601", "title": "Patrick Baudry", "text": "Patrick Pierre Roger Baudry foi un astronauta franc\u00e9s que participou na misi\u00f3n STS-51-G como especialista de carga. Pasou un total de 7,07 d\u00edas no espazo.\nBaudry naceu o 6 de marzo de 1946 en Douala (Camer\u00fan). Ten un m\u00e1ster en enxe\u00f1er\u00eda aeron\u00e1utica obtido na Escola do Aire da Academ\u00eda da Forza A\u00e9rea Francesa e o grao de Tenente Coronel. Completou a s\u00faa formaci\u00f3n como piloto en 1970 e sirveu como piloto de combate en varios pa\u00edses de \u00c1frica. Cursou estudos na Escola Imperial de Pilotos de Proba en Boscomb Down, Gran Breta\u00f1a, en 1978, e foi premiado co Trofeo R\u00edo Patuxent ao acabar o curso. Foi asignado ao Centro de Voos de Proba de Bretigny-sur-Orge, en Francia, en 1979.\nEn xu\u00f1o de 1980 pasou a ser astronauta do CNES, adestr\u00e1ndose durante dous anos na Cidade das Estrelas, cerca de Moscova. Voou na misi\u00f3n STS-51-G, levada a cabo polo transbordador espacial Discovery, etnre o 17 e o 24 de xu\u00f1o de 1985."}
{"id": "417602", "revid": "72012", "url": "https://gl.wikipedia.org/wiki?curid=417602", "title": "Patrick Pierre Roger Baudry", "text": ""}
{"id": "417604", "revid": "17467", "url": "https://gl.wikipedia.org/wiki?curid=417604", "title": "Xo\u00e1n Afonso de Borgo\u00f1a", "text": ""}
{"id": "417605", "revid": "72012", "url": "https://gl.wikipedia.org/wiki?curid=417605", "title": "Beatriz Dom\u00ednguez-Gil Gonz\u00e1lez", "text": ""}
{"id": "417606", "revid": "4817", "url": "https://gl.wikipedia.org/wiki?curid=417606", "title": "Ivan Bella", "text": "Ivan Bella foi o primeiro cosmonauta eslovaco. Participou na misi\u00f3n Soiuz TM-29, volvendo na Soiuz TM-28, pasando un total de 7,91 d\u00edas no espazo.\nBella naceu o 25 de maio de 1964 en Brezno (Eslovaquia). Graduouse na escola militar en 1983 e na Academia Militar de Kosice en 1987. Ten o grao de coronel do Ex\u00e9rcito da Rep\u00fablica Eslovaca. Adestrouse como cosmonauta no Centro de Adestramento Cosmonauta Gagarin entre marzo e agosto de 1998."}
{"id": "417607", "revid": "82922", "url": "https://gl.wikipedia.org/wiki?curid=417607", "title": "Xo\u00e1n I de Le\u00f3n e Galiza", "text": ""}
{"id": "417610", "revid": "54334", "url": "https://gl.wikipedia.org/wiki?curid=417610", "title": "Igrexa de St\u00e5nga", "text": "A igrexa de St\u00e5nga (sueco: \"St\u00e5nga kyrka\") \u00e9 unha igrexa medieval luterana en St\u00e5nga, na illa sueca de Gotland, pertencente \u00e1 diocese de Visby.\nHistoria.\nEscavaci\u00f3ns arqueol\u00f3xicas descubriron que unha igrexa de madeira foi constru\u00edda no mesmo lugar durante o s\u00e9culo XII a m\u00e1is tardar. A p\u00eda bautismal da igrexa probablemente v\u00e9n dese primeiro edificio. Foi atribu\u00edda ao mestre escultor co\u00f1ecido como Hegvald e data de finais do s\u00e9culo XII.\nA presente igrexa data principalmente do s\u00e9culo XIV, e \u00e9 traballo do obradoiro do canteiro co\u00f1ecido como Master Egypticus. S\u00f3 o coro \u00e9 m\u00e1is antigo, sendo levantado orixinalmente a finais do XII ou comezos do XIII pero reconstru\u00eddo na d\u00e9cada de 1860. Entre os anos 1962 e 1963 a igrexa foi restaurada.\nArquitectura.\nO exterior da igrexa amosa unha das pezas m\u00e1is pouco com\u00fans de decoraci\u00f3n g\u00f3tica en Gotland, xusto ao lado ao portal do portal dur. O propio portal est\u00e1 ricamente decorado con esculturas que representan a infancia de Cristo, a coroaci\u00f3n da Virxe e Cristo en Maxestade. Ao lado do portal hai m\u00e1is esculturas incorporadas ao muro da igrexa, aparentemente ao azar. Representan a adoraci\u00f3n dos Magos, a flaxelaci\u00f3n de Cristo e a Cristo sendo retirado da cruz. Probablemente estas esculturas foron feitas para un portal occidental maior que nunca se constru\u00edu. A s\u00faa torre \u00e9 unha das m\u00e1is altas de Gotland.\nNo interior, a igrexa est\u00e1 dominada por unha \u00fanica columna central. A s\u00faa cruz triunfal \u00e9 principalmente un traballo do s\u00e9culo XIII. O retablo \u00e9 do ano 1690, mentres que o p\u00falpito \u00e9 de 1723."}
{"id": "417611", "revid": "54334", "url": "https://gl.wikipedia.org/wiki?curid=417611", "title": "Igrexa de Sproge", "text": "A igrexa de Sproge (sueco: \"Sproge kyrka\") \u00e9 unha igrexa medieval luterana en Sproge, na illa sueca de Gotland, pertencente \u00e1 diocese de Visby.\nHistoria e arquitectura.\nA presente igrexa de pedra de Sproge \u00e9 do s\u00e9culo XIII. A nave e o coro son as partes m\u00e1is antigas, sendo constru\u00eddas durante a primeira metade do s\u00e9culo. A torre foi engadida a finais do mesmo s\u00e9culo. Na fachada sur hai unha placa que afirma que a data de construci\u00f3n ser\u00eda 1058, pero esa data semella ser pura fantas\u00eda. Por\u00e9n, no lugar houbo antes unha igrexa de madeira. Unhas 40 t\u00e1boas dese edificio cons\u00e9rvanse no Museo de Gotland en Visby. A \"stavkirke\" probablemente foi constru\u00edda durante o s\u00e9culo XI.\nA igrexa foi completamente reconstru\u00edda en 1839-40, cando se insertaron novas fiestras na parede, as b\u00f3vedas medievais interiores substitu\u00edronse por un teito moderno e se constru\u00edu unha nova entrada na fachada sur. Do inventorio medieval s\u00f3 queda a cruz triunfal do s\u00e9culo XIV. O retablo e a p\u00eda baustismal son do s\u00e9culo XVII. No chan do coro tam\u00e9n quedan tres tumbas medievais, e no chan da torre hai unha pedra pintada precristi\u00e1n con inscrici\u00f3ns r\u00fanicas. A pedra conta a historia de dous homes chamados Gairvatr e Audvatr que fixeron un dolmen para a s\u00faa nai, e ten unha imaxe que representa a unha muller morta dirix\u00edndose nunha zorra cara ao reino dos mortos. En fronte desta hai unha placa memorial m\u00e1is moderna, conmemorando a un piloto brit\u00e1nico que morreu cando o seu avi\u00f3n se esnafrou no mar B\u00e1ltico preto da igrexa durante a segunda guerra mundial.\nNo ano 1965 a igrexa foi restaurada."}
{"id": "417618", "revid": "89787", "url": "https://gl.wikipedia.org/wiki?curid=417618", "title": "Mus (x\u00e9nero)", "text": "Mus \u00e9 un x\u00e9nero de roedores miomorfos da familia Muridae que incl\u00fae a maior\u00eda dos roedores chamados comunmente ratos, a\u00ednda que o nome rato ten un significado m\u00e1is amplo e util\u00edzase tam\u00e9n para especies que pertencen a outros x\u00e9neros (como \"Apodemus\"). En Galicia viven d\u00faas especies deste x\u00e9nero: o rato dom\u00e9stico (\"Mus misculus\") e o rato mouro (\"Mus spretus\").\nOs f\u00f3siles m\u00e1is antigos atribu\u00eddos a este x\u00e9nero datan do Mioceno superior de Asia e \u00c1frica.\nHistoria natural.\nA especie m\u00e1is com\u00fan e co\u00f1ecida \u00e9 o rato dom\u00e9stico ou caseiro (\"Mus musculus\"), o segundo mam\u00edfero m\u00e1is estendido do planeta tralo ser humano. Vive normalmente como comensal nas casas humanas. O rato de laboratorio \u00e9 unha variedade desta especie, que \u00e9 un organismo modelo moi utilizado, xa que \u00e9 f\u00e1cil de alimentar, ocupa pouco sitio, reprod\u00facese con rapidez e \u00e9 un mam\u00edfero, polo que moitos dos resultados dos experimentos feitos con el son extrapolables aos humanos. O rato dom\u00e9stico foi unha das primeiras especies \u00e1s que se secuenciou o xenoma e unha ds poucas que viaxou ao espazo exterior.. Na natureza as especies deste x\u00e9nero son presa de varios mam\u00edferos carn\u00edvoros, aves de presa di\u00farnas e nocturnas, lagartos, serpes, e outros animais, e o home utiliza trampas, velenos e animais como os gatos para controlalos. Todo isto fai que a vida dun rato caseiro rara vez exceda os tres meses de duraci\u00f3n, a\u00ednda que en catividade poden chegar aos dous anos.\nNa natureza, a maior\u00eda das especies de \"Mus\" son herb\u00edvoras, consomen todo tipo de froitas ou grans das plantas. Debido a isto, os ratos ad\u00e1ptanse ben \u00e1s zonas urbanas e poden comer todo tipo de restos de comida. En catividade, os ratos son alimentados con dieta comercial en p\u00edlulas para ratos. Os ratos poden ser pragas para as colleitas.\nSistem\u00e1tica.\nExisten 38 especies do x\u00e9nero \"Mus\" en catro subx\u00e9neros:"}
{"id": "417619", "revid": "839", "url": "https://gl.wikipedia.org/wiki?curid=417619", "title": "J\u00f3zef Glemp", "text": "J\u00f3zef Glemp, nado o 18 de decembro de 1929 en Inowroc\u0142aw (Polonia) e finado o 23 de xaneiro de 2013 en Varsovia, foi un eclesi\u00e1stico cat\u00f3lico latino polaco, arcebispo metropolitano de Varsovia entre 1981 e 2006, e cardeal.\nTraxectoria.\nRecibiu a ordenaci\u00f3n sacerdotal o 25 de maio de 1956. O 4 de marzo de 1979 foi nomeado polo papa Xo\u00e1n Paulo II bispo de Varmia, recibindo a consagraci\u00f3n episcopal de mans do cardeal Stefan Wyszy\u0144ski o 21 de abril.\nO 7 de xullo de 1981 foi elevado a arcebispo de Gniezno e Varsovia, s\u00e9s unidas nese momento \"in persona episcopi\". Como arcebispo de Gniezno foi tam\u00e9n primado de Polonia.\nEntre o 18 de setembro de 1981 e o 9 de xu\u00f1o de 2007 foi ordinario para os fieis de rito oriental de Polonia.\nNo consistorio do 2 de febreiro de 1983 foi creado cardeal por Xo\u00e1n Paulo II. Foi membro da Gongregaci\u00f3n para as Igrexas Orientais, do Pontificio Consello da Cultura e do Supremmo Tribunal da Sinatura Apost\u00f3lica. Finou con 83 anos logo dunha longa doenza, o 23 de xaneiro de 2013."}
{"id": "417620", "revid": "126698", "url": "https://gl.wikipedia.org/wiki?curid=417620", "title": "Yakiv Martushevych", "text": "Yakiv Martusevych (en , en ), finado o 26 de xaneiro de 1833, foi un eclesi\u00e1stico grecocat\u00f3lico, arcebispo de Polack dende 1826 at\u00e9 o seu pasamento.\nTraxectoria.\nEra membro do clero secular, doutor en Teolox\u00eda e Dereito can\u00f3nico. Logo da morte do metropolita Ryhor Kachanovi\u010d foi nomeado bispo de Lutsk, e cando Jazafat Bulhak foi nomeado metropolita consagrouno bispo."}
{"id": "417621", "revid": "89787", "url": "https://gl.wikipedia.org/wiki?curid=417621", "title": "Anna Freud", "text": "Anna Freud, nada en Viena o 3 de decembro de 1895 e finada en Londres o 9 de outubro de 1982, foi unha psicanalista austr\u00edaca-brit\u00e1nica. Foi a sexta e m\u00e1is nova dos fillos de Sigmund Freud e Martha Bernays. Seguiu o cami\u00f1o do seu pai e contribu\u00edu ao campo da psican\u00e1lise. Xunto con Melanie Klein, pode ser considerada a fundadora da psicolox\u00eda infantil.\nComparada co seu pai, a s\u00faa obra deu \u00e9nfase \u00e1 importancia do ego e as s\u00faas \"li\u00f1as de desenvolvemento\" normais, ademais de incorporar \u00e9nfase distintivo no traballo colaborativo ao longo de contextos anal\u00edticos e observacionais.\nDespois de que a familia Freud fose obrigada a abandonar Viena en 1938 coa chegada do r\u00e9xime Nazi a Austria, retomou a pr\u00e1ctica psicanal\u00edtica e o seu traballo pioneiro en psicolox\u00eda infantil en Londres, establecendo a Hampstead Child Therapy Course and Clinic (hoxe chamada Anna Freud National Centre for Children and Families) en 1952 como centro de terapia, adestramento e investigaci\u00f3n.\nTraxectoria.\nOs anos vieneses.\nAnna Freud naceu en Viena, Austria-Hungr\u00eda o 3 de decembro de 1895. Era a filla m\u00e1is nova de Sigmund Freud e Martha Bernays. Creceu nun ambiente acomodado burgu\u00e9s. Anna Freud parece que tivo unha infancia comparativamente infeliz, en que \"nunca tivo relaci\u00f3ns achegadas ou pracenteras coa s\u00faa nai, e, polo contrario, foi criada pola s\u00faa enfermeira cat\u00f3lica Josephine\". Tivo dificultades nas relaci\u00f3ns cos seus irm\u00e1ns, especialmente coa s\u00faa irm\u00e1 Sophie Freud. Sophie, que era a nena m\u00e1is atractiva, representaba unha ameaza na loita polo afecto do seu pai: \"as d\u00faas Freuds m\u00e1is novas desenvolveron a s\u00faa versi\u00f3n das divisi\u00f3ns fraternais dos territorios: 'beleza' e 'cerebro', e o seu pai falou unha vez dos seus celos por Sophie.\nAdemais da rivalidade entre as d\u00faas irm\u00e1s, Anna tivo outras dificultadas no crecemento: \"unha moza en certa forma con problemas que se queixaba ao seu pai en cartas inocentes de todas as clases de pensamentos irracionais e sentimentos que a acosaban\". Parece que \"en xeral, ela era incansablemente competitiva cos seus irm\u00e1ns... e foi enviada repetidamente a granxas de sa\u00fade para un descanso rigoroso, paseos saudables e algunhas libras de m\u00e1is para encher a s\u00faa forma demasiado fraca\": puido sufrir de depresi\u00f3n que lle causou desordes alimentarias.\nAs relaci\u00f3ns pr\u00f3ximas entre Anna e o seu pai eran diferentes das do resto da s\u00faa familia. Era unha nena leda con reputaci\u00f3n de traste. Freud escribiu ao seu amigo Wilhelm Fliess en 1899: \"Anna volveuse totalmente fermosa a trav\u00e9s das trasnadas\".\nM\u00e1is tarde dixo que non aprendera moito na escola; polo contrario, aprendeu do seu pai e dos invitados na s\u00faa casa. Aos quince anos, comezou a ler a obra do seu pai e descubriu que un so\u00f1o que tivera aos dezanove meses aparec\u00eda en \"A interpretaci\u00f3n dos so\u00f1os.\" Os comentaristas destacaron como \"no so\u00f1o da pequena Anna... a pequena Anna s\u00f3 alucinaba con obxectos prohibidos\". Anna acabou a s\u00faa educaci\u00f3n no Cottage Lyceum de Viena en 1912. Sufrindo de depresi\u00f3n e anorexia, estaba insegura sobre que facer no futuro.\nUnha visita ao Reino Unido no outono de 1914, na que a acompa\u00f1ou o colega do seu pai Ernest Jones, provocou preocupaci\u00f3n a Freud cando descubriu as intenci\u00f3ns rom\u00e1nticas deste. O seu consello a Jones, nunha carta do 22 de xullo de 1914, foi que a s\u00faa filla \"... non ped\u00eda ser tratada como unha muller, estando a\u00ednda moi lonxe dos desexos sexuais e m\u00e1is ben rexeitando os var\u00f3ns. Hai un entendemento honesto entre ela e mais eu de que non deber\u00eda considerarse o matrimonio ou os preliminares antes de que ela cumpra dous ou tres anos m\u00e1is\".\nEn 1914 aprobou o exame para traballar de aprendiz de profesora na s\u00faa antiga escola, Cottage Lyceum. Entre 1915 e 1917, traballou en terceiro, cuarto e quinto grao. No curso escolar 1917-18, comezou \"a s\u00faa primeira aventura como Klassenlehrerin (profesora titular) en segundo grao\". Polo seu traballo durante os cursos 1915-18 foi eloxiada polo seu superior, Salka Goldman que escribiu que mostraba un \"grande entusiasmo\" por todas as s\u00faas responsabilidades, pero era particularmente apreciada polas s\u00faas \"preparaci\u00f3ns concienciudas\" e polo seu \"regalo por ensinar\", tendo tanto \u00e9xito que foi invitada a permanecer na escola cun contrato de catro anos que comezou no outono de 1918.\nAn\u00e1lise.\nTras experimentar m\u00faltiplos episodios de enfermidade, Anna Freud resignou do seu posto en 1920. Isto permitiulle perseguir mellor o seu interese crecente na obra e nos escritos do seu pai. Entre 1918 e 1921 e de 1924 a 1929 traballou en an\u00e1lise co seu pai.\nEn 1922 presentou o seu artigo \"Beating Fantasies and Daydreams\" na Sociedade Psicanal\u00edtica de Viena e f\u00edxose membro da sociedade. En 1923, comezou a pr\u00e1ctica psicanal\u00edtica infantil e en 1925 xa impart\u00eda clases no Instituto de Adestramento Psicanal\u00edtico de Viena sobre t\u00e9cnicas de an\u00e1lise infantil. Entre 1925 e 1934, foi secretaria da Asociaci\u00f3n Psicanal\u00edtica Internacional mentres continuaba coa an\u00e1lise infantil e contribu\u00eda con seminarios e conferencias sobre a materia. En 1935 converteuse en directora do Instituto de Adestramento Psicanal\u00edtico de Viena e o seguinte ano publicou o seu influente estudo das \"formas e medios polos que o ego repele a depresi\u00f3n, a desaprobaci\u00f3n e a ansiedade\", \"Das Ich und die Abwehrmechanismen\". Converteuse nun traballo fundacional da psicolox\u00eda do ego e estableceu a reputaci\u00f3n de Freud como te\u00f3rica pioneira.\nEntre os primeiros nenos que Freud analizou estaban os de Dorothy Burlingham. En 1925 Burlingham, herdeira da tenda de xoias de luxo Tiffany chegara a Viena dende Nova York cos seus catro fillos e comezou coa an\u00e1lise en primeiro lugar con Theodore Reik e logo, con vistas ao adestramento en an\u00e1lise infantil, coa propia Freud. Anna e Dorothy axi\u00f1a desenvolveron \"relaci\u00f3ns \u00edntimas que lembraban moito \u00e1s das lesbianas\", a\u00ednda que Anna \"negou categoricamente a existencia dunha relaci\u00f3n sexual\". Despois de que os Burlinghams se mudasen ao mesmo bloque de apartamentos que os Freuds en 1929, ela converteuse efectivamente da madrasta dos nenos.\nOs anos londinienses.\nEn 1938, tralo Anschluss, no que a Alema\u00f1a nazi ocupou Austria, Anna foi levada aos cuarteis da Gestapo de Viena por preguntar polas actividades da Asociaci\u00f3n Psicanal\u00edtica Internacional. Sen sabelo o seu pai, ela e o seu irm\u00e1n Martin conseguiran Veronal de Max Schur, m\u00e9dico da familia, en cantidades suficientes para suicidarse se se enfrontaban coa tortura ou a prisi\u00f3n. Na realidade, ela superou o sufrimento do interrogatorio e volveu \u00e1 casa familiar. Despois de que o seu pai aceptase reticente a necesidade de abandonar Viena, ela ocupouse de organizar o complexo proceso de emigraci\u00f3n para a familia xunto con Ernest Jones, ent\u00f3n presidente da Asociaci\u00f3n Psicanal\u00edtica Internacional, que asegurou os permisos de emigraci\u00f3n que levaron a familia a establecerse no seu novo fogar de Londres no 20 Maresfield Gardens, Hampstead.\nEn 1941 Freud e Burlingham colaboraron no establecemento do War Nursery para nenos con vidas que foran alteradas pola guerra. O local foi adquirido en Hampstead, North London e en Essex para dar educaci\u00f3n e coidado residencial e nas que as nais eran animadas a visitalos tanto como puidesen. Moito do persoal foi recrutado da di\u00e1spora austro-alem\u00e1. Regularmente impart\u00edanse conferencias e seminarios sobre teor\u00eda e pr\u00e1ctica psicanal\u00edtica. Freud e Burlingham continuaron a publicar unha serie de estudos observacionais sobre o desenvolvemento infantil baseados no seu traballo al\u00ed, con enfoque no estr\u00e9s dos nenos e a s\u00faa capicidade para atopar afectos substitutivos entre os seus amigos, ante a ausencia dos seus proxenitores. The Bulldog Banks Home, nunha li\u00f1a similar, fundouse trala guerra para nenos que sobreviviran aos campos de concentraci\u00f3n. Para continuar e desenvolver o traballo realizado con nenos durante a guerra crearon a Hampstead Child Therapy Course and Clinic en 1952.\nCoa chegada ao Reino Unido, Freud comezou a dar conferencias sobre an\u00e1lise infantil. Nese momento en Londres, o campo da an\u00e1lise infantil estaba amplamente dominado por Freud e Melanie Klein, rival te\u00f3rica e cl\u00ednica de Freud. A chegada a Londres provocou a separaci\u00f3n da psican\u00e1lise brit\u00e1nica en tres escolas: freudiana, kleiniana e independente. A idea kleiniana difer\u00eda da freudiana en varias t\u00e9cnicas metodol\u00f3xicas e te\u00f3ricas sobre a infancia. Por exemplo, os freudianos non cr\u00edan que os nenos experimentasen o superego, e o terapeuta deber\u00eda partir das s\u00faas transferencias e figuras significativas. En contraste, Klein cr\u00eda que os nenos ti\u00f1an superego e necesitaban ser tratados coas mesmas t\u00e9cnicas que os adultos. Estas diferenzas inicialmente ameazaron a disciplina das t\u00e9cnicas de Freud en Inglaterra, mais ao final da segunda guerra mundial, o conflito resolveuse coa aceptaci\u00f3n en paralelo de ambas as escolas.\nFreud nacionalizouse como brit\u00e1nica o 22 de xullo de 1946.\nDende a d\u00e9cada de 1950 e ata o final da s\u00faa vida, viaxou regularmente aos Estados Unidos para dar conferencias, impartir clases e visitar amigos. Foi elixida vicepresidenta da International Association of Psychoanalysts e Membro Estranxeiro Honorario da American Academy of Arts and Sciences en 1959. En 1973 foi elixida presidenta da International Association of Psychoanalysts.\nDurante a d\u00e9cada de 1970 estivo interesada nos problemas dos nenos desfavorecidos emocional e socialmente, e estudou desv\u00edos e retardos no desenvolvemento. Na escola de leis de Yale, impartiu seminarios sobre delitos e famlia, o que a levou a colaboraci\u00f3ns transatl\u00e1nticas con Joseph Goldstein e Albert J. Solnit sobre as necesidades infant\u00eds e a lei, publicadas en tres volumes como \"Beyond the Best Interests of the Child\" (1973), \"Before the Best Interests of the Child\" (1979) e \"In the Best Interests of the Child\" (1986).\nFreud faleceu en Londres o 9 de outubro de 1982. Foi incinerada en Golders Green Crematorium e as s\u00faas cinsas coloc\u00e1ronse nun estante de m\u00e1rmore xunto \u00e1 urna funeraria da antiga Grecia dos seus pais. A s\u00faa compa\u00f1eira Dorothy Tiffany-Burlingham e outros membros da familia Freud tam\u00e9n descansan al\u00ed.\nUn ano despois da s\u00faa morte public\u00e1ronse as s\u00faas obras completas. Foi descrita como \"unha profesora apaixonada e inspiradora\" e en 1984 a Hampstead Clinic foi rebautizada como Anna Freud Centre. En 1986 a s\u00faa casa londiniense durante corenta anos foi transformada, seguindo os seus desexos, no Freud Museum, dedicado ao seu pai e \u00e1 British Psychoanalytical Society."}
{"id": "417622", "revid": "1131", "url": "https://gl.wikipedia.org/wiki?curid=417622", "title": "Pontegadea", "text": "Pontegadea \u00e9 unha empresa galega adicada \u00e1 xesti\u00f3n de activos inmobiliarios e ao investimento financeiro. Move m\u00e1is de 20\u00a0000 mill\u00f3ns de euros ao ano. O seu \u00fanico accionista \u00e9 Amancio Ortega.\nA empresa ad\u00edcase a mercar e xestionar locais comerciais que son cedidos en alugueiro \u00e1s marcas de Inditex e outras empresas. Amancio Ortega controla o 50,01\u00a0% das acci\u00f3ns de Inditex empregando Pontegadea como empresa xestora.\nEntre os edificios que pos\u00fae est\u00e1n:\nEn 2013 foi fusionada Pontegadea con Gartler, a outra sociedade de xesti\u00f3n."}
{"id": "417624", "revid": "85894", "url": "https://gl.wikipedia.org/wiki?curid=417624", "title": "Xuliana de Norwich", "text": "Xuliana de Norwich, nada en Norfolk cara ao 8 de novembro de 1342 e finada en Norwich cara ao ano 1430, foi unha anacoreta e m\u00edstica inglesa. O seu libro \"Revelations of Divine Love\" (Revelaci\u00f3ns do Amor Divino), escrito ao redor de 1395, foi o primeiro en lingua inglesa que se sabe que foi escrito por unha muller. Xuliana foi tam\u00e9n unha autoridade espiritual dentro da s\u00faa comunidade, na que serviu como conselleira. \u00c9 venerada na Igrexa cat\u00f3lica, a pesar de non ser beatificada ou canonizada, e nas Igrexas anglicanas e luteranas."}
{"id": "417625", "revid": "98629", "url": "https://gl.wikipedia.org/wiki?curid=417625", "title": "Roparz Hemon", "text": "Roparz Hemon, nado como\u00a0Louis-Paul N\u00e9mo en\u00a0Brest\u00a0o\u00a018 de novembro de 1900 e finado en Dubl\u00edn o\u00a029 de xu\u00f1o de 1978, foi un ling\u00fcista, escritor e xornalista bret\u00f3n, un dos meirandes escritores bret\u00f3ns do s\u00e9culo XX.\nTraxectoria.\nFoi o segundo de seis irm\u00e1ns dunha familia de funcionarios civ\u00eds do estado, seu pai era enxe\u00f1eiro mec\u00e1nico da armada francesa, e s\u00faa nai, Julie Foricher, fora institutriz. Entrou en contacto co bret\u00f3n por medio do seu avo materno e dalg\u00fan empregado do servizo da casa, en especial dous foron determinantes, Mari Urien e Jeannette Omnes, que cantaban canci\u00f3ns e recitaban contos populares . Xa en 1915 escribiu a Fra\u00f1sez Vall\u00e9e para recibir o peri\u00f3dico \"Kroaz ar Vretoned\". Despois de rematar o bacharelato en Brest en 1918, foi ao liceo Saint-Louis de Par\u00eds para preparar o ingreso na Escola Polit\u00e9cnica coa pretensi\u00f3n de se converter en oficial da mari\u00f1a mercante mais mudou de idea tras unha enfermidade. En 1919 estivo en Buckley para mellorar o seu ingl\u00e9s e logo pasou un ano estudando a lingua na Universidade de Leeds. \u00c1 volta realizou o servizo militar en Vannes e al\u00ed fixo amizade con Jakez Kerrien. Tras rematar estudou dende 1922 ingl\u00e9s na Sorbona gradu\u00e1ndose en 1924. Exerceu como profesor de ingl\u00e9s no liceo de Brest dende 1925 ata 1939.\nActivista bretonante.\nNos seus anos en Par\u00eds comezou a estudar bret\u00f3n no c\u00edrculo c\u00e9ltico de Par\u00eds con Yann-Eozen Jarl e a partir de a\u00ed e ata a s\u00faa morte, consagrouse \u00e1 defensa do bret\u00f3n e ao cultivo da literatura\u00a0bretoa. En 1923 publicou o seu primeiro artigo, \"An diouganer\", que apareceu na revista \"Breiz Atao\" so o nome de Roparz Loeiz Hemon, despois simplificado como Roparz Hemon, e que fai referencia a Rupert Brooke, poeta ingl\u00e9s morto na Primeira guerra mundial, e a Louis H\u00e9mon, escritor natural de Brest . Escribiu numerosos artigos e estudos sobre o bret\u00f3n, e traballou antes da segunda guerra mundial nun\u00a0\"Dictionnaire historique\" mais nunha\u00a0\"Grammaire historique\", que influ\u00edu en\u00a0Jakez Riou, Youenn Drezen\u00a0e Jakez Kerrien.\n\"Gwalarn\".\nEn 1925\u00a0puxo en marcha\u00a0\"Gwalarn\" en colaboraci\u00f3n con Olier Mordrel, primeiro como\u00a0suplemento literario de \"Breiz Atao\", xornal que ti\u00f1a uns 200 suscriptores, pero dende o n\u00famero 7 correspondente a xullo de 1926 a\u00a0revista tornou independente. Era unha publicaci\u00f3n monoling\u00fce que pretend\u00eda dar pulo a unha literatura moderna nunha lingua anovada, rexeitando o afrancesamento da lingua e creando novas palabras para conceptos modernos e cunha gram\u00e1tica estandarizada. A revista tam\u00e9n salientou pola importancia concedida \u00e1s traduci\u00f3ns ao bret\u00f3n da literatura internacional, cun verdadeiro programa de traduci\u00f3ns para amosar que o bret\u00f3n era id\u00f3neo como veh\u00edculo dos grandes textos literarios, e como recoll\u00eda o artigo de cabeceira do primeiro n\u00famero \"Premier et dernier manifeste de Gwalarn en langue fran\u00e7aise\", asinado por Mordrel e o propio Hemon, pu\u00f1a a lingua como punto central da nacionalidade bretoa: \"non hai rexurdimento nacional sen rexurdimento ling\u00fc\u00edstico\". A importancia de \"Gwalarn\" dentro da literatura bretoa \u00e9 incomensurable, revolucionou a literatura e a propia cultura bretoa, creando a s\u00faa propia xeraci\u00f3n, \"Skol Walarn\", onde se integraron os que se \u00edan conveter nos mellores escritores desa \u00e9poca. A partir de 1928 comezou en \"Gwalarn\" unha secci\u00f3n para ensinar o bret\u00f3n denominada \"Skol dre Lizer\", e logo \"Brezhoneg ar vugale\" (bret\u00f3n dos nenos) e lanzou unha colecci\u00f3n para debutantes nun bret\u00f3n simple; a partir de 1932 sa\u00edu \"Kannadig Gwalarn\", unha revista con temas m\u00e1is populares. Dende finais da d\u00e9cada de 1920 asist\u00eda regularmente \u00e1s festas da Bleun-Brug, asociaci\u00f3n cat\u00f3lica defensora da lingua bretoa, e al\u00ed co\u00f1eceu os sacerdotes e escritores Yann-Vari Perrot e Maodez Glanndour e a\u00ednda que Roparz era neutro en asuntos de relixi\u00f3n sab\u00eda que os falantes eran maioritariamente cat\u00f3licos pr\u00e1cticantes, e intentou a difusi\u00f3n da s\u00faa colecci\u00f3n para nenos nas escolas cat\u00f3licas, mesmo a partir de 1937 asociouse con Raymond Delaporte, presidente de Breuriez ar Brezoneg er Skoliou, nos seus esforzos por difundir o bret\u00f3n nas escolas cat\u00f3licas.\nEsperanto.\nAo longo da s\u00faa vida Roparz Hemon foi un fervoroso defensor do\u00a0esperanto\u00a0para\u00a0evitar o que denominaba \"linguas imperiais \" e para combater\u00a0os r\u00e9ximes totalitarios. Entre 1928 e 1930, publicou como suplemento de \"Gwalarn\" unha revista en esperanto, \"Nord-Okcidento\", e redactou unha pequena gram\u00e1tica de esperanto en 1928 e mais un pequeno dicionario esperanto-bret\u00f3n en 1930.\nSegunda Guerra mundial.\nMobilizado ao estoupar a guerra serviu no centro de int\u00e9rpretes do ex\u00e9rcito en Auxi-le-Ch\u00e2teau (Somme). Un lanzachamas feriuno\u00a0en\u00a0Cr\u00e9cy-en-Ponthieu o 23 de maio de 1940 e os alem\u00e1ns fix\u00e9rono prisioneiro o d\u00eda seguinte e intern\u00e1rono no hospital de Saint-Ricquier (Pas de Calais), ao pouco pasou a\u00a0Berck e dende al\u00ed ao campo de prisioneiros de guerra de\u00a0Alexisdorf, preto de Berl\u00edn, nun sector onde os alem\u00e1ns internaban certos prisioneiros bret\u00f3ns, co proxecto de favorecer \u00e1s minor\u00edas do estado franc\u00e9s, o que abandonaron tras o acordo de Montoire.\nLiberado en agosto de 1940\u00a0volveu a Brest e continuou a publicar \"Gwalarn\", fundou outra publicaci\u00f3n literaria, \"Sterenn\". O 1 de decembro de 1940 asinou o manifesto \"Placet au Mar\u00e9chal P\u00e9tain, Chef de l\u2019\u00c9tat Fran\u00e7ais\" con R\u00e9gis-Marie-Joseph de l'Estourbeillon de la Garnache e Fra\u00f1sez Jaffrennou demandando a P\u00e9tain que permitise o ensino do bret\u00f3n na escola. O luns de Pascua de 1941\u00a0un bombardeo aliado\u00a0estragou a s\u00faa casa, perdendo a s\u00faa biblioteca, e os seus manuscritos e fichas. Mudouse a\u00a0Guingamp ata o 1 de xullo de 1941 cando se aveci\u00f1ou en\u00a0Rennes. En novembro de 1940 as autoridades alem\u00e1s estableceron Radio Rennes Bretagne, a primeira radio con emisi\u00f3n regular en bret\u00f3n, biling\u00fce co franc\u00e9s, emit\u00eda primeiro unha hora semanal en desconexi\u00f3n de Radio-Paris e Roparz converteuse ao pouco, xa ampliada a unha hora diaria, no seu director de programaci\u00f3n, traballou so a autoridade e control ideol\u00f3xico dos alem\u00e1ns. As\u00ed e todo, deulle \u00e1 emisi\u00f3n un forte contido cultural e intelectual.\nTam\u00e9n dirixiu o semanario\u00a0\"Arvor\" dende 1941, e apareceron baixo o pseud\u00f3nimo de Pendaran alg\u00fans artigos seus con contido antisemita .\nO 8 de xullo de 1941 participou na comisi\u00f3n que buscaba a creaci\u00f3n dunha ortograf\u00eda unificada para o bret\u00f3n, inclu\u00eda significados expo\u00f1entes da ortograf\u00eda creada a proposta de Emgleo ar Skrivagnerien en 1908 por Fra\u00f1sez Vall\u00e9e, entre eles Fra\u00f1sez Kervella, Yann-Vari Perrot, P\u00ear Bourdellez, Fa\u00f1ch Elies Abeozen, e outros que segu\u00edan a ortograf\u00eda tradicional do vannet\u00e9s como Loeiz Herrieu ou Roperzh ar Mason. Chegouse a un acordo co nome de \"peurunvan\" para a nova graf\u00eda, o acordo era preciso xa que para poder ensinar a lingua nas escolas hab\u00eda que contar cunha norma unificada, e a fin dese 1941 autorizouse o ensino durante unha hora semanal f\u00f3ra das horas lectivas.\nEn outubro de 1941,\u00a0Leo Weisgerber nomeouno director do\u00a0Instituto C\u00e9ltico da Breta\u00f1a (Framm Keltiek Breizh) creado en Rennes e modelado seguindo o Deutsche Forschungsgemeinschaft . Participou na constituci\u00f3n do expediente contra do prefecto Ripert, un petanista oposto a calquera concesi\u00f3n aos intereses bret\u00f3ns e que cesou en maio de 1942.\nComo\u00a0Bezen Perrot marchou a\u00a0Alema\u00f1a en agosto de 1944 residindo en Marburg e . Diante o avance aliado decidiu entrar en Francia en marzo de 1945 e o 31 a polic\u00eda det\u00edvoo po\u00f1\u00e9ndoo baixo prisi\u00f3n preventiva, ata o seu xu\u00edzo en Rennes o 15 de marzo de 1946, al\u00ed desbotouse o delito de traiz\u00f3n, e resultou nunha condena o\u00a013 de maio de 1946 por indignidade nacional a degradaci\u00f3n nacional durante dez anos, motivada polas s\u00faas actividades \"separatistas\", e xa que logo a perda do seu status como profesor en Francia tras se converter a sentenza en firme.\nExilio.\nDespois de vivir en Par\u00eds\u00a0un tempo, marchou a\u00a0Irlanda en xullo de 1947\u00a0establec\u00e9ndose en\u00a0Dubl\u00edn, onde foi profesor de ingl\u00e9s no\u00a0Institute for Advanced Studies, dedicouse \u00e1 literatura, dirixiu a revista\u00a0\"Ar Bed Keltiek\" e colaborou en\u00a0\"Al Liamm\" (dirixida por Ronan Huon) que tomara o relevo de \"Gwalarn\". Morreu en Dubl\u00edn o 28 de xu\u00f1o de 1978. O seu corpo repatriouse a Brest para soterralo o 10 de xullo. Influenciou a moitos escritores bret\u00f3ns, como Per Jakez H\u00e9lias, que o admiraban polo seu traballo en \"Gwalarn\"."}
{"id": "417626", "revid": "85894", "url": "https://gl.wikipedia.org/wiki?curid=417626", "title": "A Carballeira, Pr\u00e9saras, Vilasantar", "text": "A Carballeira \u00e9 un lugar da parroquia de Pr\u00e9saras no concello coru\u00f1\u00e9s de Vilasantar, na comarca de Betanzos."}
{"id": "417627", "revid": "85894", "url": "https://gl.wikipedia.org/wiki?curid=417627", "title": "O Alto do Monte, Pr\u00e9saras, Vilasantar", "text": "O Alto do Monte \u00e9 un lugar da parroquia de Pr\u00e9saras no concello coru\u00f1\u00e9s de Vilasantar, na comarca de Betanzos."}
{"id": "417628", "revid": "85894", "url": "https://gl.wikipedia.org/wiki?curid=417628", "title": "A Fonte do Chope, Pr\u00e9saras, Vilasantar", "text": "A Fonte do Chope \u00e9 un lugar da parroquia de Pr\u00e9saras no concello coru\u00f1\u00e9s de Vilasantar, na comarca de Betanzos."}
{"id": "417629", "revid": "85894", "url": "https://gl.wikipedia.org/wiki?curid=417629", "title": "O Rego de Peteiro, Pr\u00e9saras, Vilasantar", "text": "O Rego de Peteiro \u00e9 un lugar da parroquia de Pr\u00e9saras no concello coru\u00f1\u00e9s de Vilasantar, na comarca de Betanzos."}
{"id": "417630", "revid": "85894", "url": "https://gl.wikipedia.org/wiki?curid=417630", "title": "O Vento, Pr\u00e9saras, Vilasantar", "text": "O Vento \u00e9 un lugar da parroquia de Pr\u00e9saras no concello coru\u00f1\u00e9s de Vilasantar, na comarca de Betanzos."}
{"id": "417631", "revid": "85894", "url": "https://gl.wikipedia.org/wiki?curid=417631", "title": "A Cruz de Guerra, Pr\u00e9saras, Vilasantar", "text": "A Cruz de Guerra \u00e9 un lugar da parroquia de Pr\u00e9saras no concello coru\u00f1\u00e9s de Vilasantar, na comarca de Betanzos."}
{"id": "417632", "revid": "1131", "url": "https://gl.wikipedia.org/wiki?curid=417632", "title": "Martes de Carnaval (teatro)", "text": "Martes de Carnaval \u00e9 unha trilox\u00eda teatral escrita por Valle Incl\u00e1n e publicada en 1930. Componse de \"As galas do defunto\", \"A filla do capit\u00e1n\" e \"Os cornos de Don Friolera.\" Polo contido descritivo das s\u00faas anotaci\u00f3ns e o emprego da linguaxe nos di\u00e1logos e acci\u00f3ns est\u00e1 trilox\u00eda considerouse como unha das pezas de pleno desenvolvemento do modo do esperpento.\nCronolox\u00eda.\nA\u00ednda que as obras apareceron baixo este t\u00edtulo en 1930 todas elas foran publicadas con anterioridade. Os cornos de don Friolera en 1921, A filla do capit\u00e1n en 1927 e As galas do defunto en 1926. A unidade do conxunto reside nas referencias ao estamento militar e ao concepto da honra.\nEstilo.\nO esperpento utilizado por Valle Incl\u00e1n, m\u00e1is que un x\u00e9nero literario, \u00e9 unha nova forma de ver o mundo, xa que deforma e distorce sistematicamente a realidade, para presentarnos a imaxe real que se oculta tras ela. Para iso utiliza:\nT\u00edtulo.\nMartes de Carnaval non fai referencia \u00e1 data segundo a cal se calcula o momento do Entroido, un martes, sen\u00f3n m\u00e1is ben ao plural do deus da guerra Marte. Segundo o c\u00f3digo do esperpento o deus queda degradado a un simple disfrace c\u00f3mico. As\u00ed, \"Martes de Carnaval\" fai referencia a varios disfraces de Marte, ou varios Marte celebrando o entroido. Dende o t\u00edtulo queda claro o esp\u00edrito esperp\u00e9ntico da obra e a cr\u00edtica \u00e1 honra en sentido calderoniano.\nRepresentaci\u00f3ns.\nXunto \u00e1s distintas interpretaci\u00f3ns individuais, as tres obras que compo\u00f1en a trilox\u00eda interpret\u00e1ronse por primeira vez xuntas en 1995 no Teatro Mar\u00eda Guerrero de Madrid, con direcci\u00f3n de Mario Gas e un elenco que inclu\u00eda a Dorotea B\u00e1rcena, Merc\u00e9 Pons, Walter Vidarte, Pilar Bardem, Marc Mart\u00ednez, Pep\u00f3n Nieto, Alfonso del Real e Jos\u00e9 Mar\u00eda Escuer.\nEn 2008 representouse para Televisi\u00f3n Espa\u00f1ola, con Juan Luis Galiardo como \"don Friolera\", Juan Diego como \"Pachequ\u00edn\", Adriana Ozores, Mag\u00fci Mira, Paco Tous, Pilar Bardem, Jes\u00fas Franco, Luis P\u00e9rezagua, Antonio Gamero e Pep\u00f3n Nieto."}
{"id": "417634", "revid": "1131", "url": "https://gl.wikipedia.org/wiki?curid=417634", "title": "O Alto do Monte", "text": ""}
{"id": "417635", "revid": "1131", "url": "https://gl.wikipedia.org/wiki?curid=417635", "title": "A Fonte do Chope", "text": ""}
{"id": "417636", "revid": "1131", "url": "https://gl.wikipedia.org/wiki?curid=417636", "title": "A Cruz de Guerra", "text": ""}
{"id": "417637", "revid": "98629", "url": "https://gl.wikipedia.org/wiki?curid=417637", "title": "Martes de carnaval (filme)", "text": "Martes de carnaval \u00e9 unha pel\u00edcula espa\u00f1ola rodada en Galicia, dirixida por Fernando Bauluz e Pedro Carvajal, e estreada en 1991.\nArgumento.\n\"Hoxe, Martes de carnaval, os cigarr\u00f3ns espreitan. Non se deixen levar pola s\u00faa danza de bestas en celo, porque cando se dean conta de que bailan ao son da morte, ser\u00e1 tarde\", escoita o escritor na radio ao empezar un d\u00eda que pode ser fatal para el. Na s\u00faa vella casa de aldea galega trata de fuxir do fracaso matrimonial, do alcol e da falta de inspiraci\u00f3n. O encontro cos cigarr\u00f3ns, inquietantes m\u00e1scaras, prov\u00f3calle estra\u00f1os so\u00f1os e abre as lembranzas dese outro Martes de Carnaval da s\u00faa xuventude que lle marcou o destino. Tam\u00e9n hoxe debe acabar un relato sobre quen m\u00e1is o amolan: a s\u00faa exmuller, o seu editor e a ama que o coida."}
{"id": "417638", "revid": "5863", "url": "https://gl.wikipedia.org/wiki?curid=417638", "title": "Maruxa (filme de 1969)", "text": "Maruxa \u00e9 un telefilme rodado en Galicia, dirixido por Juan de Ordu\u00f1a e estreado en 1969. Tr\u00e1tase dunha adaptaci\u00f3n para Televisi\u00f3n Espa\u00f1ola de Maruxa, a \u00f3pera do compositor catal\u00e1n Amadeu Vives, sobre un libreto de Luis Pascual Frutos.\nArgumento.\nMaruxa e Pablo son dous pastores namorados que viven felizmente ata que un d\u00eda chega Rosa, a dona do lugar e leva a Maruxa como criada para separala de Pablo, de quen tam\u00e9n ela est\u00e1 namorada. Mentres, Antonio, noivo de Rosa, cheo de celos, tenta namorar a Maruxa. Pero o capataz Rufo intercede e fai que os pastores se volvan atopar e desbarata os plans de Rosa e Antonio.\nProduci\u00f3n.\nO filme foi rodado na provincia de Lugo, nas inmediaci\u00f3ns do concello de L\u00e1ncara. As voces que se escoitan non son as dos actores, sen\u00f3n que se utilizaron as dunha gravaci\u00f3n de EMI dese mesmo ano dirixida por Federico Moreno Torroba."}
{"id": "417639", "revid": "1576", "url": "https://gl.wikipedia.org/wiki?curid=417639", "title": "Dinast\u00eda de Borgo\u00f1a en Galicia, Le\u00f3n e Castela", "text": ""}
{"id": "417641", "revid": "23204", "url": "https://gl.wikipedia.org/wiki?curid=417641", "title": "Ada Neretniece", "text": "Ada Neretniece, nada en Leningrado en 1924 e finada en Riga en 2008, foi unha directora de cine letoa.\nTraxectoria.\nAda Neretniece, nome de nacemento de Armidne Neretniece, foi a filla dun comisario militar let\u00f3n, antigo soldado de infantar\u00eda lixeira durante a primeira guerra mundial, tralo que se adicou a diversas posici\u00f3ns administrativas at\u00e9 que en 1937 foi represaliado polo r\u00e9xime sovi\u00e9tico e deportado a Siberia. A nai de Ada traballou como cont\u00e1bel. \nDurante o comezo da Gran Guerra Patria Ada Neretniece traballou no Hospital militar de Kirov. En 1942 grad\u00faase na Escola Secundaria de Leningrado No. 24. En 1949 pola Facultade de Cine e Televisi\u00f3n na especializaci\u00f3n en Direcci\u00f3n dentro do Instituto dos Estados da Uni\u00f3n para a Cinematograf\u00eda. Durante ese per\u00edodo recibe clase de Sergei Guerassimov e Tamara Makarova.\n\u00c9 a partir de 1949 cando comeza a traballar no Riga Film Studio, at\u00e9 1954 traballa como directora de curtametraxes de ficci\u00f3n e documentais. Foi en 1957 cando estrea a s\u00faa primeira longrametraxe, \"Rita\". A pel\u00edcula resulta premiada no Festival de K\u00ediv no ano 1959.\nA s\u00faa gran variedade de filmes explora, entre outros, desde os ocultamentos de perseguidos polo nazis, investigaci\u00f3ns de asasinatos, dramas ou aventuras de supervivencia na tundra.\nOcasionalmente actuou nas s\u00faas propias longrametraxes.\nAda Neretniece foi soterrada no Cemiterio da Fraga de Riga."}
{"id": "417642", "revid": "27155", "url": "https://gl.wikipedia.org/wiki?curid=417642", "title": "Sulfol\u00edpido", "text": "Os sulfol\u00edpidos son un tipo de l\u00edpidos que pos\u00faen un grupo funcional que cont\u00e9n xofre. Un exemplo de sulfol\u00edpido abundante \u00e9 o sulfoquinovosil diacilglicerol, que est\u00e1 composto por un glic\u00f3sido de sulfoquinovosa e un diacilglicerol. En plantas, os sulfoquinovosil diaiylglic\u00e9ridos (SQDG) son importantes no ciclo do xofre. Outros sulfol\u00edpidos salientables son os sulf\u00e1tidos e seminol\u00edpidos, que son glicol\u00edpidos sulfatados."}
{"id": "417643", "revid": "85894", "url": "https://gl.wikipedia.org/wiki?curid=417643", "title": "R\u00edo Sandeu, Limodre, Fene", "text": "R\u00edo Sandeu \u00e9 un lugar da parroquia de Limodre no concello coru\u00f1\u00e9s de Fene na comarca de Ferrol."}
{"id": "417644", "revid": "22570", "url": "https://gl.wikipedia.org/wiki?curid=417644", "title": "Manuel Busto Magdalena", "text": "Manuel Busto Magdalena, nado en Barro, Pontevedra o 22 de novembro de 1957, \u00e9 un pintor e ilustrador galego.\nTraxectoria.\nEstudou na Escola de Belas Artes de San Fernando de Madrid entre 1978 e 1983 e licenciouse en 1983 na Facultade de Belas Artes da Universidade Complutense. Foi profesor de ensino secundario dende 1984 ata o 2017, ano no que se retirou da docencia. Reside en Cambados."}
{"id": "417646", "revid": "23204", "url": "https://gl.wikipedia.org/wiki?curid=417646", "title": "Urmas Sisask", "text": "Urmas Sisask, nado en Rapla o 9 de setembro de 1960 e finado o 17 de decembro de 2022, foi un compositor estoniano.\nTraxectoria.\nEstudou composici\u00f3n na Escola de M\u00fasica de Talin con\u00a0Anatoli Gar\u0161nek, Ren\u00e9 Eespere e Matt Kuulberg\u00a0con especial interese polo canto gregoriano e a m\u00fasica barroca, e en 1985\u00a0graduouse no Conservatorio Estatal de\u00a0Talin.\nO seu estilo era ecl\u00e9ctico; moitas das s\u00faas creaci\u00f3ns estaban inspiradas na\u00a0astronom\u00eda: base\u00e1ndose nas traxectorias dos planetas do sistema solar creou a que denominou escala planetaria, un modo musical baseado nas notas d\u00f3#, re, fa#, sol# e la. A maior\u00eda das s\u00faas pezas comp\u00faxoas para coros mixtos, a m\u00e1is famosa \"Gloria Patri\" e entre as creadas para coros masculinos salienta \"Reekviem Eesti vabaduse eest langenute m\u00e4lestuseks\", un dos seus traballos m\u00e1is reco\u00f1ecidos. Tam\u00e9n realizou traballos para osquestra, piano e clarinete e numerosas pezas sacras, que tam\u00e9n evocan vividamente o seu interese pola cosmolox\u00eda. Son numerosas as s\u00faas colaboraci\u00f3ns con casas editoras e discogr\u00e1ficas: a\u00ednda que a maior\u00eda das s\u00faas obras sa\u00edron con Edition 49, outras edit\u00e1ronas Harmonia Mundi, Fennica Gehrman, Finlandia music etc., e colaborou tam\u00e9n con Radio France, Philharmonic Chamber Choir dirixido por Paul Hiller, Eesti Filharmoonia Kammerkoor dirixido por Anne-Liis Treimann ou Eesti Riiklik S\u00fcmfooniaorkester.\nEscribiu m\u00e1is de 150 obras, aproximadamente un terzo baseadas na astronom\u00eda, e editou 14 CD coa s\u00faa obra e outros 40 incl\u00faen algunha peza s\u00faa. Tam\u00e9n participou na banda sonora do filme alem\u00e1n \"Der Krieger und die Kaiserin\" e no teatro musical, en obras como a \u00f3pera infantil \"Kuri kuningat\u00fctar\" (1985) ou \"Viimane m\u00e4gi\" (2009). Est\u00e1 considerado un dos compositores estonianos m\u00e1is influentes. Sisask traballou como profesor de m\u00fasica e director de coro na localidade de\u00a0J\u00e4neda."}
{"id": "417649", "revid": "89787", "url": "https://gl.wikipedia.org/wiki?curid=417649", "title": "Organizaci\u00f3n Nacional de Transplantes", "text": "A Organizaci\u00f3n Nacional de Transplantes (ONT) \u00e9 un organismo p\u00fablico espa\u00f1ol encargado dos asuntos relacionados con transplantes de \u00f3rganos. A s\u00faa directora \u00e9 a doutora Beatriz Dom\u00ednguez-Gil, que substitu\u00edu en 2017 ao promotor e creador da organizaci\u00f3n, o doutor Rafael Matesanz, tras m\u00e1is de 28 anos \u00e1 fronte do mesmo.\nObxectivos.\n\u00c9 un organismo coordinador de car\u00e1cter t\u00e9cnico, fundado en 1989 e pertencente ao Ministerio de Sanidade, Servizos Sociais e Igualdade, encargado de desenvolver as funci\u00f3ns relacionadas coa obtenci\u00f3n e utilizaci\u00f3n cl\u00ednica de \u00f3rganos, tecidos e c\u00e9lulas. Tras a s\u00faa creaci\u00f3n, Espa\u00f1a pasou de 14 doadores por mill\u00f3n de poboaci\u00f3n (pmp) a 39,7 doadores pmp en 2015, pasando de estar na parte media-baixa dos \u00edndices de doaz\u00f3n en Europa a ser o l\u00edder mundial.\nO seu principal obxectivo \u00e9 a promoci\u00f3n da doaz\u00f3n altru\u00edsta co fin de que o cidad\u00e1n espa\u00f1ol que necesite un transplante te\u00f1a as maiores e mellores posibilidades de conseguilo. Para levar a cabo ditas funci\u00f3ns act\u00faa como unha unidade t\u00e9cnica operativa, coordinando e facilitando as actividades de doax\u00f3n, extracci\u00f3n, preservaci\u00f3n, distribuci\u00f3n, intercambio e transplante de \u00f3rganos, tecidos e c\u00e9lulas no conxunto d Sistema Nacional de Sa\u00fade.\nHistoria.\nAntes da creaci\u00f3n da organizaci\u00f3n, o primeiro transplante realiazado con \u00e9xito en Espa\u00f1a foi en 1965, de ril, levado a cabo polos doutores Gil Vernet e Caralps (do Hospital Cl\u00ednic i Provincial de Barcelona) e os doutores Alf\u00e9rez e Hernando (da Fundaci\u00f3n Jim\u00e9nez D\u00edaz de Madrid).\nDesde ent\u00f3n f\u00edxose necesaria a regulaci\u00f3n legal desta pr\u00e1ctica, que chegou coa Lei de transplantes (Lei 30/1979) e o Real Decreto 426/1980, que xa daquela reco\u00f1ec\u00eda o anonimato do doador e a carencia de lucro na pr\u00e1ctica da extracci\u00f3n de \u00f3rganos, entre outras disposici\u00f3ns.\nNa d\u00e9cada de 1980, novos \u00f3rganos engad\u00edronse \u00e1 oferta dos hospitais, concretamente f\u00edgado, coraz\u00f3n e p\u00e1ncreas. Cando era necesario desprazarse a outra localidade para obtener o \u00f3rgano, o Hospital Puerta de Hierro utilizaba os avi\u00f3ns \"Myst\u00e8re\" subministrados polo Ex\u00e9rcito do Aire, pr\u00e1ctica que acabou estend\u00e9ndose paulatinamente a outros hospitais. Por\u00e9n, a finais desta d\u00e9cada, houbo un gran descenso da oferta de \u00f3rganos e un incremento dos candidatos para transplante, debido \u00e1 pouca coordinaci\u00f3n interrexional; por outro lado, en Catalu\u00f1a estabeceuse unha oficina que centralizaba os servizos de distribuci\u00f3n de \u00f3rganos.\nPara paliar estes graves efectos, o Ministerio de Sanidade e Consumo creou en 1989 a Organizaci\u00f3n Nacional de Transplantes no edificio do Hospital del Rey. Desde aquel momento, consid\u00e9rase que o panorama dos transplantes mellorara co nomeamento dos \"coordinadores auton\u00f3micos\", que organizaban os tr\u00e1mites sanitarios dentro das s\u00faas respectivas comunidades aut\u00f3nomas e formaban a Comisi\u00f3n de Transplantes do Consello Interterritorial. A oficina central, que reun\u00eda todas as competencias que pos\u00fae hoxe en d\u00eda, non se implantou at\u00e9 o 1 de setembro de 1990. Desde ent\u00f3n, a\u00ednda que a misi\u00f3n fundamental da organizaci\u00f3n non cambiou, houbo varias alteraci\u00f3ns na lei de extracci\u00f3n e transplante de \u00f3rganos orixinal."}
{"id": "417653", "revid": "72012", "url": "https://gl.wikipedia.org/wiki?curid=417653", "title": "ONT", "text": ""}
{"id": "417655", "revid": "89787", "url": "https://gl.wikipedia.org/wiki?curid=417655", "title": "Arao de \u00e1 branca", "text": "O arao de \u00e1 branca (Cepphus grylle) \u00e9 unha especie de ave \u00e1lcida de pequeno tama\u00f1o.\nA ave adulta ten corpo negro cunha mancha branca na \u00e1, un bico delgado escuro e patas e p\u00e9s vermellos. As partes inferiores das \u00e1s, visibles en voo, son parcialmente brancas. En inverno, as partes superiores son grises claras e as inferiores brancas, cunha mancha e unha li\u00f1a negra na zona do ollo, pero as \u00e1s permanecen negras ag\u00e1s a mancha branca. Te\u00f1en unha lonxitude de 32\u201338\u00a0cm e unha envergadura de \u00e1s de 49\u201358\u00a0cm. Merg\u00fallanse para conseguir comida, nadando baixo a auga. Comen principalmente peixe e crust\u00e1ceos, e tam\u00e9n alg\u00fans moluscos, insectos e materia vexetal.\nEstas aves a mi\u00fado pasan o inverno nas s\u00faas \u00e1reas de reproduci\u00f3n, mov\u00e9ndose a augas abertas se \u00e9 neceserio, pero xeralmente non migran moi ao sur.\nEtimolox\u00eda.\nO nome do x\u00e9nero, \"Cepphus\", procede do grego \"kepphos\", unha ave acu\u00e1tica de cor clara mencionada por autores gregos como Arist\u00f3teles. O nome da especie, \"grylle\", era o nome desta ave no dialecto local de Gotland cando Linnaeus a visitou en 1741.\nSubespecies.\nReco\u00f1\u00e9cense cinco subespecies de arao de \u00e1 branca, que son:\nReproduci\u00f3n.\nForma pequenas colonias reprodutoras de 5 a 200 parellas, a\u00ednda que moi ao norte forma colonias maiores. Pon un ovo ou dous verdosos con manchas marr\u00f3ns ou grises nun leito de grava, preferindo as gretas entre os cant\u00eds baixos e pendentes de pedras. O macho e a femia comparten as tarefas de chocar o ovo, que duran algo menos de 4 semanas. Na tempada reprodutora o interior da gorxa vermello \u00e9 intenso.\nXeograficamente, a s\u00faa \u00e1rea reprodutora son as costas rochosas, cant\u00eds e illas do Atl\u00e1ntico norte de Norteam\u00e9rica (polo sur ata Maine e de Europa (polo sur ata Irlanda). Son unha das poucas aves que se reproducen na illa de Surtsey, Islandia, unha illa de formaci\u00f3n recente volc\u00e1nica. No Reino Unido \u00e9 com\u00fan no oeste e norte de Escocia e Irlanda. No resto de Gran Breta\u00f1a s\u00f3 ani\u00f1a en St. Bees Head en Cumbria, na Illa de Man e no oeste de Anglesey no norte de Gales. Algunhas destas aves reprod\u00facense en Alasca, onde a s\u00faa \u00e1rea se solapa coa do \"Cepphus columba\". Pon os ovos normalmente en sitios rochosos preto da auga.\nComportamento.\n\u00c9 unha ave moito m\u00e1is costeira que o arao dos cons. D\u00e9ixase flotar na tona da auga e mete primeiro a cabeza baixo a auga para asegurarse que o campo est\u00e1 libre antes de mergullarse. Prop\u00falsase baixo a auga coas \u00e1s e raramente descende a m\u00e1is de 40\u00a0m de profundidade. N\u00fatrese sobre todo de pequenos peixes e de crust\u00e1ceos, e tam\u00e9n moluscos e vermes mari\u00f1os. Emite un asub\u00edo agudo nos seus lugares de nidificaci\u00f3n."}
{"id": "417657", "revid": "27155", "url": "https://gl.wikipedia.org/wiki?curid=417657", "title": "Cepphus grylle", "text": ""}
{"id": "417664", "revid": "85894", "url": "https://gl.wikipedia.org/wiki?curid=417664", "title": "Monte de Venus", "text": "Na anatom\u00eda humana e nos mam\u00edferos en xeral, os mons pubis (co\u00f1ecido especificamente nas femias como o monte de Venus), \u00e9 unha masa redondeada de tecido adiposo atopado sobre a S\u00ednfise da pube do \u00f3so pube.\nAnatom\u00eda.\nPara mulleres e mozas, os mons pubis forma a parte anterior da vulva. Div\u00eddese nos beizos maiores, a cada lado do surco co\u00f1ecido como vulva, que rodea os beizos menores, o cl\u00edtoris, uretra, apertura vaxinal e outras estruturas do vest\u00edbulo da vulva.\nO tama\u00f1o do mons pubis var\u00eda segundo o nivel de hormona e graxa corporal e tende a ser m\u00e1is grande para as mulleres. Despois da puberdade, xeralmente c\u00f3brese con cabelo pubiano e crece. O tecido adiposo dos mons pubis \u00e9 sensible aos estr\u00f3genos, o que fai que se forme un mont\u00edculo distinto co inicio da puberdade. Isto empuxa a parte de adiante dos beizos maiores afastandoo do \u00f3so p\u00fabico. Do mesmo xeito, os mons pubis adoitan ser menos prominentes coa diminuci\u00f3n dos estr\u00f3xenos corporais que se experimentaron durante a menopausa.\nEtimolox\u00eda.\nO termo \"mons pubis\" deriva do lat\u00edn \"monte p\u00fabico\" e \"mons Venus\" ou \"mons veneris\" deriva do lat\u00edn \"monte de Venus.\nSociedade e cultura.\nA\u00ednda que non forma parte dos propios xenitais externos, o mont\u00edculo p\u00fabico pode considerarse como unha zona er\u00f3xena e est\u00e1 moi erotizado en moitas culturas. Ao longo da historia, a eliminaci\u00f3n completa ou parcial do cabelo da pube foi com\u00fan en moitas sociedades e, m\u00e1is recentemente, estendeuse ao mundo occidental. A eliminaci\u00f3n completa dos cabelos p\u00fabicos mediante cera ou afeitado, co\u00f1ecida como depilaci\u00f3n brasileira, converteuse en pr\u00e1ctica habitual nos \u00faltimos anos.\nNalgunhas circunstancias, os mons veneria est\u00e1n suxeitos a ideais est\u00e9ticos m\u00e1is al\u00e1 da eliminaci\u00f3n do cabelo. Correspondentemente, ofr\u00e9cese unha cirurx\u00eda pl\u00e1stica que altera a forma dos montes nun ideal desexado. Os ideais desexados poden estar influenciados polas preferencias persoais, as normas culturais actuais ou as presi\u00f3ns sociais.\nAs formas permanentes de decoraci\u00f3n para mellorar o atractivo est\u00e9tico desta \u00e1rea son a hanabira, a aplicaci\u00f3n de cicatrices cosm\u00e9ticas, ou piercings como o Christina Piercing ou o Nefertiti Piercing. Vajazzling ref\u00edrese \u00e1 decoraci\u00f3n non permanente dos mons pubis con adornos de cristal."}
{"id": "417665", "revid": "15490", "url": "https://gl.wikipedia.org/wiki?curid=417665", "title": "Bieito Rubido Ramonde", "text": ""}
{"id": "417667", "revid": "67301", "url": "https://gl.wikipedia.org/wiki?curid=417667", "title": "Bardsey", "text": ""}
{"id": "417670", "revid": "98629", "url": "https://gl.wikipedia.org/wiki?curid=417670", "title": "Prysmian", "text": "Prysmian \u00e9 unha empresa italiana formada pola fusi\u00f3n da empresa italiana Pirelli cables e Draka. Ten sede en Mil\u00e1n e ad\u00edcase \u00e1 produci\u00f3n de cables el\u00e9ctricos e de telecomunicaci\u00f3ns.\nAs orixes da empresa est\u00e1n na fundaci\u00f3n en 1879 de Pirelli cables e sistemas. En 1902 abriu unha f\u00e1brica en Barcelona. En 2011 fusi\u00f3nase con Draka. En 2017 mercou a marca norteamericana General Cable.\nSanci\u00f3ns.\nEn 2017 a Comisi\u00f3n Nacional dos Mercados e a Competencia impuxo 44,7 mill\u00f3ns de euros de sanci\u00f3n a cinco c\u00e1rteles que se repart\u00edan o mercado do sector de cables el\u00e9ctricos de baixa tensi\u00f3n para a construci\u00f3n de hospitais, uso dom\u00e9stico, edificaci\u00f3n de vivendas, obras de empresas enerx\u00e9ticas, telefon\u00eda, ferroviarias, navais e grandes proxectos internacionais entre os que estaba Prysmian."}
{"id": "417672", "revid": "5132", "url": "https://gl.wikipedia.org/wiki?curid=417672", "title": "ICL Manresa", "text": ""}
{"id": "417673", "revid": "5132", "url": "https://gl.wikipedia.org/wiki?curid=417673", "title": "Aleksandar Cvetkovi\u0107", "text": "Aleksandar Cvetkovi\u0107 (en serbio cir\u00edlico: \u0410\u043b\u0435\u043a\u0441\u0430\u043d\u0434\u0430\u0440 \u0426\u0432\u0435\u0442\u043a\u043e\u0432\u0438\u045b), nado o 12 de novembro de 1993 en Belgrado \u00e9 un xogador profesional de baloncesto serbio. Formado nas categor\u00edas inferiores do KK Crvena zvezda, cunha altura de 1,88 m xoga na posici\u00f3n de base. No ano 2011 foi nomeado unha das mellores promesas do baloncesto FIBA. Actualmente xoga para o Coosur Real Betis da Liga ACB.\nTraxectoria.\nNado en Belgrado, Cvetkovi\u0107 formouse nas categor\u00edas inferiores do Crvena zvezda (Estrela Vermella). No ano 2010 chega ao primeiro equipo baixo a direcci\u00f3n do t\u00e9cnico Mihailo Uvalin. En febreiro de 2011 \u00e9 nomeado s\u00e9timo Mellor Xogador promesa do mundo da FIBA (quedaron por diante s\u00faa Jonas Valan\u010di\u016bnas, Nikola Miroti\u0107, Enes Kanter, Dario \u0160ari\u0107, Alessandro Gentile e Tornike Shengelia). No ano 2012 compite no Nike Hoop Summit representando a Serbia. A finais dese mesmo ano, o 21 de novembro, Cvetkovi\u0107 xoga o seu partido con maior valoraci\u00f3n na EuroCup ao anotar 9 puntos ante o Dinamo Sassari. No ano seguinte debuta en Euroliga, concretamente o 24 de outubro ante o Maccabi Electra Tel Aviv. Nesa mesma edici\u00f3n da competici\u00f3n, anota un mes despois catro puntos en sete minutos ante o Lietuvos rytas na \u00faltima xornada da fase regular.\nA pesar das actuaci\u00f3ns anteriores, Cvetkovi\u0107 non consegue facerse cun oco no quinteto inicial do Crvena zvezda. Con 20 anos, o 27 de decembro de 2013 sae cedido na procura de m\u00e1is tempo de xogo ao MZT Skopje macedonio. O 3 de xaneiro debuta co seu novo equipo na Liga do Adri\u00e1tico (ABA) anotando 10 puntos na vitoria por 73\u201363 ante o Szolnoki Olaj. Na Liga ABA ter\u00eda outras destac\u00e1beis actuaci\u00f3ns como os 13 puntos na vitoria f\u00f3ra da casa ante o Igokea (65-79) ou o case triplo-dobre con 17 puntos, 10 rebotes e 8 asistencias ante o Cibona en Zagreb. Esta actuaci\u00f3n levouno a ser nomeado MVP da xornada da ABA. Finalmente, en 12 partidos na competeci\u00f3n, fixo uha media de 8 puntos, 2,3 asistencias e 3,1 rebotes por partido. Tras acabar a cesi\u00f3n, no ver\u00e1n de 2015 fai a pretemporada co Valencia, a\u00ednda que finalmente non fica no equipo."}
{"id": "417674", "revid": "89787", "url": "https://gl.wikipedia.org/wiki?curid=417674", "title": "C\u00e9sar Cui", "text": "C\u00e9sar Antonovich Cui (), nado en Vilnius o e finado en San Petersburgo o 13 de marzo de 1918, foi un compositor e cr\u00edtico musical ruso de orixe franc\u00e9s, polaco e lituano. A s\u00faa profesi\u00f3n era a de oficial das forzas armadas e profesor de teor\u00eda da fortificaci\u00f3n, e a s\u00faa vida non profesional tivo importancia na historia da m\u00fasica. \u00c9 co\u00f1ecido como membro do Grupo dos Cinco, grupo de compositores rusos baixo o liderado de Milii Balakirev dedicado \u00e1 produci\u00f3n de m\u00fasica especificamente de tipo ruso.\nTraxectoria.\nEducaci\u00f3n e carreira.\nCesarius-Benjaminus (\u0426\u0435\u0437\u0430\u0440\u0438\u0439-\u0412\u0435\u043d\u0438\u0430\u043c\u0438\u043d) Cui naceu Vilnius, Imperio Ruso, nunha familia cat\u00f3lica, sendo o m\u00e1is novo de cinco irm\u00e1ns. O seu pai franc\u00e9s, Antoine (que logo rusificou o seu nome como Anton Leonardovich), entrara en Rusia como membro do ex\u00e9rcito de Napole\u00f3n en 1812, establec\u00e9ndose en Vilnius despois da derrota, e al\u00ed casou cunha muller da poboaci\u00f3n chamada Julia Gucewicz. \u00c7\u00e9sar creceu aprendendo franc\u00e9s, ruso, polaco e lituano. Antes de acabar o \"gymnasium\", en 1850 Cui foi enviado a San Petersburgo para preparar a entrada na escola de xefes de enxe\u00f1eiros, que fixo o ano seguinte aos 16 anos. En 1855 graduouse da Academia, e tras facer estudos avanzados na Academia de Enxe\u00f1ar\u00eda Nikolaevsky, comezou a s\u00faa carreira militar en 1857 como instrutor en fortificaci\u00f3ns. Os seus alumnos durante d\u00e9cadas inclu\u00edron varios membros da familia imperial, especialmente Nicolao II. Cui chegou a dar clase en tres das academias militares de San Petersburgo. O estudo de Cui sobre fortificaci\u00f3ns ga\u00f1ou importancia durante a guerra ruso-turca (1877-1878) e foi fundamental n as\u00faa carreira. Como experto na materia, logro o status acad\u00e9mico de profesor en 1880 e o rango de xeneral en 1906. Os seus escritos incl\u00faen libros de textos amplamente empregados con sucesivas edici\u00f3ns.\nVida musical non profesional.\nA pesar dos seus logros como acad\u00e9mico militar profesional, Cui \u00e9 m\u00e1is co\u00f1ecido en occidente pola s\u00faa \"outra\" vida musical. De neno en Vilnius recibira clases de piano, estudara a obra de Chopin e comezara a compo\u00f1er pequenas pezas aos catorce anos. Nos poucos meses antes de que fose enviado a San Petersburgo, conseguiu recibir lecci\u00f3ns de teor\u00eda musical co compositor polaco Stanis\u0142aw Moniuszko, que estaba residindo en Vilnius nesa \u00e9poca. A direcci\u00f3n musical de Cui cambiou en 1856, cando co\u00f1eceu a Mily Balakirev e comezou a involucrarse na m\u00fasica m\u00e1is seriamente.\nA\u00ednda que compu\u00f1a m\u00fasica e escrib\u00eda cr\u00edticas musicais no seu tempo de lecer, Cui converteuse nun compositor prol\u00edfico e autor de follet\u00edns. O seu debut en p\u00fablico como compositor tivo lugar en 1859 coa interpretaci\u00f3n do seu Scherzo, Op. 1, baixo a batuta de Anton Rubinstein e os auspicios da Sociedade Musical Rusa. En 1869 levouse a cabo a primeira estrea p\u00fablica d\u00fanha \u00f3pera de Cui, \"William Ratcliff\" (baseada na traxedia de Heinrich Heine), mais non tivo un grande \u00e9xito, en parte pola dureza dos seus propios escritos na prensa musical. Todas as s\u00faas \u00f3peras ag\u00e1s unha foron compostas con libretos en ruso; a excepci\u00f3n foi \"Le flibustier\" (baseada nunha obra de Jean Richepin), estreada na Op\u00e9ra-Comique de Par\u00eds in 1894, pero que tampouco triunfou. As obras de maior \u00e9xito de Cui durante a s\u00faa vida foron a \u00f3pera c\u00f3mica nun acto \"The Mandarin's Son\" (1878), a de tres actos \"Prisoner of the Caucasus\" (1883), baseada nunha obra de Pushkin, e a dun acto \"Mademoiselle Fifi\" (1903), baseada en Guy de Maupassant. Ademais de \"Flibustier\", as \u00fanicas \u00f3peras de Cui estreadas durante a s\u00faa vida fora do Imperio Ruso foron \"Prisoner of the Caucasus\" (en Li\u00e8ge, 1886) e a \u00f3pera infantil \"Puss in Boots\" (en Roma, 1915).\nAs actividades de Cui na vida musical inclu\u00edan tam\u00e9n a pertenza ao comit\u00e9 de selecci\u00f3n de \u00f3pera no teatro Mariinsky; este per\u00edodo rematou en 1833, cando tanto el como Rimskii-Korsakov abandonaron o comit\u00e9 como protesta ao rexeitamento de \"Khovanshchina\", de Musorgskii. Entre 1896 e 1904 foi director da rama de San Petersburgo da Sociedade Musical Rusa.\nEntre os moitos m\u00fasicos que Cui co\u00f1eceu na s\u00faa vida, Franz Liszt foi dos m\u00e1is achegados. Liszt estimaba a m\u00fasica dos compositores rusos; para a \u00f3pera de Cui \"William Ratcliff\" expresou alg\u00fans dos maiores eloxios. O libro de Cui \"La musique en Russie\" e a \"Suite pour piano\", Op. 21, est\u00e1n dedicados a Liszt. Ademais, a \"Tarantelle\" para orquestra, Op. 12 constitu\u00edu a base dos \u00faltimos arranxos de piano de Liszt.\nD\u00faas personalidades de importancia directa para Cui foron mulleres especialmente dedicadas \u00e1 s\u00faa m\u00fasica. En B\u00e9lxica, a condesa de Mercy-Argenteau (1837\u20131890) foi moi influente facendo posible que se estrease al\u00ed \"Prisoner of the Caucasus\" en 1885. En Moscova, Mariya Kerzina, co seu home Arkadiy Kerzin, formou en 1896 o C\u00edrculo de Amantes da M\u00fasica Rusa, sociedade de interpretaci\u00f3n, que comezou en 1898 para dar un lugar especial \u00e1 obra de Cui, entre outros compositores rusos, nos seus concertos.\nAo longo da s\u00faa vida musical activa, Cui recibiu moitos reco\u00f1ecementos. A finais da d\u00e9cada de 1880 e principios da de 1890, varias sociedades musicais estranxeiras honraron a Cui fac\u00e9ndoo membro das mesmas. Pouco despois da estrea de \"Le flibustier\" en Par\u00eds, Cui foi elixido como membro correspondente da Academia Francesa e premiado coa cruz da L\u00e9gion d'honneur. En 1896 a Real Academia Belga de Literatura e Arte tam\u00e9n o fixo membro. En 1909 e 1910 realiz\u00e1ronse actos para honrar a Cui polos seus cincuenta anos como compositor.\nFamilia.\nCui casou con Mal'vina Rafailovna Bamberg (\u041c\u0430\u043b\u044c\u0432\u0438\u043d\u0430 \u0420\u0430\u0444\u0430\u0438\u043b\u043e\u0432\u043d\u0430 \u0411\u0430\u043c\u0431\u0435\u0440\u0433) en 1858. Co\u00f1ec\u00e9raa na casa de Alexander Dargomyzhsky, de quen ela recib\u00eda clases de canto. Entre as obras musicais de Cui dedicadas a ela est\u00e1n o Scherzo, Op. 1 (1857), que emprega temas baseados no nome de solteira da s\u00faa esposa (BAmBErG) e as s\u00faas propias iniciais (C. C.), e a \u00f3pera c\u00f3mica \"The Mandarin's Son\". C\u00e9sar e Mal'vina tiveron dous fillos, Lidiya e Aleksandr. Lidiya, cantante afeccionada, casou e tivo un fillo chamado Yuri Borisovich Amoretti; no per\u00edodo anterior \u00e1 revoluci\u00f3n de outubro Aleksandr foi membro do senado ruso.\n\u00daltimos anos e morte.\nEn 1916, o compositor volveuse cego, a\u00ednda que puido compo\u00f1er pequenas pezas ao ditado. Cui faleceu o 13 de marzo de 1918 dunha apoplex\u00eda cerebral e foi enterrado xunto \u00e1 s\u00faa dona Mal'vina (que morrera en 1899) no cemiterio luterano Smolensk de San Petersburgo. En 1939 foi enterrado en cemiterio Tikhvin no mosteiro Alexander Nevsky, para que xacese xunto os outros membros do Grupo dos Cinco."}
{"id": "417675", "revid": "23204", "url": "https://gl.wikipedia.org/wiki?curid=417675", "title": "Tabigal", "text": "Tabigal \u00e9 unha empresa galega especializada en acabados interiores de reformas e construci\u00f3n. Traballa principalmente para Inditex e as s\u00faas marcas.\nForman parte do grupo Placas Norte, Metal Yeso, Metal Gips e Disc Acustic."}
{"id": "417676", "revid": "25871", "url": "https://gl.wikipedia.org/wiki?curid=417676", "title": "Palleira grande", "text": "A palleira grande ou papamerda real (Stercorarius skua, antes Catharacta skua) \u00e9 unha grande ave mari\u00f1a da familia dos estercor\u00e1ridos.\nEtimolox\u00eda.\nO seu nome espec\u00edfico, \"skua\" parece que procede da palabra da lingua das illas Feroe \"sk\u00favur\" ou \"sk\u00fagvur\" (/\u02c8sk\u026akv\u028a\u0259r/). O nome da familia e do x\u00e9nero \"Stercorarius\" deriva do lat\u00edn e significa \"excrementos\", seguramente en referencia \u00e1 comida que regurxitan ou soltan do bico outras aves cando son atacadas por esta especie e que esta despois come, e que parec\u00eda excrementos (o cal est\u00e1 relacionado tam\u00e9n cun dos nomes com\u00fans galegos: papamerda).\nOrixe e taxonom\u00eda.\nOs estudos xen\u00e9ticos realizados atoparon sorprendentes semellanzas entre a palleira grande e a palleira pomarina (\"Stercorarius pomarinus\"), malia o seu aspecto pouco similar. Moitos ornit\u00f3logos agora cren que ou ben a palleira grande se orixinou como un h\u00edbrido entre a palleira pomarina e unha das especies do hemisferio sur, posiblemente como resultado das aves errantes ou a migraci\u00f3n ao outro lado do ecuador das especies do sur, ou ben que a palleira pomarina evolucionou por hibridaci\u00f3n entre a palleira grande e unha pequena especie \u00e1rtica. As diferenzas no ADN mitocondrial entre as palleiras grande e pomarina son unhas das m\u00e1is pequenas entre calquera par de especies de vertebrados ata agora analizadas, e mesmo \u00e9 menor que as diferenzas entre individuos de especies moi espalladas. A aparente capacidade de hibridaci\u00f3n entre elas levou a moitos tax\u00f3nomos a abolir o x\u00e9nero separado \"Catharacta\" para as palleiras do hemisferio sur e palleira grande.\nDescrici\u00f3n.\nMide de 50 a 58\u00a0cm de longo e ten unha envergadura de \u00e1s de entre 125 e 140\u00a0cm. Un estudo atopou que 112 machos medidos pesaban como media 1,27\u00a0kg e 125 femias 1,41\u00a0kg. Os adultos te\u00f1en son marr\u00f3ns agrisados con manchas ou mechas e unha parte superior da cabeza negra, mentres que os individuos novos son m\u00e1is marr\u00f3ns e sen manchas. Te\u00f1en unha cola roma e curta, e un voo poderoso. A s\u00faa chamada \u00e9 un \u00e1spero \"hah-hah-hah-hah\"; tam\u00e9n emiten ru\u00eddos similares a grallar. \u00c9 relativamente doado distinguir esta palleira doutras do Atl\u00e1ntico norte como \"Stercorarius parasiticus\", \"Stercorarius pomarinus\" e \"Stercorarius longicaudus\". O tama\u00f1o similar ao dunha gaivota arx\u00e9ntea, peito con forma de barril masivo e manchas brancas nas \u00e1s desta ave son distintivos mesmo a certa distancia. \u00c1s veces dise que se parece algo a un mi\u00f1ato com\u00fan. A identificaci\u00f3n desta palleira \u00e9 s\u00f3 complicada cando c\u00f3mpre distinguila das estreitamente emparentadas palleiras grandes do hemisferio sur. Malia o seu nome, a palleira grande \u00e9 algo m\u00e1is pequena como media que as outras tres especies grandes de palleiras do hemisferio sur, a\u00ednda que non tanto como para poder distinguila s\u00f3 por iso no campo. Algunhas autoridades a\u00ednda consideran que a palleira grande \u00e9 conespec\u00edfica dalgunhas destas palleiras do sur, e todas elas foron separadas como grupo no x\u00e9nero \"Catharacta\", a\u00ednda que actualmente esa clasificaci\u00f3n \u00e9 pouco seguida, xa que outros propuxeron abolir o x\u00e9nero \"Catharacta\".\nReproduci\u00f3n.\nReprod\u00facese en Islandia, Noruega, as illas Faroe e illas de Escocia, e alg\u00fans individuos na propia costa de Escocia e no noroeste de Irlanda. Reprod\u00facense nos p\u00e1ramos costeiros e illas rochosas, xeralmente po\u00f1endo dous ovos marr\u00f3ns-oliv\u00e1ceos con manchas en ni\u00f1os forrados de herba. Como outras palleiras, fan voos rasantes sobre a cabeza dos humanos ou outros animais intrusos que se acheguen aos seus ni\u00f1os. A\u00ednda que non poden inflixir serios danos, esa experiencia cunha ave dese tama\u00f1o d\u00e1 medo e ad\u00f3italles ser efectiva. \u00c9 unha especie migradora, pasando o inverno no mar no oc\u00e9ano Atl\u00e1ntico e chegando regularmente a augas de Norteam\u00e9rica. Pode verse como errante en pa\u00edses do Mediterr\u00e1neo (mesmo en Turqu\u00eda), e tam\u00e9n nas costas de Galicia.\nDieta.\nComen principalmente peixe, aves, ovos, prea, v\u00edsceras, roedores, coellos e ocasionalmente bagas.\nAdoitan conseguir peixe roub\u00e1ndollo \u00e1s gaivotas, carr\u00e1ns e mascatos. Tam\u00e9n atacan directamente outras aves mari\u00f1as, incluso do tama\u00f1o do gaivot\u00f3n (\"Larus marinus\"). Como moitos outros estercor\u00e1ridos, realiza este comportamento de cleptoparasitismo durante todo o ano, exhibindo menos axilidade pero m\u00e1is forza bruta que outras especies m\u00e1is pequenas da familia cando acosa as s\u00faas v\u00edtimas. Unha t\u00e9cnica com\u00fan \u00e9 voar ata un mascato e agarralo no aire por unha \u00e1 para paralo e facelo caer ao mar, onde a palleira grande o ataca fisicamente ata que este cede a s\u00faa captura. Debido ao seu tama\u00f1o, \u00e1 natureza agresiva e \u00e1 fera defensa do seu ni\u00f1o, a palleira grande ten pouco que temer doutros predadores. A\u00ednda que os piti\u00f1os desta especie poden ser presas de ratos e gatos ou do raposo \u00e1rtico, os individuos sans s\u00f3 son ameaados por grandes aves de presa como a aguia real, o pigargo e m\u00e1is raramente, no mar, as candorcas."}
{"id": "417678", "revid": "27155", "url": "https://gl.wikipedia.org/wiki?curid=417678", "title": "Papamerda real", "text": ""}
{"id": "417680", "revid": "27155", "url": "https://gl.wikipedia.org/wiki?curid=417680", "title": "Stercorarius skua", "text": ""}
{"id": "417681", "revid": "27155", "url": "https://gl.wikipedia.org/wiki?curid=417681", "title": "Catharacta skua", "text": ""}
{"id": "417682", "revid": "1131", "url": "https://gl.wikipedia.org/wiki?curid=417682", "title": "A casa da choiva", "text": "A casa da choiva (en ) \u00e9 un filme galego de 1943 dirixido por Antonio Rom\u00e1n.\nArgumento.\nUn matrimonio, Fernando e Teresa, vive cunhas modestas rendas nun solitario pazo galego. A visita de d\u00faas persoas para alugaren uns cuartos parece aliviar a amarga situaci\u00f3n dos Amil. Mais comezan a xurdir sospeitas, problemas e, aos poucos, rev\u00e9lase un aut\u00e9ntico proceso de namoramento.\nProduci\u00f3n.\nEst\u00e1 baseado nunha novela hom\u00f3nima de Wenceslao Fern\u00e1ndez Fl\u00f3rez. Parte da pel\u00edcula foi rodada no Pazo da Pico\u00f1a, na Pico\u00f1a, en Salceda de Caselas. Foi dobrado ao galego e emitido na TVG o 16 de outubro de 1986, dentro do programa \"Galicia no cine\"."}
{"id": "417683", "revid": "56817", "url": "https://gl.wikipedia.org/wiki?curid=417683", "title": "Reco\u00f1ecemento de sinais de tr\u00e1fico", "text": "O Reco\u00f1ecemento de sinais de tr\u00e1fico \u00e9 un algoritmo de visi\u00f3n por computador, forma parte da familia de algoritmos da tecnolox\u00eda ADAS. Nos veh\u00edculos modernos equipados con sensores pasivos como a c\u00e1mara p\u00f3dese executar o proceso de identificaci\u00f3n dos sinais de tr\u00e1fico vis\u00edbeis na v\u00eda p\u00fablica, permitindo ao sistema de navegaci\u00f3n alertar ao condutor en caso de acci\u00f3ns indebidas ou perigosas (p. ex. superar o l\u00edmite de velocidade permitido ou tomar unha v\u00eda en direcci\u00f3n contraria ou prohibida).\nDescrici\u00f3n.\nP\u00f3dense distinguir tres compo\u00f1entes principais com\u00fans a todas as soluci\u00f3ns do algoritmo: \nA detecci\u00f3n procura atopar sinais identificativos de cor ou forma para xerar un conxunto de rexi\u00f3ns prob\u00e1beis onde se pode atopar o sinal de tr\u00e1fico na imaxe dada. O resultado desta detecci\u00f3n normal\u00edzase, adecuando as intensidades dos p\u00edxeles para posteriormente ser analizados nunha fase de clasificaci\u00f3n, determinando se realmente entran na categor\u00eda de sinal de tr\u00e1fico v\u00e1lido. Nun paso final, a integraci\u00f3n temporal consiste en aumentar a confianza na decisi\u00f3n tomada pola fase de clasificaci\u00f3n, considerando imaxes subsecuentes \u00e1 dada; isto require dunha capacidade de seguimento da rexi\u00f3n de interese a medida que pasa o tempo e o veh\u00edculo contin\u00faa en movemento.\nOs m\u00e9todos de detecci\u00f3n baseados na cor adoitan segmentar polos m\u00e1is com\u00fans nestes obxectos (vermello, azul e amarelo). Aqu\u00ed existen diverxencias na programaci\u00f3n, \u00e9 pos\u00edbel a parametrizaci\u00f3n do algoritmo coa procura das cores requiridas ou p\u00f3dese apostar por algoritmos de aprendizaxe autom\u00e1tica. Por exemplo, Janssen et al. emprega unha gu\u00eda de segmentaci\u00f3n de p\u00edxeles baseada nunha t\u00e1boa LUT, que se obt\u00e9n tralo adestramento dun polinomio de clasificaci\u00f3n sobre un vasto conxunto de datos. Este conxunto de datos esixe dunha fase previa de traballo manual onde uns operarios rexistran onde se localiza o sinal de tr\u00e1fico baixo moi diversas condici\u00f3ns lum\u00ednicas. Ap\u00f3s a clasificaci\u00f3n dos p\u00edxeles en diversas clases de cor, increm\u00e9ntase gradualmente a rexi\u00f3n e p\u00e1sase a un proceso de filtrado, no cal son seleccionadas rexi\u00f3ns candidatas en base \u00e1 cor, formas xeom\u00e9tricas xerais e locais, e relaci\u00f3ns topol\u00f3xicas (p. ex. veci\u00f1anza).\nOs m\u00e9todos centrados na localizaci\u00f3n de formas non require de cor. Blancard defende unha segmentaci\u00f3n dos eixos do sinal e unir estes resultados \u00e1 representaci\u00f3n da contorna, de onde se extrae informaci\u00f3n do per\u00edmetro ou da curvatura.\nComparar os m\u00e9todos de busca de cor e forma prov\u00e9 dun mecanismo directo de detecci\u00f3n, por\u00e9n existe un debate acad\u00e9mico sobre o l\u00edmite da precisi\u00f3n dos sistemas s\u00f3 baseados na cor. Na pr\u00e1ctica, certos valores de cor medidos co mesmo sensor poden variar significativamente. Isto pode levar a interferencias e erros de medida, comunmente entre o valores \"reais\" de azul e vermello. Adicionalmente problemas como o traballo con sinais totalmente brancas pode conducir a erros en xu\u00edzo de identificaci\u00f3n. A isto s\u00famase o feito de non poder controlar o proceso de extensi\u00f3n da rexi\u00f3n at\u00e9 dar co sinal completo.\nA detecci\u00f3n baseada na forma consid\u00e9rase m\u00e1is est\u00e1bel, en especial co respecto \u00e1s variaci\u00f3ns lum\u00ednicas. A isto s\u00famase a desvantaxe de requirir unha demanda computacional moito m\u00e1is alta que os seus hom\u00f3logos baseados s\u00f3 na cor.\nConxunto de datos de traballo.\nDado que o problema de resoluci\u00f3n do algoritmo \u00e9 tratado extensivamente na literatura cient\u00edfica existen diversos datasets -conxuntos de datos- dispo\u00f1\u00edbeis na rede para a s\u00faa an\u00e1lise. Entre outros, o Conxunto de Sinais de Tr\u00e1fico Belga. O dataset consta de 62 cartafoles, ordenados en secuencia do 00000 ao 00061. Os sinais de tr\u00e1fico xa ve\u00f1en editados coa imaxe de fondo recortada."}
{"id": "417684", "revid": "98629", "url": "https://gl.wikipedia.org/wiki?curid=417684", "title": "R\u00edo Abelenda", "text": "O r\u00edo Abelenda \u00e9 un r\u00edo do concello de Tordoia, na provincia da Coru\u00f1a, afluente do r\u00edo Paradela.\nNo seu curso baixo co\u00f1\u00e9cese como r\u00edo Carballal.\nO r\u00edo nace nos lindes entre Tordoia e Trazo, na Fonte da Regueira baixo a aldea do Carballal. Despois segue cara o noroeste pasando polas parroquias de Vilarb\u00f3 e Pazos. Ent\u00f3n o r\u00edo dir\u00edxese cara o nord\u00e9s desembocando no r\u00edo Paradela tras cruzar Gorgullos."}
{"id": "417685", "revid": "72012", "url": "https://gl.wikipedia.org/wiki?curid=417685", "title": "Pavel Ivanovich Beliaiev", "text": ""}
{"id": "417689", "revid": "4817", "url": "https://gl.wikipedia.org/wiki?curid=417689", "title": "Anatolii Berezovoi", "text": "Anatolii Nikolaevich Berezovoi (en ) foi un cosmonauta sovi\u00e9tico que participou na misi\u00f3n Soiuz T-5, volvendo a bordo da Soiuz T-7 e pasando un total de 211,38 d\u00edas no espazo.\nBerezovoi naceu o 11 de abril de 1942 en Enem e faleceu o 20 de abril de 2014. Graduouse na Academia da Forza A\u00e9rea e retirouse do corpo de cosmonautas por raz\u00f3ns m\u00e9dicas, debido \u00e1s feridas sufridas durante un atraco. De 1992 a 1999 foi presidente adxunto da Federaci\u00f3n Espacial Rusa."}
{"id": "417690", "revid": "17467", "url": "https://gl.wikipedia.org/wiki?curid=417690", "title": "Anatoli Nikolaievich Berezovoi", "text": ""}
{"id": "417692", "revid": "23204", "url": "https://gl.wikipedia.org/wiki?curid=417692", "title": "Jordan Peterson", "text": "Jordan Bernt Peterson, nado en Alberta o 12 de xu\u00f1o de 1962, \u00e9 un psic\u00f3logo cl\u00ednico canadense, profesor de psicolox\u00eda na Universidade de Toronto. As s\u00faas principais \u00e1reas de estudo son a psicolox\u00eda anormal, social e a psicolox\u00eda da personalidade, particularizando na psicolox\u00eda das relixi\u00f3ns e das crenzas ideol\u00f3xicas, e na avaliaci\u00f3n da personalidade e no desempe\u00f1o profesional.\nTraxectoria.\nPeterson estudou na Universidade de Alberta e na Universidade McGill. Permaneceu en McGill como colexiado post-doutoramento dende 1991 ata 1993 antes de trasladarse \u00e1 Universidade Harvard, onde foi primeiro asistente e despois profesor asociado no departamento de psicolox\u00eda. En 1998 mudouse de novo \u00f3 Canad\u00e1, pasando a ser profesor na Universidade de Toronto, dentro do departamento de psicolox\u00eda da mesma.\nO seu primeiro libro, ', publicado en 1999, examina varios campos acad\u00e9micos para describir a estrutura dos sistemas de crenzas e mitos, o seu papel na regulaci\u00f3n das emoci\u00f3ns, a creaci\u00f3n de significado e a motivaci\u00f3ns para o xenocidio. O seu segundo libro, ', publicouse en xaneiro de 2018.\nEn 2016 Peterson publicou unha serie de v\u00eddeos en YouTube criticando a correcci\u00f3n pol\u00edtica e a Acta C-16 do goberno canadense polas s\u00faas implicaci\u00f3ns na liberdade de expresi\u00f3n. Tras isto recibiu unha cobertura signifivativa nos medios, atraendo cr\u00edticas tanto positivas como negativas."}
{"id": "417693", "revid": "1576", "url": "https://gl.wikipedia.org/wiki?curid=417693", "title": "Jordan Bernt Peterson", "text": ""}
{"id": "417698", "revid": "5863", "url": "https://gl.wikipedia.org/wiki?curid=417698", "title": "Profesor", "text": ""}
{"id": "417702", "revid": "1131", "url": "https://gl.wikipedia.org/wiki?curid=417702", "title": "Oficina de Coordinaci\u00f3n de Transplantes de Galicia", "text": " \nA Oficina de Coordinaci\u00f3n de Transplantes de Galicia (OCT) \u00e9 un organismo p\u00fablico galego, dependente da Conseller\u00eda de Sanidade, encargado dos asuntos relacionados cos transplantes de \u00f3rganos. Foi creada pola Orde do 8 de xu\u00f1o de 1992, e as s\u00faas funci\u00f3ns son as mesmas que as da Organizaci\u00f3n Nacional de Transplantes (ONT), no \u00e1mbito da Comunidade Aut\u00f3noma.\nTen a s\u00faa sede en Santiago de Compostela, na Conseller\u00eda de Sanidade, no Complexo Administrativo de San L\u00e1zaro.\nFunci\u00f3ns.\nEn Galicia \u00e9 a unidade que se encarga de promover a doaz\u00f3n de \u00f3rganos dentro e f\u00f3ra dos hospitais Esta unidade realiza unha serie de actividades encami\u00f1adas \u00e1 sensibilizaci\u00f3n da poboaci\u00f3n respecto da doaz\u00f3n de \u00f3rganos. Ademais, promove a coordinaci\u00f3n das distintas unidades implicadas no proceso, que aseguren que todas as operaci\u00f3ns se realizan en condici\u00f3ns ideais e coa m\u00ednima tardanza posible.\nM\u00e1is especificamente, as funci\u00f3ns da OCT son:\nHistoria.\nO Consello Interterritorial do Sistema Nacional de Sa\u00fade acordou, na s\u00faa reuni\u00f3n do d\u00eda 26 de marzo de 1990, implantar en todas as comunidades aut\u00f3nomas a figura do \"coordinador de transplantes\". Por outra parte, a crecente importancia que no \u00e1mbito sanitario te\u00f1en os programas de transplantes, co impacto social e sanitario que iso leva consigo, fac\u00eda cada vez m\u00e1is necesario dispo\u00f1er dunha infraestrutura organizativa que realizase o labor de conexi\u00f3n entre os \u00f3rganos de decisi\u00f3n e xesti\u00f3n da Conseller\u00eda de Sanidade e os profesionais vinculados a esta actividade, co obxectivo b\u00e1sico de concienciar e potenciar, na Comunidade Aut\u00f3noma de Galicia, a doaz\u00f3n e extracci\u00f3n de \u00f3rganos, as\u00ed como efectuar o seguimento e avaliaci\u00f3n do conxunto da actividade transplantadora. De a\u00ed que o Consello da Xunta acordase crear a OCT na data antecitada.\nEn 2013 realiz\u00e1ronse en Galicia 283 transplantes no noso sistema p\u00fablico de sa\u00fade. Deles, 85 foron de f\u00edgado, o que sit\u00faa \u00e1 nosa comunidade nos primeiros postos de transplante deste \u00f3rgano en toda Espa\u00f1a. Cada vez a taxa de negativas familiares \u00e1 cesi\u00f3n de \u00f3rganos \u00e9 m\u00e1is baixa, situ\u00e1ndose actualmente no 24 %. C\u00f3mpre resaltar, nesta data, a mellora que os procesos de transplante experimentaron en Galicia desde os anos 90, logro que atribu\u00eda \u00e1 coordinaci\u00f3n de equipos m\u00e9dicos e de urxencias que permite que poida realizarse o transplante nun prazo inferior a unha hora desde que aparece o doador. Por\u00e9n, c\u00f3mpre concienciar \u00e1 cidadan\u00eda para que aumenten as doaz\u00f3ns de medula \u00f3sea, un tipo de doaz\u00f3n a\u00ednda pouco co\u00f1ecido polo p\u00fablico, pero que \u00e9 moi sinxelo, semellante a un proceso de di\u00e1lise e que dura pouco m\u00e1is de d\u00faas horas."}
{"id": "417703", "revid": "72012", "url": "https://gl.wikipedia.org/wiki?curid=417703", "title": "OCT", "text": ""}
{"id": "417704", "revid": "23204", "url": "https://gl.wikipedia.org/wiki?curid=417704", "title": "Niebla y sol", "text": "Niebla y sol \u00e9 un filme espa\u00f1ol dirixido por Jos\u00e9 Mar\u00eda Forqu\u00e9 e estreado en 1951.\nArgumento.\nIsabel, a muller de Jaime, est\u00e1 enferma, e este decide retirarse da composici\u00f3n para iren ambos a vivir a unha pequena localidade costeira de Galicia. Antes da retirada definitiva, accede a compo\u00f1er un ballet para os bailar\u00edns Antonio e Rosario. A visita dun antigo amigo de Jaime e ex-amante de Isabel, as\u00ed como o empeoramento da enfermidade dela, complicar\u00e1 a vida da parella.\nProduci\u00f3n.\nEst\u00e1 inspirada na obra de teatro \"El invierno fr\u00edo\" de Horacio Ruiz de la Fuente. Foi rodada en Barcelona."}
{"id": "417705", "revid": "89787", "url": "https://gl.wikipedia.org/wiki?curid=417705", "title": "Borys Gudziak", "text": "Borys Gudziak, nado o 24 de novembro de 1960 en Syracuse (Estados Unidos de Am\u00e9rica), \u00e9 un eclesi\u00e1stico greco-cat\u00f3lico ucra\u00edno-estadounidense, dende 2019 metropolita de Filadelfia.\nTraxectoria.\nNaceu nunha familia de inmigrantes ucra\u00ednos en Syracuse. Graduouse pola Universidade de Syracuse en Filosof\u00eda e Biolox\u00eda en 1980, e posteriormente continuou os seus estudos na Pontificia Universidade Urbaniana de Roma, gradu\u00e1ndose en Teolox\u00eda en 1983. No mesmo ano comezou os estudos de doutoramento nun programa interdepartamental de Historia cultural bizantina e eslava na Universidade Harvard, doutor\u00e1ndose en 1992 coa tese \"Crisis and Reform: The Kyivan Metropolitanate, the Patriarchate of Constantinople, and the Genesis of the Union of Brest\", publicada polo Harvard Ukrainian Research Institute en 1998. \nEn 1992 trasladouse a Lviv, onde fundou o Instituto de Historia Eclesi\u00e1stica, do que foi o primeiro director at\u00e9 outubro de 2002. En 1993 foi nomeado presidente da Comisi\u00f3n para a Renovaci\u00f3n da Academia Teol\u00f3xica de Lviv polo arcebispo maior Myroslav Ivan Liubachivskyi, e entre 1995 e 2000 foi reitor da devandita Academia, e posteriormente reitor at\u00e9 2002. En 2002 pasou a ser reitor da Universidade Cat\u00f3lica Ucra\u00edna, e posteriormente o seu presidente. Foi ordenado sacerdote o 26 de novembro de 1998 na catedral de San Xurxo de Lviv polo bispo Sofron Mudryi e incardinado na arquieparqu\u00eda de Lviv. \u00c9 autor de m\u00e1is de 50 estudos sobre historia eclesi\u00e1stica, formaci\u00f3n teol\u00f3xica, e diferentes aspectos culturais.\nO 21 de xullo de 2012 foi nomeado polo papa Bieito XVI exarca apost\u00f3lico de Francia e bispo titular de \"Carcabia\". Recibiu a consagraci\u00f3n episcopal o 26 de agosto de mans do arcebispo maior Sviatoslav Shevchuk, e tivo como co-consagrantes principais ao arcebispo de Lviv Ihor Vozniak e ao exarca apost\u00f3lico de Gran Breta\u00f1a Hlib Lonchyna. Tomou posesi\u00f3n da s\u00e9 nunha divina liturxia o 2 de decembro do mesmo ano. Coa elevaci\u00f3n da s\u00e9 ao rango de eparqu\u00eda, Gudziak pasou a ser o bispo de San Vladimiro Magno de Par\u00eds, con xurisdici\u00f3n sobre os fieis da Igrexa cat\u00f3lica ucra\u00edna de Francia, B\u00e9lxica, os Pa\u00edses Baixos, Luxemburgo e Su\u00edza.\nO 18 de febreiro de 2019 foi nomeado arcebispo metropolita de Filadelfia. Como administrador apost\u00f3lico da eparqu\u00eda de San Vladimiro Magno de Par\u00eds foi nomeado no mesmo d\u00eda Hlib Lonchyna.\nPremios e distinci\u00f3ns.\nEn 2006 recibiu o Premio Antonovych. En maio de 2018 foi nomeado doutor \"honoris causa\" pola Universidade de Syracuse. En agosto de 2018 recibiu o premio Vasyl Stus."}
{"id": "417707", "revid": "98629", "url": "https://gl.wikipedia.org/wiki?curid=417707", "title": "P\u00edllara pequena", "text": "A p\u00edllara pequena ou p\u00edllara areeira (Charadrius dubius) \u00e9 unha pequena especie de p\u00edllara.\nEtimolox\u00eda.\nO nome do x\u00e9nero \"Charadrius\" procede dunha palabra latina referida unha ave amarelada mencionada na Vulgata do s\u00e9culo IV. Deriva do grego \"kharadrios\", un paxaro que viv\u00eda nos vales fluviais (\"kharadra\", 'barranco'). O nome espec\u00edfico \"dubius\" significa en lat\u00edn 'dubidoso', xa que Sonnerat, en 1776, pensaba que este paxaro poder\u00eda ser simplemente unha variante da p\u00edllara real (\"Charadrius hiaticula\").\nDescription.\nOs adultos te\u00f1en un dorso e \u00e1s de cor marr\u00f3n agrisado, un ventre branco e un peito tam\u00e9n branco e cunha banda negra. Te\u00f1en a parte superior da cabeza marr\u00f3n, unha fronte branca, unha m\u00e1scara negra arredor dos ollos con branco por riba e un peteiro escuro e curto. As patas son de cor carne e os dedos est\u00e1n palmados.\nEsta especie difire da especie m\u00e1is grande p\u00edllara real na cor das patas, o padr\u00f3n da cabeza e a presenza dun anel ocular amarelo.\nSon aves migratorias e pasan o inverno en \u00c1frica. Estas aves buscan alimento en \u00e1reas lamacentas, xeralmente usando a vista. Comen insectos e vermes.\nH\u00e1bitats e \u00e1rea de distribuci\u00f3n.\nO seu h\u00e1bitat reprodutor son \u00e1reas de grava preto de auga doce, como pozos de grava, illas e ribeiras de r\u00edos de Eurasia e norte de \u00c1frica. Ani\u00f1an en terra sobre pedras con pouca ou ningunha vexetaci\u00f3n arredor. Tanto os machos coma as femias fan quendas para chocar os ovos.\nSubespecies.\nTen tres subespecies reco\u00f1ecidas:\nConservaci\u00f3n.\n\u00c9 unha das especies \u00e1s que se aplica o \"Acordo para a conservaci\u00f3n das aves acu\u00e1ticas migratorias africano-euroasi\u00e1ticas\" (AEWA)."}
{"id": "417709", "revid": "1576", "url": "https://gl.wikipedia.org/wiki?curid=417709", "title": "Gato dom\u00e9stico", "text": ""}
{"id": "417710", "revid": "1576", "url": "https://gl.wikipedia.org/wiki?curid=417710", "title": "Gato de ollo impar", "text": ""}
{"id": "417712", "revid": "89787", "url": "https://gl.wikipedia.org/wiki?curid=417712", "title": "Rafael Matesanz", "text": "Rafael Matesanz Acedos, nado en Madrid en 1949, \u00e9 un nefr\u00f3logo espa\u00f1ol.\nDoutor en Medicina, foi xefe da Secci\u00f3n de Nefrolox\u00eda do Hospital Universitario Ram\u00f3n y Cajal de Madrid, promotor e creador da Organizaci\u00f3n Nacional de Transplantes (ONT) galardoada, xunto coa The Transplantation Society (TTS), co Premio Pr\u00edncipe de Asturias de Cooperaci\u00f3n Internacional de 2010. Foi tam\u00e9n o redactor principal da \"Directiva Europea de Transplantes\", aprobada o 19 de maio de 2010.\nTraxectoria.\nLicenciado en Medicina en 1972 na Universidade Complutense de Madrid, obtivo o grao de doutor en 1979 na Universidade Aut\u00f3noma de Madrid, realizando na Fundaci\u00f3n Jim\u00e9nez D\u00edaz a especialidade de Nefrolox\u00eda. Dessenvolveu a s\u00faa actividade cl\u00ednica no Hospital Universitario Ram\u00f3n y Cajal de Madrid.\nOrganicaci\u00f3n Nacional de Transplantes de Espa\u00f1a.\nMatesanz foi o creador e fundador, en setembro de 1989 da Organizaci\u00f3n Nacional de Transplantes de Espa\u00f1a (ONT). Foi o seu director desde 1989 at\u00e9 2001, e volveu a selo desde setembro de 2004 at\u00e9 o 12 de maio de 2017, sendo substitu\u00eddo, despois de 28 anos e por xubilaci\u00f3n, pola doutora Beatriz Dom\u00ednguez-Gil, nefr\u00f3loga de 46 anos, e a s\u00faa colaboradora na ONT desde [[novembro]] de [[2006]].\nA ONT \u00e9 un organismo dependente do [[Ministerio de Sanidade, Servizos Sociais e Igualdade de Espa\u00f1a|Ministerio de Sanidade do Goberno de Espa\u00f1a]], e \u00e9 o respons\u00e1bel da organizaci\u00f3n, planificaci\u00f3n e coordinaci\u00f3n de [[transplante]]s de [[\u00f3rgano]]s, [[tecido (biolox\u00eda)|tecidos]] e [[c\u00e9lula]]s, as\u00ed como dos transplantes de [[C\u00e9lula nai|c\u00e9lulas nai]] [[sangue|sangu\u00edneas]]: [[medula \u00f3sea]] e [[cord\u00f3n umbilical]].\nO doutor Matesanz \u00e9 o art\u00edfice e respons\u00e1bel do chamado \"modelo espa\u00f1ol\" de transplantes, que levou a [[Espa\u00f1a]] desde os niveis medios e baixos en doaz\u00f3n durante os anos oitenta a situarse no primeiro lugar do mundo desde [[1992]] at\u00e9 a actualidade, \u00e9 dicir, durante un cuarto de s\u00e9culo, con taxas de doaz\u00f3n e transplante de m\u00e1is do dobre que a [[Uni\u00f3n Europea]].\nOutros cargos e responsabilidades.\nRafael Matesanz desempe\u00f1ou os seguientes cargos:\nPublicaci\u00f3ns.\nRafael Matesanz \u00e9 autor de m\u00e1is de 500 artigos en [[revista cient\u00edfica|revistas ciant\u00edficas]] internacionaisl e de m\u00e1is de 100 cap\u00edtulos de libros ou monograf\u00edas sobre a [[nefrolox\u00eda]], a doaz\u00f3n de [[\u00f3rgano]]s e o seu [[transplante]].\nMatesanz foi editor xefe da revista \"Nefrolog\u00eda\" (publicaci\u00f3n oficial da Sociedade Espa\u00f1ola de Nefrolox\u00eda) desde [[1986]] a [[2007]], \"Nefrolog\u00eda extrahospitalaria\", Revista Espa\u00f1ola de Trasplantes (publicaci\u00f3n oficial da ONT), e \"Transplant Newsletter\" (publicaci\u00f3n oficial do [[Consello de Europa]]), desde [[1993]] at\u00e9 a actualidade.\nPremios.\nRafael Matesanz recibiu, entre outros, os seguientes premios e condecoraci\u00f3ns:\nLigaz\u00f3ns externas.\n[[Categor\u00eda:Alumnos da Universidade Complutense de Madrid]]\n[[Categor\u00eda:Alumnos da Universidade Aut\u00f3noma de Madrid]]\n[[Categor\u00eda:Nados en 1949]]\n[[Categor\u00eda:Nados en Madrid]]\n[[Categor\u00eda:M\u00e9dicos de Espa\u00f1a]]\n[[Categor\u00eda:M\u00e9dicos de Espa\u00f1a]]\n[[Categor\u00eda:Grandes cruces da Orde do M\u00e9rito Civil]]"}
{"id": "417713", "revid": "72012", "url": "https://gl.wikipedia.org/wiki?curid=417713", "title": "Rafael Matesanz Acedos", "text": ""}
{"id": "417714", "revid": "27155", "url": "https://gl.wikipedia.org/wiki?curid=417714", "title": "P\u00edllara areeira", "text": ""}
{"id": "417715", "revid": "27155", "url": "https://gl.wikipedia.org/wiki?curid=417715", "title": "Charadrius dubius", "text": ""}
{"id": "417721", "revid": "89787", "url": "https://gl.wikipedia.org/wiki?curid=417721", "title": "P\u00edllara mongol", "text": "A p\u00edllara mongol (\"Charadrius mongolus\") \u00e9 unha pequena ave lim\u00edcola da familia dos car\u00e1dridos. O nome espec\u00edfico \"mongolus\", 'mongol' ref\u00edrese a Mongolia, que no momento de ser nomeada a especie se aplicaba a unha \u00e1rea m\u00e1is grande que a do pa\u00eds actual.\nTaxonom\u00eda.\nHai cinco subespecies destas p\u00edllaras: mogolus, stegmani, atrifrons, pamirensis e schaeferi. \u00c1s d\u00faas formas grandes asi\u00e1ticas, \"C. m. mongolus\" e \"C. m. stegmanni\", forman o grupo mongolus. As outras tres subespecies, que son \"atrifrons\", \"pamirensis\" e \"schaeferi\", formar\u00edan o grupo atrifrons. Para alg\u00fans estes dous grupos deber\u00edan ter o status de especies separadas.\nDistribuci\u00f3n.\nO conxunto das subespecies reprod\u00facese sobre a li\u00f1a das \u00e1rbores nos Himalaias e de forma descontinua ao longo das chairas costeiras do nordeste de Siberia, coas subespecies chamadas estritamente p\u00edllara mongol na parte leste da \u00e1rea; tam\u00e9n se reproduciu en Alasca. Ani\u00f1a facendo pequenas depresi\u00f3ns no chan espido, onde pon tres ovos. Esta especie \u00e9 fortemente migratoria, pasando o inverno en praias areentas no leste de \u00c1frica, sur de Asia e Australasia. \u00c9 unha especie errante moi rara en Europa occidental.\nDescrici\u00f3n.\nEsta robusta p\u00edllara ten patas e bico longos. Os machos reprodutores te\u00f1en dorsos grises e partes inferiores brancas. O peito, fronte e caluga son casta\u00f1os e te\u00f1en unha m\u00e1scara negra nos ollos. Presentan dimorfismo sexual, xa que as femias son m\u00e1is claras, e as aves en inverno e os individuos novos carecen desta cor casta\u00f1a, ag\u00e1s dun ton marr\u00f3n avermellado na cabeza. As patas son escuras e o bico negro.\nEn todas as s\u00faas plumaxes esta especie \u00e9 moi similar ao \"Charadrius leschenaultii\". Distinguir as d\u00faas especies \u00e1s veces \u00e9 doado en bandadas mixtas invernantes, por exemplo, nunha praia da India, onde a diferenza en tama\u00f1o e estrutura entre elas \u00e9 obvia; pero \u00e9 moi dif\u00edcil identificar un individuo solitario errante en Europa occidental, onde ambas as especies son moi raras. O problema \u00e9 que a raza de Oriente Pr\u00f3ximo do \"Ch. leschenaultii\" \u00e9 a m\u00e1is similar a \"Ch. mongolus\". A especie \"Ch. mongolus\" xeralmente ten patas m\u00e1is escuras, unha fronte branca e unha barra nas \u00e1s branca m\u00e1is uniforme que \"Ch. leschenaultii\".\nEcolox\u00eda.\nAlim\u00e9ntase de insectos, crust\u00e1ceos e vermes an\u00e9lidos, que captura aplicando unha t\u00e9cnica de correr e parar, en vez de explorar e sondar continuamente como fan outros lim\u00edcolas. Esta especie d\u00e1 menos pasos e fai pausas m\u00e1is curtas que \"Ch. leschenaultii\" cando se alimenta.\nA chamada en voo \u00e9 un \u00e1spero trilo.\n\u00c9 unha das especies \u00e1s que se aplica o Acordo para a conservaci\u00f3n de aves acu\u00e1ticas migratorias africano-eurasi\u00e1ticas (AEWA).\nIdentificaci\u00f3n.\nO tama\u00f1o \u00e9 un dos factores que distinguen o \"Ch. mongolus\" e o \"Ch. leschenaultii\", xa que o primeiro \u00e9 lixeiramente m\u00e1is pequeno. Por\u00e9n, non \u00e9 doado fiarse s\u00f3 do tama\u00f1o especialmente cando se ven individualmente. A lonxitude do peteiro \u00e9 outra caracter\u00edstica distintiva, porque o \"mongolus\" xeralmente ten o peteiro m\u00e1is curto que o \"leschenaultii\". A cor das patas no \"mongolus\" \u00e9 xeralmente m\u00e1is escura, variando de negro a gris, mentres que no \"leschenaultii\" \u00e9 moito m\u00e1is clara, e vai do gris ao amarelado."}
{"id": "417722", "revid": "25871", "url": "https://gl.wikipedia.org/wiki?curid=417722", "title": "Charadrius mongolus", "text": ""}
{"id": "417724", "revid": "23204", "url": "https://gl.wikipedia.org/wiki?curid=417724", "title": "Ingua", "text": "Na anatom\u00eda humana, a ingua (o adxectivo \u00e9 \"inguinal\", como en canle inguinal) ou virilla \u00e9 a zona de uni\u00f3n (tam\u00e9n co\u00f1ecida como a rexi\u00f3n inguinal) entre o abdome e a coxa a cada lado do \u00f3so pube. Isto tam\u00e9n \u00e9 co\u00f1ecido como o Compartimento medial da coxa que consiste nos m\u00fasculos adutores da cadeira ou nos m\u00fasculos da ingua. Un tir\u00f3n no m\u00fasculo da ingua xeralmente ref\u00edrese a unha dolorosa lesi\u00f3n debida ao estirar os m\u00fasculos adutores dos m\u00fasculos adutores da cadeira.\nEstes m\u00fasculos adutores da cadeira que compo\u00f1en a ingua e comp\u00f3\u00f1ense do adutor curto, adutor longo, adutor maior, gracilis e pect\u00edneo. Estes m\u00fasculos da ingua complementan a coxa (achegan o f\u00e9mur e o xeonllo ata a li\u00f1a media). A ingua esta innervada polo nervio obturador, con d\u00faas excepci\u00f3ns: o m\u00fasculo pect\u00ednico \u00e9 innervado polo nervio femoral e a porci\u00f3n do adutor maior est\u00e1 innervado polo nervio tibial.\nNa ingoa, debaixo da pel, hai de tres a cinco ganglios linf\u00e1ticos inguinais profundos que desempe\u00f1an un papel no sistema inmunitario. Estes poden inflamarse debido a certas enfermidades, o m\u00e1is com\u00fan \u00e9 unha infecci\u00f3n simple e o menos probable, un cancro. Unha cadea de ganglios linf\u00e1ticos inguinais drena aos nodos profundos.\nNun procedemento de flebograf\u00eda, a ingoa \u00e9 o lugar preferido para as incisi\u00f3ns para meter un cat\u00e9ter no sistema vascular.\nO ligamento inguinal vai desde o tub\u00e9rculo p\u00fabico ata a espi\u00f1a il\u00edaca superior anterior e a s\u00faa anatom\u00eda \u00e9 moi importante para as operaci\u00f3ns de h\u00e9rnia."}
{"id": "417725", "revid": "45576", "url": "https://gl.wikipedia.org/wiki?curid=417725", "title": "Virilla", "text": ""}
{"id": "417727", "revid": "23204", "url": "https://gl.wikipedia.org/wiki?curid=417727", "title": "P\u00edllara semipalmada", "text": "A p\u00edllara semipalmada (Charadrius semipalmatus) \u00e9 unha pequena ave car\u00e1drida. Ten os p\u00e9s parcialmente palmados, como indica o seu nome.\nDescrici\u00f3n.\nEsta especie pesa de 22 a 63\u00a0g e mide de 14 a 20\u00a0cm de lonxitude e de 35 a 56\u00a0cm de envergadura alar. Os adultos te\u00f1en o dorso e as \u00e1s mar\u00f3ns agrisados, un ventre branco e un peito branco cunha banda negra. Ten a parte superior da cabeza negra, fronte branca e unha m\u00e1scara negra arredor dos ollos e un bico curto laranxa con punta negra.\nH\u00e1bitat.\nO seu h\u00e1bitat reprodutor son os chans abertos de praias ou chairas do norte do Canad\u00e1 e Alasca. Ani\u00f1an no chan con pouca ou nula vexetaci\u00f3n.\nSon migratorias e invernan en \u00e1reas costeiras do sur dos Estados Unidos, o Caribe e gran parte de Suram\u00e9rica. Son aves errantes extremadamente raras en Europa occidental, e atop\u00e1ronse en Terra de Fogo e as illas de Scilly brit\u00e1nicas. O seu verdadeiro status pode quedar escurecido pola dificultade de identificalo sen confundilo coa moi similar p\u00edllara real de Eurasia, da cal anteriormente era considerada unha subespecie.\nComportamento.\nAlim\u00e9ntase nas praias, chairas mareais e campos utilizando a vista. Come insectos, crust\u00e1ceos e vermes. Lembra unha p\u00edllara rabirrubia (\"Charadrius vociferus\") pero \u00e9 moito menor e ten s\u00f3 unha banda no peito. Como ani\u00f1a no chan, usa unha exhibici\u00f3n de \"\u00e1 rota\" para intentar enganar os intrusos e afastalos do ni\u00f1o, que \u00e9 unha exhibici\u00f3n similar \u00e1 que fai a emparentada p\u00edllara rabirrubia."}
{"id": "417728", "revid": "27155", "url": "https://gl.wikipedia.org/wiki?curid=417728", "title": "Charadrius semipalmatus", "text": ""}
{"id": "417730", "revid": "5312", "url": "https://gl.wikipedia.org/wiki?curid=417730", "title": "Pres\u00eddium do Soviet Supremo da Uni\u00f3n Sovi\u00e9tica", "text": "O Pres\u00eddium do Soviet Supremo da Uni\u00f3n Sovi\u00e9tica (en ruso: \"\u041f\u0440\u0435\u0437\u0438\u0434\u0438\u0443\u043c \u0412\u0435\u0440\u0445\u043e\u0432\u043d\u043e\u0433\u043e \u0421\u043e\u0432\u0435\u0442\u0430\") foi un dos m\u00e1is importantes \u00f3rganos de goberno da Uni\u00f3n Sovi\u00e9tica, que exerc\u00eda unha xefatura de estado colectiva. Elixido polo Soviet Supremo en sesi\u00f3n conxunta das s\u00faas d\u00faas c\u00e1maras, ti\u00f1a potestade lexislativa cando este non sesionaba (o Soviet Supremo s\u00f3 se xuntaba en dous per\u00edodos anuais). A s\u00faa sede estaba localizada no Kremlin de Moscova.\nPoderes constitucionais.\nSegundo a Constituci\u00f3n da Uni\u00f3n Sovi\u00e9tica, as principais atribuci\u00f3ns do Pres\u00eddium do Soviet Supremo eran as seguintes:\nO Pres\u00eddium tam\u00e9n se encargaba de asuntos relacionados coa adquisici\u00f3n da cidadan\u00eda sovi\u00e9tica, coma a s\u00faa retirada ou renuncia voluntaria a ela."}
{"id": "417731", "revid": "98629", "url": "https://gl.wikipedia.org/wiki?curid=417731", "title": "Black Brant", "text": "Black Brant \u00e9 o nome dunha familia de foguetes sonda do Canad\u00e1 desenvolvidos nos anos 1950 e que seguen operativos.\nA orixe dos foguetes Black Brant est\u00e1 no requirimento por parte do goberno do Canad\u00e1, en 1957, dun foguete sonda para estudar a ionosfera co fin de mellorar as comunicaci\u00f3ns militares. A empresa elixida para facer o dese\u00f1o foi Bristol Aerospace. O dese\u00f1o inicial resultou nun foguete relativamente pesado pola robustez necesaria para soportar diferentes tempos de combusti\u00f3n, carga de propelente e \u00e1ngulos de lanzamento. O foguete final, de produci\u00f3n, resultou m\u00e1is lixeiro.\nCo tempo desenvolv\u00e9ronse variantes para o uso de distintos motores, propelentes e etapas. Os distintos tipos de foguete poden levar cargas desde 70 a 850\u00a0kg a alturas de entre 150 e 1500\u00a0km, con ata 20 minutos de microgravedade para facer observaci\u00f3ns e experimentos. Usan os motores 9KS11000, 23KS20000, 26KS20000, 15KS25000, 12KS10000 e 9KS1660."}
{"id": "417732", "revid": "72012", "url": "https://gl.wikipedia.org/wiki?curid=417732", "title": "Black Brant 4A", "text": ""}
{"id": "417733", "revid": "72012", "url": "https://gl.wikipedia.org/wiki?curid=417733", "title": "Black Brant 3A", "text": ""}
{"id": "417734", "revid": "72012", "url": "https://gl.wikipedia.org/wiki?curid=417734", "title": "Black Brant 2B", "text": ""}
{"id": "417735", "revid": "72012", "url": "https://gl.wikipedia.org/wiki?curid=417735", "title": "Black Brant 6", "text": ""}
{"id": "417736", "revid": "1131", "url": "https://gl.wikipedia.org/wiki?curid=417736", "title": "Cruceiro do adro de San Roque de Melide", "text": "O Cruceiro do adro de San Roque de Melide est\u00e1 situado ao car\u00f3n da capela de San Roque en Melide. A s\u00faa cruz \u00e9 de estilo g\u00f3tico, do s\u00e9culo XIV e, segundo Alfonso Daniel Rodr\u00edguez Castelao, v\u00e9n sendo o cruceiro m\u00e1is antigo de Galicia.\nEst\u00e1 formado por unha base de pedra sobre a que se sit\u00faa unha columna octogonal recente. Un aro de ferro une a columna \u00e1 cruz. Na parte frontal am\u00f3sase unha escena de Cristo en Maxestade cos brazos abertos e en alto e as palmas das mans mirando \u00e1 fronte. Na parte traseira at\u00f3pase a escena da Crucifixi\u00f3n de Xes\u00fas."}
{"id": "417741", "revid": "128717", "url": "https://gl.wikipedia.org/wiki?curid=417741", "title": "Zenobia de Palmira", "text": "Septimia Bathzabbai Zainib (en , en , en ), m\u00e1is co\u00f1ecida como Zenobia, nada en 240 e finada en 274, foi a segunda esposa do pr\u00edncipe Septimio Odenato de Palmira, dependente do Imperio Romano, e ra\u00ed\u00f1a do Imperio de Palmira entre 267 e 272, tralo asasinato do seu marido en 267, cando tomou o poder en nome do seu novo fillo herdeiro.\nAproveitando as disputas no interior do Imperio Romano polo liderado do mesmo, o reino de Palmira sublevouse e tentou crear o seu propio imperio coa intenci\u00f3n de dominar os dous que o flanqueaban, o romano e o sas\u00e1nida. Tam\u00e9n ti\u00f1an o incentivo de aproveitar o baleiro de poder que o Imperio sas\u00e1nida a\u00ednda non alcanzara a encher. As campa\u00f1as militares de Zenobia permit\u00edronlle crear un imperio que abrangu\u00eda toda a Asia Menor e mesmo logrou tomar Exipto coas s\u00faas tropas no ano 269, xa que al\u00ed se levantou un posible candidato ao trono romano. Zenobia logrou depor o pretendente e reclamou a coroa do imperio para o seu fillo.\nGobernou Exipto ata o ano 272, cando foi derrotada e enviada como ref\u00e9n a Roma polo emperador Aureliano. A partir deste momento, o destino de Zenobia parece confuso. Existen m\u00faltiples teor\u00edas, dende que unha doenza acabou coa vida de Zenobia, ata que foi unha folga de fame ou unha execuci\u00f3n por decapitaci\u00f3n a causa da s\u00faa morte. A versi\u00f3n m\u00e1is optimista e aceptada conta que Aureliano quedou tan impresionado por Zenobia que a liberou, outorg\u00e1ndolle unha \"villa\" en Tibur onde se converteu nunha fil\u00f3sofa destacada da alta sociedade, vivindo como unha matrona romana m\u00e1is.\nTraxectoria.\nOrixe e infancia.\nA sociedade de Palmira era unha am\u00e1lgama de tribos sem\u00edticas (na s\u00faa maior\u00eda arameos e \u00e1rabes) e Zenobia non pode ser identificada en ning\u00fan grupo; como ela era de Palmira, pode que tivese sangue \u00e1rabe e arameo. A informaci\u00f3n sobre os seus devanceiros e as s\u00faas conexi\u00f3ns familiares inmediatos \u00e9 escasa e contraditoria. Non se sabe nada sobre a s\u00faa nai e disc\u00fatese a identidade do seu pai, quen poder\u00eda ser Zabaii ben Selim ou Xulio Aurelio Zenobio. Fontes maniqueas mencionan unha \"Nafsha\", irm\u00e1 da \"ra\u00ed\u00f1a de Palmira\", pero esas fontes son confusas e \"Nafsha\" pode referirse \u00e1 mesma Zenobia; \u00e9 dubidoso que Zenobia tivese unha irm\u00e1.\nA \"Historia Augusta\" cont\u00e9n detalles sobre a s\u00faa curta vida, a\u00ednda que o seu grao de certeza \u00e9 dubidoso. Na s\u00faa nenez o seu pasatempo era a caza e aparentemente non era unha plebea sen\u00f3n que recibiu unha educaci\u00f3n apropiada para unha rapariga nobre de Palmira. Ademais da s\u00faa lingua materna o arameo de Palmira, Zenobia era capaz de falar en lat\u00edn e fluidamente o arameo exipcio e o grego.\nRa\u00ed\u00f1a de Palmira.\nAo redor de 255, sobre os 14 anos, Zenobia converteuse na segunda esposa de Septimio Odenato o \"raz\" (se\u00f1or) de Palmira a partir de 258. Ao casar, adoptou o praenomen \"Septimia\", a\u00ednda que asinaba co seu nome arameo \"Bat-Zabbai\". Ti\u00f1a un fillastro chamado Hairan, fillo do primeiro matrimonio de Odenato.\nArredor de 266 Odenato e Zenobia tiveron un fillo, Lucius Iulius Aurelio Septimio Vaballathus Atenodoro, m\u00e1is co\u00f1ecido como Vabalato.\nEn 267 o seu marido e o seu fillastro foron asasinados polo seu sobri\u00f1o e primo Meonio, polo que ela sentenciouno a morte. O seu fillo Vabalato ti\u00f1a ent\u00f3n s\u00f3 un ano de idade, polo que ela sucedeu o seu esposo e gobernou Palmira como rexente do menor. A Zenobia e ao seu fillo f\u00f3ronlle outorgados os t\u00edtulos honor\u00edficos de Augusta e Augusto.\nTrala morte de Galieno en 268 e vendo que o seu sucesor, Claudio o G\u00f3tico, ti\u00f1a que dedicar todos os seus esforzos a contrarrestar unha invasi\u00f3n goda, Zenobia sublevou Palmira e tentou crear o seu propio imperio. O seu obxectivo declarado era protexer o Imperio romano de Oriente do Imperio sas\u00e1nida, pola paz de Roma; con todo, os seus esforzos aumentaron significativamente o poder do seu trono. Roma, envolvida nun novo per\u00edodo de caos debido \u00e1s distintas sucesi\u00f3ns, deixou a ra\u00ed\u00f1a de Palmira, que estaba ben asentada no seu reino, tentar aspirar a crear un terceiro imperio, coa intenci\u00f3n de dominar os dous imperios que o flanqueaban.\nZenobia fortificou e embeleceu a cidade de Palmira, que contaba ent\u00f3n cunha poboaci\u00f3n que superaba os 150\u00a0000 habitantes. As murallas que rodeaban a cidade, segundo se dic\u00eda, ti\u00f1an 21 quil\u00f3metros de circunferencia. Contaba cunha avenida custodiada por grandes columnas corintias de m\u00e1is de 15 metros de altura. Estaba chea de fermosos templos, monumentos, xard\u00edns e edificios p\u00fablicos, entre os que destacaba o Templo do Sol.\nZenobia mandou erixir no ano 271 un par de estatuas dela e do seu defunto esposo. Tam\u00e9n se atopaban estatuas de heroes e de benefactores por toda a cidade, pedindo a todos os nobres da cidade que mandasen esculpir as s\u00faas estatuas e con elas levantasen unha columna na que exhibilas. Todos os notables da cidade, posaron ante os artistas para satisfacci\u00f3n dos ed\u00eds. En Palmira pod\u00edan atoparse preto de duascentas estatuas nas s\u00faas columnas e nas paredes da \u00e1gora.\nZenobia foi conquistando novos territorios, aumentando o territorio do Imperio de Palmira en memoria do seu esposo e como legado ao seu fillo.\nAs invasi\u00f3ns de Exipto e Anatolia.\nEn 269, Zenobia, o seu ex\u00e9rcito, e o xeneral Zabdas conquistaron violentamente Exipto coa axuda do seu aliado exipcio, Timagenes, e o seu ex\u00e9rcito. O prefecto romano de Exipto, Probus Tenagino e as s\u00faas forzas, trataron de expulsalos de Exipto, pero o ex\u00e9rcito de Zenobia capturou e decapitou a Probus. Zenobia proclamouse ra\u00ed\u00f1a de Exipto e acu\u00f1ou moedas co seu nome. Nese momento o seu reino estend\u00edase dende o Nilo ata o \u00c9ufrates.\nDespois destas incursi\u00f3ns iniciais, Zenobia chegou a ser co\u00f1ecida como a \"ra\u00ed\u00f1a guerreira do Leste\" ao dirixir persoalmente o seu ex\u00e9rcito, demostrando ser boa xinete e sendo capaz de cami\u00f1ar tres ou catro millas cos seus soldados a p\u00e9.\nZenobia fixo expedici\u00f3ns co seu grande ex\u00e9rcito e conquistou Anatolia at\u00e9 Ancira e Calcedonia, e m\u00e1is tarde Siria, Palestina e o L\u00edbano. No seu imperio de curta duraci\u00f3n, Zenobia tomou rutas de comercio vitais para os romanos.\nO emperador Aureliano, que ascendeu ao trono no ano 270, tras estabilizar a fronteira do Danubio, decidiu finalmente emprender unha campa\u00f1a militar contra ela. Mandou algunhas das s\u00faas forzas cara a Exipto e o groso do seu ex\u00e9rcito cara ao leste a trav\u00e9s de Asia Menor. Zenobia contaba cun grande ex\u00e9rcito, formado polos seus arqueiros e catafractos comandado por dous xenerais, Zabdas e Zabbai. Pero Aureliano conquistou Exipto e lanzou as s\u00faas forzas cara a Siria.\nZenobia foi derrotada en Emesa, e retirouse a Palmira, onde foi cercada por Aureliano en 272. Palmira fixera provisi\u00f3n de v\u00edveres e confiaba na forza dos seus excelentes arqueiros, esperando resistir durante meses, pero grazas aos xefes \u00e1rabes do deserto, que Zenobia desde\u00f1ara, Aureliano venceu a resistencia da cidade. Zenobia e o seu fillo escaparon de al\u00ed en camelo coa axuda dos sas\u00e1nidas, pero foron capturados no r\u00edo \u00c9ufrates polos xinetes de Aureliano, e ordenouse que fosen levados a Roma. O curto reinado de Zenobia sobre Exipto e o Imperio de Palmira rematara. Os palmiranos restantes que se negaron a renderse foron capturados e executados por orde de Aureliano."}
{"id": "417744", "revid": "839", "url": "https://gl.wikipedia.org/wiki?curid=417744", "title": "Igrexa cat\u00f3lica bizantina bielorrusa", "text": ""}
{"id": "417746", "revid": "27155", "url": "https://gl.wikipedia.org/wiki?curid=417746", "title": "Pilro de Bering", "text": "O pilro de Bering (Calidris tenuirostris) \u00e9 unha especie de ave lim\u00edcola, a m\u00e1is grande das especies do x\u00e9nero dos pilros, \"Calidris\".\nEtimolox\u00eda.\nO nome do x\u00e9nero procede do grego \"kalidris\" ou \"skalidris\", termo usado por Arist\u00f3teles para referirse a unha ave costeira de cor gris. O nome espec\u00edfico \" tenuirostris \" v\u00e9n do lat\u00edn e significa 'de peteiro delgado'.\nDistribuci\u00f3n.\nO seu h\u00e1bitat de reproduci\u00f3n \u00e9 a tundra do noroeste de Siberia. Ani\u00f1an no chan e po\u00f1en uns catro ovos nunha depresi\u00f3n que fan no chan. Son fortemente migratorios e pasan o inverno nas costas do sur de Asia ata Australia. Esta especie forma enormes bandadas en inverno. A especie foi rexistrada en pequeno n\u00famero no oeste de Alasca a maior\u00eda dos anos e aparece como ave errante na Columbia Brit\u00e1nica, Oreg\u00f3n, Virxinia Occidental e Maine.\nDescrici\u00f3n.\nA especie ten patas curtas e escuras e un peteiro escuro, delgado e de mediana lonxitude. Os adultos reprodutores te\u00f1en partes superiores grises con manchas, con algunhas plumas marr\u00f3ns avermelladas. A face, pescozo e peito te\u00f1en moitas manchas negras, e te\u00f1en tam\u00e9n algunhas li\u00f1as na parte de atr\u00e1s do ventre. En inverno a plumaxe faise uniformemente gris clara por arriba.\nEsta ave est\u00e1 estreitamente relacionada co m\u00e1is estendido pilro gordo (\"Calidris canutus\"). En plumaxe reprodutor, este \u00faltimo ten unha cara, pescozo e peito vermellos distintivos. Noutras plumaxes, o pilro de Bering pode identificarse polo seu maior tama\u00f1o, peteiro m\u00e1is longo, peito m\u00e1is ancho, e partes superiores con m\u00e1is li\u00f1as.\nComen en chairas lamacentas e praias, sondando ou peteirando para buscar comida utilizando a vista. Comen principalmente moluscos e insectos.\nA IUCN consid\u00e9raa unha especie ameazada. \u00c9 unha das especies \u00e1s que se aplica o \"Acordo para a conservaci\u00f3n das aves acu\u00e1ticas migratorias africano-eurosi\u00e1ticas\" (AEWA)."}
{"id": "417747", "revid": "27155", "url": "https://gl.wikipedia.org/wiki?curid=417747", "title": "Calidris tenuirostris", "text": ""}
{"id": "417752", "revid": "27155", "url": "https://gl.wikipedia.org/wiki?curid=417752", "title": "Acordo para a conservaci\u00f3n das aves acu\u00e1ticas migratorias africano-euroasi\u00e1ticas", "text": ""}
{"id": "417753", "revid": "98629", "url": "https://gl.wikipedia.org/wiki?curid=417753", "title": "Michel Tamarati", "text": "Michel Tamarati, nado como Mikheil Tamarashvili (en ) en setembro de 1858 en Akhaltsikhe (Imperio Ruso) e finado o 16 de setembro de 1911 preto de Santa Marinella, foi un sacerdote cat\u00f3lico xeorxiano e historiador, co\u00f1ecido especialmente pola s\u00faa amplamente citada historia do cristianismo en Xeorxia. Finou ao tratar de rescatar a un home que se estaba a afogar preto de Santa Marinella, en Italia.\nTraxectoria.\nMichel Tamarati naceu como Aleksandre Tamarashvili (en ) nunha familia cat\u00f3lica xeorxiana de Akhaltsikhe, ent\u00f3n parte do Imperio Ruso. Comezou os seus estudos en Akhaltsikhe e Kutaisi para logo continualos na escola parroquial cat\u00f3lica xeorxiana de Constantinopla en 1878. Logo de estudar durante tres anos en Espa\u00f1a, volveu a Constantinopla, onde foi ordenado sacerdote dos Servitas da Inmaculada Concepci\u00f3n o 9 de agosto de 1885, tomando o nome relixioso de \"Miguel\" (\u10db\u10d8\u10ee\u10d4\u10d8\u10da, \"Mikheil\"), polo bispo auxiliar Carlo Giuseppe Testa. En 1888 graduouse polo Seminario de San L\u00e1zaro de Par\u00eds e volveu a finais de 1888 a Xeorxia, onde foi abade na igrexa cat\u00f3lica da Asunci\u00f3n de Tbilisi. Considerado polas autoridades rusas como pouco confiable politicamente, Tamarashvili houbo de deixar Xeorixa e finalmente asentouse en Roma en 1891, onde doutorouse en Teolox\u00eda pola Pontificia Academia de San Tom\u00e9 de Aquino en 1894. Pasou anos investigando nos arquivos de toda Europa, centr\u00e1ndose na at\u00e9 ent\u00f3n inexplorada historia dos cat\u00f3licos en Xeorxia, e na interacci\u00f3n pol\u00edtica e cultural entre Xeorxia e Occidente. Finou ao tratar de rescatar a un home que eestaba a afogar nun d\u00eda tormentoso preto de Santa Marinella en 1911. Os seus restos foron trasladados dende Civitavecchia ao Pante\u00f3n de Didube en Tbilisi en 1978.\nObra.\nA s\u00faa investigaci\u00f3n sobre os cat\u00f3licos en Xeorxia foi publicada en lingua xeorxiana en Tbilisi en 1902, co t\u00edtulo \"\u10d8\u10e1\u10e2\u10dd\u10e0\u10d8\u10d0 \u10d9\u10d0\u10d7\u10dd\u10da\u10d8\u10d9\u10dd\u10d1\u10d8\u10e1\u10d0 \u10e5\u10d0\u10e0\u10d7\u10d5\u10d4\u10da\u10d7\u10d0 \u10e8\u10dd\u10e0\u10d8\u10e1\" (\"Historia do catolicismo entre os xeorxianos\"). A s\u00faa obra m\u00e1is co\u00f1ecida, \"L'Eglise g\u00e9orgienne des origines jusqu' \u00e0 nos jours\" (\"A Igrexa xeorxiana dos comezos aos nosos d\u00edas\") foi publicada en Roma en 1910, ga\u00f1ando un premio especial da Santa S\u00e9. Malia estar desactualizado, esta obra segue a ser a m\u00e1is completa ao abordar a historia do cristianismo no pa\u00eds. A obra tivo tam\u00e9n un prop\u00f3sito pol\u00edtico claro, ao salientar o papel do catolicismo nas relaci\u00f3ns pol\u00edticas e culturais entre Xeorxia e Occidente, as\u00ed como criticar a absorci\u00f3n da antiga Igrexa ortodoxa xeorxiana pola Igrexa ortodoxa rusa e as pol\u00edticas imperiais rusas contra o movemento a favor da autocefalia. Segundo o historiador David Marshall Lang, a embaixada rusa en Roma mercou e destru\u00edu tantas copias como tivo oportunidade."}
{"id": "417754", "revid": "22570", "url": "https://gl.wikipedia.org/wiki?curid=417754", "title": "Patrulla \u00c1guila", "text": "A Patrulla \u00c1guila \u00e9 o grupo de voo acrob\u00e1tico do Ex\u00e9rcito do Aire Espa\u00f1ol. Foi creado en 1985 con sede en San Javier, Murcia. Voan\u200b sete avi\u00f3ns CASA C-101 de fabricaci\u00f3n espa\u00f1ola. Participan en exhibici\u00f3ns mundiais.\nMembros da patrulla.\nO equipo est\u00e1 formado por pilotos instrutores de voo militar."}
{"id": "417755", "revid": "785", "url": "https://gl.wikipedia.org/wiki?curid=417755", "title": "Sancha II", "text": ""}
{"id": "417756", "revid": "12452", "url": "https://gl.wikipedia.org/wiki?curid=417756", "title": "Cenobia", "text": ""}
{"id": "417761", "revid": "839", "url": "https://gl.wikipedia.org/wiki?curid=417761", "title": "Butrus Rai", "text": "Butrus Rai (en ), nado en Alepo o 8 de novembro de 1922 e finado o 7 de xu\u00f1o de 1994, foi un relixioso cat\u00f3lico melquita sirio, arcebispo de Nosa Se\u00f1ora do Para\u00edso en M\u00e9xico dende 1988 at\u00e9 o seu pasamento.\nTraxectoria.\nXurx Kahala naceu en Alepo o 8 de novembro de 1922. Foi ordenado sacerdote basiliano alepino o 26 de xu\u00f1o de 1948.\nO 9 de setembro de 1968 foi nomeado bispo auxiliar do patriarcado de Antioqu\u00eda e bispo titular de \"Edessa in Osrho\u00ebne\". Recibiu a consagraci\u00f3n episcopal o 10 de novembro do mesmo ano de mans do patriarca M\u00e1ximo V na catedral de santo El\u00edas de Beirut. \nLogo da instituci\u00f3n da Pontificia Comisi\u00f3n para a Revisi\u00f3n do C\u00f3digo de Dereito Can\u00f3nico Oriental (\"Pontificia Commissio Codici Iuris Canonici Orientalis Recognoscendo\") por Paulo VI, o 15 de setembro de 1973 foi nomeado membro consultor da mesma.\nO 27 de febreiro de 1988 foi nomeado bispo de Nosa Se\u00f1ora do Para\u00edso en M\u00e9xico. Dous anos m\u00e1is tarde, o 19 de febreiro de 1990 foi elevado a arcebispo e nomeado exarca apost\u00f3lico de Venezuela. Finou no cargo, o 7 de xu\u00f1o de 1994."}
{"id": "417767", "revid": "98629", "url": "https://gl.wikipedia.org/wiki?curid=417767", "title": "Pilro escuro", "text": "O pilro escuro ou pilro cincento (Calidris maritima) \u00e9 unha pequena ave costeira do x\u00e9nero dos pilros, \"Calidris\".\nDescrici\u00f3n.\nOs adultos te\u00f1en patas curtas amarelas e un bico fino, escuro con base amarela, de tama\u00f1o medio. O corpo \u00e9 escuro na parte superior con lixeiros tons p\u00farpura e pola parte inferior \u00e9 principalmente branco. O peito est\u00e1 manchado de gris e a parte traseira \u00e9 negra. Mide de 20 a 22\u00a0cm de lonxitude e 42 a 46\u00a0cm de envergadura alar, e pesa de 50 a 105\u00a0g.\nReproduci\u00f3n.\nO seu h\u00e1bitat de reproduci\u00f3n \u00e9 a tundra \u00e1rtica das illas do norte do Canad\u00e1 e as \u00e1reas costeiras de Groenlandia e noroeste de Europa. Ani\u00f1an no chan en rochas elevadas ou en lugares baixos h\u00famidos. O macho escava varias depresi\u00f3ns; a femia escolle unha e pon de 3 a 4 ovos. O macho asume a principal responsabilidade durante a incubaci\u00f3n e oc\u00fapase dos pitos. As cr\u00edas alim\u00e9ntanse por si mesmas.\nInformouse dun caso aparente de hibridaci\u00f3n entre esta especie e o pilro com\u00fan (\"Calidris alpina\") en Inglaterra.\nDistribuci\u00f3n e migraci\u00f3n.\nReprod\u00facense nas costas \u00e1rticas dende o Canad\u00e1 ao noroeste de Europa. Son migrantes tard\u00edos e m\u00f3vense \u00e1s costas rochosas atl\u00e1nticas libres de xeo en inverno, pero a maior\u00eda non van m\u00e1is ao sur que Carolina do Norte (na parte americana) e norte de Portugal (na parte europea). Pode verse nas costas cant\u00e1bricas galegas en inverno. Son bastante gregarios, forman pequenas bandadas, a mi\u00fado con virapedras (\"Arenaria interpres\"). Esta especie \u00e9 domesticable e accesible.\nAlimentaci\u00f3n.\nComen nas costas rochosas capturando o alimento usando a vista. Alim\u00e9ntanse principalmente de artr\u00f3podos e moluscos e tam\u00e9n algo de materia vexetal.\nStatus.\nO pilro escuro \u00e9 unha das especies \u00e1s que se aplica o \"Acordo para a conservaci\u00f3n das aves acu\u00e1ticas migratorias africano-euroasi\u00e1ticas\" (AEWA)."}
{"id": "417772", "revid": "27155", "url": "https://gl.wikipedia.org/wiki?curid=417772", "title": "Calidris maritima", "text": ""}
{"id": "417773", "revid": "4817", "url": "https://gl.wikipedia.org/wiki?curid=417773", "title": "BLITS", "text": "BLITS, acr\u00f3nimo de \"Ball Lens In The Space\", \u00e9 un sat\u00e9lite artificial ruso lanzado o 17 de setembro de 2009 como carga secundaria a bordo dun foguete Soiuz 2-1b Fregat desde o Cosm\u00f3dromo de Baikonur.\nCaracter\u00edsticas.\nBLITS \u00e9 un sat\u00e9lite pasivo, con forma de esfera de 170\u00a0mm de di\u00e1metro. Est\u00e1 constru\u00eddo de tal xeito que \u00e9 retrorreflector, coa misi\u00f3n principal de validar o concepto de sat\u00e9lite esf\u00e9rico de vidro retrorreflector e obter datos cient\u00edficos en xeof\u00edsica, xeodin\u00e1mica e relatividade grazas a medici\u00f3ns desde terra mediante l\u00e1ser con precisi\u00f3n dun mil\u00edmetro ou inferior.\nO sat\u00e9lite est\u00e1 formado por dous hemisferios feitos con vidro de baixo \u00edndice de refracci\u00f3n e unha esfera interna feita de vidro de alto \u00edndice de refracci\u00f3n. Un dos hemisferios est\u00e1 recuberto cunha capa protectora de aluminio e verniz. A masa total do sat\u00e9lite \u00e9 de 7,53\u00a0kg.\nDesde o 22 de xaneiro de 2013, BLITS \u00e9 seguido como se fora dous obxectos en \u00f3rbita, o que indica unha posible fragmentaci\u00f3n en \u00f3rbita, posiblemente debido a unha colisi\u00f3n."}
{"id": "417774", "revid": "72012", "url": "https://gl.wikipedia.org/wiki?curid=417774", "title": "Ball Lens In The Space", "text": ""}
{"id": "417775", "revid": "72012", "url": "https://gl.wikipedia.org/wiki?curid=417775", "title": "Block L", "text": ""}
{"id": "417776", "revid": "98629", "url": "https://gl.wikipedia.org/wiki?curid=417776", "title": "Pilro de Maur", "text": "O pilro de Maur (Calidris mauri), ou tam\u00e9n pilri\u00f1o de Maur, \u00e9 unha pequena ave lim\u00edcola do x\u00e9nero \"Calidris\". Esta \u00e9 unha das especies lim\u00edcolas m\u00e1is abundantes en Am\u00e9rica do Norte, cunha poboaci\u00f3n de mill\u00f3ns. O nome espec\u00edfico \"mauri\" fai referencia ao bot\u00e1nico italiano Ernesto Mauri (1791\u20131836). Foi clasificado tam\u00e9n nos x\u00e9neros \"Erolia\" e \"Ereunetes\".\nDescrici\u00f3n.\nOs adultos te\u00f1en as patas escuras e bico curto, fino e escuro, m\u00e1is fino e algo curvado na punta (no pilro semipalmado o bico \u00e9 m\u00e1is curto e m\u00e1is recto). O corpo \u00e9 casta\u00f1o por arriba e branco por debaixo, con raias finas no peito. A cabeza \u00e9 de cor parda avermellada na parte supeior. Esta ave pode ser dif\u00edcil de distinguir doutras pequenas lim\u00edcolas similares, especialmente do pilro semipalmado, sobre todo cando ambas as especies te\u00f1en a plumaxe de inverno, e son de cor gris. O \"C. mauri\" muda \u00e1 plumaxe de inverno moito m\u00e1is cedo no outono que o pilro semipalmado.\nDistribuci\u00f3n.\nO seu h\u00e1bitat reprodutor \u00e9 a tundra de Siberia oriental e de Alasca. Migran cara a ambas as costas atl\u00e1nticas e pac\u00edficas de Am\u00e9rica do Norte e do Sur. \u00c9 unha especie errante moi rara en Europa.\nAlimentaci\u00f3n.\nEstas aves alim\u00e9ntanse nas chairas de lama en lagoas, estuarios e costas mari\u00f1as durante a migraci\u00f3n e nas estaci\u00f3ns non reprodutoras, sondando co bico ou utilizando a vista. Comen xeralmente invertebrados mari\u00f1os. Durante a estaci\u00f3n de cr\u00eda alim\u00e9ntanse na tundra e nas pradeiras h\u00famidas. Comen principalmente insectos, pequenos crust\u00e1ceos e moluscos.\nReproduci\u00f3n.\nAni\u00f1an no chan, usualmente baixo algunha vexetaci\u00f3n. O macho escava varias depresi\u00f3ns e a femia selecciona unha e pon al\u00ed catro ovos. Ambos os pais incuban os ovos e coidan as cr\u00edas mentres son dependentes, as cales se alimentan soas. \u00c1s veces, a femia abandona a s\u00faa parella e os pitos antes de que estes estean listos para o voo."}
{"id": "417778", "revid": "27155", "url": "https://gl.wikipedia.org/wiki?curid=417778", "title": "Calidris mauri", "text": ""}
{"id": "417780", "revid": "98629", "url": "https://gl.wikipedia.org/wiki?curid=417780", "title": "Blue Scout I", "text": "Blue Scout I foi un foguete suborbital dos Estados Unidos pertencente \u00e1 familia de foguetes Scout.\nCaracter\u00edsticas.\nNo desenvolvemento da familia Scout participaron tanto a NASA como a USAF, pero esta \u00faltima, debido a diferentes requirimentos e necesidades, acabou ramificando o proxecto cunha serie de foguetes con capacidade suborbital en contraposici\u00f3n \u00e1 capacidade orbital do resto da familia. O contratista principal ser\u00eda neste caso Ford Aeronutronics. Do Blue Scout I lanz\u00e1ronse s\u00f3 tres unidades, con dous fallos."}
{"id": "417781", "revid": "72012", "url": "https://gl.wikipedia.org/wiki?curid=417781", "title": "Blue Scout 1", "text": ""}
{"id": "417786", "revid": "89787", "url": "https://gl.wikipedia.org/wiki?curid=417786", "title": "Blue Scout II", "text": "O Blue Scout II - RM-90 (designaci\u00f3n de Ford Aeronutronics) XRM-90 (designaci\u00f3n da aeron\u00e1utica), foi un foguete suborbital dos Estados Unidos pertencente \u00e1 familia de foguetes Scout e derivado do Blue Scout I.\nCaracter\u00edsticas.\nNo desenvolvemento da familia Scout participaron tanto a NASA como a USAF, pero esta \u00faltima, debido a diferentes requirimentos e necesidades, acabou ramificando o proxecto cunha serie de foguetes con capacidade suborbital en contraposici\u00f3n \u00e1 capacidade orbital do resto da familia. O contratista principal ser\u00eda neste caso Ford Aeronutronics. Do Blue Scout II lanz\u00e1ronse s\u00f3 tres unidades, cun fallo."}
{"id": "417787", "revid": "72012", "url": "https://gl.wikipedia.org/wiki?curid=417787", "title": "Blue Scout 2", "text": ""}
{"id": "417789", "revid": "23204", "url": "https://gl.wikipedia.org/wiki?curid=417789", "title": "Pilro semipalmado", "text": "O pilro semipalmado (Calidris pusilla) \u00e9 unha ave costeira moi pequena do x\u00e9neo \"Calidris\". \u00c1s veces \u00e9 separado xunto con outras especies de pilros pequenos no x\u00e9nero \"Erolia,\", pero, a\u00ednda que estes forman un grupo aparentemente monofil\u00e9tico, o vello x\u00e9nero no que inicialmente se clasificara esta especie era \"Ereunetes\", proposto antes que \"Erolia\". Por\u00e9n, xeralmente \u00e9 clasificado como un \"Calidris\".\nDescrici\u00f3n.\n\u00c9 un pilro pequeno, de 13 a 15\u00a0cm de longo, que pesa de 20 a 32\u00a0g. Os adultos te\u00f1en patas negras e un bico recto, escuro, curto e robusto. O corpo \u00e9 marr\u00f3n agrisado escuro na pare superior e branco na inferior. A cabeza e pescozo son marr\u00f3ns agrisados claros. Pode ser dif\u00edcil de distinguir doutros pilros pequenos similares, especialmente do pilro de Mauri.\nReproduci\u00f3n e h\u00e1bitat.\nO seu h\u00e1bitat de reproduci\u00f3n \u00e9 a tundra sur do Canad\u00e1 e Alasca preto da auga. Ani\u00f1an no chan. O macho escava varias depresi\u00f3ns pouco fondas e a femia escolle unha, f\u00f3rraa de herba e outros materiais e pon catro ovos. O macho axuda a incubar. Uns poucos d\u00edas despois a femia abandona os pitos co pai; as cr\u00edas alim\u00e9ntanse por si soas.\nComen en chairas lamacentas, capturando a comida usando a vista e sondando co seu sensible peteiro. Esta consiste principalmente en insectos e crust\u00e1ceos.\nStatus e migraci\u00f3n.\nSon aves migradoras de longa distancia e pasan o inverno nas costas de Suram\u00e9rica e algunhas no sur dos Estados Unidos. Migran en bandadas de centos de miles, especialmente en zonas de alimentaci\u00f3n favorables como a ba\u00eda de Fundy e a ba\u00eda de Delaware. Esta especie \u00e9 unha rara pero regular ave errante no oeste de Europa.\nA\u00ednda que son moi numerosas, estas aves son moi dependentes duns poucos h\u00e1bitats clave onde fan escala durante as s\u00faas migraci\u00f3ns, notablemente Mary's Point e Johnson's Mills na ba\u00eda de Shepody, un brazo da ba\u00eda de Fundy. Durante os meses de xullo e agosto, a Nature Conservancy of Canada mant\u00e9n un centro de informaci\u00f3n sobre estas aves en Johnson's Mills, Nova Brunswick."}
{"id": "417791", "revid": "27155", "url": "https://gl.wikipedia.org/wiki?curid=417791", "title": "Calidris pusilla", "text": ""}
{"id": "417801", "revid": "1576", "url": "https://gl.wikipedia.org/wiki?curid=417801", "title": "Partido Azul", "text": ""}
{"id": "417803", "revid": "1576", "url": "https://gl.wikipedia.org/wiki?curid=417803", "title": "A Beautiful Lie (EP)", "text": ""}
{"id": "417804", "revid": "23204", "url": "https://gl.wikipedia.org/wiki?curid=417804", "title": "Yashmina Shawki", "text": "Yashmina Shawki, nada en Vigo en 1967, \u00e9 unha historiadora, xornalista, conferenciante e escritora galega especializada en Oriente Pr\u00f3ximo, e en concreto no pobo kurdo.\nTraxectoria.\nPrimeiros tempos.\nNada en Vigo, \u00e9 filla de nai galega e pai iraqu\u00ed, e viviu os seus primeiros anos en Bagdad (Iraq), volvendo a Vigo para a s\u00faa escolarizaci\u00f3n. Con catorce anos regresou a Bagdad a cursar a educaci\u00f3n secundaria, se ben volveu a Vigo por mor da inseguridade do pa\u00eds.\nFormaci\u00f3n acad\u00e9mica.\n\u00c9 licenciada en Dereito (1992) e en Historia Contempor\u00e1nea (1993) pola Universidade de Santiago de Compostela.\nXornalismo.\nComezou a s\u00faa actividade como xornalista e como articulista de opini\u00f3n en \"El Correo Gallego\" en 1996, pasando a \"Atl\u00e1ntico Diario\" en 1998, e a \"La Voz de Galicia\" en 2001.\nColabora en \"Radio Voz\" desde 2004, desde 2010 no programa \"Despierta Galicia\". Participa regularmente no programa \"Galicia por diante\" de Radio Galega, as\u00ed como na TVG en programas como \"Foro Aberto\", \"A Chave\", ou \"Volver ao Rego\".\nObra.\nConta con obra tanto en castel\u00e1n como en galego."}
{"id": "417805", "revid": "1576", "url": "https://gl.wikipedia.org/wiki?curid=417805", "title": "Acapulco de Ju\u00e1rez", "text": ""}
{"id": "417807", "revid": "1576", "url": "https://gl.wikipedia.org/wiki?curid=417807", "title": "Andr\u00e9s Pardo Pereira", "text": ""}
{"id": "417808", "revid": "5863", "url": "https://gl.wikipedia.org/wiki?curid=417808", "title": "Atresmedia", "text": "Atresmedia Corporaci\u00f3n de Medios de Comunicaci\u00f3n, S.A., m\u00e1is co\u00f1ecida como Atresmedia (anteriormente Grupo Antena 3), \u00e9 un grupo de comunicaci\u00f3n espa\u00f1ol que opera en varios sectores de actividade, especialmente o audiovisual.\nAtresmedia Televisi\u00f3n forma parte de Atresmedia, xunto con empresas como Uniprex (Onda Cero, Europa FM, Ver-T), Movierecord ou Unipublic. Ademais est\u00e1 asociada a R.T.I. Televisi\u00f3n en Colombia para o seu novo cambio de programadora a canle privada no 2009.\nO 6 de marzo de 2013 o Grupo Antena 3 pasou a denominarse Atresmedia, e con iso Antena 3 de Televisi\u00f3n f\u00edxoo cambiando a Atresmedia Televisi\u00f3n.\nActividades.\nTelevisi\u00f3n.\nEn televisi\u00f3n, Atresmedia Corporaci\u00f3n agrupa para a emisi\u00f3n dentro de territorio espa\u00f1ol d\u00faas canles xeneralistas e outros catro tem\u00e1ticos, ademais de d\u00faas que emiten os sinais das xeneralistas principais en alta definici\u00f3n. O grupo tam\u00e9n conta cunha canle internacional e outro de series, que emite en televisi\u00f3n de pago para Espa\u00f1a e a nivel internacional. Todas as canles se poden ver a trav\u00e9s de TDT, plataformas de sat\u00e9lite ou cable. As canles son:\nTelevisi\u00f3n no exterior.\nAs canles para o exterior de Atresmedia Televisi\u00f3n est\u00e1n dispo\u00f1ibles a trav\u00e9s de diversas plataformas de pago en todo o mundo.\nRadio.\nEn radio, Atresmedia Corporaci\u00f3n agrupa, a trav\u00e9s de Atresmedia Radio, varias canles de radio:"}
{"id": "417809", "revid": "1576", "url": "https://gl.wikipedia.org/wiki?curid=417809", "title": "Atresmedia Televisi\u00f3n", "text": ""}
{"id": "417811", "revid": "15490", "url": "https://gl.wikipedia.org/wiki?curid=417811", "title": "Lista de capitais de provincia de Espa\u00f1a por altitude", "text": "Esta \u00e9 unha lista das capitais de provincia de Espa\u00f1a ordenadas por altitude sobre o nivel do mar. Dita altitude adoita ser un valor que depende de como sexa calculado: \u00e1s veces \u00e9 o punto m\u00e1is elevado da localidade, outras o punto m\u00e1is baixo, outras a altura da zona central (por exemplo, a capital do concello) e outras \u00e9 a altura media de t\u00f3dolos puntos da cidade. Tam\u00e9n se emprega a altitude do aeroporto ou aer\u00f3dromo, cando existe, posto que \u00e9 a referencia do alt\u00edmetro das aeronaves. Para evitar variaci\u00f3ns segundo a fonte que se utilice, tomouse como dato o valor proporcionado polo Instituto Xeogr\u00e1fico Nacional de Espa\u00f1a.\nEspa\u00f1a \u00e9 un dos pa\u00edses con maior altura media de toda Europa, o que se traduce nunha gran cantidade de cidades por encima dos 500 e ata 800 metros de altitude. Esta elevaci\u00f3n conc\u00e9ntrase na Meseta Central, e en particular na Submeseta Norte, e ten como resultado que esas cidades adoitan rexistrar no inverno as temperaturas m\u00e1is fr\u00edas de todo o pa\u00eds."}
{"id": "417812", "revid": "89787", "url": "https://gl.wikipedia.org/wiki?curid=417812", "title": "Pablo Ares Feal", "text": "Pablo Ares Feal, nado en Barallobre (Fene) o 7 de outubro de 1907 e finado en Santiago de Compostela o 7 de novembro de 1962, foi un m\u00e9dico, psiquiatra e profesor de farmacolox\u00eda da Universidade de Santiago de Compostela.\nTraxectoria.\nEn 1955 mercou na carballeira de San Lourenzo un edificio con predio no que fundou o psiqui\u00e1trico La Robleda, que dirixiu ata a s\u00faa morte\nReco\u00f1ecementos.\nEn 1934 recibiu o premio Nicol\u00e1s Rodr\u00edguez Abayt\u00faa polo seu expediente acad\u00e9mico.\nO concello de Fene p\u00faxolle o seu nome a unha r\u00faa en Barallobre."}
{"id": "417813", "revid": "85894", "url": "https://gl.wikipedia.org/wiki?curid=417813", "title": "Yara Lamas", "text": "Yara Lamas, nada na Coru\u00f1a o 17 de maio de 1981, \u00e9 unha actriz porno galega."}
{"id": "417814", "revid": "75439", "url": "https://gl.wikipedia.org/wiki?curid=417814", "title": "Gran Premio de B\u00e9lxica de 2018", "text": "O Gran Premio de B\u00e9lxica 2018 (oficialmente Formula 1 2018 Johnnie Walker Belgian Grand Prix) foi unha carreira de F\u00f3rmula 1 que que se celebrou o 26 de agosto de 2018, no Circu\u00edto de Spa-Francorchamps de Spa, B\u00e9lxica. Foi a d\u00e9cimo terceira rolda do Campionato Mundial de F\u00f3rmula 1 de 2018 e o 74\u00ba Gran Premio de B\u00e9lxica e a sexax\u00e9sima primeira vez que se disputou a carreira en Spa-Francorchamps.\nO piloto de Mercedes Lewis Hamilton chegou cunha vantaxe de 24 puntos sobre Sebastian Vettel no Campionato de Pilotos. No Campionato Mundial de Construtores, Mercedes lideraba sobre Ferrari por 10 puntos."}
{"id": "417815", "revid": "75439", "url": "https://gl.wikipedia.org/wiki?curid=417815", "title": "Enzo Ferrari", "text": "Enzo Anselmo Ferrari, nado en M\u00f3dena o 18 de febreiro de 1898 [rexistrado o 20 de febreiro] e finado na mesma localidade o 14 de agosto de 1988, foi o fundador da Scuderia Ferrari e m\u00e1is tarde da marca de autom\u00f3biles que leva o seu nome, Ferrari. Foi co\u00f1ecido polos seguidores de Ferrari como \"Il nel\".\nTraxectoria.\nEnzo Ferrari creceu no val do Po, ao norte de Italia. O pai de Enzo, Alfredo Ferrari, traballaba nunha empresa de estruturas met\u00e1licas. Alfredo desexaba que os seus fillos Enzo e Dino se dedicaran a continuar co negocio familiar, mais Enzo afirmaba que quer\u00eda ser xornalista ou cantante de \u00f3pera. En 1908, Alfredo levou os seus fillos a ver unha carreira de coches preto de M\u00f3dena. Enzo tivo a oportunidade de ver a Vincenzo Lancia e dende ese momento a s\u00faa vida quedou marcada polas carreiras de autom\u00f3biles.\nAlfredo enviou os seus dous fillos a unha escola de enxe\u00f1ar\u00eda mec\u00e1nica. Dino foi enviado \u00e1 fronte cando Italia entrou na primeira guerra mundial. Alfredo faleceu en 1916, co que a empresa familiar crebou case de inmediato.\nEnzo Ferrari quedou practicamente s\u00f3 e saltou dun traballo a outro durante m\u00e1is dun ano. En 1917 foi recrutado polo ex\u00e9rcito e a\u00ednda que intentou demostrar os seus dotes como mec\u00e1nico, os seus superiores non o tiveron en conta e destin\u00e1rono a ferrar mulas. Enzo contraeu pleures\u00eda, unha doenza que pode ser mortal, mais que logrou superar.\nAos 20 anos rematou o seu servizo no ex\u00e9rcito, mais atopouse cunha Italia de posguerra totalmente en crise. Conseguiu unha carta de recomendaci\u00f3n do coronel do seu rexemento e dirixiuse a Tur\u00edn, capital automobil\u00edstica italiana, para buscar sorte. Solicitou traballo en Fiat, mais non foi tido en conta.\nUn ano despois, logrou conseguir traballo nunha pequena empresa de fabricaci\u00f3n de coches chamada CMN, en Mil\u00e1n. Al\u00ed Ferrari comprou un Alfa Romeo usado para competir en carreiras, chamando a atenci\u00f3n dos directivos de Alfa Romeo, quen o invitaron a traballar na marca e competir cos seus coches de carreiras. Ferrari competiu en varias pequenas carreiras de 1920 a 1924, mais os seus resultados non foron destacados. Ferrari pediu a Alfa Romeo que lle permitise converterse nun vendedor da marca. Nesta actividade Ferrari co\u00f1eceu a Laura Dominica Garello, coa que casou en 1923.\nAlfa Romeo ti\u00f1a pensado competir cun coche denominado P1 no Gran Premio de Italia celebrado no circu\u00edto de Monza. Ferrari, xunto con varios mec\u00e1nicos que logrou convencer para que deixasen Fiat e comezasen a traballar con el, chegou a Monza un d\u00eda antes da carreira. Ugo Sivocci foi o piloto escollido, mais na volta de reco\u00f1ecemento sa\u00eduse do circu\u00edto e faleceu. Ferrari sufriu unha forte crise emocional.\nO P1 fracasara, e Ferrari precisaba redese\u00f1alo, polo que logrou traer de Fiat o enxe\u00f1eiro Vittorio Jano, xenio da mec\u00e1nica. Xuntos redese\u00f1aron o veh\u00edculo, rebautiz\u00e1ndoo como P2. Ao volante puxeron a Antonio Ascari e o P2 ga\u00f1ou a carreira, logrou o r\u00e9cord de volta e a velocidade m\u00e1is alta na pista. Ferrari prop\u00faxolle a Alfa Romeo que o deixase ao cargo das actividades de competici\u00f3n da compa\u00f1\u00eda, o que Alfa Romeo aceptou. O 1 de decembro de 1929, Ferrari abriu as portas do que se converter\u00eda na Scuderia Ferrari.\nA pesar dos seus \u00e9xitos profesionais, a s\u00faa vida familiar non era nada pracenteira, xa que a s\u00faa nai e a s\u00faa dona Laura se detestaban mutuamente. En 1932 Laura deu a luz ao seu primeiro fillo Dino Ferrari, mais case inmediatamente o neno foi diagnosticado con distrofia muscular. Enzo sufriu terriblemente non poder facer nada polo seu fillo e intentou en van deter a enfermidade con dietas e varias medicinas importadas de diferentes pa\u00edses. Finalmente Dino faleceu en 1956 aos 24 anos causando unha intensa dor en Enzo Ferrari.\nEn 1939 comezou a segunda guerra mundial e Mussolini xunto con Alema\u00f1a l\u00e1nzanse \u00e1 invasi\u00f3n. Alfa Romeo rompeu lazos coa Scuderia de Enzo, polo que este viuse obrigado a traballar co goberno fascista para sobrevivir financeiramente tanto el como a Scuderia. As\u00ed, en 1940 naceu Auto Avio Costruzioni Ferrari, que traballaba coa compa\u00f1\u00eda nacional de aviaci\u00f3n en Roma, para Piaggio e para RIV. En 1943, a f\u00e1brica Ferrari trasladouse de M\u00f3dena a Maranello por orde do goberno, para protexela dos bombardeos aliados. A\u00ednda as\u00ed, a f\u00e1brica foi bombardeada en 1944 e reconstru\u00edda en 1946, ano en que comezou o dese\u00f1o e fabricaci\u00f3n do primeiro Ferrari.\nNas s\u00faas constantes viaxes a Maranello co\u00f1eceu a Lina Lardi, unha secretaria coa que tivo un romance. Con ela tivo dous fillos chamados Piero Ferrari e Gustavo Pompa.\nA guerra rematou e en 1947, Ferrari e o p\u00fablico estaban preparados para volver \u00e1s carreiras de coches. Ese ano culminou o desenvolvemento do Ferrari 125 con motor de litro e medio. A primeira carreira en que competiu un Ferrari foi en Piacenza o 11 de maio de 1947, unha proba menor. As expectativas eran altas tanto para Enzo Ferrari como para a prensa italiana. Na carreira, cando faltaban s\u00f3 tres voltas para o final e o veh\u00edculo estaba en cabeza, romp\u00e9uselle a bomba de combustible. Enzo chegou a describir o 125 ent\u00f3n como un \"fracaso prometedor\". Enzo nunca viu a competici\u00f3n e dende ese momento non volveu asistir a unha carreira na que competise un dos seus veh\u00edculos.\nFerrari comezou o desenvolvemento de varios veh\u00edculos sen precedentes, de velocidades non vistas antes. Comezou a ga\u00f1ar case todas as competici\u00f3ns, mais os custos das carreiras eran enormes e a Ferrari est\u00e1banselle a acabar os cartos. Por iso, a pesar da s\u00faa total falta de interese na idea, comezou a vender versi\u00f3ns de turismos dos seus coches.\nPor\u00e9n, as velocidades tam\u00e9n trouxeron consecuencias. As carreiras automobil\u00edsticas eran un negocio perigoso e comezaron a morrer pilotos nos circu\u00edtos nunha proporci\u00f3n maior. En 1957 na celebraci\u00f3n da Mille Miglia, unha popular carreira da \u00e9poca, participaban cinco Ferrari entre m\u00e1is de 250 participantes. Cinco mill\u00f3ns de persoas acheg\u00e1banse a ver pasar os autom\u00f3biles ao longo do circu\u00edto. Pola s\u00faa extensi\u00f3n era case imposible controlar todo o p\u00fablico. O Ferrari m\u00e1is potente, o 335 de 4,1 litros ao mando do piloto espa\u00f1ol Alfonso de Portago, perdeu o control e foise cara ao p\u00fablico. Morreron once persoas, inclu\u00eddo o piloto, e moitas m\u00e1is quedaron feridas. Enzo Ferrari foi acusado de homicidio non premeditado, mais catro anos despois retir\u00e1ronse os cargos.\nEn 1961 Ford decidiu competir con Ferrari, obtendo resultados diversos. Ferrari comezou a perder e o custo de manter a Scuderia aumentaba vertixinosamente. A pesar da venda de turismos o di\u00f1eiro esgot\u00e1base. En 1967, a Scuderia Ferrari estaba ao bordo da creba. Ent\u00f3n chegou o grupo Fiat por axuda econ\u00f3mica. O acordo con Fiat contemplaba que Enzo se encargar\u00eda da divisi\u00f3n de autom\u00f3biles de carreira e Fiat fabricar\u00eda os turismos de Ferrari. Contra o 1969 cada parte conta co 50\u00a0% das acci\u00f3ns de Ferrari (en 1988 o Grupo Fiat converteuse no accionista maioritario).\nEn 1963, Ferrari constru\u00edu o Instituto Professionale per l'Industria e Artigianato, escola de aprendizaxe en Maranello. En 1972 constru\u00edu a pista de probas de Fiorano.\nEnzo enfermou gravemente do ril en 1978, tralo que permaneceu moito tempo na cama. Morreu o 14 de agosto de 1988 arredor da unha da tarde, rodeado da s\u00faa familia.\nReco\u00f1ecementos.\nEnzo Ferrari recibiu o galard\u00f3n de Cavalieri polos seus m\u00e9ritos deportivos en 1924 e ademais foi nomeado Commendatore en 1927 e Cavaliere di Lavoro en 1952. En 1960 recibiu o t\u00edtulo honor\u00edfico en enxe\u00f1ar\u00eda mec\u00e1nica por parte da Universidade de Bolo\u00f1a. En 1988, a Universidade de M\u00f3dena e Reggio Emilia concedeulle o de f\u00edsica.\nBaixo a s\u00faa direcci\u00f3n (1947-1988), Ferrari ga\u00f1ou m\u00e1is de 5000 carreiras en todas as categor\u00edas e obtivo vinte e cinco t\u00edtulos de Campionatos Mundiais.\nEscolla de pilotos.\n\"Il Commendatore\", como \u00e9 co\u00f1ecido polos seguidores da Scuderia, encarg\u00e1base persoalmente de escoller os pilotos que correr\u00edan nela. Unha das s\u00faas escollas m\u00e1is memorables deuse en 1977, cando as relaci\u00f3ns con Niki Lauda estaban no seu peor momento. Ferrari buscaba con urxencia un substituto, e decidiuse polo desco\u00f1ecido Gilles Villeneuve, que a\u00ednda que nunca ga\u00f1ou un campionato do mundo, se converteu no seu piloto favorito e nun dos pilotos m\u00e1is lembrados da F\u00f3rmula 1."}
{"id": "417821", "revid": "1576", "url": "https://gl.wikipedia.org/wiki?curid=417821", "title": "Louis-Joseph Gay-Lussac", "text": ""}
{"id": "417822", "revid": "1576", "url": "https://gl.wikipedia.org/wiki?curid=417822", "title": "Azulexo de Delft", "text": ""}
{"id": "417823", "revid": "1576", "url": "https://gl.wikipedia.org/wiki?curid=417823", "title": "Bandeira da Segunda Rep\u00fablica Espa\u00f1ola", "text": ""}
{"id": "417824", "revid": "5312", "url": "https://gl.wikipedia.org/wiki?curid=417824", "title": "Pilar Bahamonde", "text": "Pilar Bahamonde y Pardo de Andrade nada en Ferrol o 15 de outubro de 1865 e finada en Madrid o 28 de febreiro de 1934, foi unha muller galega da burgues\u00eda ferrol\u00e1, nai do ditador Francisco Franco.\nTraxectoria.\nO seu pai era Ladislao Bahamonde Ortega (1836-1926), oficial primeiro do Corpo Administrativo da Armada Espa\u00f1ola e a s\u00faa nai era Carmen Pardo de Andrade y Pardo de Andrade (1838-1908). Casou o 24 de maio de 1890 en Ferrol con Nicol\u00e1s Franco Salgado-Araujo (1856-1942). Tiveron cinco fillos: Nicol\u00e1s Franco Bahamonde (1891-1977), Francisco Franco Bahamonde (1892-1975), Pilar Franco Bahamonde (1895-1989), Ram\u00f3n Franco Bahamonde (1896-1938) e Mar\u00eda de la Paz Franco Bahamonde (1899-1904).\nO seu marido Nicol\u00e1s era un librepensador e ti\u00f1a fama de mullereiro, amigo das festas e as partidas de cartas no club de oficiais. En 1907 abandonou o fogar familiar. Pilar era conservadora, moralista e cat\u00f3lica practicante."}
{"id": "417825", "revid": "109216", "url": "https://gl.wikipedia.org/wiki?curid=417825", "title": "Soviet das Nacionalidades", "text": "O Soviet das Nacionalidades (en ruso: \u0421\u043e\u0432\u0435\u0442 \u041d\u0430\u0446\u0438\u043e\u043d\u0430\u043b\u044c\u043d\u043e\u0441\u0442\u0435\u0439) era unha das d\u00faas c\u00e1maras do Soviet Supremo da Uni\u00f3n Sovi\u00e9tica, creado pola Constituci\u00f3n da Uni\u00f3n Sovi\u00e9tica de 1936. Funcionou entre os anos 1938 e 1991. A diferenza do S\u00f3viet da Uni\u00f3n, o S\u00f3viet das Nacionalidades estaba composto polas distintas nacionalidades (rep\u00fablicas) da Uni\u00f3n Sovi\u00e9tica.\nO S\u00f3viet das Nacionalidades gozou dos mesmos dereitos que o S\u00f3viet da Uni\u00f3n, tanto na \u00e1rea das iniciativas lexislativas, coma na resoluci\u00f3n doutras cuesti\u00f3ns. Ti\u00f1a autonom\u00eda para elixir ao seu presidente, que dirix\u00eda as sesi\u00f3ns da c\u00e1mara, as\u00ed coma aos seus catro vicepresidentes e \u00e1s comisi\u00f3ns permanentes.\nComposici\u00f3n e forma de elecci\u00f3n.\nO Soviet das Nacionalidades estaba composto por 625 deputados, e os seus membros eran elixidos de forma universal, igualitaria, directa e secreta, de acordo cos principios da democracia socialista. Coa regra de igualdade de representaci\u00f3n das diferentes nacionalidades sovi\u00e9ticas, o soviet estaba formado pola mesma cantidade de representantes de cada unha das Rep\u00fablicas da Uni\u00f3n Sovi\u00e9tica:"}
{"id": "417828", "revid": "1505", "url": "https://gl.wikipedia.org/wiki?curid=417828", "title": "Guion Bluford", "text": "Guion Stewart Bluford Jr., nado en Filadelfia o 22 de novembro de 1942, \u00e9 un ex-astronauta estadounidense que participou nas misi\u00f3ns STS-8, STS-61-A, STS-39 e STS-53 como especialista de misi\u00f3n. Pasou un total de 28,69 d\u00edas no espazo.\nTraxectoria.\nBluford naceu o 22 de novembro de 1942 en Filadelfia (Pensilvania). Gradouse en enxe\u00f1ar\u00eda aeroespacial na Universidade do Estado de Pensilvania en 1964, fixo un m\u00e1ster en ciencias con distinci\u00f3n en enxe\u00f1er\u00eda aeroespacial polo Instituto de Tecnolox\u00eda da Forza A\u00e9rea en 1974 e ten un doctorado en enxe\u00f1er\u00eda aeroespacial e f\u00edsica de l\u00e1seres polo Instituto de Tecnolox\u00eda da Forza A\u00e9rea en 1978. Ten tam\u00e9n un m\u00e1ster en administraci\u00f3n de empresas pola Universidade de Houston, obtido en 1987.\nConverteuse en astronauta da NASA en 1979, sendo o primeiro afroamericano en ir ao espazo."}
{"id": "417833", "revid": "127505", "url": "https://gl.wikipedia.org/wiki?curid=417833", "title": "Ch\u00e2moa Gomes de Pombeiro", "text": "Ch\u00e2moa Gomes de Pombeiro (ou Fl\u00e2mula), se\u00f1ora de Maia pola s\u00faa nai, foi unha nobre galega sobri\u00f1a dos condes de Traba nada no Reino de Le\u00f3n en data desco\u00f1ecida e finada en 1145. Era filla do nobre de orixe galega G\u00f3mez N\u00fa\u00f1ez de Pombeiro (nado antes de 1096 e morto despois de 1141) e Elvira Peres de Trava.\nCh\u00e2moa era irm\u00e1n de Loba Gomes, Mar\u00eda Gomes, Urraca Gomes, Fern\u00e3o Gomes de Celanova e Pero Gomes de Celanova. Casou moi nova con Paio Soares da Maia (1100) co que tivo tres fillos: Pedro Pais (Alferes), Paio Pais Zapata e Ximena Pais. Enviuvou reclu\u00edndose no mosteiro beneditino de Vair\u00e3oe. Volvendo casar con Mem Rodrigues de Tougues. Foi nai do primeiro fillo ilex\u00edtimo con Afonso Henriques (Afonso I de Portugal). Afonso I casar\u00eda con Mafalda de Savoia.\nCh\u00e2moa foi a \u00faltima descendente por parte do pai da li\u00f1axe dos Tougues actual Vila do Conde. Sendo fundadora do mosteiro de Santa Clara de Entre os R\u00edos"}
{"id": "417837", "revid": "839", "url": "https://gl.wikipedia.org/wiki?curid=417837", "title": "Mikheil Tamarashvili", "text": ""}
{"id": "417840", "revid": "839", "url": "https://gl.wikipedia.org/wiki?curid=417840", "title": "Igrexa Ortodoxa Autoc\u00e9fala Bielorrusa", "text": ""}
{"id": "417841", "revid": "98629", "url": "https://gl.wikipedia.org/wiki?curid=417841", "title": "Iziasla\u016d Brucki", "text": "Iziasla\u016d Brucki (en ), nado como Ivan Danilavi\u010d Brucki (en ) o 22 de xaneiro de 1926 en Bielavu\u0161a (ent\u00f3n na Segunda Rep\u00fablica de Polonia) e finado o 26 de novembro de 2007, foi un eclesi\u00e1stico belaruso, primado da Igrexa ortodoxa autoc\u00e9fala belarusa entre 1984 e 2007.\nTraxectoria.\nNaceu nunha familia de granxeiros en Bielavu\u0161a, hoxe parte do distrito de Stolin (rexi\u00f3n de Brest), o 22 de xaneiro de 1926. Logo da anexi\u00f3n de Belar\u00fas Occidental pola URSS en 1939, o seu pai foi deportado a Casaquist\u00e1n en 1940. En 1943 foi enviado polos nazis a Alema\u00f1a en calidade de \"Ostarbeiter\", a traballar en Flensburgo; ao finalizar a guerra ocultouse para non ser repatriado \u00e1 Uni\u00f3n Sovi\u00e9tica, e posteriormente rematou a s\u00faa educaci\u00f3n en Hannover en 1947.\nEmigrou en ao Canad\u00e1, establec\u00e9ndose en Winnipeg e integr\u00e1ndose al\u00ed na vida social da di\u00e1spora belarusa e participando na vida parroquial da Igrexa ortodoxa autoc\u00e9fala belarusa. En 1954 graduouse en Enxe\u00f1ar\u00eda pola Universidade de Manitoba, e trasladouse a Toronto. En 1962 trasladouse aos Estados Unidos, participando activamente en diferentes organizaci\u00f3ns pol\u00edticas e relixiosas en Cleveland, Detroit e Os \u00c1nxeles (como no Partido Republicano). En 1979 foi ordenado di\u00e1cono e no mesmo ano, o 26 de agosto, foi ordenado sacerdote polo arcebispo Mikalaj Macukievi\u010d. En 1981 graduouse polo Seminario Teol\u00f3xico Ortodoxo Ucra\u00edno de Santa Sof\u00eda, dirixido pola Igrexa ortodoxa ucra\u00edna nos Estados Unidos de Am\u00e9rica, e foi consagrado bispo o 22 de febreiro de 1981 polo metropolita da Igrexa ortodoxa ucra\u00edna nos Estados Unidos Mstyslav Skrypnyk, polo metropolita ortodoxo belaruso Andrej Kryt, e polo arcebispo ucra\u00edno Orest Ivaniuk. Pouco despois, en maio de 1983, foi elevado polo concilio da s\u00faa Igrexa ao rango de metropolita e elixido primado da Igrexa ortodoxa autoc\u00e9fala belarusa. \nDurante as d\u00faas d\u00e9cadas seguintes, dirixiu a actividade da Igrexa por todo o mundo, celebrando a liturxia de forma habitual na catedral de San Cirilo de Tura\u016d de Nova York. Ademais, logo do concilio de unificaci\u00f3n da Igrexa belarusa de 2003 continuou a dirixir a Igrexa unificada. Finou no cargo, logo dunha longa doenza, o 26 de novembro de 2007, e foi enterrado no cemiterio belaruso de East Brunswick, Nova Jersey."}
{"id": "417844", "revid": "5863", "url": "https://gl.wikipedia.org/wiki?curid=417844", "title": "Posse", "text": "O apelido Posse pode facer referencia a:"}
{"id": "417845", "revid": "5863", "url": "https://gl.wikipedia.org/wiki?curid=417845", "title": "Xavier Posse Varela", "text": ""}
{"id": "417846", "revid": "5863", "url": "https://gl.wikipedia.org/wiki?curid=417846", "title": "Manuel Posse Rodr\u00edguez", "text": "Manuel Posse Rodr\u00edguez, nado en Vilari\u00f1o (Val do Dubra) en 1892 e finado en Sar (Santiago de Compostela) o 9 de xaneiro de 1968, foi un cura p\u00e1rroco e escritor galego en lingua galega.\nTraxectoria.\nRematou a carreira eclesi\u00e1stica no Seminario de Santiago de Compostela en 1916 e foi titular, entre outras parroquias, de Santa Mar\u00eda do Sar (dende 1940).\nFoi membro correspondente da Real Academia Galega."}
{"id": "417848", "revid": "5863", "url": "https://gl.wikipedia.org/wiki?curid=417848", "title": "Vicente Antonio Posse Roibanes", "text": ""}
{"id": "417849", "revid": "5863", "url": "https://gl.wikipedia.org/wiki?curid=417849", "title": "Vicente Antonio Posse Roybanes", "text": ""}
{"id": "417850", "revid": "5863", "url": "https://gl.wikipedia.org/wiki?curid=417850", "title": "Vicente Antonio Posse y Roybanes", "text": ""}
{"id": "417851", "revid": "5863", "url": "https://gl.wikipedia.org/wiki?curid=417851", "title": "Vicente Antonio Posse e Roybanes", "text": ""}
{"id": "417852", "revid": "5863", "url": "https://gl.wikipedia.org/wiki?curid=417852", "title": "Antonio Posse e Roybanes", "text": ""}
{"id": "417853", "revid": "5863", "url": "https://gl.wikipedia.org/wiki?curid=417853", "title": "Antonio Posse e Roibanes", "text": ""}
{"id": "417854", "revid": "5863", "url": "https://gl.wikipedia.org/wiki?curid=417854", "title": "Antonio Posse Roibanes", "text": ""}
{"id": "417873", "revid": "5863", "url": "https://gl.wikipedia.org/wiki?curid=417873", "title": "M. Posse Rodr\u00edguez", "text": ""}
{"id": "417876", "revid": "7523", "url": "https://gl.wikipedia.org/wiki?curid=417876", "title": "Sergi G\u00f3mez", "text": ""}
{"id": "417877", "revid": "7523", "url": "https://gl.wikipedia.org/wiki?curid=417877", "title": "Rafael Alc\u00e2ntara do Nascimento", "text": ""}
{"id": "417878", "revid": "89787", "url": "https://gl.wikipedia.org/wiki?curid=417878", "title": "Supercopa de Espa\u00f1a de F\u00fatbol 2018", "text": "A Supercopa de Espa\u00f1a de F\u00fatbol 2018 foi a 32\u00aa edici\u00f3n da competici\u00f3n anual de f\u00fatbol en Espa\u00f1a que se disputou a partido \u00fanico o 12 de agosto de 2018. Foi disputada polo FC Barcelona, campi\u00f3n da Primeira Divisi\u00f3n 2017\u201318 e o Sevilla FC, subcampi\u00f3n da Copa do Rei 2017\u201318.\nA diferenza das edici\u00f3ns anteriores, foi disputada a partido \u00fanico nun campo neutral, o Estadio de T\u00e1nxer en T\u00e1nxer, Marrocos."}
{"id": "417881", "revid": "89787", "url": "https://gl.wikipedia.org/wiki?curid=417881", "title": "Pilro de Temminck", "text": "O pilro de Temminck ou pilri\u00f1o patiamarelo (Calidris temminckii) \u00e9 unha pequena ave lim\u00edcola. O seu nome espec\u00edfico p\u00faxoselle en honor do naturalista holand\u00e9s Coenraad Jacob Temminck.\nDescrici\u00f3n.\nSon lim\u00edcolas moi pequenos de 13,5 a 15\u00a0cm de lonxitude. Son similares en tama\u00f1o aos pilros pequenos (\"Calidris minuta\"), pero de patas m\u00e1is curtas e \u00e1s m\u00e1is longas. As patas son amarelas e as plumas exteriores da cola son brancas, a diferenza das patas escuras e plumas externas da cola grises do pilro pequeno.\n\u00c9 unha ave bastante parda, con partes superiores e cabeza principalmente marr\u00f3ns lisas e partes inferiores brancas excepto o peito m\u00e1is escuro. O adulto reprodutor ten algunhas plumas avermelladas algo m\u00e1is vistosas, dentro dunha aparencia bastante pouco distintiva. En plumaxe de inverno, a aparencia xeral lembra unha versi\u00f3n reducida do bilurico bail\u00f3n.\nA s\u00faa chamada \u00e9 un trilo forte.\nReproduci\u00f3n.\nO seu h\u00e1bitat de reproduci\u00f3n son as lameiras e marismas da taiga \u00e1rtica do norte de Europa e Asia. Reprod\u00facese no sur de Escandinavia e ocasionalmente en Escocia. Ten unha distintiva forma de voar peneirando. Ani\u00f1a nunha depresi\u00f3n que escava no chan, onde pon 3 ou 4 ovos. \u00c9 unha ave moi migratoria, e pasa o inverno en zonas de auga doce de \u00c1frica tropical, o subcontinente indio e partes do sueste asi\u00e1tico. \u00c9 unha das especies \u00e1s que se aplica o \"Acordo para a conservaci\u00f3n das aves acu\u00e1ticas migratorias africano-euroasi\u00e1ticas\" (AEWA).\nO pilro de Temminck ten un intrigante modo de reproducirse e coidar as cr\u00edas no cal o pai e a nai incuban distintas postas de ovos, normalmente situadas en lugares diferentes. Os machos establecen pequenos territorios e apar\u00e9anse cunha femia que pon unha primeira posta de ovos. Despois ela vaise a un segundo territorio e apar\u00e9ase, e pon al\u00ed unha segunda posta de ovos que incuba ela mesma. Ao mesmo tempo, o seu primeiro macho pode aparearse cunha segunda femia, que pon \u00e1 s\u00faa vez unha segunda posta de ovos no seu territorio. O macho choca el s\u00f3 a primeira posta de ovos da s\u00faa primeira parella.\nInformouse dun aparente h\u00edbrido entre esta especie e o pilro pequeno nos Pa\u00edses Baixos.\nAlimentaci\u00f3n.\nEstas aves alim\u00e9ntanse en zonas de lama branda con algo de vexetaci\u00f3n, apa\u00f1ando co peteiro o alimento que estea visible. Te\u00f1en un comportamento alimenticio distintivo similar ao dun rato, trepando continuamente ao longo das beiras das lagoas. Comen principalmente insectos e outros pequenos invertebrados. Non son tan gregarios coma outros lim\u00edcolas do x\u00e9nero \"Calidris\" e raramente forman grandes bandadas."}
{"id": "417882", "revid": "27155", "url": "https://gl.wikipedia.org/wiki?curid=417882", "title": "Calidris temminckii", "text": ""}
{"id": "417883", "revid": "27155", "url": "https://gl.wikipedia.org/wiki?curid=417883", "title": "Pilri\u00f1o patiamarelo", "text": ""}
{"id": "417886", "revid": "55340", "url": "https://gl.wikipedia.org/wiki?curid=417886", "title": "Lingua komi-permyak", "text": ""}
{"id": "417888", "revid": "55340", "url": "https://gl.wikipedia.org/wiki?curid=417888", "title": "Lingua komi-zyrian", "text": ""}
{"id": "417892", "revid": "55340", "url": "https://gl.wikipedia.org/wiki?curid=417892", "title": "Rep\u00fablica de Komi", "text": ""}
{"id": "417893", "revid": "23204", "url": "https://gl.wikipedia.org/wiki?curid=417893", "title": "Vasilii Molodtsov", "text": "Vasilii Alexandrovich \u041c\u043elodtosv \u00a0(tam\u00e9n co\u00f1ecido polo pseud\u00f3nimo literario Sandr\u00f6 Va\u015b\u00f6\u00a0), nado en Tentyukov o 13 de xaneiro de\u00a01886\u00a0e finado en Syktyvkar o 31 de agosto de\u00a01940, foi un escritor en komi, creador do primeiro alfabeto komi.\nTraxectoria.\nNaceu nunha pequena aldea na contorna de Syktyvkar, na gobernaci\u00f3n de Vologda durante o Imperio Ruso. En\u00a01907\u00a0graduouse no instituto pedag\u00f3xico de\u00a0\u0422\u043etma. No curso\u00a01907\u20141908 traballou como mestre en Par\u010d e no curso seguinte foi a\u00a0Petersburgo\u00a0para realizar cursos de educaci\u00f3n xeral. No curso\u00a01910\u20141911\u00a0ensinou na aldea de Mikheyevo no distrito de Totma. Entre 1911 e\u00a01914 completou a s\u00faa educaci\u00f3n no Instituto Pedag\u00f3xico de Petersburgo. Ao rematar realizou a instruci\u00f3n militar e durante o per\u00edodo que ensinou en Noshul' (1914-1917) empezou elaborar un alfabeto para o komi, complet\u00e1ndoo ao longo de 1918 ensin\u00e1ndoo no Instituto Pedag\u00f3xico dos Komis. Ese alfabeto foi oficial para o komi siriano entre\u00a0 1918\u00a0e\u00a01932 e de novo no per\u00edodo\u00a01936\u20141938 e para o komi permiano entre\u00a01921 e\u00a01932. O primeiro libro que se publicou con este alfabeto foi un libro de texto para as escolas ensinando este novo alfabeto que xa circulara amplamente polas escolas komis de forma manuscrita dende o ano anterior. A partir de 1919 viviu f\u00f3ra do territorio dos komis, traballando en varios institutos pedag\u00f3xicos sovi\u00e9ticos, a\u00ednda que regresou periodicamente. En 1921 publicou unha gram\u00e1tica e ao longo da d\u00e9cada desenvolveu un sistema de normas ortogr\u00e1ficas. O seu traballo xogou un papel destacado no desenvolvemento da lingua literaria komi, e mesmo o alfabeto latino que substitu\u00edu ao seu durante un tempo non era m\u00e1is ca unha transliteraci\u00f3n do que el creara.\nEn 1938 as autoridades sovi\u00e9ticas detiv\u00e9rono acusado de \u00a0\u201dnacionalismo burgu\u00e9s\u201d morrendo nun campo de prisineiros en\u00a01940."}
{"id": "417895", "revid": "5863", "url": "https://gl.wikipedia.org/wiki?curid=417895", "title": "Gabriel y Gal\u00e1n", "text": ""}
{"id": "417897", "revid": "47401", "url": "https://gl.wikipedia.org/wiki?curid=417897", "title": "Karol Bobko", "text": "Karol Joseph 'Bo' Bobko, nado no condado de Queens, Nova York, o 23 de decembro de 1937 e finado o 17 de agosto de 2023, foi un astronauta estadounidense que participou nas misi\u00f3ns STS-6, STS-51-D, e STS-51-J como piloto, tendo permanecido un total de 16,09 d\u00edas no espazo.\nTraxectoria.\nBobko naceu nunha familia de orixe lituano-polaca. Gradouse en Ciencias pola Academia da Forza A\u00e9rea en 1959 e ten un m\u00e1ster en enxe\u00f1ar\u00eda aeroespacial pola Universidade do Sur de California obtido en 1970.\nConverteuse en astronauta da NASA en setembro de 1969, participando no SMEAT (\"Skylab Medical Experiments Altitude Test\"), unha simulaci\u00f3n de 56 d\u00edas en terra duna misi\u00f3n \u00e1 estaci\u00f3n espacial Skylab. Bobko tam\u00e9n formou parte da tripulaci\u00f3n de apoio da misi\u00f3n Apollo-Soiuz. Dentro da preparaci\u00f3n do primeiro voo do Transbordador espacial Columbia, a misi\u00f3n STS-1, Bobko foi o astronauta principal do grupo de proba e verificaci\u00f3n no Centro Espacial Kennedy."}
{"id": "417898", "revid": "89787", "url": "https://gl.wikipedia.org/wiki?curid=417898", "title": "Pilro min\u00fasculo", "text": "O pilro min\u00fasculo ou pilri\u00f1o mi\u00fado (Calidris minutilla) \u00e9 a ave costeira m\u00e1is pequena, de a\u00ed o seu nome (do lat\u00edn medieval \"minutilla\", 'moi pequeno').\nDescrici\u00f3n.\nTen patas verdosas e curtas e peteiro fino e escuro. Os adultos reprodutores son marr\u00f3ns con li\u00f1as marr\u00f3n escuras na parte superior e brancos pola parte inferior. Te\u00f1en unha li\u00f1a clara sobre o ollo e unha parte superior da cabeza escura. En inverno son grises na parte superior. Os individuos novos te\u00f1en padr\u00f3ns m\u00e1is vistosos na parte superior con coloraci\u00f3n avermellada e li\u00f1as brancas.\nEsta especie pode ser dif\u00edcil de distinguir doutras aves costeiras diminutas similares. En particular, o pilro min\u00fasculo \u00e9 moi similar \u00e1 especie correspondente asi\u00e1tica, \"Calidris subminuta\", da cal se diferencia pola s\u00faa aparencia m\u00e1is compacta con pescozo m\u00e1is curto, dedas m\u00e1is curtas, ter cores algo m\u00e1is apagados e unha barra na \u00e1 m\u00e1is forte.\nReproduci\u00f3n e migaci\u00f3n.\nO seu h\u00e1bitat reprodutor son os lamazais e a tundra do norte de Norteam\u00e9rica. Ani\u00f1a no chan preto da auga. A femia pon catro ovos nunha depresi\u00f3n pouco profunda escavada no chan forrada con herba e musgos. Ambos os pais incuban; a femia abandona o ni\u00f1o antes de que as cr\u00edas emplumen e \u00e1s veces mesmo antes de que eclosionen os ovos. As cr\u00edas alim\u00e9ntanse por si mesmas e poden voar \u00e1s d\u00faas semanas de vida.\nMigran en bandadas ao sur dos Estados Unidos, M\u00e9xico, Am\u00e9rica Central, o Caribe e norte de Suram\u00e9rica. Aparecen como aves errantes moi raras en Europa occidental.\nAlimentaci\u00f3n.\nAlim\u00e9ntase en chairas de barro, petirando a comida que ven, e \u00e1s veces sondando co peteiro. Comen principalmente pequenos crust\u00e1ceos, insectos e caracois."}
{"id": "417899", "revid": "27155", "url": "https://gl.wikipedia.org/wiki?curid=417899", "title": "Pilri\u00f1o mi\u00fado", "text": ""}
{"id": "417900", "revid": "27155", "url": "https://gl.wikipedia.org/wiki?curid=417900", "title": "Calidris minutilla", "text": ""}
{"id": "417901", "revid": "55340", "url": "https://gl.wikipedia.org/wiki?curid=417901", "title": "Komi permiano", "text": ""}
{"id": "417902", "revid": "624", "url": "https://gl.wikipedia.org/wiki?curid=417902", "title": "Eric Boe", "text": "Eric Allen Boe, nado o 1 de outubro de 1964 en Miami (Florida), \u00e9 un astronauta estadounidense retirado que participou nas misi\u00f3ns STS-126 e STS-133 como piloto. Pasou un total de 28,65 d\u00edas no espazo.\nTraxectoria.\nGradouse en enxe\u00f1er\u00eda astron\u00e1utica na Academia da Forza A\u00e9rea dos Estados Unidos en 1987 e obtivo un m\u00e1ster en enxe\u00f1er\u00eda el\u00e9ctrica polo Instituto de Tecnolox\u00eda de Georgia en 1997. Converteuse en astronauta da NASA en xullo de 2000."}
{"id": "417903", "revid": "72012", "url": "https://gl.wikipedia.org/wiki?curid=417903", "title": "Eric Allen Boe", "text": ""}
{"id": "417911", "revid": "5863", "url": "https://gl.wikipedia.org/wiki?curid=417911", "title": "Invasi\u00f3n napole\u00f3nica de Espa\u00f1a", "text": ""}
{"id": "417912", "revid": "104999", "url": "https://gl.wikipedia.org/wiki?curid=417912", "title": "Roberta Bondar", "text": "Roberta Lynn Bondar \u00e9 unha astronauta canadense retirada que participou na misi\u00f3n STS-42. Pasou un total de 8,05 d\u00edas no espazo.\nTraxectoria.\nBondar naceu o 4 de decembro de 1945 en Sault Ste. Marie (Ontario). Gradouse en zoolox\u00eda e agricultura na Universidade de Guelph en 1968 e obtivo un m\u00e1ster en patolox\u00eda experimental pola Universidade de Ontario Occidental en 1971. Ten un doutoramento en neurobiolox\u00eda pola Universidade de Toronto obtido en 1974.\nFoi parte do primeiro grupo de seis astronautas canadenses seleccionados en decembro de 1983, comezando formalmente o seu adestramento en febreiro de 1984."}
{"id": "417913", "revid": "72012", "url": "https://gl.wikipedia.org/wiki?curid=417913", "title": "Roberta Lynn Bondar", "text": ""}
{"id": "417914", "revid": "5863", "url": "https://gl.wikipedia.org/wiki?curid=417914", "title": "Estado de Goi\u00e1s", "text": ""}
{"id": "417915", "revid": "98629", "url": "https://gl.wikipedia.org/wiki?curid=417915", "title": "Paraskevi Papachristou", "text": "Paraskevi Papakhr\u00edstou, ou Paraskev\u00ed Papakhr\u00edstou (en grego, \u03a0\u03b1\u03c1\u03b1\u03c3\u03ba\u03b5\u03c5\u03ae \u03a0\u03b1\u03c0\u03b1\u03c7\u03c1\u03ae\u03c3\u03c4\u03bf\u03c5, co\u00f1ecida tam\u00e9n internacionalmente como Paraskev\u00ed Papajristou, e alcumada Vula (en grego, \u0392\u03bf\u03cd\u03bb\u03b1), nada en Atenas o 17 de abril de 1989, \u00e9 unha atleta grega especializada en triplo salto (e tam\u00e9n en salto de lonxitude). Ga\u00f1ou d\u00faas medallas de ouro en Campionatos de Europa de atletismo Sub-23, e representou a Grecia no Campionato do mundo de atletismo de 2011. Foi eliminada do equipo grego para os Xogos Ol\u00edmpicos de 2012 de Londres polo Comit\u00e9 Ol\u00edmpico Grego debido a un comentario indebido que fixo en 2011. Pararticipou na final dos Xogos Ol\u00edmpicos de 2016 en R\u00edo de Janeiro, ocupando o oitavo lugar.\nTraxectoria.\n2008 - 2012.\nPapachr\u00edstou consguiu a medalla de bronce no Campionato de mundo de atletismo j\u00fanior de 2008. \nEn 2009 competiu no Campionato de Europa en pista cuberta e pasou a rolda de cualificaci\u00f3n cun salto de 14,47 m. Por\u00e9n, na final, lesionouse e non puido rexistrar un salto v\u00e1lido. Despois de obter a medalla de bronce nos Xogos Mediterr\u00e1neos, participou no Campionato do mundo sen chegar \u00e1 rolda final. Pero ese mesmo ano ga\u00f1ou a medalla de ouro no Campionato de Europa de atletismo Sub-23. \nDurante a tempada en pista cuberta (\"indoor\") de 2011, participou nas roldas clasificatorias do Campionato de Europa de atletismo \"in door\", sen chegar \u00e1 final. Por\u00e9n, obtivo a mellor marca persoal, de 14,72 m, en xu\u00f1o en Chania (Creta), unha marca que ocupa o terceiro posto entre as triplistas gregas, detr\u00e1s de Hrysopiyi Devetzi e Paraskevi Tsiamita. Este salto foi tam\u00e9n o segundo mellor logrado por unha atleta europea Sub-23, tras do r\u00e9cord de Anna Beatykh, de 14,79 m. Posteriormente defendeu con \u00e9xito a s\u00faa medalla de ouro no Campionato de Europa Sub-23 celebrado en Ostrava (Rep\u00fablica Checa).\nExpulsadada dos Xogos Ol\u00edmpicos de 2012.\nPapachr\u00edstou \u00eda ompetir nas Olimp\u00edadas de Ver\u00e1n do 2012, pero foi expulsada do equipo grego o 25 de xullo dese ano despois de que publicara na s\u00faa conta de Twitter un comentario pretendidamente humor\u00edstico que fac\u00eda referencia a un pequeno gromo de febre do Nilo Occidental en Grecia que infectou polo menos a cinco persoas, das que unha delas morreu, e que algunhas persoas consideranron racista: \nO ch\u00edo, polo que se disculpou alegando ser unha broma desafortunada e intranscenente, foi, por\u00e9n, condenado polo Comit\u00e9 Ol\u00edmpico Grego por ser contrario aos valores e ideais ol\u00edmpicos. O ch\u00edo foi:\n2013 - 2018.\nEn maio de 2013, a Federaci\u00f3n Grega de Atletismo suspendeu a sanci\u00f3n deportiva con efectos partir do 4 de xaneiro de 2013, declarando que os resultados da atleta lle ser\u00edan devoltos se comezaba a adestrar cun adestrador aprobado e reanudaba as competici\u00f3ns de alto nivel.\nPapachristou tomou un descanso da pista e regresou en 2015, despois do nacemento da s\u00faa fila, con George Pomaski como adestrador. \nO 19 de marzo de 2016, no Campionato do mundo de atletismo en pista cuberta de Portland ga\u00f1ou a medalla de bronce cun salto de 14,15 m, o seu \u00fanico v\u00e1lido na competici\u00f3n. Nos d\u00edas 18 e 19 de xu\u00f1o dese ano proclalmouse, en Patras, campioa de Grecia de salto de lonxitude (6,56 m) e de triplo salto (14,07 m). E o\n10 de xullo dese mesmo ano, a ateta grega ga\u00f1ou a medalla de bronce no Campionato de Europa de atletismo celebrado en \u00c1msterdam, cun salto de 14,47 m, cerca da medalla de ouro da portuguesa Patr\u00edcia Mamona (14,58 m) e da medalla de prata da ucra\u00edna nacionalizada israel\u00ed Hanna Knyazyeva-Minenko (14,51 m).\nO 4 de marzo de 2017 consguiu a medalla de bronce no Campionato de Europa de atletismo en pista cuberta de Belgrado, cun salto de 14,24 m, a s\u00faa mellor marca da temporada. \nO 3 de marzo de 2018 a grega terminou 6\u00aa na final do Camionato do mundo de atletismo en pista cuberta de Birmingham cun salto de 14,05 m. O 20 de xullo, no Campionato dos Balc\u00e1ns, Papachristou ga\u00f1ou a medalla de ouro cun salto de 14,74 m, a\u00ednda que o vento era ilegal (+2,1 m/s) para ser homologada a marca. \nFinalmente, o 8 de agosto de 2018, durante a rolda de clasificaci\u00f3n no Campionato de Europa de atletismo, Papachristou cualificouse para a final cun salto de 14,49 m, cun gran vento en contra (-3,0 m/s). Dous d\u00edas despois, a atleta grega de 29 anos ga\u00f1ou o seu primeiro gran t\u00edtulo internacional no Estadio Ol\u00edmpico de Berl\u00edn grazas a un mellor salto de 14,60 m, por diante da alem\u00e1 Kristin Gierisch (14,45 m) e a espa\u00f1ola (galega) Ana Peleteiro (14,44 m). \nVida privada.\n\u00c9 nai dunha filla chamada Kostadina, nada en novembro de 2014."}
{"id": "417919", "revid": "98629", "url": "https://gl.wikipedia.org/wiki?curid=417919", "title": "El esp\u00edritu de la colmena", "text": "El esp\u00edritu de la colmena \u00e9 un filme espa\u00f1ol de 1973 dirixido por V\u00edctor Erice.\nEst\u00e1 ambientado en terras castel\u00e1s nada m\u00e1is rematada a Guerra Civil. Rodado na vila segoviano de Hoyuelos, onde se proxecta a pel\u00edcula \"Frankenstein\".\nArgumento.\nNun pequeno lugar de Castela, en plena posguerra a mediados dos anos corenta, Isabel (Isabel Teller\u00eda) e Ana (Ana Torrent), d\u00faas irm\u00e1s de oito e seis anos respectivamente, ven un domingo a pel\u00edcula \"Frankenstein\". \u00c1 pequena a visi\u00f3n do filme c\u00e1usalle tal impresi\u00f3n que non deixa de facer preguntas \u00e1 s\u00faa irm\u00e1 m\u00e1is vella, que lle asegura que o monstro est\u00e1 vivo e que se oculta cerca da vila.\nComentarios.\nOs actores que interpretan os 4 protagonistas ch\u00e1manse coma eles na vida real. Segundo contou Erice m\u00e1is dunha ocasi\u00f3n, isto non \u00e9 casualidade, sen\u00f3n que \u00e9 debido a que Ana Torrent, a nena protagonista non entend\u00eda por que os actores se chamaban dun xeito e de s\u00fapeto, ao comezar a gravar, cambiaban de nome. Este feito motivou que o director decidise cambiarlles os nomes a todos os protagonistas polos seus propios nomes.\nO t\u00edtulo do filme est\u00e1 sacado dun libro de Maurice Maeterlinck, no que este utliliza a expresi\u00f3n \"o esp\u00edrito da colmea\" para describir ese \"esp\u00edrito todopoderoso, enigm\u00e1tico e paradoxal ao que as abellas parecen obedecer, e que a raz\u00f3n dos homes xamais chegou a comprender\". O filme foi estreado de novo no ano 2004."}
{"id": "417921", "revid": "1576", "url": "https://gl.wikipedia.org/wiki?curid=417921", "title": "Detecci\u00f3n de sinais de tr\u00e1fico", "text": ""}
{"id": "417927", "revid": "65337", "url": "https://gl.wikipedia.org/wiki?curid=417927", "title": "Khmer vermellos", "text": "Khmer vermellos (en franc\u00e9s Khmers Rouges, en camboxano \u1781\u17d2\u1798\u17c2\u179a\u1780\u17d2\u179a\u17a0\u1798, Khmae Kr\u0251-h\u0251\u0251m) \u00e9 o nome co que foi co\u00f1ecida a organizaci\u00f3n guerrilleira camboxana que, tras a Guerra de Vietnam, a sa\u00edda dos Estados Unidos e o derrocamento do xeneral Lon Nol (que rex\u00eda unha ditadura militar desde 1970), tomaron o poder o 17 de abril de 1975 (a \u00abCa\u00edda de Phnom Penh\u00bb).\nOs Khmer vermellos fundaron Kampuchea Democr\u00e1tica, un sistema de goberno de caracter\u00edsticas autoritarias que, baixo a aparencia formal dunha rep\u00fablica popular de inspiraci\u00f3n mao\u00edsta, consolidou na pr\u00e1ctica un sistema de econom\u00eda radicalmente agraria, baixo a consigna da evacuaci\u00f3n das cidades e destruci\u00f3n da civilizaci\u00f3n urbana e a s\u00faa cultura, consideradas burguesas, a reconstruci\u00f3n social desde as orixes da civilizaci\u00f3n e a recuperaci\u00f3n da cultura khmer ancestral baixo a direcci\u00f3n de Pol Pot, o seu principal l\u00edder. Ademais dun f\u00e9rreo control militar sobre a poboaci\u00f3n civil, sometida en boa parte a un r\u00e9xime de traballos forzados, desenvolveron extensos m\u00e9todos de detenci\u00f3n, tortura e asasinatos selectivos en masa, baixo a consigna da chamada \u00abprocura do inimigo interno\u00bb.\nDurante os catro anos que durou o seu r\u00e9xime, desde abril de 1975 a xaneiro de 1979, as s\u00faas acci\u00f3ns e maneiras de impor a s\u00faa pol\u00edtica conduciron ao que se co\u00f1ece como o \u00abxenocidio camboxano\u00bb, actos que foron xulgados por un tribunal internacional en Phnom Penh por crimes contra a humanidade.\nO fin do r\u00e9xime dos Khmer vermellos chegou en 1979 debido a unha intervenci\u00f3n militar de Vietnam no pa\u00eds. A partir dese momento, os Khmer vermellos convert\u00e9ronse nunha guerrilla aliada dos Estados Unidos e a Rep\u00fablica Popular da China (debido a que se enfrontaban \u00e1 nova Rep\u00fablica Popular de Kampuchea, ali\u00f1ada con Vietnam e a Uni\u00f3n Sovi\u00e9tica) e, unha vez que estes lles retiraron o seu apoio en 1989, adapt\u00e1ronse e convert\u00e9ronse nunha guerrilla das que adoitan relacionarse coas econom\u00edas de guerra.\nOrixe do nome.\nO nome \"Khmer vermellos\" foi a maneira con que os o rei Norodom Sihanuk denominou os membros do Partido Comunista de Camboxa nos anos cincuenta, e as\u00ed se popularizou a trav\u00e9s do franc\u00e9s. Con todo, os membros da organizaci\u00f3n non o usaban, entre outras cousas porque prefer\u00edan o xentilicio \u00abkampucheano\u00bb a \u00abkhmer\u00bb.\nHistoria.\nCara ao poder.\nO Partido Comunista de Camboxa conformouse en 1951, a\u00ednda que nos seus primeiros anos foi parte dependente do Partido Comunista de Vietnam. Nos anos setenta cambiou o nome por Partido Democr\u00e1tico de Kampuchea.\nA ideolox\u00eda dos Khmer vermellos mesturaba unha interpretaci\u00f3n subxectiva e de extrema esquerda do mao\u00edsmo, centr\u00e1ndose na s\u00faa exaltaci\u00f3n do campesi\u00f1ado, coas ideas anticolonialistas propias das guerras de liberaci\u00f3n nacional. A isto engadiuse o rancor cara \u00e1 subordinaci\u00f3n dos comunistas camboxanos aos vietnamitas. O resultado final foi unha combinaci\u00f3n de mao\u00edsmo de palabra cun nacionalismo extremo na pr\u00e1ctica, chegando a posturas racistas.\nOs Khmer vermellos no poder.\nCos Khmer vermellos levouse a cabo un xenocidio onde morreu unha cuarta parte dos habitantes de Camboxa, cifra non inferior aos dous mill\u00f3ns de persoas, m\u00e1is as secuelas que iso significou para o pa\u00eds en xeral. As s\u00faas matanzas non se limitaron ao chan camboxano xa que en territorio vietnamita levaron a cabo varias, como o famoso masacre de Ba Ch\u00fac (1978).\nPervivencia dos Khmer vermellos (1979-1989).\nO r\u00e9xime dos Khmer vermellos terminou coa captura de Phnom Penh o 7 de xaneiro de 1979 por parte do ex\u00e9rcito vietnamita, pondo fin ao r\u00e9xime de Pol Pot. As\u00ed, tras unha r\u00e1pida campa\u00f1a iniciada en decembro de 1978 motivada por escaramuzas fronteirizas, o pa\u00eds quedou unha vez m\u00e1is baixo control estranxeiro, neste caso na \u00f3rbita vietnamita, na que xa permanecera con anterioridade \u00e1 colonizaci\u00f3n francesa.\nA pesar do tradicional receo camboxano contra os seus veci\u00f1os vietnamitas, a insostenibilidade do r\u00e9xime dos Khmer vermellos facilitou en parte a aceptaci\u00f3n do novo ocupante, como mostrou o gran n\u00famero de deserci\u00f3ns de antigos membros do r\u00e9xime de Pol Pot, que ent\u00f3n constitu\u00edan a base de poder da apresuradamente proclamada Rep\u00fablica Popular de Kampuchea.\nNeste momento, a facci\u00f3n a\u00ednda leal a Pol Pot, que manti\u00f1a as siglas da Kampuchea Democr\u00e1tica e exacerbaba o seu discurso nacionalista, retirouse ao oeste do pa\u00eds, nas zonas fronteirizas con Laos e Tailandia, desde onde levou a cabo unha guerra de guerrillas contra o novo r\u00e9xime.\nDurante o axitado primeiro ano do novo Goberno, o temor \u00e1 potencia ocupante, unida a unha mala colleita de arroz provocada por unha seca, levaron a decenas de miles de camboxanos a fuxir do pa\u00eds e establecerse en campamentos de refuxiados en Tailandia. Devanditos campos estaban dirixidos por algunha das tres facci\u00f3ns opositoras ao novo r\u00e9xime: os Khmer vermellos, as forzas mon\u00e1rquicas e as forzas republicanas anticomunistas, funcionaban como base de retagarda e recrutamento para as operaci\u00f3ns das milicias destas tres facci\u00f3ns no interior de Camboxa.\nCon todo, a facci\u00f3n que m\u00e1is apoios internacionais espertou foi a dos Khmer vermellos. As\u00ed, a chegada a chan tailand\u00e9s de varios miles de guerrilleiros khmer, seguidos das s\u00faas familias, foi ben acollida polo goberno, que alimentou, forneceu e asentou varios miles de combatentes que pronto empezaron a recibir tam\u00e9n armamento chin\u00e9s a trav\u00e9s do citado pa\u00eds. Tal e como sinalou o Alto Comisionado das Naci\u00f3ns Unidas para os Refuxiados, nos campamentos controlados polos Khmer vermellos o control sobre a poboaci\u00f3n refuxiada era moito maior que nos campamentos dirixidos polas demais facci\u00f3ns. Os civ\u00eds de devanditos campamentos ti\u00f1an o status de refuxiados pol\u00edticos, sendo mantidos as\u00ed (\u00e1 parte dun m\u00ednimo comercio e actividades econ\u00f3micas co exterior) polas axencias da ONU, co que se deixaban as mans libres \u00e1 milicia dos Khmer vermellos para reorganizarse e reconstitu\u00edrse nunha forza de combate efectiva cara a 1982.\nNo plano internacional, a crecente dependencia de Vietnam e da Rep\u00fablica Popular de Kampuchea con respecto \u00e1 Uni\u00f3n Sovi\u00e9tica tiveron como efecto a inmediata hostilidade da Rep\u00fablica Popular da China e dos seus aliados antisovi\u00e9ticos como Tailandia, Singapur e os Estados Unidos. A hostilidade destes poderes ao Goberno de Phnom Penh levou ao mantemento do asento na Asemblea Xeral da ONU por parte da desaparecida Kampuchea Democr\u00e1tica. En canto ao apoio militar, a\u00ednda que ditas potencias mantivesen certo apoio a mon\u00e1rquicos e republicanos, eran os Khmer vermellos quen eran percibidos como a facci\u00f3n opositora m\u00e1is efectiva no campo militar, e a que por tanto recibir\u00eda maior cantidade de material.\nPara facer m\u00e1is presentable a s\u00faa imaxe ante a comunidade internacional da que agora depend\u00edan, en setembro de 1981 os dirixentes da Kampuchea Democr\u00e1tica disolveron formalmente o Partido Comunista de Kampuchea e renegaron do comunismo para declarar o seu apoio \u00e1 econom\u00eda de mercado e o respecto \u00e1 tradici\u00f3n relixiosa, sen por iso reestruturar o seu liderado, \u00e9 dicir mantendo a Pol Pot, Ieng Sary e Khieu Samphan no poder. Devandito lavado de imaxe permitiu, con todo, un achegamento \u00e1s outras facci\u00f3ns antivietnamitas e anticomunistas dos rebeldes, at\u00e9 unificarse en 1982 no chamado Goberno de Coalici\u00f3n da Kampuchea Democr\u00e1tica. Devandito Goberno estaba de facto en mans dos Khmer vermellos, pois mantiveron a carteira de Exteriores, o asento na ONU e o control de m\u00e1is da metade dos 40\u00a0000\u00a0milicianos da coalici\u00f3n.\nPara chamar a atenci\u00f3n internacional, a coalici\u00f3n levou a cabo en 1982 unha ofensiva sobre o oeste de Camboxa, tomando unha serie de posici\u00f3ns das que foron expulsados polo Ex\u00e9rcito camboxano nunha serie de contraofensivas lanzadas entre 1983 e 1985, tras o cal a fronteira foi fortemente minada.\nAo longo do resto da d\u00e9cada de 1980, a situaci\u00f3n quedou enquistada nunha forma de conflito de baixa intensidade caracter\u00edstico doutros escenarios da Guerra fr\u00eda. O mantemento de devandito conflito foi minando os recursos e lexitimidade tanto da Rep\u00fablica Popular de Kampuchea como dos seus aliados vietnamitas, no que alg\u00fans autores chamaron \"o Vietnam de Vietnam\".\nA sa\u00edda do conflito empezou a perfilarse tras a ca\u00edda do Muro de Berl\u00edn en 1989 e a chegada ao poder de Bill Clinton nos Estados Unidos de Am\u00e9rica. Este cambio de contexto levou a un relaxamento nas relaci\u00f3ns entre os actores internacionais. A Uni\u00f3n Sovi\u00e9tica, en pleno proceso de desmembramento, perdera capacidade de intervenci\u00f3n. Hun Sen asumiu o cargo de primeiro ministro de Camboxa en 1985, pero a pesar disto a comunidade internacional seguiu reco\u00f1ecendo como Goberno lex\u00edtimo do pa\u00eds os Khmer vermellos at\u00e9 1991. En setembro de 1989 as tropas vietnamitas abandonaron Camboxa. Ao ano seguinte os Estados Unidos deixaron de reco\u00f1ecer a lexitimidade da coalici\u00f3n opositora e a Rep\u00fablica Popular da China diminu\u00edu de forma parecida o seu apoio.\nEn 1991, os Acordos de Par\u00eds levaron a un consello de coalici\u00f3n entre as catro facci\u00f3ns (as tres opositoras e o rebautizado Estado de Camboxa presidido polo pr\u00edncipe Norodom Sihanouk) e estableceuse unha presenza da ONU (a UNTAC, un Goberno de transici\u00f3n) at\u00e9 a celebraci\u00f3n de elecci\u00f3ns en 1993. Con este proceso p\u00fa\u00f1ase fin ao conflito camboxano na s\u00faa fase de conflito de baixa intensidade.\nPervivencia dos\u00a0Khmer vermellos (1989-1999).\nO fin da guerra fr\u00eda e o proceso de paz en curso deixou os Khmer vermellos sen as fontes de apoio externo das que vi\u00f1an dependendo desde o seu derrocamento do poder en 1979. Enquistada na violencia, dita facci\u00f3n evolucionou de forma parecida a outros grupos insurxentes dos anos 1990, desde unha t\u00edpica guerrilla da guerra fr\u00eda, que recib\u00eda o seu financiamento dun poder externo, a unha guerrilla depredadora, obrigada a subsistir dos recursos facilmente explotables e comercializables. Neste caso, estes recursos eran a madeira e, en menor medida, as pedras preciosas. Segundo fontes militares tailandesas, os Khmer vermellos obti\u00f1an deste comercio ao redor dun mill\u00f3n de d\u00f3lares mensuais, a\u00ednda que segundo Michael Renner e outros autores a cifra oscilar\u00eda entre 10 e 20\u00a0mill\u00f3ns mensuais. A explotaci\u00f3n da madeira era levada a cabo por parte de empresas tailandesas vinculadas a altos mandos do Ex\u00e9rcito tailand\u00e9s (que decretara unha moratoria na talla no seu territorio, debido \u00e1 deforestaci\u00f3n que tam\u00e9n arrasaba Camboxa), que compraban aos Khmer vermellos licenzas de explotaci\u00f3n.\nO evidente risco que este comercio entra\u00f1aba para a pacificaci\u00f3n da zona levou \u00e1 ONU a decretar en setembro de 1992 unha prohibici\u00f3n das importaci\u00f3ns de madeira camboxana. Tailandia resistiuse a cumprir dita prohibici\u00f3n ata que a ONU a ameazou cun embargo petrol\u00edfero. A partir de 1994, unha vez que expirou a prohibici\u00f3n internacional, o novo goberno camboxano aplicou un embargo nacional sobre a exportaci\u00f3n de madeira. A partir de ent\u00f3n, o tr\u00e1fico de madeira ilegal continuou, a\u00ednda que por canles m\u00e1is dif\u00edciles. Neste caso, as conexi\u00f3ns entre altos mandos dos ex\u00e9rcitos camboxano e tailand\u00e9s permitiron a continuaci\u00f3n deste tr\u00e1fico para o seu beneficio persoal, pero a fonte de financiamento da guerrilla khmer foise restrinxindo progresivamente.\nNo plano pol\u00edtico, a pesar de un\u00edrense aos Acordos de Par\u00eds, os Khmer vermellos, argumentando que Vietnam manti\u00f1a secretamente o control do pa\u00eds, asasinaron m\u00e1is dun centenar de civ\u00eds durante o mandato da UNTAC. Mentres, o pa\u00eds converteuse nunha monarqu\u00eda constitucional baixo o mandato de Hun Sen e o pr\u00edncipe Norodom Ranariddh; os Khmer vermellos boicoteaban as elecci\u00f3ns e, tras o fracaso dos intentos por integralo no xogo pol\u00edtico, o movemento foi ilegalizado en 1994.\nA ilegalizaci\u00f3n produciu unha onda de deserci\u00f3ns e os Khmer vermellos v\u00edronse reducidos a un n\u00facleo duro de dirixentes ao mando duns 5000\u00a0combatentes que controlaban ao redor dunha quinta parte do territorio de Camboxa. A espiral de represi\u00f3n, violencia e deserci\u00f3ns alcanzou un punto culminante en 1996, cando Ieng Sary, man dereita de Pol Pot, se entregou ao goberno camboxano xunto a miles de seguidores. A partir deste momento, os Khmer vermellos desintegr\u00e1ronse en loitas internas e Pol Pot foi desprazado por Ta Mok. Posteriormente, tras un intento de retomar o control, no que asasinou outro dirixente e a s\u00faa familia, Pol Pot terminou condenado a un arresto domiciliario definitivo at\u00e9 a s\u00faa morte en 1997. Este feito marcou o fin dos Khmer vermellos. Sen apoio exterior desde hab\u00eda anos, coas fontes de financiamento cada vez m\u00e1is restrinxidas e coa desaparici\u00f3n do seu l\u00edder hist\u00f3rico (un proceso paralelo ao da UNITA en Angola tras a morte de Jonas Savimbi) a guerrilla desapareceu. En 1998, os combatentes residuais desmobiliz\u00e1ronse e os campamentos de refuxiados que controlaban foron desmantelados, coa repatriaci\u00f3n de 46\u00a0000\u00a0refuxiados na operaci\u00f3n Repat\u00a02 de ACNUR.\nO proceso contra os Khmer vermellos.\nA posibilidade de levar a xu\u00edzo aos responsables do xenocidio camboxano viuse obstaculizada por varios factores:\nDos cadros dos Khmer vermellos, unicamente dous foron detidos:\nDos cadros sobreviventes que negociaron a s\u00faa rendici\u00f3n, tanto a ONU como os organismos de Dereitos humanos sinalan como m\u00e1ximos responsables a:\nTanto Hun Sen como o pr\u00edncipe Ranaridh fixeron presi\u00f3n para que o tribunal fose camboxano (a\u00ednda que admit\u00edan a asistencia internacional) e censuraron publicamente o opositor Sam Rainsy por apoiar as teses da ONU dun tribunal internacional. A sospeita da ONU e dos organismos de dereitos humanos radicaba en que a absorci\u00f3n por parte do sistema dos antigos membros dos Khmer vermellos, a\u00ednda que facilitase a paz, imposibilitaba un xu\u00edzo imparcial dos acusados de xenocidio, no caso de que o tribunal tivese un car\u00e1cter nacional. Dita sospeita base\u00e1base en que non s\u00f3 a maior\u00eda dos membros do Goberno cooperara cos Khmer vermellos ou formara parte destes entre 1975 e 1979 (inclu\u00edndo a Hun Sen ou o propio rei Sihanouk) sen\u00f3n que en setembro de 1999, antigos efectivos da guerrilla xa desmobilizados ameazaban cunha nova guerra civil no caso de que se enxuizase os seus l\u00edderes. Pola s\u00faa banda, o avogado de Ta Mok ameazaba coa apertura de casos paralelos contra tres expresidentes estadounidenses polo apoio prestado aos Khmer vermellos.\nO bloqueo da situaci\u00f3n f\u00edxose patente en febreiro de 2002, cando a ONU anunciou a s\u00faa retirada das negociaci\u00f3ns argumentando que non confiaba na neutralidade, obxectividade e independencia dun tribunal camboxano. O tribunal, que foi finalmente designado o 4 de maio de 2006, e que empezou a operar a principios de 2007, ti\u00f1a unha composici\u00f3n mixta de membros tanto camboxanos como estranxeiros.\nFinalmente, o 17 de febreiro de 2009 comezaron os xu\u00edzos. O primeiro en enfrontar os cargos de xenocidio foi Kaing Guek Eav, tam\u00e9n co\u00f1ecido como \"Duch\", quen admitiu en agosto do mesmo ano ante o tribunal ter torturado prisioneiros coas s\u00faas propias mans."}
{"id": "417928", "revid": "89787", "url": "https://gl.wikipedia.org/wiki?curid=417928", "title": "Pilro peitoral", "text": "O pilro peitoral ou pilro americano, \"Calidris melanotos\", \u00e9 unha especie de ave da orde das caradriformes e familia dos escolop\u00e1cidos, unha das 24 integradas no x\u00e9nero \"Calidris\".\n\u00c9 unha pequena ave lim\u00edcola migratoria, que se reproduce en Norteam\u00e9rica e Asia, e pasa o inverno principalmente en Suram\u00e9rica. Come pequenos invertebrados. Ani\u00f1a nunha pequena depresi\u00f3n escavada no chan, onde pon catro ovos, que est\u00e1n al\u00ed protexidos das fr\u00edas brisas dos campos onde se reproduce. Mide uns 21\u00a0cm de longo, e ten unha envergadura alar de 46\u00a0cm.\nTaxonom\u00eda.\nDescrici\u00f3n.\nA especie foi desc tita en 1819 polo ornit\u00f3logo franc\u00e9s Louis Jean Pierre Vieillot. \nEtimolox\u00edas.\nPara a do x\u00e9nero, ver \"Calidris\".\nO ep\u00edeto espec\u00edfico, \"melanotos\", est\u00e1 formado pola uni\u00f3n dos elementos \"mela\"- e -\"notos\", ambos os dous tirados das voces do grego antigo \u03bc\u03ad\u03bb\u03b1\u03c2 \"m\u00e9las\", \"negro\" e \u03bd\u1ff6\u03c4\u03bf\u03c2 \"n\u014dtos\", \"costas\", respectivamente, refer\u00edndose \u00e1s li\u00f1as negras do dorso.\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nNota taxon\u00f3mica.\nO pilro peitoral adoita clasificarse no x\u00e9nero \"Calidris\", pero \u00e9 \u00e1s veces separado, xunto con outros pilros de pequeno tama\u00f1o, no x\u00e9nero \"Erolia\".&lt;br&gt;Este pode ser ou non un bo grupo monofil\u00e9tico, dependendo de como situemos o filoxeneticamente enigm\u00e1tico pilro ferruxento (\"Calidris ferruginea\"), que \u00e9 a especie tipo de \"Erolia\". En calquera caso, o nome de x\u00e9nero \"Ereunetes\" (antes usado para o \"Calidris mauri\" e o \"Calidirs pusilla\", que ser\u00edan tam\u00e9n membros deste clado separado) estaba establecido antes de \"Erolia\" e ten precedencia.\nO pilro de Cox (\"Calidris\" \u00d7 \"paramelanotos\") \u00e9 un h\u00edbrido estereotipado entre estas especies e o pilro ferruxento. Isto non proba unha relaci\u00f3n especialmente pr\u00f3xima entre estas d\u00faas especies, xa que outros pilros moito m\u00e1is distantes poden hibridarse tam\u00e9n. En calquera caso, entre o clado dos pilros pequenos, o \"Calidris ruficollis\" e o \"Calidris subminuta\" son parentes especialmente pr\u00f3ximos do pilro peitoral.\nCaracter\u00edsticas.\nTen unha aparencia similar \u00e1 amplamente simp\u00e1trica \"Calidris acuminata\", que non \u00e9 membro do clado dos pilros pequenos. O pilro peitoral \u00e9 un pilro m\u00e1is ben longo, de 21\u00a0cm, e unha envergadura alar de 46\u00a0cm, cun dorso marr\u00f3n agrisado, dun marr\u00f3n m\u00e1is intenso no macho en ver\u00e1n, e te\u00f1en o m\u00e1ximo de cor gris en inverno. O pilro peitoral ten un peito gris, nitidamente demarcado no seu bordo inferior, que lle d\u00e1 a esta especie o seu nome; esta clara li\u00f1a divisoria \u00e9 especialmente conspicua se as aves se volven cara ao observador. As patas son amareladas e o bico \u00e9 oliv\u00e1ceo cunha punta escura.\nOs xuven\u00eds te\u00f1en un padr\u00f3n de cores m\u00e1is vistoso na parte superior, con cores avermelladas e li\u00f1as brancas.\nEsta especie difire do \"Calidris acuminata\" no seu debuxo do peito, un supercilio m\u00e1is feble e a parte superior da cabeza m\u00e1is gris.\nDistribuci\u00f3n e ecolox\u00eda.\n\u00c9 unha ave que migra a grandes distancias, e aproximadamente a metade dos individuos da especie reprod\u00facese na tundra lamacenta do noroeste de Asia, o resto dos individuos ani\u00f1a desde Alasca ao centro do Canad\u00e1. A maior\u00eda das aves americanas e asi\u00e1ticas desta especie pasan o inverno en Suram\u00e9rica, pero algunhas das que se reproducen en Asia pasan o inverno no sur de Australia e Nova Zelandia. Durante a migraci\u00f3n e en inverno, o pilro peitoral at\u00f3pase tipicamente en h\u00e1bitats de auga doce.\nEsta especie tam\u00e9n aparece como ave migrante regular no oeste de Europe, e pode verse a maior\u00eda dos anos en Irlanda ou Gran Breta\u00f1a. A\u00ednda que non foi rexistrada como especie que se reproduce en Europa, alg\u00fans individuos errantes foron atopados en Escocia en h\u00e1bitat axeitado para a reproduci\u00f3n durante o ver\u00e1n. En Galicia est\u00e1 rexistrada como especie accidental rara. Moitas destas aves que aparecen en Europa occidental proceden de migraci\u00f3ns desde os seus campos de reproduci\u00f3n en Asia viaxando para pasar o inverno no sur de \u00c1frica. Na costa pac\u00edfica dos Estados Unidos, tales bandadas migrantes parecen ser m\u00e1is raras. Os individuos errantes vense \u00e1s veces noutros sitios f\u00f3ra das rutas habituais de migraci\u00f3n, por exemplo nas illas Marianas, nas illas Marshall e Palau en Micronesia; con certa maior frecuencia poden encontrarse nas illas Hawai.\nA migraci\u00f3n do pilro peitoral poder\u00eda verse afectada polo quecemento global, como se sospeita ocorrer\u00e1 con moitas aves que se reproducen no \u00c1rtico: hai 100 anos, os pilros peitorias migrantes observ\u00e1banse pasar polo norte de Ohio a inicios ou mediados de maio e de novo ao final de agosto; hoxe, o groso da migraci\u00f3n ao norte ocorre xa en abril, e a maior\u00eda das aves non retornan ata mediados de setembro.\nComen en pradeiras e chairas lamacentas, apa\u00f1ando a comida utilizando a vista, e \u00e1s veces sondando co bico. Comen principalmente artr\u00f3podos e outros invertebrados. O macho fai unha exhibici\u00f3n de cortexo na que incha o peito, que ten un saco de graxa na estaci\u00f3n reprodutora para mellorar a s\u00faa exhibici\u00f3n.\nConstr\u00faen escarvando un ni\u00f1o que \u00e9 unha depresi\u00f3n no chan de lados bastante inclinados forr\u00e1ndoo cun volume considerable de material. O ni\u00f1o \u00e9 o o suficientemente profundo (uns 3\u00a0cm de profundidade) para po\u00f1er nel os ovos, minimizando a perda de calor causado polas brisas fr\u00edas que son frecuentes nas latitudes onde ani\u00f1a. A femia pon catro ovos.\nEstado de conservaci\u00f3n.\nO pilro peitoral decreceu en n\u00famero nun 50 % desde 1974. A\u00ednda as\u00ed, a Uni\u00f3n Internacional para a Conservaci\u00f3n da Natureza e dos Recursos Naturais (UICN) considera polo momento que a s\u00faa situaci\u00f3n \u00e9 \"pouco preocupante\"."}
{"id": "417929", "revid": "27155", "url": "https://gl.wikipedia.org/wiki?curid=417929", "title": "Calidris melanotos", "text": ""}
{"id": "417930", "revid": "27155", "url": "https://gl.wikipedia.org/wiki?curid=417930", "title": "Pilro americano", "text": ""}
{"id": "417931", "revid": "85894", "url": "https://gl.wikipedia.org/wiki?curid=417931", "title": "Norykko", "text": "Nora Jim\u00e9nez Candanedo, nada en Santiago de Compostela o 26 de xullo de 1983, \u00e9 unha cantante galega, m\u00e1is co\u00f1ecida co nome art\u00edstico de Norykko.\nTraxectoria.\nTenn influencias musicais no rhythm and blues contempor\u00e1neo e o rap. Debutou profesionalmente en 2004, colaborando co rapeiro e produtor madrile\u00f1o Santaflow.\nEn 2012 lanzou o seu primeiro \u00e1lbum de estudio, \"Mariposas\".\nEn 2009 o rapeiro catal\u00e1n Porta, buscou a Norykko para que colaborase co seu tema \"La bella y la bestia\" no seu segundo disco, \"Trastorno bipolar\". O tema trata sobre a violencia dom\u00e9stica."}
{"id": "417933", "revid": "89787", "url": "https://gl.wikipedia.org/wiki?curid=417933", "title": "Sistema de monitorizaci\u00f3n do condutor", "text": "O Sistema de monitorizaci\u00f3n do condutor \u00e9 un algoritmo de visi\u00f3n por computador, forma parte da familia de algoritmos da tecnolox\u00eda ADAS. Nos veh\u00edculos modernos equipados con sensores pasivos como a c\u00e1mara e activos como as c\u00e1maras TOF \u00e9 pos\u00edbel detectar e identificar o condutor do veh\u00edculo e o seu nivel de atenci\u00f3n durante a conduci\u00f3n. O prop\u00f3sito da monitorizaci\u00f3n consiste en alertar o condutor ante calquera signo de fatiga ou distracci\u00f3n, en especial o c\u00e1lculo do tempo no que os ollos permanecen pechados, a direcci\u00f3n da mirada e a posici\u00f3n da cabeza. De xeito secundario os Tier 1 propo\u00f1en o control de certas funci\u00f3ns dixitais do coche co movemento dos ollos.\nDescrici\u00f3n.\nUnha das soluci\u00f3ns do algoritmo constit\u00fae o adestramento de redes de aprendizaxe autom\u00e1tica como as ANNs, que procesan a informaci\u00f3n fusionada obtida de diversos indicadores f\u00edsicos e de aptitude durante a conduci\u00f3n.\nEstes indicadores obt\u00e9\u00f1ense da observaci\u00f3n do condutor por parte de sistemas de visi\u00f3n monoculares. Situados \u00e1 fronte do condutor, usualmente no cadro de instrumentos e baixo iluminaci\u00f3n artificial condicionada, se a opci\u00f3n do sensor non consiste en tecnolox\u00eda infravermella, o obxectivo \u00e9 obter este rexistro de indicadores de xeito independente \u00e1 iluminaci\u00f3n externa na cabina. Cando a luz \u00e9 baixa unha c\u00e1mara pasiva pode activar a iluminaci\u00f3n artificial.\nA informaci\u00f3n do sensor comb\u00ednase coa lida a trav\u00e9s do BUS CAN : xiro do volante, hodometr\u00eda e posici\u00f3n de roda en li\u00f1a lateral. Estes sinais normal\u00edzanse, optim\u00edzanse e sincron\u00edzanse cos fotogramas da c\u00e1mara.\nA fusi\u00f3n final durante o adestramento das ANNs obt\u00e9n a vantaxe de que este tipo de redes neuronais non precisan de parametrizaci\u00f3n previa para xerar un clasificador apto. Os resultados das ANNs producen entre un 55% e un 90% de xu\u00edzos correctos sobre a pronta avaliaci\u00f3n da fatiga no condutor.\nEntre as caracter\u00edsticas definitorias do sistema at\u00f3panse :\nV\u00e9xase tam\u00e9n.\nSistemas avanzados de asistencia ao condutor"}
{"id": "417934", "revid": "74806", "url": "https://gl.wikipedia.org/wiki?curid=417934", "title": "O final da escapada", "text": "O final da escapada (en ) \u00e9 un filme franc\u00e9s de 1960 dirixido por Jean-Luc Godard e protagonizado por Jean-Paul Belmondo, Jean Seberg, Daniel Boulanger e Jean-Pierre Melville e con fotograf\u00eda en branco e negro de Raoul Coutard.\nFoi a primeira longametraxe de Godard e o descubrimento de Belmondo como actor. \"O final da escapada\" foi unha das primeiras e m\u00e1is influentes obras da \"nouvelle vague\". Xunto con \"Les Quatre Cents Coups\", de Fran\u00e7ois Truffaut e \"Hiroshima, mon amour\", de Alain Resnais, estreadas o ano anterior, impulsou a valoraci\u00f3n internacional do novo estilo. No seu momento atraeu moita atenci\u00f3n polo seu estilo visual audaz, que inclu\u00eda saltos na montaxe non convencionais.\nFoi emitido na TVG o 26 de agosto de 1991.\nArgumento.\nMichel (Jean-Paul Belmondo) \u00e9 un delincuente que, tras roubar un coche en Marsella, emprende viaxe cara a Par\u00eds para cobrar un di\u00f1eiro que se lle debe e volver ver a s\u00faa amiga estadounidense, Patricia (Jean Seberg). No cami\u00f1o, perseguido pola polic\u00eda de tr\u00e1fico, mata un axente. Chega a Par\u00eds, mais non ten cartos, polo que recorre a varios amigos.\nPasa o tempo con Patricia, intentando convencela de que volva deitarse con el e que o acompa\u00f1e a Roma. Os dous van dun lugar ao outro, mentres Michel trata de recuperar o seu di\u00f1eiro e ocultarse da polic\u00eda.\nProduci\u00f3n.\n\"O final da escapada\" non tivo gui\u00f3n. A historia est\u00e1 baseada vagamente nun artigo que Fran\u00e7ois Truffaut leu en \"The News in Brief\". A personaxe de Michel Poiccard est\u00e1 inspirado no real Michel Portail e na s\u00faa moza estadounidense, a xornalista Beverly Lynette. En novembro de 1952 Portail roubou un coche para visitar a s\u00faa nai enferma en Le Havre e acabou matando un polic\u00eda chamado Grimberg. Truffaut traballou no tratamento da historia con Claude Chabrol, pero acabaron desbotando a idea cando non puideron acordar a estrutura da historia. Godard lera ese tratamento, gust\u00e1ralle e quer\u00eda realizar o filme. Escribiu unha vaga gu\u00eda de filmaci\u00f3n que abandonou axi\u00f1a para confiar na improvisaci\u00f3n."}
{"id": "417935", "revid": "47401", "url": "https://gl.wikipedia.org/wiki?curid=417935", "title": "\u00c0 bout de souffle", "text": ""}
{"id": "417936", "revid": "54334", "url": "https://gl.wikipedia.org/wiki?curid=417936", "title": "Igrexa de Lummelunda", "text": "A igrexa de Lummelunda (sueco: \"Lummelunda kyrka\") \u00e9 unha igrexa medieval luterana en Lummelunda, na illa sueca de Gotland, pertencente \u00e1 diocese de Visby.\nHistoria e arquitectura.\nA nave e a torre son as partes m\u00e1is antigas da igrexa de Lummelunda, constru\u00eddas ao redor do ano 1200. Orixinalmente, un coro constru\u00eddo no mesmo tempo formaba parte do edificio. Ese coro foi arrasado a mediados do s\u00e9culo XIV e no seu lugar levantouse o presente, desproporcionadamente grande. A construci\u00f3n do novo coro pretend\u00eda ser o comezo dun completo proceso de reconstruci\u00f3n, pero s\u00f3 esta parte foi executada. Dende ent\u00f3n a igrexa permaneceu case intacta. A sancrist\u00eda non se sabe en que data se constru\u00edu, sendo mencionada por vez primeira en 1739, e o chapitel \u00e9 do ano 1636. Durante o s\u00e9culo XVII engad\u00edronse novas fiestras \u00e1 nave, e a igrexa recibiu mobiliario novo e foi redecorada no seu interior. As fiestras foron alteradas novamente durante o s\u00e9culo XIX. Entre os anos 1960 e 1961 a igrexa foi restaurada.\nArquitectonicamente, a igrexa caracter\u00edzase externamente polo gran coro g\u00f3tico e a torre e nave rom\u00e1nicas moito m\u00e1is pequenas. Est\u00e1 constru\u00edda en calcaria. O portal principal do sur est\u00e1 decorado con esculturas de pedra semellantes \u00e1s da igrexa de Martebo, pero cunha execuci\u00f3n m\u00e1is cr\u00faa. Internamente est\u00e1 decorada con frescos. Alg\u00fans deles datan do per\u00edodo de construci\u00f3n da igrexa, outros son do s\u00e9culo XV e o resto do XVII. A igrexa alberga unha \u00fanica escultura de madeira medieval tard\u00eda que representa a Santo Ant\u00f3n. A meirande parte do mobiliario \u00e9 do s\u00e9culo XVII."}
{"id": "417937", "revid": "47401", "url": "https://gl.wikipedia.org/wiki?curid=417937", "title": "Bizet", "text": ""}
{"id": "417939", "revid": "23204", "url": "https://gl.wikipedia.org/wiki?curid=417939", "title": "Joan Sutherland", "text": "Dame Joan Alston Sutherland, nada en Sidney o 7 de novembro de 1926 e finada en Les Avents (preto de Montreux, Su\u00edza) o 10 de outubro de 2010, foi unha soprano australiana de coloratura, notable pola s\u00faa contribuci\u00f3n ao renacemento do \"bel canto\" dende finais da d\u00e9cada de 1950 ata a d\u00e9cada de 1980. Retirouse en 1990.\nTraxectoria.\nInicios.\nComezou a s\u00faa carreira en 1947 cantando en Sidney o papel principal de \"Dido and Aeneas\", de Henry Purcell. Seguiu co repertorio barroco interpretando papeis de importancia en \"Samson\" de H\u00e4ndel e \"Judith\" de Goossens. En 1952 debutou en Europa cantando no Royal College of Music brit\u00e1nico a Giorgetta de \"Il Tabarro\" de Puccini, e despois debutou na Royal Opera House, coa a primeira dama en \"Die Zauberfl\u00f6te\" de Mozart. Esa interpretaci\u00f3n foi un \u00e9xito e deseguido foi contratada para realizar m\u00e1is papeis como Amelia en \"Un ballo in maschera\", a sacerdotisa de \"Aida\" de Verdi, e mesmo a Clotilde de \"Norma\" xunto con Maria Callas no papel principal.\nDemostrou a s\u00faa val\u00eda como soprano na condesa de \"Le nozze di Figaro\", mais continuou a ter papeis secundarios como Lady Rich en \"Gloriana\" de Britten ou Frasquita en \"Carmen\" de Bizet.\nCarreira.\nEn 1954, realizou papeis m\u00e1is consistentes en \u00f3peras como \"Aida\" ou \"Agatha\", e tam\u00e9n cantou a Antonia de \"Les contes d'Hoffmann\", o cal resulta curioso debido a que ti\u00f1a o rango de soprano coloratura, moito mellor para outra personaxe da obra, Olympia. Anos m\u00e1is tarde gravou os catro papeis feminios da obra xunto a Pl\u00e1cido Domingo.\nCantou na temporada londiniense papeis importantes como a Micaela de \"Carmen\", a Gilda de \"Rigoletto\" ou a Desd\u00e9mona de \"Otello\", de Verdi. A\u00ednda que a s\u00faa carreira estaba centrada en Europa, cantou tam\u00e9n nos Estados Unidos papeis como a Donna Anna de \"Don Giovanni\", de Mozart. Con todo, o punto de inflexi\u00f3n da s\u00faa carreira foi \"Lucia di Lammermoor\", que cantou en febreiro de 1959 en Londres nunha produci\u00f3n de Franco Zeffirelli baixo a batuta de Tullio Serafin. O enorme \u00e9xito da representaci\u00f3n, converteuna nunha diva, sendo Lucia o papel m\u00e1is demandado en trinta anos.\nEn 1959, firmou un contrato en exclusiva con DECCA, coa que fixo gravaci\u00f3ns regulares de \u00f3pera. En 1961, debutou en La Scala de Mil\u00e1n con enorme \u00e9xito cantando \"Beatrice di Tenda\" de Bellini, e un anos despois tivo outro gran triunfo no mesmo lugar cantando \"Les Huguenots\" con Franco Corelli, Giulietta Simionato, Nicolai Ghiaurov e Fiorenza Cossotto. En 1962, cantou a Ra\u00ed\u00f1a da Noite de \"Die Zauberfl\u00f6te\" no Covent Garden, o que lle seguiu Cleopatra en \"Giulio Cesare\" de H\u00e4ndel. Entre 1965 e 1974, fixo xiras por Australia coa s\u00faa propia compa\u00f1\u00eda de \u00f3pera.\nSutherland foi dirixida por directores da importancia de John Barbirolli, Vittorio Gui, Erich Kleiber, John Pritchard (quen conduciu a s\u00faa primeira \"Lucia di Lammermmor\" en disco), Raymond Leppard, Nello Santi ou Antonino Votto. A partir de 1963, traballou case exclusivamente co seu marido, o director Richard Bonynge. Convencida de que no mundo da \u00f3pera a voz se queima rapidamente, cantou en Londres con grande \u00e9xito o papel de Lady Macbeth e debutou con \"Norma\" en Vancouver en 1963.\nO binomio Sutherland-Bonynge, realizou en Philadelphia \"Fausto\" de Gounod e cantou \"La traviata\" e \"Norma\" no Teatro Col\u00f3n de Buenos Aires. En 1966, estreouse con Marie, a soldado tamborileira de \"La fille du r\u00e9giment\" de Donizetti, e m\u00e1is tarde, con \"Lakm\u00e9\" na \u00f3pera hom\u00f3nima de L\u00e9o Delibes. Ese mesmo ano, debutou coa \"Euridice\" de Haydn en Viena. Meteuse totalmente no campo do \"bel canto\" coas produci\u00f3ns en 1971 e 1972 de \"Maria Stuarda\" e \"Lucrezia Borgia\" en San Francisco e Vancouver.\nNos anos 1973 e 1974, debutou coa Rosalinde de \"Die Fledermaus\" e con \"Esclarmonde\" de Massenet en San Francisco. Realizou ademais en Vancouver, a Leonora de \"Il trovatore\", e debutou en \"Die Lustige Witwe\" de Franz Leh\u00e1r en San Francisco. Nos anos seguintes estreou \u00f3peras como \"Suor Angelica\" en 1977, ou \"Le Roi de Lahore\" o mesmo ano. Volveu interpretar a Rosalinde en \"Die Fledermaus\" e estreou \"Anna Bolena\" de Donizetti en 1984, tras interpretar \"Adriana Lecouvreur\". O seu \u00faltimo debut cunha personaxe foi en 1985, cantando \"Hamlet\" de Ambroise Thomas.\nSutherland foi unha peza fundamental na carreira do mozo Luciano Pavarotti, a quen deu a oportunidade de protagonizar moitas das s\u00faas gravaci\u00f3ns no per\u00edodo 1965-1975, como \"Lucia\", \"La fille du r\u00e9giment\", \"Rigoletto\", \"La traviata\" e \"Turandot\" onde o tenor gravou o seu primeiro \"Nessun dorma\". Tam\u00e9n axudou a mezzosoprano Marilyn Horne coa que formou un d\u00fao lendario entre outras en \"Norma\" e \"Semiramide\".\nReco\u00f1ecementos.\nRecibiu o rango de Dama do Imperio Brit\u00e1nico DBE e a Orde Australiana ao M\u00e9rito. En 2004 recibiu o premio do Kennedy Center polo seu labor como cantante."}
{"id": "417940", "revid": "47401", "url": "https://gl.wikipedia.org/wiki?curid=417940", "title": "Massenet", "text": ""}
{"id": "417941", "revid": "89787", "url": "https://gl.wikipedia.org/wiki?curid=417941", "title": "Nuala N\u00ed Dhomhnaill", "text": "Nuala N\u00ed Dhomhnaill, nada en Lancashire en 1952, \u00e9 unha poeta irlandesa en lingua irlandesa.\nTraxectoria.\nNaceu en Inglaterra de pais irlandeses. Cando ti\u00f1a cinco anos de idade volveu a Irlanda, vivindo cunha s\u00faa t\u00eda en Cean Tr\u00e1, dous anos despois seus pais volveron tam\u00e9n a Irlanda. Criouse pois na pen\u00ednsula de Dingle, dentro do\u00a0Gaeltacht,\u00a0e pasou tam\u00e9n per\u00edodos en\u00a0Limerick e Aonach Urmhumhan durante a s\u00faa xuventude. O sacerdote e escritor\u00a0P\u00e1draig \u00d3 Fiannachta\u00a0era seu t\u00edo. Estudou\u00a0\u00a0irland\u00e9s e\u00a0ingl\u00e9s no\u00a0University College Cork entre 1969 e 1972. Nesa \u00e9poca formou parte da escola\u00a0\"Innti\" de poetas. Logrou o certificado superior en educaci\u00f3n en\u00a01973. Casou co xe\u00f3logo turco Dogan Leflef e viviu primeiro nos Pa\u00edses Baixos e dende 1975 en Turqu\u00eda. Traballou como profesora de ingl\u00e9s\u00a0na Universidade T\u00e9cnica do Oriente Medio en Ancara. En 1980 aveci\u00f1ouse coa s\u00faa parella en\u00a0Dubl\u00edn.\nPoes\u00eda.\nEn 1981 publicou a s\u00faa primeira colecci\u00f3n de poes\u00eda: \"An Dealg Droighin\" (1981). Supuxo a s\u00faa entrada en\u00a0Aosd\u00e1na. Na s\u00faa poes\u00eda sobrevive moito do per\u00edodo \u00a0\"Innti\". A mitolox\u00eda e o folclore, as\u00ed como as canci\u00f3ns populares son unha fonte para a s\u00faa obra, frecuentemente combinada co feminismo, a sexualidade e a cultura, ligando x\u00e9nero e opresi\u00f3n pol\u00edtica e facendo central a conexi\u00f3n entre o corpo feminino e o texto; mais tam\u00e9n est\u00e1 moi presente o humor na s\u00faa poes\u00eda. Tam\u00e9n a lingua \u00e9 un tema recorrente, nun dos seus poemas, \"Ceist na Teangan\" (a cuesti\u00f3n da lingua) explica a s\u00faa decisi\u00f3n de escribir s\u00f3 en irland\u00e9s como a voz natural da poeta e pola s\u00faa expresividade e concreci\u00f3n. O seu reco\u00f1ecemento internacional v\u00e9nlle da publicaci\u00f3n en 1986 dunha edici\u00f3n biling\u00fce, ingl\u00e9s-irlandas, dunha selecci\u00f3n da s\u00faa obra l\u00edrica. A s\u00faa poes\u00eda est\u00e1 traducida ao ingl\u00e9s, franc\u00e9s, alem\u00e1n, polaco, italiano, noruegu\u00e9s, estoniano, bret\u00f3n e xapon\u00e9s; en galego alg\u00fans dos seus poemas apareceron na escolma de 2003 \"Pluriversos: seis poetas irlandesas de hoxe\" mais en \"Un bosque novo. Antolox\u00eda da poes\u00eda ga\u00e9lica contempor\u00e1nea\" de 2016.\nEn 1985 publicou a peza de teatro infantil \"Jim\u00edn\", baseada na obra de 1919 \"Jim\u00edn Mh\u00e1ire Thaidhg\" de P\u00e1draig \u00d3 Siochfhradha."}
{"id": "417942", "revid": "54334", "url": "https://gl.wikipedia.org/wiki?curid=417942", "title": "Andrei Borisenko", "text": "Andrei Ivanovich Borisenko, nado en Leningrado o 17 de abril de 1964, \u00e9 un cosmonauta ruso que participou na misi\u00f3n Soiuz TMA-21 con destino \u00e1 Estaci\u00f3n Espacial Internacional. Pasou un total de 337,37 d\u00edas no espazo.\nTraxectoria.\nGradouse no Instituto Militar de Mec\u00e1nica de Leningrado. Traballa en RKK Energia desde 1989 como enxe\u00f1eiro. Tras ser rexeitado como candidato a cosmonauta en 1992, foi aceptado o 29 de maio de 2003, comezando o seu adestramento en xu\u00f1o dese mesmo ano e finalizando en xu\u00f1o de 2005 con \u00e9xito. \nViaxou ao espazo por primeira vez o 4 de abril de 2011, estando na Estaci\u00f3n Espacial Internacional ata o 16 de setembro. Repetiu a experiencia entre outubro de 2016 e abril de 2017."}
{"id": "417943", "revid": "1576", "url": "https://gl.wikipedia.org/wiki?curid=417943", "title": "F. s. lybica", "text": ""}
{"id": "417944", "revid": "17467", "url": "https://gl.wikipedia.org/wiki?curid=417944", "title": "F. chaus", "text": ""}
{"id": "417945", "revid": "1576", "url": "https://gl.wikipedia.org/wiki?curid=417945", "title": "F. silvestris lybica", "text": ""}
{"id": "417946", "revid": "98629", "url": "https://gl.wikipedia.org/wiki?curid=417946", "title": "Pilro de Bonaparte", "text": "O pilro de Bonaparte (Calidris fuscicollis) \u00e9 unha pequena ave costeira que se reproduce na tundra do norte do Canad\u00e1 e Alasca. Pode ser dif\u00edcil de distinguir doutros pilros pequenos similares.\nEstas aves non te\u00f1en normalmente manchas. No ver\u00e1n, raramente se ven nas rexi\u00f3ns temperadas porque est\u00e1n na s\u00faa afastada zona de reproduci\u00f3n. Igualmente, no inverno dificilmente se ven porque viaxan moi ao sur para a maior\u00eda dos observadores de aves de zonas temperadas. Por tanto, a maior\u00eda dos avistamentos nas rexi\u00f3ns temperadas te\u00f1en lugar durante a primavera e outono e s\u00f3 xeralmente en pequeno n\u00famero arredor da auga.\nTaxonom\u00eda.\nO pilro de Bonaparte pertence \u00e1 familia dos escolop\u00e1cidos e est\u00e1 clasificado no x\u00e9nero \"Calidris\". \u00c9 unha especie monot\u00edpica, xa que non se atoparon grandes diferenzas entre as poboaci\u00f3ns e non se describiron subespecies.\nO nome espec\u00edfico \"fuscicollis\" procede do lat\u00edn \"fuscus\", \"escuro\" e \"collis\", \"de pescozo\".\nDescrici\u00f3n.\n\u00c9 unha ave relativamente pequena que mide s\u00f3 20\u00a0cm. A parte superior do corpo \u00e9 de cor marr\u00f3n agrisada clara e ten unha li\u00f1a ocular branca. O seu bico \u00e9 de lonxitude media, delgado e escuro, e as patas son moi escuras. Esta ave \u00e9 a mi\u00fado confundida con moitos pilros pequenos similares que viven na s\u00faa \u00e1rea ou ao longo das s\u00faas rutas de migraci\u00f3n.\nA plumaxe \u00e9 moito menos distintiva durante o inverno; por\u00e9n, durante todas as estaci\u00f3ns os machos e femias mante\u00f1en unha aparencia similar. Na plumaxe alternativa de adulto a parte superior da cabeza e a face \u00e9 de tons amarronados. O supercilio \u00e9 claro, ten plumas negras no dorso e bordos grises nas plumas coberteiras das \u00e1s. O peito e flancos te\u00f1en li\u00f1as e as partes inferiores son brancas. Na plumaxe de adulto b\u00e1sica, as partes superiores son grises escuras e no centro ten plumas negras. As partes inferiores son brancas, pero o peito \u00e9 gris escuro. O supercilio \u00e9 branco, mentres que a parte superior da cabeza e a li\u00f1a ocular son m\u00e1is escuras. A plumaxe xuvenil consta principalmente de plumas negras no dorso e coberteiras das \u00e1s. Estas te\u00f1en beiras marr\u00f3ns cara \u00e1s escapulares e beiras m\u00e1is brancas cara \u00e1s coberteiras das alares. O peito ten finas raias e forman unha figura de \u201cV\u201d branca no dorso. As partes inferiores e o supercilio son brancas, a parte superior da cabeza \u00e9 de cor amarronada e a cara \u00e9 clara.\nIdentificaci\u00f3n.\nAs d\u00faas caracter\u00edsticas principais usadas na identificaci\u00f3n deste paxaro no campo son as s\u00faas longas \u00e1s e a parte correspondente \u00e1 zona posterior do dorso (cu ou rabadilla) branca. Dita mancha branca pode verse ben cando est\u00e1 en voo. As s\u00faas longas \u00e1s est\u00e9ndense m\u00e1is al\u00e1 da cola uns 12 cent\u00edmetros. o pilro de Baird tam\u00e9n ten esta caracter\u00edstica, pero pode distinguirse pola falta da mancha branca da rabadilla. Te\u00f1en tam\u00e9n unha fina li\u00f1a branca na \u00e1 e unha fila de marcas nos flancos debaixo das \u00e1s.\nH\u00e1bitat e distribuci\u00f3n.\nHabita en manchas con relativamente bastante vexetaci\u00f3n da tundra. M\u00e1is especificamente, viven na tundra \u00e1rtica pantanosa de terreo ondulado e con moita vexetaci\u00f3n de Alasca e o Canad\u00e1 durante a estaci\u00f3n reprodutora. Candomigran poden encontrarse en varios tipos de zonas h\u00famidas. Durante os meses de inverno habitan en diversos h\u00e1bitats de auga doce e salgada como lagoas costeiras, estuarios e marismas. En xeral, adoitan evitar as praias areosas e as augas de correntes fortes.\nMigraci\u00f3n.\nSon aves migratorias de longas distancias, que pasan o inverno en Suram\u00e9rica. De feito, consid\u00e9rase unha das aves migrantes que cobren distancias m\u00e1is grandes do mundo, atravesndo todo o continente de Norteam\u00e9rica nun per\u00edodo dun mes.\nO pilro de Bonparte \u00e9 un migrante ne\u00e1rtico. Despois de reproducirse no norte do Canad\u00e1 e Alasca, voa sobre o oc\u00e9ano Atl\u00e1ntico e pasa a maior\u00eda do seu per\u00edodo non reprodutor en Suram\u00e9rica, particularmente ao longo da costa de Patagonia tanto na Arxentina coma en Chile. Tam\u00e9n visita con frecuencia Praia Fracaso en Arentina, zona onde se concentra un gran n\u00famero de aves costeiras pola s\u00faa abundancia de alimento. Tam\u00e9n foi observado en Venezuela, Suriname, o Brasil e Paraguai durante a s\u00faa migraci\u00f3n. Son aves errantes raras pero regulares no oeste de Europa e uns errantes raros en Australia.\nEstas aves migran tanto viaxando sen facer paradas coma con voos m\u00faltiples de curta distancia facendo moitas paradas. Durante a s\u00faa migraci\u00f3n de norte a sur, voan sobre o Atl\u00e1ntico, mov\u00e9ndose gaduamente ao longo da costa nordeste de Suram\u00e9rica antes de dirixirse ao interior. Esta viaxe xeralmente dura un mes. Na s\u00faa migraci\u00f3n de sur a norte, seguen un cami\u00f1o similar, pero fano moito m\u00e1is rapidamente. Esta migraci\u00f3n fana nunha serie r\u00e1pida de voos longos sen parar. Un destes voos sen parada pode ser de 4200\u00a0km.\nOs padr\u00f3ns clim\u00e1ticos te\u00f1en un papel esencial \u00e1 hora de determinar a ruta de migraci\u00f3n. G\u00fastalles viaxar cando a temperatura, presi\u00f3n e humidade favorables se unen aos ventos de cola. Os ventos fortes poden desvialas das s\u00faas rutas de migraci\u00f3n regulares. Por exemplo, os efectos dunha gran tormenta poden levar gran cantidade destas aves \u00e1s illas King George.\nEfectos do quecemento global.\nO quecemento do clima orixinou cambios, por exemplo, no n\u00famero de individuos e na duraci\u00f3n da s\u00faa estad\u00eda nas illas Shetland do Sur. O pilro de Bonaparte obs\u00e9rvase agora m\u00e1is frecuentemente nesta \u00e1rea como resultado de variaci\u00f3ns clim\u00e1ticas a curto e longo prazo. As maiores temperaturas do aire, que se dan como resultado dos ventos do norte, traen aire m\u00e1is c\u00e1lido e h\u00famido, que crea h\u00e1bitats m\u00e1is abertos e mellores recursos alimenticios, que permiten que estas aves persistan e sobrevivan. As rutas de migraci\u00f3n, e os terreos de alimentaci\u00f3n de ver\u00e1n e inverno, poden tam\u00e9n verse alterados pola modificaci\u00f3n do clima.\nComportamento.\nVocalizaci\u00f3ns.\nUnha das s\u00faas vocalizaci\u00f3ns consiste nun repetido \u201cpip, pip, pip \u2026\u201d A s\u00faa chamada ten unha distintiva nota met\u00e1lica \u201ctzip\u201d, que os fai doadamente identificables entre unha bandada de aves costeiras. Lembra o son de dous croios rasc\u00e1ndose un contra outro.\nDieta.\nComen principalmente invertebrados como moluscos, crust\u00e1ceos, an\u00e9lidos e tanto insectos adultos coma larvas. Consid\u00e9rase que comen principalmente invertebrados acu\u00e1ticos. A\u00ednda que antes se pensaba que s\u00f3 com\u00edan invertebrados, observouse que as sementes son tam\u00e9n unha parte da s\u00faa dieta. Este descubrimento levou a pensar que poder\u00edan alimentarse de forma oportunista dependendo do momento, estaci\u00f3n e h\u00e1bitat. Nos seus est\u00f3magos atop\u00e1ronse tam\u00e9n pedras e algas, pero estas se cre que son inxeridas por accidente ao pretenderen tragar outros alimentos. As pedras son de forma e tama\u00f1o similares a sementes e os paxaros poder\u00edan confundilas.\nCando est\u00e1n en chairas lamacentas, buscan comida sondando co peteiro no barro e augas pouco profundas, pero poden tam\u00e9n apa\u00f1alo na superficie. Cando est\u00e1n na tundra, sondan profundamente no musgo e outra vexetaci\u00f3n.\nNidaci\u00f3n.\nAs femias constr\u00faen un ni\u00f1o que \u00e9 unha depresi\u00f3n cupuliforme escavada no chan. F\u00f3rrano con liques, follas e musgos que poden estar no lugar ou son tra\u00eddos pola femia. Os ni\u00f1os est\u00e1n xeralmente ben escondidos nunha mata de musgo ou herba. Os machos defenden o seu territorio de alimentaci\u00f3n voando planeando ou con voo batido sobre el mentres fan sons repenicantes e outros parecidos a gru\u00f1idos. Cando est\u00e1n no chan, o macho estende as \u00e1s a un lado e ergue a cola para mostrar a mancha branca da s\u00faa rabadilla. Despois cami\u00f1a e corre repetindo unha chamada.\nReproduci\u00f3n.\nComo a maior\u00eda das aves costeiras, o comportamento de cortexo do pilro de Bonaparte comprende un compo\u00f1ente a\u00e9reo durante o voo. Durante o cortexo o macho e a femia voan cara a arriba un ao lado do outro nun certo \u00e1ngulo. A uns 10\u00a0m sobre ochan paran de subir separados uns 0,5\u00a0m e peneiran con batidos de \u00e1s pouco profundos e de vibraci\u00f3n r\u00e1pida. O macho permanece por riba da femia e repetidamente emite unha serie de notas. Peneiran entre 5 e 10 segundos antes de descender ao chan de forma lenta e silenciosa e toman terra separados uns 2\u00a0m. Durante o seu planeo cara a abaixo mante\u00f1en as \u00e1s en posici\u00f3n de \u201cV\u201d sobre o dorso. Uns poucos minutos despois inician un segundo voo en parella id\u00e9ntico ao primeiro. Por\u00e9n, unha vez que tomaron terra o macho empeza a perseguir a femia. A persecuci\u00f3n remata cando omacho fai unha exhibici\u00f3n de erguemento da \u00e1, que \u00e9 com\u00fan en moitas especies de pilros.\nAs femias son pequenas e nidifican no alto \u00e1rtico, o que significa que probablemente est\u00e1n nun estr\u00e9s polo fr\u00edo maior que as aves que nidifican en \u00e1reas temperadas. En consecuencia, as femias pasan unha media do 82,5% do seu tempo incubando os ovos. En total, as femias chocan os ovos durante uns 22 d\u00edas. Xeralmente po\u00f1en 4 ovos de cor de oliva a verde; e \u00e9 raro que po\u00f1an s\u00f3 3. O ovo pode \u00e1s veces ten manchas marr\u00f3ns, marr\u00f3n oliv\u00e1ceas ou grises.\nS\u00f3 as femias se encargan de incubar. Unha vez que a femia puxo os ovos, o macho deixa de facer exhibici\u00f3ns e deixa os territorios de cr\u00eda. Isto \u00e9 moi diferente ao que fan outros membros do x\u00e9nero \"Calidris\", onde a incubaci\u00f3n \u00e9 compartida entre machos e femias; por tanto, o car\u00e1cter de incubaci\u00f3n do macho perdeuse independentemente nesta especie. S\u00f3 hai tres especies documentadas que te\u00f1an este comportamento. Este desenvolvemento parece ser estra\u00f1o, xa que se demostrou en experimentos que un decrecemento na cantidade de coidados que podiga o macho est\u00e1 ligado a unha diminuci\u00f3n na fitness ao facer descender o n\u00famero de fillos do macho que sobreviven. Unha explicaci\u00f3n que se ten dado a esta evoluci\u00f3n \u00e9 que unha diminuci\u00f3n dos coidados do macho permite que o macho explore outras opci\u00f3ns de apareamento. Esta hip\u00f3tese enlaza co feito de que o pilro de Bonaparte \u00e9 pol\u00edxino; os machos apar\u00e9anse con varias femias, pero as femias apar\u00e9anse cun s\u00f3 macho.\nOcasionalmente encontr\u00e1ronse h\u00edbridos entre esta especie e o pilro curlibico ou com\u00fan (\"Calidris alpina\") no noroese de Norteam\u00e9rica. Tam\u00e9n se sospeita que hibrida co \"Calidris subruficollis\".\nDesenvolvemento inicial.\nAs cr\u00edas est\u00e1n cubertas de penuxe e abandonan o ni\u00f1o aproximadamente un d\u00eda despois de eclosionaren. A femia coida delas incubando os ovos e mant\u00e9ndoos quentes, pero elas poden procurar alimento por si soas. O seu primeiro voo real\u00edzano aos 16\u201317 d\u00edas de vida e pouco despois xa se fan independentes."}
{"id": "417947", "revid": "1093", "url": "https://gl.wikipedia.org/wiki?curid=417947", "title": "Frank Borman", "text": "Frank Frederick Borman II, nado o 14 de marzo de 1928 en Gary (Indiana), e finado en Billings (Montana) o 7 de novembro de 2023, foi un astronauta estadounidense que participou nas misi\u00f3ns Gemini 7 e Apollo 8. Pasou un total de 19,90 d\u00edas no espazo.\nTraxectoria.\nGradouse en ciencias na Academia Militar de West Point en 1950 e obtivo un m\u00e1ster de ciencias polo Instituto Tecnol\u00f3xico de California en 1957. Tam\u00e9n completou o programa de xesti\u00f3n avanzada da Escola de Negocios de Harvard en 1970.\nFoi seleccionado pola NASA cando traballaba como instrutor na Escola de Pilotos para Investigaci\u00f3n Aeroespacial na Base Edwards da Forza A\u00e9rea, en California. Borman participou na investigaci\u00f3n do accidente do Apollo 1 que lle custou a vida aos seus ocupantes. Retirouse en 1970."}
{"id": "417948", "revid": "72012", "url": "https://gl.wikipedia.org/wiki?curid=417948", "title": "Frank Frederick Borman II", "text": ""}
{"id": "417949", "revid": "27155", "url": "https://gl.wikipedia.org/wiki?curid=417949", "title": "Calidris fuscicollis", "text": ""}
{"id": "417952", "revid": "54334", "url": "https://gl.wikipedia.org/wiki?curid=417952", "title": "Igrexa de Lye", "text": "A igrexa de Lye (sueco: \"Lye kyrka\") \u00e9 unha igrexa medieval luterana en Lye, na illa sueca de Gotland, pertencente \u00e1 diocese de Visby.\nHistoria.\nA parte m\u00e1is antiga da igrexa de Lye \u00e9 a nave rom\u00e1nica, que data de finais do s\u00e9culo XII ou de principios do XIII. Un sarc\u00f3fago de pedra decorado, que orixinalmente puido dese\u00f1arse como unha tumba ou relicario, est\u00e1 incorporado \u00e1 parede da igrexa. \u00c9 do s\u00e9culo XII e foi tallado polo escultor co\u00f1ecido como Master Sigraf.\nA torre engad\u00eduse durante a primeira metade da d\u00e9cada de 1220, e m\u00e1is dun s\u00e9culo despois, na d\u00e9cada de 1330, constru\u00eduse o coro g\u00f3tico, substitu\u00edndo a un anterior de estilo rom\u00e1nico. Semella que a construci\u00f3n do cora \u00eda ser o primeiro paso para unha reconstruci\u00f3n m\u00e1is grande da igrexa, pero por algunha raz\u00f3n o proceso parouse despois de rematar o novo coro.\nDende ent\u00f3n non houbo grandes alteraci\u00f3ns na s\u00faa estrutura. De feito, as paredes que conectan o coro g\u00f3tico e a nave rom\u00e1nica son a\u00ednda m\u00e1is finos que os do resto da igrexa, indicando que estes s\u00f3 se trataban dun arranxo provisional e que o edificio quedara sen rematar dende a d\u00e9cada de 1330. O tellado actual da torre \u00e9 do ano 1774. A igrexa foi restaurada entre 1954 e 1955.\nArquitectura.\nA desproporcionada igrexa ten ese aspecto exterior polo proceso de reconstruci\u00f3n non rematado durante a idade media. Polo tanto o coro tende a dominar o edificio. A igrexa ten tres portais externos, dous rom\u00e1nicos na nave e un gran portal g\u00f3tico no coro. O portal do coro foi executado polo obradoiro dun canteiro local co\u00f1ecido como Master Egypticus e cont\u00e9n esculturas que representan a infancia de Cristo, estando coroado por unha escultura de Cristo en Maxestade. A torre da igrexa est\u00e1 decorada con galer\u00edas con fiestras.\nNo interior, a igrexa est\u00e1 decorada con frescos do s\u00e9culo XV, representando a Paix\u00f3n de Cristo, e do s\u00e9culo XIV, refresentando a Cristo en Maxestade con grif\u00f3ns e outros animais imaxinarios ao redor.\nPor\u00e9n, probablemente o elemento m\u00e1is famoso da igrexa son as s\u00faas vidreiras medievais. As fiestras do leste e o sur do coro son do segundo cuarto do s\u00e9culo XIV e foron engadidas durante a s\u00faa construci\u00f3n. As pinturas na fiestra oriental representan a infancia e paix\u00f3n de Cristo, e nas do sur aparecen distintos santos, entre eles Catarina de Alexandr\u00eda e San Olaf. As vidreiras da igrexa de Lye son o conxunto de vidreiras medievais mellor consevado dos pa\u00edses n\u00f3rdicos.\nEntre o mobiliario destaca o retablo, realizado en 1496 cunha representaci\u00f3n do Veo de Ver\u00f3nica na predela. A gran cruz triunfal data da mesma \u00e9poca, mentres que a p\u00eda bautismal \u00e9 unha peza non decorada do s\u00e9culo XIII. No chan tam\u00e9n hai varias tumbas medievais, inclu\u00edda unha dun home chamado Jakob, que segundo a inscrici\u00f3n morreu por unha bola de can\u00f3n mentres participaba no asedio de Eric de Pomerania ao castelo de Visborg en 1449."}
{"id": "417953", "revid": "197", "url": "https://gl.wikipedia.org/wiki?curid=417953", "title": "Moeda da Antiga Grecia", "text": "A moeda da Antiga Grecia p\u00f3dese dividir para o seu tratamento (do mesmo xeito que a maior\u00eda das restantes formas de arte gregas) en catro per\u00edodos hist\u00f3ricos: o arcaico, o cl\u00e1sico, o helen\u00edstico e o romano. O per\u00edodo arcaico est\u00e9ndese desde a aparici\u00f3n da moeda no mundo grego durante s\u00e9culo VII a. de C. ata as Guerras M\u00e9dicas, arredor de 480 a. de C. Nese momento comeza o per\u00edodo cl\u00e1sico, que dura ata as conquistas de Alexandre o Grande cara a 330 a. de C., data que marca o comezo do per\u00edodo helen\u00edstico, que perdura ata a absorci\u00f3n romana do mundo grego no s\u00e9culo I a.de C.\nAs cidades gregas continuaron a producir as s\u00faas moedas propias durante varios s\u00e9culos baixo a dominaci\u00f3n romana. Estas moedas co\u00f1\u00e9cense habitualmente como \"moedas provinciais romanas\" ou, m\u00e1is concretamente \"moedas imperiais gregas\".\nPadr\u00f3ns de peso e denominaci\u00f3ns.\nOs tres padr\u00f3ns m\u00e1is importantes do sistema monetario da Antiga Grecia eran o padr\u00f3n \u00e1tico, baseado no dracma ateniense de 4,3 gramos de prata; o corintio, baseado no estatero de 8,6 gramos de prata (subdividido en tres dracmas de 2,9 gramos); e o exineta, baseado nun dracma de 6,1 gramos e no seu m\u00faltiplo, o didracma (ou estatero) de 12,2 gramos.\nA palabra \"dracma\" significa na s\u00faa orixe \"un feixe\" ou \"unha manchea\". Esta moeda foi dividida en seis \u00f3bolos, que en grego era a palabra equivalente \u00e1 galega \"espeto\". Na s\u00faa orixe, xa que logo, seis espetos collidos fac\u00edan un feixe ou, o que \u00e9 o mesmo, seis \u00f3bolos fac\u00edan un dracma. Isto suxire que antes de que se empezase a utilizar o di\u00f1eiro en Grecia se utilizaban estes espetos ou vari\u00f1as en tempos prehist\u00f3ricos como medida de valor nas transacci\u00f3ns diarias. Posteriormente, o \u00f3bolo foi dividido en \"tetartemoria\" (en singular \"tetartemorion\"), que equival\u00edan \u00e1 s\u00faa cuarta parte ou a 1/24 dun dracma. Esta moeda (da que se co\u00f1ece a s\u00faa cu\u00f1axe en Atenas, Colof\u00f3n e outras moitas cidades) \u00e9 mencionada por Arist\u00f3teles como a moeda de prata m\u00e1is pequena. Desta nova moeda emit\u00edronse logo diversos m\u00faltiplos e tam\u00e9n un divisor, o min\u00fasculo \"hemitartemorion\", de soamente 0,09 gramos de peso. \nHistoria.\nPer\u00edodo arcaico.\nAs primeiras moedas co\u00f1ecidas emit\u00edronse en Lidia ou en Xonia, na Asia Menor, algo antes do ano 600 a. de C., probablemente polos lidios non gregos, para o seu propio uso, ou quizais debido a que os mercenarios gregos quer\u00edan recibir os seus pagamentos en metais preciosos ao acabaren os seus servizos e cumpr\u00eda un m\u00e9todo de autenticaci\u00f3n do seu valor. Estas moedas estaban feitas de electro, unha aliaxe de ouro e prata que era moi apreciada e moi abundante nese rexi\u00f3n.\nCara \u00e1 metade do s\u00e9culo VI a. de C., os avances tecnol\u00f3xicos simplificaron o proceso de produci\u00f3n de moedas de ouro e de prata puros e, consecuentemente, o rei Creso introduciu un dobre padr\u00f3n no que se basearon as emisi\u00f3ns das posteriores series de moedas en ambos os metais, que supuxeron un gran cambio no circulante existente no mercado.\nOs primeiros estateros de ouro e de prata levan nos anversos as cabezas dun touro e dun le\u00f3n afrontadas, e nos reversos dous cadrados incusos acaroados. A denominaci\u00f3n que reciben habitualmente \u00e9 o de \"creseidas\", derivado do do rei Creso. A expresi\u00f3n \"estatero creseida\" foi utilizada por Plutarco e por P\u00f3lux. As creseidas de ouro e de prata ti\u00f1an o mesmo peso (10,89 g) e amosaban unha tipolox\u00eda com\u00fan; divid\u00edanse en hect\u00e9s de ouro (a sexta parte) e en hemihect\u00e9s de prata (a doceava parte). Con todo, estas creseidas iniciais foron substitu\u00eddas por unhas m\u00e1is lixeiras, probablemente para simplificar o cambio, cun peso de 8,7 g, de maneira que o valor dunha creseida de ouro equival\u00eda ao de 20 de prata.\nBaixo o reinado de Dar\u00edo I o Grande, pouco antes do 500 a. de C., estas moedas foron substitu\u00eddas polos d\u00e1ricos de ouro e os siclos de prata, que apareceron seguindo o mesmo padr\u00f3n que o das creseidas lixeiras. Os seus anversos amosaban sempre unha representaci\u00f3n do rei e os reversos un cadrado incuso.\nO mundo grego foi dividido en m\u00e1is de d\u00faas mil cidades-Estado dotadas de autogoberno (en grego, \"p\u00f3leis\"), das que m\u00e1is da metade emitiron as s\u00faas propias emisi\u00f3ns monetarias. Algunhas destas moedas chegaron a circular amplamente al\u00e9n das s\u00faas cidades de orixe; o primeiro caso co\u00f1ecido \u00e9 o do estatero de prata ou didracma de Exina, que aparece adoito en achados en Exipto e no Levante mediterr\u00e1neo, lugares que ti\u00f1an dificultades para o abastecemento de prata. Dado o \u00e9xito e a amplitude do \u00e1mbito de circulaci\u00f3n destas moedas, outras cidades comezaron a cu\u00f1ar moedas baseadas nese est\u00e1ndar de peso exineta (6,1 gramos por dracma), a\u00ednda que dotadas dos seus propios s\u00edmbolos e motivos.\nAs primeiras moedas atenienses aparecen \u00e1 fin do s\u00e9culo VI a. de C. Estas moedas emit\u00edronse baixo o padr\u00f3n \u00e1tico dun dracma de 4,3 gramos de prata e, co tempo, a abondosa subministraci\u00f3n de prata de Atenas procedente das minas de Lavrio e o seu crecente dominio no comercio fixeron que este se convertese no est\u00e1ndar preeminente. Estas moedas, co\u00f1ecidas como \"mouchos\" polo dese\u00f1o do seu dese\u00f1o central, eran moi apreciadas pola exactitude de peso e de pureza da prata, o que contribu\u00edu ao seu \u00e9xito como premeira moeda de comercio da s\u00faa \u00e9poca. Os tetradracmas emitidos neste padr\u00f3n de peso chegaron a ser moedas moi amplamente utilizadas en todo o per\u00edodo cl\u00e1sico. Nos tempos de Alexandre o Grande e os seus sucesores helen\u00edsticos, os Di\u00e1docos, adoptouse esta denominaci\u00f3n como a habitual para facer pagamentos grandes e para acumulaci\u00f3ns de riqueza.\nPer\u00edodo cl\u00e1sico.\nNo per\u00edodo Cl\u00e1sico, as moedas gregas alcanzaron un alto nivel de calidade t\u00e9cnica e est\u00e9tica. As cidades meirandes produc\u00edan series de moedas moi coidadas de prata e de ouro que amosaban, na maior\u00eda dos casos, o retrato dunha divindade ou dun heroe lendario nunha face e un s\u00edmbolo da cidade na outra. O uso de lendas ou inscrici\u00f3n nas moedas comezaba xeralmente co nome da cidade emisora e, no caso dalgunhas moedas, empreg\u00e1banse xogos visuais; por exemplo, algunhas pezas cu\u00f1adas en Rodas amosaban o dese\u00f1o dunha rosa, xa que a palabra grega correspondente era \"rhodon\".\nAs cidades m\u00e1is ricas de Sicilia emitiron ademais algunhas moedas especialmente finas. O gran decadracma (10 dracmas) de prata de Siracusa \u00e9 considerada por moitos numism\u00e1ticos como a moeda m\u00e1is excelente producida no mundo antigo. As emisi\u00f3ns de Siracusa eran bastante regulares no tocante aos seus motivos: nun lado levaban adoito a cabeza da ninfa Aretusa e no outro unha cuadriga vitoriosa. Siracusa foi un dos epicentros da arte numism\u00e1tica durante o per\u00edodo cl\u00e1sico. Baixo a direcci\u00f3n dos gravadores Kimon e Euainetos, nesta zona elabor\u00e1ronse alg\u00fans dos dese\u00f1os de moedas m\u00e1is extraordinarios da Antig\u00fcidade.\nEmisi\u00f3ns da Magna Grecia.\nEntre os primeiros lugares que emitiron moedas durante a colonizaci\u00f3n grega do sur de Italia (Magna Grecia) atop\u00e1banse Paestum, Crotone, S\u00edbaris, Caulonia, Metaponto e Tarento. Estas cidades antigas comezaron a producir moeda de 550 a. C. a 510 a. C.\nPer\u00edodo helen\u00edstico.\nO per\u00edodo helen\u00edstico caracterizouse polo espallamento da cultura grega a trav\u00e9s dunha parte grande do mundo co\u00f1ecido. Establec\u00e9ronse reinos da \u00f3rbita grega en Exipto e en Siria e, durante un tempo, mesmo en Ir\u00e1n e ata no que hoxe \u00e9 Afganist\u00e1n e o noroeste da India. Os comerciantes gregos difund\u00edan a moeda grega a trav\u00e9s desa \u00e1rea tan ampla, e os novos reinos de cami\u00f1o comezaron a emitir as s\u00faas propias moedas. Ao seren estes reinos moito m\u00e1is grandes e m\u00e1is ricos que os estados-cidade gregos do per\u00edodo cl\u00e1sico, as s\u00faas emisi\u00f3ns, consecuentemente, foron moito m\u00e1is abundantes e, frecuentemente, de ouro, a\u00ednda que polo xeral carec\u00edan da delicadeza est\u00e9tica das moedas do per\u00edodo anterior.\nNo entanto, algunhas das moedas grecobactrianas e dos seus sucesores na India, os indogregos est\u00e1n consideradas como os mellores exemplos da arte numism\u00e1tica grega, cunha mestura de realismo e idealizaci\u00f3n nos seus motivos. A estas series corresponden algunhas das moedas m\u00e1is grandes que se cu\u00f1aron no mundo helen\u00edstico: a meirande moeda de ouro foi emitida a nome do rei grecobactriano Eucr\u00e1tides I (171-145 a. de C.) e a de prata polo indogrego Amintas Nic\u00e1tor (95-90 a. de C.). En palabras de Roger Ling: \"os retratos destas moedas amosan \"un grao de individualidade nunca igualado polas representaci\u00f3ns adoito eslamiadas dos seus contempor\u00e1neos m\u00e1is ao Oeste\".\nA novidade m\u00e1is salientable nos dese\u00f1os das moedas helen\u00edsticas foi a inclusi\u00f3n de retratos de persoas vivas, \u00e9 dicir, dos propios reis. Esta pr\u00e1ctica comezara en Sicilia, pero outros pobos gregos non a admit\u00edan porque a concib\u00edan como unha mostra de arrogancia. Por\u00e9n, os reis do Exipto tolemaico e da Siria Sele\u00facida non tiveron tales escr\u00fapulos: logo de se autooutorgar o status de \"divinos\", emitiron magn\u00edficas moedas de ouro adobiadas cos seus propios retratos nos Anversos, adoito acompa\u00f1ados dunha lenda co seu nome, e cos s\u00edmbolos dos seus Estados nos reversos. Esta distribuci\u00f3n de motivos e lendas converteuse nun padr\u00f3n para as moedas que se mantivo ata os nosos d\u00edas.\nCu\u00f1axe.\nTodas as moedas gregas estaban feitas \u00e1 man, co procedemento do martelo. Tanto o dese\u00f1o dos anversos como o dos reversos era incuso (en relevo negativo) e aplic\u00e1base mediante un golpe de martelo a un punz\u00f3n de bronce ou de ferro sobre un disco de ouro, prata ou electro modelado previamente por fusi\u00f3n e situado sobre unha base met\u00e1lica fixa, de xeito que, ao levaren tanto o punz\u00f3n coma a base senllos motivos do anverso e do reverso, eses motivos quedaban gravados en ambas as faces do disco.\nMoedas como s\u00edmbolo da cidade-estado.\nAs moedas das cidades-Estado gregas amosaban un \u00fanico s\u00edmbolo ou representaci\u00f3n, unha forma primitiva de emblema, que simbolizaba a cidade e promov\u00eda o prestixio do seu Estado. Os estateros corintios, por exemplo, amosaban a representaci\u00f3n de Pegaso, o cabalo alado mitol\u00f3xico domado polo seu heroe Belerofonte, que aparece xunto coa letra arcaica qoppa (\u03d9). As moedas de \u00c9feso representaban a abella sagrada a \u00c1rtemis. Os dracmas de Atenas exhib\u00edan o moucho de Atenea e os de Exina un sapoconcho. Nas moedas de Selinunte represent\u00e1base un \"selinon\" (\"\u03c3\u03ad\u03bb\u03b9\u03bd\u03bf\u03bd\"; \"apio\"), mentres nas de Heraclea se amosa o busto de Heracles. Nas emisi\u00f3ns da cidade de Gela vese un touro con cabeza de home, a personificaci\u00f3n do r\u00edo que lle d\u00e1 nome \u00e1 cidade. O s\u00edmbolo que aparece nas moedas de Knossos \u00e9 o labirinto ou a criatura m\u00edtica co\u00f1ecida como Minotauro, caracter\u00edsticos da civilizaci\u00f3n minoica. As moedas de Milos exhiben un \"m\u0113lon\" (\"\u03bc\u03ae\u03bb\u03bf\u03bd\"; \"maz\u00e1\") e as de Tebas un escudo beocio.\nMoedas conmemorativas.\nO uso de moedas conmemorativas para celebrar unha vitoria ou a anexi\u00f3n dun territorio foi unha invenci\u00f3n grega. As moedas son valiosas e duradeiras, e pasan por moitas mans. Nunha \u00e9poca sen xornais nin outros medios de comunicaci\u00f3n supu\u00f1an un xeito ideal de espallamento dunha mensaxe pol\u00edtica. A primeira destas moedas conmemorativas foi un decadracma emitido por Atenas logo da vitoria grega nas guerras persas. Estas moedas cu\u00f1\u00e1ronse arredor do ano 480 a. de C., e amosaban a representaci\u00f3n do moucho de Atenas, a ave sagrada da deusa Atenea, ollando o espectador coas \u00e1s estendidas e sostendo un feixe de p\u00f3las de oliveira, que non s\u00f3 era a planta sagrada de Atenea sen\u00f3n tam\u00e9n un s\u00edmbolo de paz e prosperidade."}
{"id": "417955", "revid": "23204", "url": "https://gl.wikipedia.org/wiki?curid=417955", "title": "Alal\u00e1 (Los nietos de los celtas)", "text": "Alal\u00e1 \u00e9 un filme de 1934 rodado en Galicia, dirixido por Adolf Trotz e baseado nunha novela titulada \"Los nietos de los celtas\", de Rafael L\u00f3pez de Haro.\nArgumento.\nCando \u00e9 neno, Jorge Samiera emigra a Buenos Aires xunto ao seu t\u00edo Jorge, un home coa s\u00faa econom\u00eda resolta e que non ten descendencia. Quince anos despois regresa a Galicia, para herdar as s\u00faas posesi\u00f3ns. Ent\u00f3n sente necesidade de co\u00f1ecer o seu pasado. Unha meiga, \u00darsula, dille que \u00e9 fillo de Teresa, pero adv\u00edrtelle que non se achegue \u00e1 poboaci\u00f3n de Portomar.\nComentarios.\nA pel\u00edcula foi rodada en Pontevedra, Vigo, Rianxo e Barcelona, realizada por un alem\u00e1n, con fotograf\u00eda dun dan\u00e9s e montaxe dun ruso. Non conseguiu demasiado \u00e9xito."}
{"id": "417957", "revid": "54334", "url": "https://gl.wikipedia.org/wiki?curid=417957", "title": "Igrexa de L\u00e4rbro", "text": "A igrexa de L\u00e4rbro (sueco: \"L\u00e4rbro kyrka\") \u00e9 unha igrexa medieval luterana en L\u00e4rbro, na illa sueca de Gotland, pertencente \u00e1 diocese de Visby.\nHistoria.\nA igrexa de L\u00e4rbro est\u00e1 constru\u00edda nunha antiga importante posici\u00f3n estrat\u00e9xica, e a parte m\u00e1is antiga do conxunto \u00e9 a torre defensiva que se atopa ao seu car\u00f3n. A torre foi levantada a finais do s\u00e9culo XII con cinco pisos e a\u00ednda est\u00e1 intacta. No presente \u00fasase para albergar exposici\u00f3ns temporais.\nUnha igrexa rom\u00e1nica de pedra constru\u00eduse no lugar m\u00e1is ou menos ao mesmo tempo que a torre defensiva, e dela un feixe de detalles, como un portal, foron conservados e incorporados ao presente edificio principalmente g\u00f3tico. Os traballos de reconstruci\u00f3n, que transformaron o edificio rom\u00e1nico no actual, comezaron a finais do s\u00e9culo XIII. A nave e o coro levant\u00e1ronse case ao mesmo tempo, sendo o coro s\u00f3 un pouco m\u00e1is antigo. A pouco com\u00fan torre octagonal, foi constru\u00edda na d\u00e9cada de 1340. Dende un principio a igrexa estivo ricamente decorada con frescos e esculturas de pedra.\nA torre orixinalmente ti\u00f1a o dobre de tama\u00f1o que a presente, pero resultou danada nunha treboada en 1522 e nunca foi reconstru\u00edda para recuperar a s\u00faa altura. Dende ent\u00f3n a igrexa permaneceu case inalterada.\nArquitectura.\nA caracter\u00edstica m\u00e1is pouco com\u00fan da igrexa de L\u00e4rbro \u00e9 a torre octogonal, \u00fanica entre as igrexas do rural de Gotland. Probablemente estea inspirada nunha das igrexas agora en ru\u00ednas de Visby, as\u00ed como na s\u00faa catedral. A torre est\u00e1 ricamente decorada con g\u00e1rgolas e relieves, e ten un gran portal occidental decorado con esculturas de santos e esculturas que representan a infancia de Cristo. Os acad\u00e9micos especularon sobre o motivo polo cal a igrexa ten esa torre tan pouco com\u00fan. Puido ser usada como unha capela dedicada a San Olaf e a inspiraci\u00f3n para a s\u00faa forma pouco com\u00fan puido vir da catedral de Nidaros en Noruega.\nA nave e o coro tam\u00e9n te\u00f1en uns portais ricamente decorados. No interior a igrexa \u00e9 grande e espazosa. A\u00ednda sobreviven fragmentos de frescos orixinais, inclu\u00eddas combinaci\u00f3ns pouco com\u00fans de elementos pintados e esculpidos. Entre o mobiliario destacan unha c\u00e1tedra de bispo do s\u00e9culo XIII e o peculiar retablo de ao redor de 1400 pero repintado en 1746. A meirande parte do resto do mobiliario \u00e9 dos s\u00e9culos XVII e XVIII e de elaboraci\u00f3n local.\nCemiterio.\nPreto da igrexa hai un cemiterio que pertenceu a un hospital en tempos de guerra, activo en L\u00e4rbro entre 1939 e 1946. A\u00ednda que nunca foi amplamente utilizado polo ex\u00e9rcito sueco xa que Suecia non loitou na segunda guerra mundial, o hospital admitiu a refuxiados con tuberculose, inclu\u00eddos refuxiados da ocupaci\u00f3n sovi\u00e9tica dos estados b\u00e1lticos, antigos prisioneiros dos campos de concentraci\u00f3n de Auschwitz e Bergen-Belsen e incluso soldados da Wehrmacht fuxidos. O hospital tratou ao redor de 500 pacientes de campos de concentraci\u00f3n, moitos deles cidad\u00e1ns polacos. Deles 45 non sobreviviron e est\u00e1n enterrados no cemiterio. As autoridades polacas colocaron unha placa en memoria dos falecidos."}
{"id": "417958", "revid": "23204", "url": "https://gl.wikipedia.org/wiki?curid=417958", "title": "Jos\u00e9 Mar\u00eda Lado", "text": "Jos\u00e9 Mar\u00eda Lado nado na Habana o 13 de setembro de 1895 e finado en Madrid o 17 de outubro de 1961 foi un actor espa\u00f1ol, de ascendencia galega.\nTraxectoria.\nLado naceu na Habana, fillo dun galego e unha cordobesa e non debutou en escena at\u00e9 o seu regreso a Espa\u00f1a. Comezou no teatro, de onde pronto saltou ao cine. A\u00ed traballou baixo as ordes dos grandes directores espa\u00f1ois da \u00e9poca como Rafel Gil, Jos\u00e9 Luis S\u00e1enz de Heredia, Edgar Neville, Flori\u00e1n Rey, Pedro Lazaga, Luis Garc\u00eda Berlanga ou Luis Bu\u00f1uel.\nTam\u00e9n traballou como actor de dobraxe en varios filmes da Metro Goldwyn Mayer."}
{"id": "417962", "revid": "138085", "url": "https://gl.wikipedia.org/wiki?curid=417962", "title": "Igrexa de M\u00e4sterby", "text": "A igrexa de M\u00e4sterby (sueco: \"M\u00e4sterby kyrka\") \u00e9 unha igrexa medieval luterana en M\u00e4sterby, na illa sueca de Gotland, pertencente \u00e1 diocese de Visby.\nHistoria e arquitectura.\nNo mesmo lugar da presente igrexa exist\u00eda un edificio anterior, polo menos en 1160-70, de onde procede a p\u00eda bautismal constru\u00edda probablemente nesa d\u00e9cada polo taller de Byzantios. \nA actual igrexa de M\u00e4sterby \u00e9 principalmente do s\u00e9culo XIII. A nave, o coro e a \u00e1bsida constru\u00edronse primeiro, probablemente en 1199. Ao redor de 1240 levantouse a torre. A nave ampliouse un s\u00e9culo despois, e nese tempo tanto a nave como o coro recibiron os seus teitos abovedados. Dende o final da idade media a igrexa permaneceu case inalterada. S\u00f3 a sancrist\u00eda \u00e9 significativamente posterior, engadida en 1790. Na d\u00e9cada de 1860 engad\u00edronse novas fiestras.\nA igrexa ten tres portais, ademais de restos dun portal baixo a fiestra oeste no muro sur da nave. Ese portal trasladouse cando se levantou a torre ao muro norte e asem\u00e9llase a outros portais da illa, como os das naves das igrexas de Follingbo e Vall, ou ao do norte do transepto da catedral de Visby, pero est\u00e1 pobremente executado. Existe unha inscrici\u00f3n r\u00fanica nel que di, \"virxes, recen as s\u00faas oraci\u00f3ns do xeito correcto\", o que parece indicar que era a entrada destinada \u00e1s mulleres. O portal do coro \u00e9 orixinal e o portal sur da torre \u00e9 semellante aos das torres de Sanda e Eskelhem.\nA igrexa est\u00e1 ricamente decorada internamente con frescos. Estes foron realizados entre o s\u00e9culo XIII e o XVII. Na \u00e1bsida sobreviven algunhas pinturas rom\u00e1nicas, destacando a representaci\u00f3n de Mar\u00eda, mentres que outras foron cubertas con outras pinturas no XVII. As b\u00f3vedas da nave est\u00e1n decoradas con frescos do s\u00e9culo XIV, e as s\u00faas paredes te\u00f1en pinturas realizadas no s\u00e9culo XV polo artista co\u00f1ecido como Passionsm\u00e4staren. No coro hai outro conxunto probablemente do s\u00e9culo XVI, mentres que na nave existe outro grupo pintado en 1633.\nA p\u00eda bautismal \u00e9 do s\u00e9culo XII, de estilo rom\u00e1nico e realizada polo escultor co\u00f1ecido como Byzantios. A cruz triunfal est\u00e1 realizada na illa e data do s\u00e9culo XIII. O resto do mobiliario e de despois da reforma protestante."}
{"id": "417963", "revid": "89787", "url": "https://gl.wikipedia.org/wiki?curid=417963", "title": "Pilro falcinelo", "text": "O pilro falcinelo (Calidris falcinellus ou Limicola falcinellus) \u00e9 unha pequena ave lim\u00edcola. O nome cient\u00edfico espec\u00edfico \"falcinellus\" procede do lat\u00edn \"falx, falcis\", 'fouce'. A especie tam\u00e9n foi clasificada como \"Limicola falcinellus\", sendo a \u00fanica especie dese x\u00e9nero, pero pode encadrarse tam\u00e9n en \"Calidris\". Algunhas investigaci\u00f3ns mesmo suxiren que deber\u00eda clasificarse no x\u00e9nero \"Philomachus\".\nDescrici\u00f3n.\nOs pilros falcinelos son pequenas aves lim\u00edcolas, lixeiramente maiores que o pilro com\u00fan (\"Calidris alpina\"), pero cun bico m\u00e1is recto e m\u00e1is longo e patas m\u00e1is curtas. O adulto reprodutor ten partes superiores cun padr\u00f3n gris escuro e partes inferiores brancas con marcas anegradas no peito. Ten unha banda clara na parte superior da cabeza e no supercilio.\nNo inverno boreal, son grises claros por arriba e brancos por debaixo, como un pilro com\u00fan en inverno, pero mante\u00f1en o padr\u00f3n da cabeza do resto do ano. Os xuven\u00eds te\u00f1en dorsos similares aos do pliro com\u00fan pero son distintivos os flancos e ventre brancos e o peito con li\u00f1as marr\u00f3ns.\nA chamada de contacto \u00e9 un seco asub\u00edo que soa como \u201cdri-it, dri-it\u201d e un chasquido como un \u201cdic dic\u201d.\nDistribuci\u00f3n e h\u00e1bitat.\nO pilro falcinelo \u00e9 unha ave fortemente migratoria, que pasa a estaci\u00f3n non reprodutora na zona que vai desde o leste de \u00c1frica, pasa polo sur e sueste de Asia e chega a Australasia. \u00c9 moi gregario e forma bandadas con outros pilros, especialmente co pilro com\u00fan. Malia que a s\u00faa \u00e1rea reprodutora abrangue parte do norte de Europa, esta especie \u00e9 rara cando vai de paso en Europa occidental, probablemente debido a que ten unha ruta de migraci\u00f3n en direcci\u00f3n sueste.\nO h\u00e1bitat reprodutor desta ave son os pantanos da taiga h\u00famida \u00e1rticos do norte de Europa e Siberia. O macho realiza un cortexo a\u00e9reo. Ani\u00f1an nunha depresi\u00f3n escarvada no chan, onde po\u00f1en catro ovos.\nAlim\u00e9ntanse nas marismas e chairas de barro brando da costa, principalmente peteirando a comida que ven. Principalmente comen insectos e outros pequenos invertebrados.\n\u00c9 unha das especies \u00e1s cales se lle aplica o \"Acordo para a conxervaci\u00f3n de aves acu\u00e1ticas migratorias africano-euroasi\u00e1ticas\" (AEWA)."}
{"id": "417965", "revid": "27155", "url": "https://gl.wikipedia.org/wiki?curid=417965", "title": "Calidris falcinellus", "text": ""}
{"id": "417966", "revid": "27155", "url": "https://gl.wikipedia.org/wiki?curid=417966", "title": "Limicola falcinellus", "text": ""}
{"id": "417967", "revid": "89787", "url": "https://gl.wikipedia.org/wiki?curid=417967", "title": "Pilro patilongo", "text": "O pilro patilongo (\"Calidris himantopus\" ou \"Micropalama himantopus\") \u00e9 unha pequena ave costeira. O seu nome cient\u00edfico espec\u00edfico \"himantopus\" significa 'p\u00e9s de correa' ou 'p\u00e9s de sandalia'.\nEste pilro par\u00e9cese moito aos pilros m\u00e1is pequenos. A informaci\u00f3n obtida da s\u00faa secuencia de ADN non \u00e9 suficiente para determinar se deber\u00eda ser situado no x\u00e9nero \"Calidris\" ou no x\u00e9nero monot\u00edpico Micropalama. Parece un aliado m\u00e1is pr\u00f3ximo do pilro ferruxento, que \u00e9 outra especie un pouco estra\u00f1a que s\u00f3 provisionalmente foi situada en \"Calidris\" e que para alg\u00fans deber\u00eda ser separada con el no x\u00e9nero \"Erolia\".\nReprod\u00facese na tundra \u00e1rtica de Norteam\u00e9rica. \u00e9 unha ave migradora de longa distancia, que pasa o inverno principalmente no norte de Suram\u00e9rica. Aparece como unha rara ave errante no oeste de Europa, Xap\u00f3n e norte de Australia.\nEsta especie ani\u00f1a no chan, po\u00f1endo 3 ou 4 ovos. O macho fai un voo de cortexo. F\u00f3ra da estaci\u00f3n reprodutora, esta ave enc\u00f3ntrase normalmente en augas interiores en vez de en costas abertas.\nEsta especie lembra moito ao pilro ferruxento polo seu bico curvado, longo pescozo, supercilio claro e rabadilla branca. \u00c9 doadamente distinguible desa especie polas s\u00faas patas moito m\u00e1is longas e claras. Carece ademais dunha obvia barra alar en voo.\nOs adultos reprodutores son moi distintivos, moi barrados pola parte inferior e con manchas avermellads por arriba e abaixo do supercilio. O dorso \u00e9 marr\u00f3n con centros das plumas m\u00e1is negros. A plumaxe de inverno \u00e9 basicamente gris por riba e branca por debaixo.\nOs individuos novos lembran os adultos no seu forte debuxo da cabeza e dorso pardo, pero non est\u00e1n barrados por debaixo, e mostran bordos brancos na plumaxe traseira.\nEstas aves alim\u00e9ntanse en chairas de barro, peteirando a comida que ven, a mi\u00fado pinch\u00e1ndoa como fan os \"Limnodromus\", cos cales a mi\u00fado se asocia. Comen principalmente insectos e outros invertebrados."}
{"id": "417968", "revid": "27155", "url": "https://gl.wikipedia.org/wiki?curid=417968", "title": "Calidris himantopus", "text": ""}
{"id": "417969", "revid": "27155", "url": "https://gl.wikipedia.org/wiki?curid=417969", "title": "Micropalama himantopus", "text": ""}
{"id": "417970", "revid": "27155", "url": "https://gl.wikipedia.org/wiki?curid=417970", "title": "Micropalama", "text": ""}
{"id": "417971", "revid": "89787", "url": "https://gl.wikipedia.org/wiki?curid=417971", "title": "Issa Kodzoev", "text": "Issa Kodzoev, nado o 12 de agosto de 1938 en Anguxt, \u00e9 un escritor, pol\u00edtico, profesor e figura p\u00fablica\u00a0inguxo, autor da primeira novela \u00e9pica en lingua inguxa, \"\u0413I\u0430\u043b\u0433I\u0430\u0439\".\u00a0\nTraxectoria.\nNaceu nunha pequena localidade, de gran relevancia hist\u00f3rica ao ser o primeiro asentamento inguxo ao que chegaron os rusos e do que tomaron o nome para denominar a todo o pobo inguxo, e que no momento de vir Kodzoev ao mundo formaba parte da Rep\u00fablica Socialista Sovi\u00e9tica Aut\u00f3noma de Chechenia-Inguxetia. O 23 de febreiro de 1944, con cinco anos, as autoridades stalistas acusaron ao pobo inguxo de colaborar cos alem\u00e1ns e procederon \u00e1 deportaci\u00f3n dos inguxos do seu territorio ancestral. Issa e a s\u00faa familia v\u00edronse obrigados a marchar a Casaquist\u00e1n, no exilio morreu toda a s\u00faa familia e el educouse nun orfanato. A partir de 1957 os inguxos puideron retornar a Inguxetia pero non \u00e1 parte onde el nacera, transferida a Osetia do Norte e Issa ao volver instalouse en Thoj-Jurt. Estudou filolox\u00eda no Instituto Pedag\u00f3xico Checheno-Inguxo e nesa \u00e9poca comezou a escribir sobre o drama que viviran os chechenos e os inguxos despois da deportaci\u00f3n a Casaquist\u00e1n, como resultado estes escritos constitu\u00edron a base da colleita \"Kazakhstanskii dnevnik\". En 1960 mentres a\u00ednda estaba na facultade publicou no almanaque \"\u041b\u043e\u0430\u043c\u0430\u043d I\u0443\u0439\u0440\u0435\" o conto \"\u041d\u0430\u044c\u043d\u0430 \u0434\u043e\u0433\". Logo de graduarse en 1962 ensinou no Instituto Secundario de Thoj-Jurt e posteriormente foi director do de Ekka\u017eak\u2019ongij-Jurt.\nAs autoridades sovi\u00e9ticas arrest\u00e1rono o 4 de xullo de 1963 por distribu\u00edr os relatos contidos en \"Kazakhstanskii dnevnik\". O Tribunal Supremo da RSSA de Chechenia-Inguxetia ditou sentenza o 10 de setembro de 1963 conden\u00e1ndoo, canda Ali Tatarovii, a 4 anos de traballos forzados no campo de Dubravlag Mordovia. Despois da s\u00faa liberaci\u00f3n en 1967 continou co seu labor cultural, colaborou na revista infantil \"\u0421\u0435\u043b\u0430I\u0430\u0434\" e no xornal \u00ab\u0421\u0435\u0440\u0434\u0430\u043b\u043e\u00bb, e contra 1990 traduciu, dende a versi\u00f3n rusa de Boris Pasternak, ao inguxo a peza de Shakespeare \"O rei Lear\".\nEn maio de 1988 foi un dos fundadores e dirixentes do movemento sociopol\u00edtico Niisho, para a restauraci\u00f3n dos dereitos e liberdades do pobo inguxo, a formaci\u00f3n dunha rep\u00fablica propia dentro de Rusia e a restauraci\u00f3n da s\u00faa integridade territorial. En setembro de 1989 converteuse en presidente do comit\u00e9 para a restauraci\u00f3n da autonom\u00eda inguxa pero dous meses despois cesou, o que levou ao cisma \u00e1 organizaci\u00f3n, quedando Issa como presidente do partido, mentres outro grupo formaba o Consello Popular de Inguxetia. Nas elecci\u00f3ns de 1990 resultou elixido deputado do Consello Supremo de Chechenia-Inguxetia, xogou un papel activo na aprobaci\u00f3n das leis rusas sobre a rehabilitaci\u00f3n dos pobos represaliados e a da formaci\u00f3n da Rep\u00fablica dos Inguxos en 1992.\nEscritor en inguxo e ruso, a s\u00faa grande obra \u00e9 \"\u011eal\u011faj\" (\"\u0413I\u0430\u043b\u0433I\u0430\u0439\"), novela \u00e9pica en sete volumes, que narra a historia dos inguxos entre 1222 e 1675."}
{"id": "417973", "revid": "23204", "url": "https://gl.wikipedia.org/wiki?curid=417973", "title": "Pilro canelo", "text": "O pilro canelo (Calidris subruficollis ou Tryngites subruficollis) \u00e9 unha pequena ave lim\u00edcola. O seu nome espec\u00edfico \"subruficollis\" procede do lat\u00edn \"sub\", 'preto de', \"rufus\", 'rubio', e \"collum\", 'pescozo'.\nDescrici\u00f3n.\nEsta especie \u00e9 marr\u00f3n pola parte superior e ten unha face e partes inferiores de cor beixe en todas as plumaxes. Ten un peteiro curto e patas amarelas. Os machos son maiores que as femias. Os individuos novos lembran os adultos, pero poden ser m\u00e1is claros nas partes inferiores.\nDistribuci\u00f3n e h\u00e1bitat.\nO pilro canelo reprod\u00facese na tundra \u00e1rtica de Norteam\u00e9rica e \u00e9 unha ave migradora de longas distancias, que pasa a estaci\u00f3n non reprodutora principalmente en Suram\u00e9rica, especialmente na Arxentina.\nMigra principalmente a trav\u00e9s da parte central de Norteam\u00e9rica e \u00e9 pouco com\u00fan nas costas. Aparece como ave errante regular en Europa occidental, e non \u00e9 un paxaro raro en Gran Breta\u00f1a ou Irlanda, onde se poden formar pequenas bandadas. S\u00f3 o pilro peitoral \u00e9 un visitante americano m\u00e1is com\u00fan en Europa.\nEsta especie ani\u00f1a no norte do Canad\u00e1 e Alasca no chan, e pon catro ovos. O macho fai unha exhibici\u00f3n de cortexo que incl\u00fae erguer as \u00e1s para mostrar as partes brancas inferiores, que tam\u00e9n fai na migraci\u00f3n, \u00e1s veces mesmo cando ning\u00fan outro pilro canelo est\u00e1 presente. F\u00f3ra da estaci\u00f3n reprodutora, esta ave enc\u00f3ntrase normalmente en h\u00e1bitats con herba curta aer\u00f3dromos e camps de golf, en vez de preto da auga.\nEstas aves peteiran a comida que atopan usando a vista, e comen principalmente insectos e outros invertebrados. S\u00e1bese que comen o abesouro \"Bombus polaris\", t\u00edpico do c\u00edrulo polar \u00e1rtico. Comen tam\u00e9n abellas ou alimentan con elas as cr\u00edas. Adoitan ser moi mansos.\nOs pilros canelos sosp\u00e9itase que se hibridan cos pilros de Bonaparte e de Baird.\nNo sur de Asia, Australia e Sur\u00e1frica.\nEsta especie foi vista no sur de Asia polo menos en tres ocasi\u00f3ns. Crese que estas aves en vez de chegaren \u00e1 Arxentina foron desviadas polos ventos e acabaron no sur de Asia. Tam\u00e9n foi rexistrada en Australia en polomenos oito ocasi\u00f3ns. En 2001 un s\u00f3 destes paxaros foi visto en Marievale, Sur\u00e1frica."}
{"id": "417975", "revid": "27155", "url": "https://gl.wikipedia.org/wiki?curid=417975", "title": "Calidris subruficollis", "text": ""}
{"id": "417976", "revid": "27155", "url": "https://gl.wikipedia.org/wiki?curid=417976", "title": "Trygites subruficollis", "text": ""}
{"id": "417977", "revid": "27155", "url": "https://gl.wikipedia.org/wiki?curid=417977", "title": "Tryngites", "text": ""}
{"id": "417978", "revid": "27155", "url": "https://gl.wikipedia.org/wiki?curid=417978", "title": "Limicola (x\u00e9nero)", "text": ""}
{"id": "417979", "revid": "55340", "url": "https://gl.wikipedia.org/wiki?curid=417979", "title": "Lingua carachaio-b\u00e1lcara", "text": ""}
{"id": "417980", "revid": "1576", "url": "https://gl.wikipedia.org/wiki?curid=417980", "title": "Miguel Gonz\u00e1lez Bast\u00f3n", "text": ""}
{"id": "417981", "revid": "89787", "url": "https://gl.wikipedia.org/wiki?curid=417981", "title": "Papamerda subant\u00e1rtico", "text": "O papamerda subant\u00e1rtico, Stercorarius antarcticus ou Catharacta antarctica, \u00e9 unha grande ave mari\u00f1a da familia dos papamerdas ou palleiras que se alimenta na zona subant\u00e1rtica e ant\u00e1rtica e m\u00f3vese m\u00e1is ao norte cando non est\u00e1 en \u00e9poca reprodutora. A s\u00faa taxonom\u00eda \u00e9 moi complexa e materia de disputa, e hai autores que a dividen en d\u00faas ou tres especies: unha especie das illas Malvinas (\"S. antarcticus\"), outra de Tristan da Cunha (\"S. hamiltoni\"), e outra subant\u00e1rtica (\"S. l\u00f6nnbergi\"); pero para outros son subespecies. Para aumentar a confusi\u00f3n hibr\u00eddase tanto con \"Stercorarius maccormicki\" coma con \"Stercorarius chilensis\", e todo o grupo foi considerado unha subespecie da palleira grande, que \u00e9 unha especie restrinxida ao hemisferio norte. Ademais, antes estaba clasificada no x\u00e9nero \"Catharacta\", pero outros defenden que haxa un \u00fanico x\u00e9nero na familia, \"Stercorarius\".\nDieta.\nAlim\u00e9ntase de peixes, a mi\u00fado roubados a outras aves (cleptoparasitismo), as\u00ed como doutras aves, pequenos mam\u00edferos, ovos e prea.\nDescrici\u00f3n.\nEsta \u00e9 a especie de papamerdas m\u00e1is pesada, e rivaliza coas gaivotas m\u00e1is grandes, como o gaivot\u00f3n (\"Larus marinus\") e gaivota hiperb\u00f3rea, como a especie m\u00e1is pesada entre os Charadriiformes, a\u00ednda que non \u00e9 tan grande en lonxitude e envergadura alar. Ten unha lonxitude de 52 a 64\u00a0cm, unha envergadura alar de 126 a 160\u00a0cm e ten unha masa corporal de entre 1,2 e 2,18\u00a0kg. A subespecie \"S. a. hamiltoni\" medida na illa Gough, pesou como media 1,43\u00a0kg nunha pesada de 9 machos e 1,65\u00a0kg nunha pesada de 9 femias. \"S. a. l\u00f6nnbergi\" medida nas illas Chatham pesou como o media 1,73\u00a0kg nunha pesada de 30 machos e unha media de 1,93\u00a0kg en 32 femias. Esta \u00faltima \u00e9 unha das maiores medias de masa corporal nunha colonia de calquera especie viva de ave costeira.\nUn estudo de 2016 informou que estes papamerdas poden identificar individuos humanos concretos, o que posiblemente indica que te\u00f1en capacidades cognitivas relativamente altas."}
{"id": "417983", "revid": "1505", "url": "https://gl.wikipedia.org/wiki?curid=417983", "title": "Catharacta antarctica", "text": ""}
{"id": "417985", "revid": "89787", "url": "https://gl.wikipedia.org/wiki?curid=417985", "title": "Abelardo Moure", "text": "Abelardo Moure Garc\u00eda, co\u00f1ecido como Lardo, nado na Pobra do Carami\u00f1al en 1979 \u00e9 un deportista, especialista en lanzamento de xavelina, e adestrador de atletas galego.\nTraxectoria.\nInicios.\nA s\u00faa actividade deportiva comezou sendo moi neno. Seu pai, o hist\u00f3rico Pepe Moure, foi o fundador, en 1984, da Asociaci\u00f3n de Atletismo e Deportes do Barbanza, e con s\u00f3 5 anos, o pequeno Lardo foi un dos primeiros atletas deste club.\nAtleta.\nMoure foi un brillante e prometedor deportista que comezou practicando desde disciplinas como medio fondo e salto de altura at\u00e9 lanzamentos. Aos 12 anos xa estaba entre os primeiros de Galicia. E no ano 1993 acompa\u00f1ou a un primo para competir nun trofeo infantil compostel\u00e1n. Era a primeira vez que lanzaba unha xavelina en competici\u00f3n, e conseguiu a marca m\u00ednima para asistir ao campionato galego de atletismo en Ourense. Al\u00ed quedou terceiro nos 1 000 m obst\u00e1culos, a s\u00faa disciplina potencial, pero \u00abpara a mi\u00f1a sorpresa e a do meu pai, quedei subcampi\u00f3n de Galicia en xavelina, mellorando en 8 m a mi\u00f1a marca\u00bb. Cando pasou a ser cadete, combinou o medio fondo e o lanzamento de xavelina, at\u00e9 que unha tendinite cr\u00f3nica de nacemento o apartou sen remedio das carreiras.\nLardo Moure converteuse en autodidacta do lanzamento de xavelina, nunha \u00e9poca na que na comarca do Barbanza se carec\u00eda de recursos e de co\u00f1ecementos para practicalo. Pero o destino adoita aliarse co esforzo. Mentres que na Coru\u00f1a se constru\u00eda o actual estadio de Riazor, un dos mellores adestradores espa\u00f1ois desta disciplina, Raimundo Fern\u00e1ndez, comezou a adestrar na Alta. A este \u00eddolo de Moure acompa\u00f1\u00e1bano atletas da categor\u00eda da ol\u00edmpica \u00c1ngeles Barreiro. As\u00ed foi como o pobrense recibiu o mellor asesoramento pos\u00edbel e comezou a adestrar ao lado dos que eran os seus referentes. Iso non marcar\u00eda soamente a diferenza na s\u00faa carreira como atleta, sen\u00f3n que tam\u00e9n influir\u00eda na s\u00faa traxectoria como adestrador, que comezou con 16 anos.\nMoure viviu unha fulgurante carreira como lanzador, de forma paralela aos seus estudos e traballo, primeiro no Club Atletismo R\u00edas Ferrol e despois ascendendo nunha escaleira que o levou polo Club Atletismo Ourense, Scorpio de Zaragoza, Scania de Pamplona, Universidad de Burgos e Fent Cam\u00ed Mislata de Valencia.\nAdestrador.\nTrinta anos despois de dar os seus primeiros pasos deportivos na Asociaci\u00f3n de Atletismo e Deportes do Barbanza, os rostros no pobrense campo da Alta, en Cab\u00edo, cambiaron, pero a\u00ednda m\u00e1is o fixo o medalleiro da asociaci\u00f3n. Desde que Lardo Moure tomou o testemu\u00f1o do seu proxenitor e se converteu en adestrador, o conxunto dos atletas que dirixiu acumula 47 metais en campionatos nacionais, tres en europeos e mundiais, catorce r\u00e9cords estatais, 27 r\u00e9cords auton\u00f3micos, oito finalistas internacionais e m\u00e1is de 200 medallas a nivel galego. Nesta lista sobresaen os nomes de campioas do talle de Ana Peleteiro e Lidia Parada.\nBaixo a s\u00faa disciplina, da Alta xurdiron importantes m\u00e9ritos. Foi o adestrador m\u00e1is novo do campionato do mundo j\u00fanior en clasificar a d\u00faas atletas para unha selecci\u00f3n nacional: Ana Peleteiro e Lidia Parada. A primeira erixiuse en campioa mundial j\u00fanior de triplo salto. E na actualidade, Parada non perdeu nin un s\u00f3 campionato estatal de lanzamento de xavelina."}
{"id": "417986", "revid": "72012", "url": "https://gl.wikipedia.org/wiki?curid=417986", "title": "Abelardo Moure Garc\u00eda", "text": ""}
{"id": "417987", "revid": "98629", "url": "https://gl.wikipedia.org/wiki?curid=417987", "title": "Peto de dorso branco", "text": "O peto de dorso branco (Dendrocopos leucotos) \u00e9 un peto euroasi\u00e1tico do x\u00e9nero \"Dendrocopos\".\n\u00c9 o m\u00e1is grande dos petos con pintas do Pale\u00e1rtico occidental, de 24 a 26\u00a0cm de longo cunha envergadura alar de 38 a 40\u00a0cm e cunha plumaxe similar \u00e1 do peto real, pero con barras brancas nas \u00e1s en vez de pintas, e unha parte inferior do dorso branca. O macho ten a parte superior da cabeza vermella, a femia tena negra.\nEn Europa, viven d\u00faas subespecies: \"D. l. leucotos\", que vive no norte e centro de Europa, e \"D. l. lilfordi\" nos Balc\u00e1ns e Turqu\u00eda e polo oeste chega aos Pireneos. Outras dez razas viven na rexi\u00f3n cara ao leste ata Corea e o Xap\u00f3n. \u00c9 unha ave escasa, xa que necesita grandes extensi\u00f3ns de bosque maduro de folla caduca con grandes cantidades de madeira morta a\u00ednda en p\u00e9 ou ca\u00edda. O seu n\u00famero diminu\u00edu en Escandinavia. En Suecia, o declive da s\u00faa poboaci\u00f3n causou que o goberno promulgase a protecci\u00f3n da especie no seu Plan de Acci\u00f3n da Biodiversidade nacional.\nNa estaci\u00f3n reprodutora escava un burato para a nidaci\u00f3n duns 7\u00a0cm de largo e 30\u00a0cm de profundidade no tronco dunha \u00e1rbore podre. Pon de tres a cinco ovos brancos e inc\u00fabaos de 10 a 11 d\u00edas. Vive predominantemente de escaravellos perforadores da madeira e das s\u00faas larvas, as\u00ed como doutros insectos, noces, sementes e bagas. O tamborileo nos trocos dos machos \u00e9 moi alto, as chamadas incl\u00faen un d\u00e9bil \"kiuk\" e un \"kweek\" m\u00e1is longo.\nSubespecies.\nHai doce subespecies reco\u00f1ecidas."}
{"id": "417990", "revid": "5863", "url": "https://gl.wikipedia.org/wiki?curid=417990", "title": "Mat\u00edas L\u00f3pez y L\u00f3pez", "text": ""}
{"id": "417991", "revid": "5863", "url": "https://gl.wikipedia.org/wiki?curid=417991", "title": "Mat\u00edas L\u00f3pez e L\u00f3pez", "text": ""}
{"id": "417992", "revid": "98629", "url": "https://gl.wikipedia.org/wiki?curid=417992", "title": "Pa\u00ed\u00f1o de Wilson", "text": "O pa\u00ed\u00f1o de Wilson ou pa\u00ed\u00f1o patiamarelo (Oceanites oceanicus) \u00e9 unha especie de ave procelariforme da familia Hydrobatidae distribu\u00edda principalmente polos oc\u00e9anos do hemisferio sur, a\u00ednda que alcanza a parte meridional do Atl\u00e1ntico norte. \u00c9 unha ave mari\u00f1a de pequeno tama\u00f1o de plumaxe pardo escuro, ag\u00e1s a rabadilla e o baixo ventre, que son brancos, que se alimenta na superficie do oc\u00e9ano. Como outros pa\u00ed\u00f1os plana ao rente da tona do mar toc\u00e1ndoa cos seus p\u00e9s e \"correndo\" por ela sostido en voo na procura de alimento.\nDescrici\u00f3n.\n\u00c9 unha ave pequena, que mide entre 16 e 18,5\u00a0cm de lonxitude e ten unha envergadura alar de 38 a 42\u00a0cm. \u00c9 un pouco maior que o pa\u00ed\u00f1o pequeno. A s\u00faa plumaxe \u00e9 practicamente toda de cor parda escura, ag\u00e1s na rabadilla e os flancos do baixo ventre que son brancos. En voo os seus p\u00e9s permanecen xusto ao final da s\u00faa cola cadrada. O pa\u00ed\u00f1o pequeno ten unha faixa branquecha caracter\u00edstica na parte inferior das \u00e1s e a parte superior tena toda escura, mentres que o pa\u00ed\u00f1o de Wilson ten unha banda clara difusa na parte superior das \u00e1s e non ten ningunha na parte inferior. As s\u00faas membranas interdixitais son de cor amarelo nos adultos, a\u00ednda que os individuos inmaturos te\u00f1en manchas negras.\nTaxonom\u00eda.\nO pa\u00ed\u00f1o de Wilson clasif\u00edcase no x\u00e9nero \"Oceanites\", pertencente \u00e1 familia dos pa\u00ed\u00f1os, Hydrobatidae (alg\u00fans tax\u00f3nomos dividen esta familia en Hydrobatidae, que incluir\u00eda s\u00f3 os pa\u00ed\u00f1os do norte, e Oceanitidae, que incluir\u00eda os pa\u00ed\u00f1os do sur, inclu\u00eddo o pa\u00ed\u00f1o de Wilson). Os pa\u00ed\u00f1os son os membros m\u00e1is pequenos da orde Procellariiformes, e intregran unha das s\u00faas catro familias principais, xunto a Diomedeidae (albatros), Procellariidae (pardelas) e Pelecanoididae. Os procelariformes son aves mari\u00f1as que se caracterizan por ter bicos con tubos nasais sobresa\u00edntes e \u00e1s longas e estreitas, que lles permiten voar planando longas distancias sobre o mar.\nO pa\u00ed\u00f1o de Wilson foi descrito polo zo\u00f3logo alem\u00e1n Heinrich Kuhl en 1820, co nome de \"Procellaria oceanica\". En 1840 foi trasladado como especie tipo ao x\u00e9nero \"Oceanites\", creado por Alexander Keyserling e Johann Heinrich Blasius. Reco\u00f1\u00e9cense tres subespecies de pa\u00ed\u00f1o de Wilson.\nO nome do x\u00e9nero \u00e9 de etimolox\u00eda grega, xa que procede das oce\u00e1nides, o nome das ninfas fillas dos deuses mitol\u00f3xicos do mar, Oc\u00e9ano e Tetis. Pola s\u00faa parte o nome espec\u00edfico \u00e9 o termo latino \"oceanicus\" que significa 'oce\u00e1nico'.\nDistribuci\u00f3n.\nEsta especie reprod\u00facese nas costas da Ant\u00e1rtida e illas veci\u00f1as como as illas Shetland do Sur durante o ver\u00e1n do hemisferio sur. O resto do ano p\u00e1sao no mar, e despr\u00e1zase cara aos oc\u00e9anos do norte no inverno do hemisferio sur. \u00c9 moito m\u00e1is com\u00fan no Atl\u00e1ntico norte que no Pac\u00edfico. Estableceuse que o pa\u00ed\u00f1o de Wilson \u00e9 com\u00fan ao leste da costa de Norteam\u00e9rica no ver\u00e1n do norte e determinouse a abundancia estacional desta ave en augas apropiadas en Europa, inclu\u00eddas as illas de Sicilia e Gran Breta\u00f1a.\n\u00c9 estritamente pel\u00e1xica f\u00f3ra da tempada de reproduci\u00f3n, e isto sumado ao remoto dos seus sitios de reproduci\u00f3n, fai que sexa dif\u00edcil observalo en terra. S\u00f3 durante grandes tormentas esta especie pode que se achegue a terra.\n\u00c9 unha ave cunha gran poboaci\u00f3n distribu\u00edda nunha ampla \u00e1rea polo que se clasifica como especie con status \"pouco preocupante\" na Lista Vermella da IUCN.\nComportamento e ecolox\u00eda.\nTen un voo m\u00e1is directo e planado que outros pa\u00ed\u00f1os, e como a maior\u00eda deles adoita voar a pouca distancia da superficie do oc\u00e9ano e acostuma a planar tocando coas patas a auga mentres pesca co bico na superficie. Mesmo en calma a leve brisa que se produce polas ondas \u00e9 dabondo para mantelo planando mentres se estabiliza coas patas. Igual que o pa\u00ed\u00f1o pequeno \u00e9 unha ave moi gregaria, e tam\u00e9n adoita seguir os barcos. Alim\u00e9ntanse principalmente de invertebrados do plancto da superficie, e rara vez se mergullan m\u00e1is para capturar unha presa. Por veces poden pescar peixes de entre 3 e 8\u00a0cm de longo da familia Myctophidae.\nCos seus 40\u00a0g de media \u00e9 o animal de sangue quente m\u00e1is pequeno que cr\u00eda na rexi\u00f3n ant\u00e1rtica. Ani\u00f1a preto do mar nos ocos entre as rochas ou pequenos buratos na terra mol. No interior do seu ni\u00f1o pon s\u00f3 un ovo branco. Igual que os seus parentes, a s\u00faa capacidade para cami\u00f1ar \u00e9 limitada e adoita arrastrase sobre os tarsos para introducirse no seu tobo. No \u00e1rtico os ni\u00f1os poden ser cubertos pola neve, o que causa a perda dos pitos. Nos lugares de nidaci\u00f3n \u00e9 estritamente nocturno para evitar as gaivotas e os papamerdas que depredan nel, e evita chegar ao ni\u00f1o incluso nas noites con l\u00faa clara. Os dous proxenitores incuban e alimentan o \u00fanico pito. O pito emite chamadas e pide comida m\u00e1is vigorosamente cando ten fame. Os pitos permanecen no ni\u00f1o uns 60\u00a0d\u00edas, onde \u00e9 alimentado con krill, peixes e anf\u00edpodos. Os adultos poden identificar na escuridade o seu ni\u00f1o e a s\u00faa parella por medio do olfacto."}
{"id": "417993", "revid": "27155", "url": "https://gl.wikipedia.org/wiki?curid=417993", "title": "Oceanites oceanicus", "text": ""}
{"id": "417994", "revid": "88215", "url": "https://gl.wikipedia.org/wiki?curid=417994", "title": "Asociaci\u00f3n de Atletismo e Deportes do Barbanza", "text": "A Asociaci\u00f3n de Atletismo e Deportes do Barbanza \u00e9 un club deportivo galego, situado na Pobra do Carami\u00f1al, na r\u00faa Ulla, 3-1\u00baD desta localidade.\nAs s\u00faas actividades deportivas real\u00edzanse no Estadio da Alta, en Cab\u00edo.\nHistoria.\nAdscrito \u00e1 Federaci\u00f3n Galega de Atletismo, foi fundado en 1985 por Xos\u00e9 Moure Mu\u00f1iz, pai do ex-atleta e actual adestrador Abelardo Moure Garc\u00eda. Na actualidade, Xos\u00e9 Moure contin\u00faa a ser o seu presidente, e o seu fillo \u00e9 o principal adestrador.\nUnha das principais competici\u00f3ns organizadas polo club \u00e9 o Trofeo Atletismo Barbanza \"D\u00eda das Letras Galegas\", no Estadio da Alta, organizado polo club, a Federaci\u00f3n Galega de Atletismo e o concello da Pobra do Carami\u00f1al, e a colaboraci\u00f3n da Secretar\u00eda Xeral para o Deporte da Xunta de Galicia e no que se realizan concursos de 100, 200 e 400 metros lisos; lanzamentos de vortex e xavelina, triplo salto e salto de lonxitude, en diferentes categor\u00edas de idades, e con participantes femininos e masculinos.\nUnha das m\u00e1is destacadas deportistas do club \u00e9 Lidia Parada."}
{"id": "417995", "revid": "130532", "url": "https://gl.wikipedia.org/wiki?curid=417995", "title": "Elvira Santiso", "text": "Elvira Santiso Garc\u00eda, nada en Betanzos en 1872 e finada en Santiago de Compostela o 9 de outubro de 1961, foi unha pintora e mestra galega.\nTraxectoria.\nMoi nova marchou coa s\u00faa familia a Compostela, onde viviu ata a s\u00faa morte. Formouse na Escola da Real Sociedade Econ\u00f3mica de Amigos do Pa\u00eds de Santiago, con profesores como Jos\u00e9 Mar\u00eda Fenollera e Mariano Tito V\u00e1zquez. Traballou como mestre particular na sociedade da que fora alumna e fixo traballos por encarga.\nAlg\u00fans dos t\u00edtulos dos seus cadros son: \"A ceboleira\", \"Ao car\u00f3n do lar\", \"Botando un cigarro\", \"Carmeli\u00f1a\", \"Claustro del Sar\", \"La bordadora\", \"La cena del campanero\", \"Mondando patatas\", \"No mu\u00ed\u00f1o\", \"O p\u00e9 do cruceiro\", \"O t\u00edo Xan\" e \"Oraci\u00f3n\".\nFixo exposici\u00f3ns en diferentes certames, en Compostela, A Coru\u00f1a, Vigo, Ferrol ou Vilagarc\u00eda de Arousa, mais tam\u00e9n f\u00f3ra do pa\u00eds, en Madrid, Bos Aires ou Montevideo.\nHai obras s\u00faas no Museo Municipal Qui\u00f1ones de Le\u00f3n de Vigo e no Castelo de Santiago de Sanl\u00facar de Barrameda, C\u00e1diz."}
{"id": "417996", "revid": "43337", "url": "https://gl.wikipedia.org/wiki?curid=417996", "title": "Amazon.com", "text": ""}
{"id": "417997", "revid": "89787", "url": "https://gl.wikipedia.org/wiki?curid=417997", "title": "Elvira Men\u00e9ndez Gonz\u00e1lez", "text": "Elvira Men\u00e9ndez Gonz\u00e1lez, nada en Ferrol o 26 de marzo de 1949, \u00e9 unha actriz, guionista e escritora galega.\nTraxectoria.\nVive en Madrid dende os 13 anos. Estudou Arte Dram\u00e1tica na Real Escuela Superior de Arte Dram\u00e1tico (RESAD).\n\u00c9 reco\u00f1ecida sobre todo pola s\u00faa actividade na literatura infantil e xuvenil."}
{"id": "417998", "revid": "785", "url": "https://gl.wikipedia.org/wiki?curid=417998", "title": "Gonzalo Fern\u00e1ndez de Trava", "text": ""}
{"id": "418000", "revid": "54334", "url": "https://gl.wikipedia.org/wiki?curid=418000", "title": "Igrexa de Sundre", "text": "A igrexa de Sundre (sueco: \"Sundre kyrka\") \u00e9 unha igrexa medieval luterana en Sundre, na illa sueca de Gotland, pertencente \u00e1 diocese de Visby.\nHistoria.\nA igrexa foi constru\u00edda orixinalmente para unha gran facenda. O primeiro edificio foi levantado a comezos do s\u00e9culo XII e era de madeira. Un feixe de restos pintados desa igrexa cons\u00e9rvanse no Museo de Gotland en Visby. Foron pintados por un artista ruso e representa escenas do Xu\u00edzo Final. Especulouse sobre se os restos eran orixinalmente partes dun iconostasio, debido a s\u00faa orixe rusa, pero probablemente son os restos dun teito.\nA primeira igrexa foi derrubada a comezos do s\u00e9culo XIII e substitu\u00edda polo presente edificio de pedra de estilo rom\u00e1nico. Antes diso, por\u00e9n, constru\u00eduse unha torre defensiva preto da igrexa das cales a\u00ednda est\u00e1n as ru\u00ednas. Probablemente serviu de refuxio para a congregaci\u00f3n en tempos de perigo ou guerra. A torre da igrexa engad\u00eduse a mediados do XIII.\nDende a idade media non houbo grandes alteraci\u00f3ns na s\u00faa estrutura ag\u00e1s polo engadido da sancrist\u00eda. No ano 1931 levouse a cabo unha restauraci\u00f3n, e entre 1969 e 1970 o edificio foi novamente restaurado.\nDurante un longo per\u00edodo da s\u00faa historia a igrexa funcionou como unha axuda \u00e1 navegaci\u00f3n para os mari\u00f1eiros, xa que est\u00e1 situada nunha altura non moi lonxe do mar. Aparece como tal nun libro de navegaci\u00f3n neerland\u00e9s de 1627.\nArquitectura.\nA igrexa est\u00e1 constru\u00edda con arenita local, ag\u00e1s polos portais de entrada que foron executados con calcaria m\u00e1is resistente. \u00c9 unha igrexa rom\u00e1nica relativamente homox\u00e9nea. O seu interior est\u00e1 decorado cunha serie de frescos medievais que representan a Paix\u00f3n de Cristo. Tam\u00e9n se conservan algunhas esculturas medievais de madeira, inclu\u00edda unha cruz triunfal do s\u00e9culo XV. Quizais a peza m\u00e1is pouco com\u00fan da igrexa \u00e9 un \u00f3rgano que data de 1370 e que no presente se atopa no Museo de Gotland en Visby. Segundo unha inscrici\u00f3n en lat\u00edn, foi realizado por un mestre chamado Verner de Brandenburgo. Representa os escudos de armas que se interpretaron como os de dez granxas da parroquia."}
{"id": "418001", "revid": "54334", "url": "https://gl.wikipedia.org/wiki?curid=418001", "title": "Igrexa de Tingst\u00e4de", "text": "A igrexa de Tingst\u00e4de (sueco: \"Tingst\u00e4de kyrka\") \u00e9 unha igrexa medieval luterana en Tingst\u00e4de, na illa sueca de Gotland, pertencente \u00e1 diocese de Visby.\nHistoria.\nNo mesmo lugar onde se atopa a presente igrexa constru\u00eduse unha de madeira a comezos do s\u00e9culo XII a m\u00e1is tardar. Posteriormente foi substitu\u00edda primeiro por unha igrexa rom\u00e1nica, da cal sobreviven os portais, e posteriormente foi reconstru\u00edda en estilo g\u00f3tico durante os s\u00e9culos XIII e XIV. Dende ent\u00f3n a igrexa permaneceu case inalterada.\nA igrexa foi unha das tres chamadas igrexas de asilo en Gotland durante a idade media, un lugar onde presuntos criminais pod\u00edan atopar refuxio en espera de xu\u00edzo. O nome Tingst\u00e4de tam\u00e9n se traduce como \"situaci\u00f3n dun \"thing\"\", indicando que o lugar ten antigas tradici\u00f3ns xudiciais.\nArquitectura.\nA igrexa ten unha alta torre (55 metros) adornada con galer\u00edas g\u00f3ticas en varios pisos. No seu interior restos de pedras pintaras foron usados como material de construci\u00f3n. A nave est\u00e1 abovedada e o teito est\u00e1 apoiado nunha \u00fanica columna central con capiteis ricamente decorados, realizados no s\u00e9culo XIII polo escultor an\u00f3nimo co\u00f1ecido co nome de Calcarius. O coro carece de \u00e1bsida. Externamente os portais rom\u00e1nicos est\u00e1n tam\u00e9n decorados con esculturas de pedra. O portal interior que vai do coro \u00e1 sancrist\u00eda \u00e9 m\u00e1is antigo, do s\u00e9culo XII, e est\u00e1 decorado co A\u00f1o de Deus, que tam\u00e9n \u00e9 o s\u00edmbolo her\u00e1ldico de Gotland. Dada a situaci\u00f3n da igrexa nun antigo lugar de importancia pol\u00edtica, os acad\u00e9micos especulan sobre se xa era un s\u00edmbolo para a illa durante o s\u00e9culo XII.\nA igrexa de Tingst\u00e4de ten unha p\u00eda bautismal probablemente feita polo artista co\u00f1ecido como Master Majestatis, e posiblemente procedente da primeira igrexa de madeira. Tam\u00e9n ten unha notable cruz triunfal do s\u00e9culo XIV. O retablo \u00e9 considerablemente posterior, do s\u00e9culo XVIII, mentres que os bancos son probablemente do XVII."}
{"id": "418002", "revid": "23204", "url": "https://gl.wikipedia.org/wiki?curid=418002", "title": "Beatriz Comendador Rey", "text": "Beatriz Comendador Rey, nada en Vilagarc\u00eda de Arousa o 13 de outubro de 1967, \u00e9 unha arque\u00f3loga e profesora universitaria galega.\nTraxectoria.\nTitulada pola Universidade de Vigo en 1997, \u00e9 Profesora Contratada Doutora da \u00c1rea de Prehistoria da Universidade de Vigo. Traballou no Museo Arqueol\u00f3xico da Coru\u00f1a e no proxecto do castro de Elvi\u00f1a."}
{"id": "418005", "revid": "5863", "url": "https://gl.wikipedia.org/wiki?curid=418005", "title": "El coraz\u00f3n del oc\u00e9ano", "text": ""}
{"id": "418006", "revid": "1131", "url": "https://gl.wikipedia.org/wiki?curid=418006", "title": "A rianxeira", "text": ""}
{"id": "418008", "revid": "5863", "url": "https://gl.wikipedia.org/wiki?curid=418008", "title": "Arte Dram\u00e1tica", "text": ""}
{"id": "418009", "revid": "5863", "url": "https://gl.wikipedia.org/wiki?curid=418009", "title": "Arte dram\u00e1tica", "text": ""}
{"id": "418010", "revid": "27155", "url": "https://gl.wikipedia.org/wiki?curid=418010", "title": "Pa\u00ed\u00f1o de rabo gallado", "text": ""}
{"id": "418011", "revid": "89787", "url": "https://gl.wikipedia.org/wiki?curid=418011", "title": "Pa\u00ed\u00f1o de Madeira", "text": "O pa\u00ed\u00f1o de Madeira ou pa\u00ed\u00f1o chuchagraxas (Oceanodroma castro), \u00e9 unha especie de ave mari\u00f1a procelariforme da familia Hydrobatidae propia das zonas c\u00e1lidas e temperadas dos oc\u00e9anos Atl\u00e1ntico e Pac\u00edfico.\nDescrici\u00f3n.\nO pa\u00ed\u00f1o de Madeira mide de 19 a 21\u00a0cm e ten unha envergadura alar de 43 a 46\u00a0cm. Pesa entre 44 e 49\u00a0g. A s\u00faa coloraci\u00f3n xeral \u00e9 escura e ten unha banda branca na rabadilla e a s\u00faa cola est\u00e1 lixeiramente bifurcada. \u00c9 similar ao pa\u00ed\u00f1o de rabo gallado, pero este ten a cola m\u00e1is bifurcada e a s\u00faa mancha branca \u00e9 de distinta forma e est\u00e9ndese m\u00e1is cara aos lados.\nTaxonom\u00eda.\nClasif\u00edcase no x\u00e9nero \"Oceanodroma\", o de m\u00e1is especies da familia dos pa\u00ed\u00f1os, Hydrobatidae. Os pa\u00ed\u00f1os son os membros m\u00e1is pequenos da orde Procellariiformes, e intregran unha das s\u00faas catro familias principais, xunto a Diomedeidae (albatros), Procellariidae (pardelas) e Pelecanoididae. Os procelariformes son aves mari\u00f1as que se caracterizan por ter bicos con tubos nasais sobresa\u00edntes e \u00e1s longas e estreitas, que lles permiten voar planeando sobre o mar longas distancias.\nO pa\u00ed\u00f1o de Madeira foi descrito polo naturalista ingl\u00e9s Edward Vernon Harcourt en 1851, co nome de \"Thalassidroma castro\". Posteriormente foi trasladado ao x\u00e9nero \"Oceanodroma\", creado por Ludwig Reichenbach en 1853. Non se reco\u00f1ecen subespecies diferenciadas do pa\u00ed\u00f1o de Madeira.\nO nome do x\u00e9nero \u00e9 a combinaci\u00f3n dos termos gregos \u038f\u03ba\u03b5\u03b1\u03bd\u03cc\u03c2 (\"\u014dkean\u00f3s\") 'oc\u00e9ano' e \u03b4\u03c1\u03cc\u03bc\u03bf\u03c2 (\"dromos\") 'corredor', facendo referencia ao costume de peneirar sobre a superficie do mar tocando a auga coas patas de modo que parece cami\u00f1ar. O seu nome espec\u00edfico procede do termo usado na illa de Madeira \u00ab\"roque de castro\"\u00bb para referirse a esta ave.\nReproduci\u00f3n.\nCr\u00eda unicamente nas illas das zonas temperadas dos oc\u00e9anos Atl\u00e1ntico e Pac\u00edfico, o que comprende os Azores e Madeira no Atl\u00e1ntico e as Gal\u00e1pagos no Pac\u00edfico. Ani\u00f1a en colonias preto do mar no interior de ocos e gretas das rochas. Po\u00f1en soamente un ovo branco.\nA\u00ednda que se reproducen durante todo o ano en recentes investigaci\u00f3ns descubriuse que existen d\u00faas poboaci\u00f3ns que usan os mesmos sitios de nidaci\u00f3n en diferentes estaci\u00f3ns, con picos de nidaci\u00f3n en primavera e outono. Ademis as d\u00faas poboaci\u00f3ns presentan diferenzas nas s\u00faas vocalizaciones e \u00e9pocas de muda da plumaxe.\nComportamento e alimentaci\u00f3n.\nF\u00f3ra da tempada de cr\u00eda permanece en mar aberto. Alim\u00e9ntase peteirando a superficie da auga para atrapar as s\u00faas presas, que son invertebrados, pequenos vertebrados e algunhas veces prea. Ocasionalmente merg\u00fallase a pouca profundidade, a uns 40 a 120\u00a0cm por debaixo da superficie. Rexistrouse unha profundidade m\u00e1xima de 170\u00a0cm pero poder\u00eda estar errada por defectos no equipo de medici\u00f3n.\nEste pa\u00ed\u00f1o ach\u00e9gase ao seu lugar de nidaci\u00f3n unicamente pola noite para evitar os ataques predatorios das gaivotas e papamerdas, evitando achegarse a terra mesmo en noites claras de l\u00faa chea. Como a maior\u00eda dos pa\u00ed\u00f1os e af\u00edns, a s\u00faa capacidade de cami\u00f1ar cando est\u00e1 en terra \u00e9 limitada e restr\u00ednxese a desprazarse torpemente ao seu tobo."}
{"id": "418012", "revid": "27155", "url": "https://gl.wikipedia.org/wiki?curid=418012", "title": "Pa\u00ed\u00f1o chuchagraxas", "text": ""}
{"id": "418013", "revid": "27155", "url": "https://gl.wikipedia.org/wiki?curid=418013", "title": "Oceanodroma castro", "text": ""}
{"id": "418014", "revid": "98629", "url": "https://gl.wikipedia.org/wiki?curid=418014", "title": "Pardela de Cabo Verde", "text": "A pardela de Cabo Verde (Calonectris edwardsii) \u00e9 unha especie de ave procelariforme da familia Procellariidae que vive no oc\u00e9ano Atl\u00e1ntico, nas augas da Macaronesia meridional. Cr\u00eda unicamente no arquip\u00e9lago africano de Cabo Verde.\nTaxonom\u00eda.\nFoi inicialmente descrita como especie en 1883 por \u00c9mile Oustalet. Posteriormente reconsiderouse a s\u00faa clasificaci\u00f3n e tratouse como unha subespecie da pardela cincenta, ata que en 1995 Cornelis Hazevoet volveu asignarlle a categor\u00eda de especie de seu.\nDescrici\u00f3n.\n\u00c9 unha ave mari\u00f1a esvelta, coa cabeza e as partes superiores m\u00e1is escuras que a pardela cincenta e o bico escuro. Comparada coa pardela cincenta \u00e9 de menor tama\u00f1o, m\u00e1is delgada e de formas m\u00e1is angulosas.\nDistribuci\u00f3n.\nEsta ave s\u00f3 cr\u00eda nas illas de Cabo Verde. As colonias m\u00e1is grandes est\u00e1n nas illas e illotes Brava, Branco e Raso, a\u00ednda que tam\u00e9n ani\u00f1a en colonias menos numerosas noutras illas do arquip\u00e9lago. A\u00ednda que os seus movementos e distribuci\u00f3n en mar aberto non son co\u00f1ecidos en profundidade, son avistadas con regularidade arredor das illas na estaci\u00f3n de cr\u00eda. Trala \u00e9poca de reproduci\u00f3n esp\u00e1llanse polas augas tropicais e poden ser avistadas na zona de surxencias de augas senegalesas, onde se concentra arredor dun 10% da poboaci\u00f3n en outubro. Existen rexistros de avistamentos ata o Atl\u00e1ntico sur, e un na costa oriental de Norteam\u00e9rica.\nComportamento.\nReproduci\u00f3n.\nTras unha ausencia de tres meses, os adultos chegan \u00e1s s\u00faas colonisas de cr\u00eda das illas entre finais de febreiro e marzo, onde ani\u00f1an nos ocos dos cant\u00eds e entre as rochas costeiras. As femias po\u00f1en un s\u00f3 ovo, que incuban entre maio e xullo. Os pitos abandonan o ni\u00f1o desde finais de setembro a outubro. Despois de abandonaren o ni\u00f1o todas as pardelas permanecen no mar ata a seguinte estaci\u00f3n de cr\u00eda.\nAlimentaci\u00f3n.\nComo o resto de pardelas alim\u00e9ntanse pescando no mar pequenos peixes, luras e outros pequenos animais mari\u00f1os.\nEstado de conservaci\u00f3n.\nEst\u00edmase que a poboaci\u00f3n total en 1993 constaba duns 20\u00a0000 adultos (10\u00a0000 parellas reprodutoras). A\u00ednda que a especie est\u00e1 teoricamente protexida, os pitos son recolectados polos pescadores, nunhas cifras que se estiman nunhas 5\u00a0000 aves capturdas nos seus ni\u00f1os cada ano nos illotes Branco e Raso. A s\u00faa poboaci\u00f3n est\u00e1 en declive a causa do exceso de recolecci\u00f3n de pitos e consid\u00e9rase que a especie est\u00e1 case ameazada."}
{"id": "418015", "revid": "27155", "url": "https://gl.wikipedia.org/wiki?curid=418015", "title": "Calonectris edwarsii", "text": ""}
{"id": "418016", "revid": "5863", "url": "https://gl.wikipedia.org/wiki?curid=418016", "title": "Elvira Santiso Garc\u00eda", "text": ""}
{"id": "418018", "revid": "23204", "url": "https://gl.wikipedia.org/wiki?curid=418018", "title": "Rosp Corunna", "text": "Rosp Corunna \u00e9 unha empresa galega adicada \u00e1 xesti\u00f3n de participaci\u00f3ns empresariais principalmente ligadas a Inditex fundada por Rosal\u00eda Mera. A empresa xestiona a participaci\u00f3n que Sandra Ortega ten en Inditex. Xestiona un patrimonio valorado en 2015 en 5\u00a0454 mill\u00f3ns de euros.\nRosp Corunna xestiona 19 compa\u00f1\u00edas inmobiliarias e as participaci\u00f3ns en Room Mate (30%), Milou Films (25%), Inusual Comunicaci\u00f3n Innovadora (45%), Inditex (5%) e Pharma Mar (5%)."}
{"id": "418020", "revid": "785", "url": "https://gl.wikipedia.org/wiki?curid=418020", "title": "Rodrigo P\u00e9rez de Trava", "text": ""}
{"id": "418024", "revid": "85894", "url": "https://gl.wikipedia.org/wiki?curid=418024", "title": "Jos\u00e9 Mar\u00eda Seoane", "text": "Jos\u00e9 Mar\u00eda Seoane Buj\u00e1n, nado en Vigo o 13 de setembro de 1913 e finado en Madrid o 7 de xullo de 1989, foi un actor galego.\nTraxectoria.\nFoi membro da Agrupaci\u00f3n Mart\u00edn C\u00f3dax de Vigo, na cal desenvolveu un activo traballo interpretativo e chegou a exercer de director esc\u00e9nico.\nParticipou da man do director de escena Luis Escobar no auto \"El hospital de los locos\" na d\u00e9cada de 1940. Nos seguintes anos converteuse en primeira figura dos Teatros Espa\u00f1ol (do que chegou a converterse en primeiro actor na d\u00e9cada de 1940) e Mar\u00eda Guerrero de Madrid, nos que tivo ocasi\u00f3n de interpretar grandes cl\u00e1sicos como \"Cyrano de Bergerac\", \"La vida es sue\u00f1o\", \"Otelo\" e, en varias ocasi\u00f3ns encabezou o elenco de \"Don Juan Tenorio\", de Jos\u00e9 Zorrilla xunto \u00e1 s\u00faa esposa Rosita Yarza.\nDebutou na gran pantalla coa pel\u00edcula \"Porque te vi llorar\" (1941) de Juan de Ordu\u00f1a, \u00e1 que seguiron m\u00e1is de 40 t\u00edtulos at\u00e9 \"La guerrilla\" (1972), de Rafael Gil.\nFalecido por mor dunha insuficiencia renal en 1989, tivo dous fillos, Alfonso e Jos\u00e9 Mar\u00eda.\nPremios.\nNa edici\u00f3n de 1947 das medallas do C\u00edrculo de Escritores Cinematogr\u00e1ficos obtivo a Medalla ao mellor actor principal pola s\u00faa interpretaci\u00f3n en \"Mariona Rebull\"."}
{"id": "418025", "revid": "1131", "url": "https://gl.wikipedia.org/wiki?curid=418025", "title": "Mikel Arruabarrena", "text": "Mikel Arruabarrena Aranbide, nado o 9 de febreiro de 1983 en Tolosa, \u00e9 un futbolista espa\u00f1ol que xoga como dianteiro para o Pontevedra CF da Segunda Divisi\u00f3n B Espa\u00f1ola.\nTraxectoria.\nO 13 de agosto de 2018 anunciouse a s\u00faa fichaxe por unha tempada polo Pontevedra CF."}
{"id": "418026", "revid": "89787", "url": "https://gl.wikipedia.org/wiki?curid=418026", "title": "Pedro I de Courtenay", "text": "Pedro de Francia, nado c. 1125 e finado c. 1183, foi o menor dos fillos do rei Lu\u00eds VI de Francia e da s\u00faa segunda esposa, Adela de Savoia. Foi se\u00f1or de Courtenay, Montargis, Ch\u00e2teau-Renard, Champignelles, Tanlay, Charny e Chantecoq.\nTraxectoria.\nO seu pai deulle a dignidade de abade laico da colexiata de Nantes.\nAcompa\u00f1ou en 1147 aos seus irm\u00e1ns Lu\u00eds VII de Francia et Roberto I de Dreux \u00e1 Segunda Cruzada, tomando parte en todos os combates, entre eles o de Laodicea e no sitio de Damasco. Entre os cruzados estaba igualmente Renaud de Courtenay, pai da s\u00faa futura muller.\nCando os seus irm\u00e1ns Henrique e Roberto se rebelaron contra a autoridade do rei, o seu irm\u00e1n Lu\u00eds, foi o \u00fanico que permaneceu fiel, en 1149-50.\nTomou a cruz unha segunda vez en 1179 co conde Henrique I de Champa\u00f1a e con Filipe de Dreux, bispo de Beauvais, o seu sobri\u00f1o, e pasou a Terra Santa.\nMorreu entre 1180 e 1183.\nMatrimonio e descendencia.\nContraeu nupcias con Isabel de Courtenay, filla de Reinaldo de Courtenay e Hawise de Donjon, e foron pais de 10 fillos, entre eles o futuro Emperador Latino de Constantinopla:"}
{"id": "418028", "revid": "1576", "url": "https://gl.wikipedia.org/wiki?curid=418028", "title": "Parasitos", "text": ""}
{"id": "418029", "revid": "1576", "url": "https://gl.wikipedia.org/wiki?curid=418029", "title": "F. s. catus", "text": ""}
{"id": "418030", "revid": "5863", "url": "https://gl.wikipedia.org/wiki?curid=418030", "title": "Nieves Loperena", "text": "Mar\u00eda de las Nieves Loperena de Sa\u00e1, nada en Baiona, \u00e9 unha editora, fot\u00f3grafa, dese\u00f1adora, maquetadora, libreira e dinamizadora cultural galega.\nTraxectoria.\n\u00c9 delegada en Galicia da editorial asturiana Nigra Trea. Como fot\u00f3grafa participou en varias exposici\u00f3ns e as s\u00faas imaxes apareceron en varios libros. Rexenta unha librer\u00eda de vello de m\u00e1is de 40\u00a0000 volumes, localizada nunha antiga escola unitaria no Castro de Gaxate, A Lama (de 2011 a 2016 en Sabar\u00eds, Baiona), \"O Mercado da t\u00eda Ni\", as\u00ed como unha librer\u00eda m\u00f3bil (a \"Furgolibro\"), periodicamente presente en varias feiras e outros eventos da xeograf\u00eda galega."}
{"id": "418032", "revid": "6939", "url": "https://gl.wikipedia.org/wiki?curid=418032", "title": "Gciencia", "text": ""}
{"id": "418033", "revid": "98629", "url": "https://gl.wikipedia.org/wiki?curid=418033", "title": "Cuco real", "text": "O cuco real ou cuco papudo (Clamator glandarius) \u00e9 unha especie de ave cuculiforme da familia Cuculidae que habita no sur de Europa e Oriente Pr\u00f3ximo en ver\u00e1n e que pasa o inverno en \u00c1frica. Igual que o seu parente o cuco practica o parasitismo de posta nos ni\u00f1os de aves como as pegas e os estorni\u00f1os. Non se co\u00f1ecen subespecies.\nDescrici\u00f3n.\nO cuco real \u00e9 lixeiramente m\u00e1is grande que o cuco com\u00fan, cunha lonxitude de 35 a 39\u00a0cm, a\u00ednda que parece moito m\u00e1is grande polas s\u00faas anchas \u00e1s e a s\u00faa cola longa e estreita. Os adultos te\u00f1en as partes superiores de cor pardo escuro con moitas pintas brancas e co p\u00edleo gris, onde presenta un rechamante penacho er\u00e9ctil. O seu pico anegrado \u00e9 robusto e lixeiramente curvado cara a abaixo. As s\u00faas partes inferiores son principalmente brancas, a\u00ednda que a s\u00faa gorxa e parte superior do peito son de cor amarelado crema. Ambos os sexos te\u00f1en un aspecto similar. Os xuven\u00eds te\u00f1en as partes superiores, inclu\u00eddo o p\u00edleo, anegradas en lugar de pardas, e segundo as idades carecen de penacho ou t\u00e9\u00f1eno m\u00e1is curto. O amarelo das s\u00faas partes inferiores \u00e9 m\u00e1is intenso e m\u00e1is estendido que o dos adultos, e as s\u00faas plumas primarias son de cor casta\u00f1o avermellado.\nTaxonom\u00eda e etimolox\u00eda.\nClasif\u00edcase na familia Cuculidae dentro da orde cuculiformes. Os cuculiformes son aves de tama\u00f1o mediano, con plumaxes discretas e longas colas que te\u00f1en patas con dedos zigod\u00e1ctilos (dous dirixidos cara a adiante e dous cara a atr\u00e1s). Os membros da familia Cuculidae adoitan caracterizarse por po\u00f1er os seus ovos nos ni\u00f1os doutras especies.\nDescribiuno cientificamente Carl von Linn\u00e9 en 1758 na d\u00e9cima edici\u00f3n da s\u00faa obra \"Systema naturae\", co nome de \"Cuculus glandarius\". En 1829 foi trasladado como especie tipo ao x\u00e9nero \"Clamator\", creado por Johann Jakob Kaup. \u00c9 unha especie monot\u00edpica, \u00e9 dicir, non se reco\u00f1ecen subespecies diferenciadas.\nO nome do seu x\u00e9nero, \"Clamator\", \u00e9 a palabra latina que significa 'gritador'. O nome espec\u00edfico \u00e9 tam\u00e9n de etimolox\u00eda latina, xa que \"glandarius\" procede da palabra \"glans\", 'landra' e literalmente significa 'landreiro', a\u00ednda que era ese o termo do lat\u00edn tard\u00edo usado para referirse ao gaio (que come landras), o cal ten un parecido superficial co cuco real.\nComportamento.\n\u00c9 unha ave que vive en zonas arboradas abertas c\u00e1lidas. Alim\u00e9ntase de insectos, especialmente eirugas peludas que desagradan a moitas outras aves, ara\u00f1as e pequenos r\u00e9ptiles.\nReproduci\u00f3n.\nA diferenza do cuco com\u00fan, nin a femia nin os pitos de cuco real sacan do ni\u00f1o os ovos do h\u00f3spede cuxo ni\u00f1o parasitan, pero a mi\u00fado algunhas das pegas novas morren pola falta de alimento que ocasiona a presenza da cr\u00eda de cuco real. En compensaci\u00f3n s\u00e1bese que os pitos de cuco real segregan un cheiro que repele os depredadores que os axexan, e este repelente protexe tanto a eles coma os pitos do h\u00f3spede. Por exemplo, os pitos de corvo pequeno sobreviven m\u00e1is se un pito de cuco real comparte o seu ni\u00f1o. As rapaces e os gatos depredan con menos frecuencia os ni\u00f1os con cr\u00edas de cuco real. Pero os pitos de corvo pequeno benef\u00edcianse s\u00f3 se os depredadores son moi activos na zona e as\u00ed se compensa a perda de alimento."}
{"id": "418035", "revid": "27155", "url": "https://gl.wikipedia.org/wiki?curid=418035", "title": "Cuculiforme", "text": ""}
{"id": "418036", "revid": "27155", "url": "https://gl.wikipedia.org/wiki?curid=418036", "title": "Cuco papudo", "text": ""}
{"id": "418037", "revid": "27155", "url": "https://gl.wikipedia.org/wiki?curid=418037", "title": "Clamator glandarius", "text": ""}
{"id": "418038", "revid": "5863", "url": "https://gl.wikipedia.org/wiki?curid=418038", "title": "Xeograf\u00eda galega", "text": ""}
{"id": "418039", "revid": "25871", "url": "https://gl.wikipedia.org/wiki?curid=418039", "title": "Miriam Rodr\u00edguez Gallego", "text": "Miriam Rodr\u00edguez Gallego, nada en Pontedeume o 30 de setembro de 1996, \u00e9 unha cantante e compositora galega. Saltou \u00e1 fama grazas \u00e1 s\u00faa participaci\u00f3n no concurso musical de Televisi\u00f3n Espa\u00f1ola \"Operaci\u00f3n Triunfo.\" Despois do seu paso polo programa de televisi\u00f3n, asinou coa discogr\u00e1fica Universal e iniciou a s\u00faa carreira musical compondo e interpretando \u00abHay algo en mi\u00bb, canci\u00f3n promocional da serie \"Vis a vis\" no seu salto a FOX Espa\u00f1a, na que m\u00e1is adiante realizar\u00eda un cameo. O seu segundo sinxelo foi \u00abNO\u00bb, xunto a Pablo L\u00f3pez Jim\u00e9nez, e o seu \u00e1lbum debut, \u00abCicatrices\u00bb, foi publicado o 23 de novembro de 2018.\"\"\nTraxectoria.\nVida persoal.\n\u00c9 filla de Ram\u00f3n e Marit\u00e9, e ten un irm\u00e1n m\u00e1is vello, Efr\u00e9n. Estudou bacharelato de Artes esc\u00e9nicas en Ferrol e posteriormente trasladouse a Madrid para continuar os seus estudos de arte dram\u00e1tica e interpretaci\u00f3n.\nTraxectoria profesional.\nComezos.\nEmpezou cantando en vodas e dando pequenos concertos en salas e bares de Galicia. Tam\u00e9n participou na serie da televisi\u00f3n galega \"Serramoura.\" En 2013, con 17 anos, ga\u00f1ou o concurso Canta Ferrol. Tam\u00e9n participou no musical Vivan os nenos e en concursos como Talentos Almeda e o Festival da canci\u00f3n de Xalleira. En 2016 publicou o seu primeiro sinxelo \"Me cans\u00e9 de esperar\", que realizou xunto ao actor Chechu Salgado.\nOperaci\u00f3n Triunfo.\nEn outubro de 2017 deuse a co\u00f1ecer que era unha dos 18 seleccionados para entrar \u00e1 Academia de Operaci\u00f3n Triunfo. O 23 de outubro de 2017 pisou por primeira vez o escenario de Operaci\u00f3n Triunfo, interpretando o tema \u00abNo te pude retener\u00bb de Vanesa Mart\u00edn. Dita actuaci\u00f3n permitiulle ser unha das 16 concursantes que entraban a formar parte da novena edici\u00f3n do talent musical.\nEntre as s\u00faas actuaci\u00f3ns m\u00e1is importantes destacaron \u00abRunnin\u00bb de Naughty Boy e Beyonc\u00e9 que cantou xunto a Agoney na gala 1, \u00abI Wanna dance With Somebody\u00bb de Whitney Houston que cantou na gala 8, e \u00abWhat About Us\u00bb de Pink, tema que a clasificou para a final do concurso na gala 11.\nDurante o transcurso do programa, a galega estivo proposta para abandonar a academia en diversas ocasi\u00f3ns. A primeira foi na gala 4, onde cantou \u00abLa media vuelta\u00bb de Lu\u00eds Miguel. Tam\u00e9n na seguinte gala foi unha das 4 concursantes propostas para a expulsi\u00f3n, esta vez xunto ao seu compa\u00f1eiro de d\u00fao Lu\u00eds Cepeda, co que cantou \u00abEstoy hecho pedacitos de ti\u00bb de Antonio Orozco. Na gala 6 volveu a non convencer ao xurado coa s\u00faa interpretaci\u00f3n do tema \u00abQue te quer\u00eda\u00bb da Quinta Estaci\u00f3n. O seu \u00faltimo nomeamento foi na gala 9, na que cantou \u00abDramas y comedias\u00bb de Fangoria. A pesar diso, Miriam nunca estivo exposta \u00e1 expulsi\u00f3n por parte do p\u00fablico, pois tanto os seus profesores como os seus compa\u00f1eiros salv\u00e1rona en todas as ocasi\u00f3ns.\nNa gala 11, Miriam clasificouse para a final do programa despois de interpretar \u00abPa\u00eds Tropical\u00bb xunto a todos os seus compa\u00f1eiros, \u00abCuando duermes\u00bb de C\u00f3mplices xunto a Alfred Garc\u00eda, e \u00abWhat About Us\u00bb de Pink en solitario. Miriam conseguiu 36 puntos dun m\u00e1ximo de 40, situ\u00e1ndose as\u00ed en segunda posici\u00f3n por detr\u00e1s de Amaia Romero, que conseguiu a m\u00e1xima puntuaci\u00f3n. Na final do programa celebrada o 5 de febreiro, Miriam interpretou \u00abInvisible\u00bb de Mal\u00fa, canci\u00f3n coa que conseguiu entrar na final a tres xunto a Amaia Romero e Aitana. Na segunda volta, cantou \u00abNo te pude retener\u00bb de Vanesa Mart\u00edn, tema co que se estreou no concurso. Tras as votaci\u00f3ns, descubriuse que Miriam obtivera un 12 % do apoio do p\u00fablico, quedando as\u00ed en terceira posici\u00f3n.\nCandidatura a Eurovisi\u00f3n.\nAo ser unha das finalistas, optou a ser a representante espa\u00f1ola no Festival de Eurovisi\u00f3n celebrado en Lisboa en maio de 2018. Na gala de Eurovisi\u00f3n celebrada o 29 de xaneiro de 2018, cantou tres canci\u00f3ns coas que optaba a ser elixida como representante para ir a Eurovisi\u00f3n. Xunto aos seus compa\u00f1eiros finalistas Amaia Romero, Ana Guerra, Aitana e Alfred Garc\u00eda cantou unha versi\u00f3n do himno da edici\u00f3n \u00abCamina\u00bb, que s\u00f3 conseguiu un 1% dos votos. En d\u00fao, xunto a Agoney, interpretou \u00abMagia\u00bb, tema composto por David Otero e o grupo Funambulista que conseguiu un 7 % do apoio do p\u00fablico. Finalmente, interpretou como solista o tema \u00ab\"Lejos de tu piel\"\u00bb, de Steve Robson e adaptada por Funambulista que acaparou un 8% dos votos.\nXira Operaci\u00f3n Triunfo.\nTras sa\u00edr da academia de Operaci\u00f3n Triunfo, Miriam, xunto aos seus compa\u00f1eiros, embarcouse na xira do programa que a levou por diversas cidades espa\u00f1olas. Nos distintos concertos, a galega interpretou canci\u00f3ns corais xunto aos demais concursantes, o seu sinxelo \"Hay algo en mi\" sendo a primeira concursante en cantar unha canci\u00f3n propia, as\u00ed como \"Euphoria\" de Loreen xunto a Thal\u00eda Garrido, e \u00abWhat About Us\u00bb de Pink e \"Invisible\" de Mal\u00fa en solitario.\nTraxectoria tras OT.\nEn marzo de 2018, Miriam acudiu aos Premios Dial celebrados no Centro Internacional de Feiras e Congresos de Tenerife, xunto a alg\u00fans dos seus compa\u00f1eiros de \"OT 2017\".\nCase tres meses despois do final do programa que lle deu visibilidade para o gran p\u00fablico, Miriam estreou o seu primeiro sinxelo \u00abHay algo en mi\u00bb composto por ela mesma. O devandito sinxelo formou parte da banda sonora da promoci\u00f3n da terceira tempada da serie \"Cara a cara\" da cadea FOX Espa\u00f1a. En apenas 3 d\u00edas, o videoclip da canci\u00f3n obtivo m\u00e1is dun mill\u00f3n de reproduci\u00f3ns en YouTube. O 7 de novembro de 2018 participou no programa \"Lo siguiente\" de Televisi\u00f3n Espa\u00f1ola. O 9 de xaneiro de 2019 anunciou que ser\u00eda a co-coach de Pablo L\u00f3pez no programa La voz."}
{"id": "418040", "revid": "1576", "url": "https://gl.wikipedia.org/wiki?curid=418040", "title": "Pa\u00edses B\u00e1lticos", "text": ""}
{"id": "418041", "revid": "5863", "url": "https://gl.wikipedia.org/wiki?curid=418041", "title": "Mar\u00eda de las Nieves Loperena de Sa\u00e1", "text": ""}
{"id": "418042", "revid": "5863", "url": "https://gl.wikipedia.org/wiki?curid=418042", "title": "Nieves Loperena de Sa\u00e1", "text": ""}
{"id": "418043", "revid": "785", "url": "https://gl.wikipedia.org/wiki?curid=418043", "title": "San Pedro de Mezonzo", "text": ""}
{"id": "418044", "revid": "5863", "url": "https://gl.wikipedia.org/wiki?curid=418044", "title": "Mar\u00eda Nieves Loperena de Sa\u00e1", "text": ""}
{"id": "418045", "revid": "88215", "url": "https://gl.wikipedia.org/wiki?curid=418045", "title": "Bel\u00e9n Toimil", "text": "Mar\u00eda Bel\u00e9n Toimil Fern\u00e1ndez, nada en Mugardos o 5 de maio de 1994, \u00e9 unha atleta galega, especializada en lanzamento de peso e disco.\nCompite no Playas de Castell\u00f3n e \u00e9 a actual posuidora do r\u00e9cord de Espa\u00f1a de lanzamento de peso (18,80 m). Foi 7 veces campioa de Espa\u00f1a absoluta e 21 veces campioa de Galicia, e participou nos Xogos Ol\u00edmpicos de 2020. \nTraxectoria.\nFoi campioa de Galicia e de Espa\u00f1a en categor\u00edas inferiores en numerosas ocasi\u00f3ns, tanto en lanzamento de peso como en disco, destacando nesa \u00e9poca os seus 19 t\u00edtulos de campioa de Espa\u00f1a. Ademais comezou a competir dende moi nova na categor\u00eda absoluta, e en 2012, con 18 anos, logrou subir por primeira vez ao podio do Campionato de Espa\u00f1a absoluto, logrando a medalla de bronce tanto en peso como en disco.\nEn 2017 participou no Campionato do Mundo de Atletismo, onde quedou eliminada na rolda de clasificaci\u00f3n. En setembro de 2020, despois de ter sumado nos anos anteriores ata 16 medallas nos Campionatos de Espa\u00f1a absolutos, a maior\u00eda delas de prata, proclamouse por primeira vez campioa, tras lanzar o peso a 16.20 m no campionato ao aire libre disputado en Moratalaz.\nEn febreiro de 2021 proclamouse campioa de Espa\u00f1a en pista cuberta cun lanzamento de 17,81, destronando despois de 11 anos a \u00darsula Ruiz. D\u00faas semanas despois, no Campionato de Europa de Atletismo en pista cuberta na cidade polaca de Toru\u0144, lanzou o peso a 18,64 metros, batendo por 70 cent\u00edmetros o r\u00e9cord de Espa\u00f1a que levaba un cuarto de s\u00e9culo en poder de Martina de la Puente. F\u00edxoo na fase de clasificaci\u00f3n, mentres que na final quedou s\u00e9tima cun lanzamento de 18,01 m.\nO 26 de xu\u00f1o de 2021, en Xetafe, ga\u00f1ou o seu terceiro t\u00edtulo nacional e o segundo ao aire libre. Tres d\u00edas despois superou o r\u00e9cord de Espa\u00f1a de lanzamento de peso ao aire libre, establec\u00e9ndoo en 18,80 metros, nun mitin celebrado en Castell\u00f3 de la Plana.\nEn xullo disputou os seus primeiros Xogos Ol\u00edmpicos en Toquio, onde iniciou a s\u00faa participaci\u00f3n buscando a clasificaci\u00f3n para a final. Os seus dous primeiros lanzamentos foron nulos, polo que no terceiro realizou un lanzamento m\u00e1is conservador, pero este quedou curto, ficando a atleta f\u00f3ra da final por s\u00f3 5 cent\u00edmetros. En febreiro de 2022 participou cunha lesi\u00f3n nun xeonllo, no Campionato de Espa\u00f1a en pista cuberta en Ourense. Realizou s\u00f3 medio xiro no c\u00edrculo de lanzamento, suficiente para conseguir o ouro, con 16,89 metros. En xu\u00f1o f\u00edxose co seu terceiro campionato de Espa\u00f1a ao aire libre consecutivo, cun lanzamento de 17,80 m, superando en case dous metros \u00e1 segunda clasificada, M\u00f3nica Borraz.\nEn xullo de 2022 disputou o seu segundo Campionato do Mundo, na cidade estadounidense de Eugene. Cun mellor lanzamento de 17,48 non conseguiu o pase \u00e1 final. En febreiro de 2023 ga\u00f1ou o seu terceiro ouro nacional en pista cuberta, cunha marca 17,37 metros."}
