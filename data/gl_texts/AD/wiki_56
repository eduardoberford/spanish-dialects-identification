{"id": "501103", "revid": "1131", "url": "https://gl.wikipedia.org/wiki?curid=501103", "title": "Oxford Internet Institute", "text": "O Oxford Internet Institute (OII) \u00e9 un departamento universitario multidisciplinario da Universidade de Oxford dedicado \u00f3 estudo da informaci\u00f3n, da communicaci\u00f3n, e da technology, e forma parte da Social Sciences Division desta universidade inglesa. Ten a s\u00faa sede en tres sitios de Saint Giles, en Oxford, propiedade do \"Balliol College\".\nFunci\u00f3n.\nA actividade investigadora realizada c\u00e9ntrase na influencia que Internet ten no \u00e1mbito social da vida en li\u00f1a co prop\u00f3sito de axudar a conformar as pol\u00edticas, pr\u00e1cticas de Internet no mundo contempor\u00e1neo. Dende 2001, o Oxford Internet Institute activou unha das m\u00e1is prestixiosas \"Escolas de Doutoramento de Ver\u00e1n\" no campo da investigaci\u00f3n en internet e da empresa. Ademais de ser o membro ingl\u00e9s do World Internet Project, tam\u00e9n leva a cabo anualmente a Oxford Internet Survey. Coa s\u00faa publicaci\u00f3n, ofr\u00e9cese informaci\u00f3n sobre o desenvolvemento do uso de Internet no Reino Unido, pero tam\u00e9n novas interesantes sobre o impacto da rede no resto do mundo. Os investigadores do Instituto informaron de que no 2013 as entradas de Wikipedia m\u00e1is controvertidas en Francia foron a de S\u00e9gol\u00e8ne Royal e a de UFO (\"ovni\"). \nHistoria.\nO Oxford Internet Institute foi fundado por Derek Wyatt e Andrew Graham, \"Master\" do \"Balliol College\", e abriu en 2001 cun financiamento inicial de 10 mill\u00f3ns de libras esterlinas providas pola Fundaci\u00f3n Shirley e 5 mill\u00f3ns de financiamento p\u00fablico do Higher Education Council of England. O primeiro director do departamento foi o profesor William Dutton. O actual director \u00e9 o profesor Philip N. Howard."}
{"id": "501104", "revid": "785", "url": "https://gl.wikipedia.org/wiki?curid=501104", "title": "Seguranza", "text": ""}
{"id": "501106", "revid": "23204", "url": "https://gl.wikipedia.org/wiki?curid=501106", "title": "Jack o cazador de xigantes", "text": "Jack o cazador de xigantes (en ) \u00e9 un filme estadounidense de 2013 dirixido e coproducido por Bryan Singer e escrito por Darren Lemke, Christopher McQuarrie e Dan Studney, a partir dunha historia de Lemke e David Dobkin. O filme, baseado nos contos de fadas brit\u00e1nicos \"Xan o cazador de xigantes\" e \"Xan o das fabas m\u00e1xicas\", est\u00e1 protagonizado por Nicholas Hoult, Eleanor Tomlinson, Stanley Tucci, Ian McShane, Bill Nighy e Ewan McGregor. O filme conta a historia de Jack, un mozo granxeiro que ten que rescatar unha princesa secuestrada por xigantes \u00f3 abrir sen querer unha v\u00eda entre a terra e o ceo.\nEstreouse en galego a trav\u00e9s da TVG."}
{"id": "501107", "revid": "23204", "url": "https://gl.wikipedia.org/wiki?curid=501107", "title": "Jack the Giant Slayer", "text": ""}
{"id": "501109", "revid": "23204", "url": "https://gl.wikipedia.org/wiki?curid=501109", "title": "Kundskabens tr\u00e6", "text": "Kundskabens tr\u00e6 \u00e9 un filme dinamarqu\u00e9s de 1981 dirixido por Nils Malmros. O filme estreouse na secci\u00f3n Un Certain Regard no Festival Internacional de Cinema de Cannes de 1982 e foi escollido como candidato de Dinamarca para o \u00d3scar \u00f3 mellor filme en lingua non inglesa na 55\u00aa edici\u00f3n dos premios, mais finalmente non foi nomeado."}
{"id": "501110", "revid": "23204", "url": "https://gl.wikipedia.org/wiki?curid=501110", "title": "Nadie sabe que estoy aqu\u00ed", "text": "Nadie sabe que estoy aqu\u00ed \u00e9 un filme chileno de 2020 dirixido por Gaspar Antillo e protagonizado por Jorge Garcia, Nelson Brodt, Juan Falc\u00f3n e Julio Fuentes. \u00c9 o primeiro filme orixinal chileno de Netflix."}
{"id": "501111", "revid": "1131", "url": "https://gl.wikipedia.org/wiki?curid=501111", "title": "O Padreiro", "text": ""}
{"id": "501112", "revid": "1131", "url": "https://gl.wikipedia.org/wiki?curid=501112", "title": "Padr\u00edn", "text": "O top\u00f3nimo galego Padr\u00edn pode referirse a:"}
{"id": "501113", "revid": "1131", "url": "https://gl.wikipedia.org/wiki?curid=501113", "title": "A Pagueira", "text": ""}
{"id": "501114", "revid": "1131", "url": "https://gl.wikipedia.org/wiki?curid=501114", "title": "A Painceira", "text": ""}
{"id": "501115", "revid": "1131", "url": "https://gl.wikipedia.org/wiki?curid=501115", "title": "As Painceiras", "text": ""}
{"id": "501116", "revid": "1131", "url": "https://gl.wikipedia.org/wiki?curid=501116", "title": "A Pa\u00ednza", "text": "O top\u00f3nimo galego A Pa\u00ednza pode referirse a:"}
{"id": "501117", "revid": "1131", "url": "https://gl.wikipedia.org/wiki?curid=501117", "title": "O Paio", "text": ""}
{"id": "501118", "revid": "1131", "url": "https://gl.wikipedia.org/wiki?curid=501118", "title": "Paidavella", "text": ""}
{"id": "501119", "revid": "1131", "url": "https://gl.wikipedia.org/wiki?curid=501119", "title": "Paiendes", "text": ""}
{"id": "501120", "revid": "1131", "url": "https://gl.wikipedia.org/wiki?curid=501120", "title": "Pa\u00edme", "text": ""}
{"id": "501121", "revid": "1131", "url": "https://gl.wikipedia.org/wiki?curid=501121", "title": "A Paioca", "text": ""}
{"id": "501122", "revid": "1131", "url": "https://gl.wikipedia.org/wiki?curid=501122", "title": "Paiolante", "text": ""}
{"id": "501123", "revid": "1131", "url": "https://gl.wikipedia.org/wiki?curid=501123", "title": "Paioso", "text": ""}
{"id": "501124", "revid": "1131", "url": "https://gl.wikipedia.org/wiki?curid=501124", "title": "Paipaz", "text": ""}
{"id": "501125", "revid": "1131", "url": "https://gl.wikipedia.org/wiki?curid=501125", "title": "A Paix\u00f3n", "text": ""}
{"id": "501126", "revid": "1131", "url": "https://gl.wikipedia.org/wiki?curid=501126", "title": "Paizal", "text": ""}
{"id": "501127", "revid": "1131", "url": "https://gl.wikipedia.org/wiki?curid=501127", "title": "A Paizosa", "text": ""}
{"id": "501128", "revid": "65337", "url": "https://gl.wikipedia.org/wiki?curid=501128", "title": "Moeda constantiniana", "text": "A moeda constantiniana \u00e9 a que constit\u00fae o conxunto das emisi\u00f3ns monetarias producidas polas cecas imperiais romanas desde o momento en que o emperador Constantino I (324-337) acadou o t\u00edtulo de \u00fanico \"Augusto\", en 324, ata a morte de Xuliano (361-363), que sup\u00f3n a fin da dinast\u00eda constantiniana. \nDurante este per\u00edodo, logo do falecemento do primeiro gobernante cristi\u00e1n, liber\u00e1ronse guerras fratricidas como a producida en 340 entre Constantino II (337-340) e Constante I (337-350), ou a que tivo lugar entre 351 e 352 entre Constancio II (337-361) e o usurpador Magnencio (350-353).\nCecas constantinianas.\nAdemais das cecas tetr\u00e1rquicas institu\u00eddas por Diocleciano (284-305), engad\u00edronse outras catro \u00e1 produci\u00f3n de moeda constantiniana:\nNo entanto, produciuse o pechamento doutras catro:\nPeriodizaci\u00f3n e tem\u00e1ticas.\nDa unificaci\u00f3n do Imperio \u00e1 morte de Constantino I (325-337).\nA fase abranguida entre a reunificaci\u00f3n imperial (325) e o pasamento de Constantino o Grande (337) serviulle ao emperador cristi\u00e1n para reorganizar tanto a Administraci\u00f3n civil como a relixiosa, ademais de consolidar todo o sistema defensivo ao longo dos cursos do Rin e do Danubio, e de obter importantes \u00e9xitos militares, que lle propiciaron o control de boa parte deses territorios que xa pertenceran a Roma anteriormente e que foran abandonados por Galieno (253-268) e Aureliano (270-275): desde \"Alamannia\" (os Campos Decumanos) ata \"Sarmatia\" (chaira ao sur do Tisza e rexi\u00f3n do Banato) e ata a \"Gothia\" (Oltenia e Valaquia). E tam\u00e9n a partir deses anos, Constantino seguiu a utilizar como as s\u00faas residencias imperiais favoritas \"Serdica\", \"Sirmium\" e Tesal\u00f3nica, \u00e1 parte de \"Nicomedia\".\nO 18 de setembro de 335, Constantino elevou o seu sobri\u00f1o neto Dalmacio ao rango de \"Caesar\" e asignoulle a Tracia, Acaia e Macedonia (con probable capital en \"Naisso\", na actual Serbia), coa tarefa principal de defender esas provincias dos godos, que as ameazaban coas s\u00faas incursi\u00f3ns. Deste xeito, Constantino dividiu o Imperio en catro partes, tres para os seus fillos e unha para o seu sobri\u00f1o. O nomeamento de Dalmacio, por\u00e9n, debeu atopar a oposici\u00f3n do ex\u00e9rcito, que revelou a s\u00faa preferencia polo acceso da li\u00f1a din\u00e1stica directa ao trono.\nA seguir, alg\u00fans exemplos das s\u00faas cu\u00f1axes:\nOs fillos e os netos de Constantino I (337-363).\nA situaci\u00f3n logo do falecemento de Constantino o 22 de maio de 337, mentres estaba a preparar unha campa\u00f1a militar contra os sas\u00e1nidas, presentaba un poder repartido entre os seus fillos e o seu neto, todos co t\u00edtulo de C\u00e9sar. Deles, Constancio II (337-361), implicado na supervisi\u00f3n das fortificaci\u00f3ns fronteirizas no norte de Mesopotamia, regresou axi\u00f1a a Constantinopla, onde organizou os actos funerarios do seu pai; con este xesto reforzou os seus dereitos como sucesor e obtivo o apoio do ex\u00e9rcito, compo\u00f1ente fundamental da pol\u00edtica de Constantino.\nDurante o ver\u00e1n de 337 o ex\u00e9rcito masacrou os membros masculinos da dinast\u00eda constantiniana e outros membros destacados do Estado, e apenas sobreviviron os tres fillos de Constantino e dous dos seus sobri\u00f1os pequenos (Galo e Xuliano, fillos do seu medio irm\u00e1n Xulio Constancio) . As motivaci\u00f3ns deste masacre non son claras: segundo Eutropio, Constancio non estaba entre os seus promotores, a\u00ednda que o certo \u00e9 que non amosou oposici\u00f3n nin condenou os asasinatos. No entanto, para Z\u00f3simo o organizador foi Constancio. En setembro do mesmo ano, os tres c\u00e9sares restantes (Dalmacio fora v\u00edtima da purga purga) reun\u00edronse en Sirmium, en Pannonia, onde o 9 de setembro foron aclamados emperadores polo ex\u00e9rcito e repartiron entre eles o Imperio: Constancio viu reco\u00f1ecida a s\u00faa soberan\u00eda sobre o Oriente.\nA divisi\u00f3n do poder entre os irm\u00e1ns non durou moito: Constantino II morreu en 340, mentres intentaba derrocar a Constante I; en 350, Constante foi derrocado polo usurpador Magnencio, e pouco despois Constancio II converteuse no \u00fanico emperador, e reuniu unha vez m\u00e1is o Imperio en 353). A partir de a\u00ed veu un per\u00edodo de 25 anos de guerras nos l\u00edmites orientais contra os sas\u00e1nidas, primeiro baixo Constancio II e despois baixo Xuliano (entre 337 e 363).\nEn 361, Xuliano foi proclamado Augusto, C\u00e9sar na Galia. O seu goberno durou s\u00f3 dous anos, a\u00ednda que tivo unha grande importancia, tanto polos seus intentos de establecer un sistema relixioso polite\u00edsta (por iso se lle chamou o Ap\u00f3stata) como pola campa\u00f1a militar emprendida polos sas\u00e1nidas.\nA seguir, alg\u00fans exemplos das cu\u00f1axes da dinast\u00eda Constantiniana posteriores a Constantino I:"}
{"id": "501129", "revid": "89787", "url": "https://gl.wikipedia.org/wiki?curid=501129", "title": "Psyche (nave espacial)", "text": "Psyche \u00e9 unha misi\u00f3n orbital que explorar\u00e1 a orixe dos n\u00facleos planetarios mediante o estudo do asteroide met\u00e1lico 16 Psyche. Este asteroide pode ser o n\u00facleo de ferro exposto dun protoplaneta, probablemente o remanente dunha colisi\u00f3n violenta con outro obxecto que eliminou a codia externa. Lindy Elkins-Tanton da Universidade Estatal de Arizona en Tempe, Arizona \u00e9 a investigadora principal e foi quen lle propuxo esta misi\u00f3n \u00f3 Programa de Descubrimento da NASA. O Laboratorio de Propulsi\u00f3n a Chorro da NASA (JPL) administrar\u00e1 o proxecto.\n16 Psique \u00e9 o asteroide m\u00e1is pesado co\u00f1ecido do tipo M, e p\u00e9nsase que \u00e9 o n\u00facleo de ferro exposto dun protoplaneta. As observaci\u00f3ns radar do asteroide dende a Terra indican unha composici\u00f3n ferro-n\u00edquel. O 4 de xaneiro de 2017, a misi\u00f3n de Psyche foi elixida xunto coa misi\u00f3n de Lucy como a pr\u00f3xima misi\u00f3n do programa Discovery da NASA.\nA misi\u00f3n prev\u00e9 ser lanzada en xullo de 2022, a bordo dun foguete Falcon Heavy.\nHistoria.\nPsyche foi un dos proxectos presentados a unha convocatoria da NASA que se pechou en febreiro de 2015 como proposta para o programa Discovery. Foi preseleccionado o 30 de setembro de 2015 como un dos cinco finalistas e recibiu 3 mill\u00f3ns USD para desenvolver conceptualmente o proxecto. Un dos criterios para a selecci\u00f3n implicaba superar unha visita na que arredor de 30 membros do persoal da NASA fac\u00edan entrevistas, realizaban inspecci\u00f3ns e efectuaban preguntas a cada un propo\u00f1entes sobre os seus proxectos.\nO 4 de xaneiro de 2017, Lucy e Psyche foron respectivamente seleccionados para as misi\u00f3ns 13 e 14 do programa Discovery, co lanzamento de Psyche programado para 2023. En maio de 2017 a data de lanzamento cambiouse para conseguir unha traxectoria m\u00e1is eficiente, trasladando o lanzamento a xullo de 2022. A chegada est\u00e1 prevista para o 31 de xaneiro de 2026, usando a asistencia gravitacional de Marte o 23 de maio de 2023.\nObxectivos da misi\u00f3n.\nA sonda espacial Psyche utilizar\u00e1 propulsi\u00f3n el\u00e9ctrica solar, o equipamento cient\u00edfico consiste nun xerador de imaxes, un magnet\u00f3metro e un espectr\u00f3metro de raios gamma.\nOs datos mostran que o asteroide 16 Psique ten un di\u00e1metro de aproximadamente . Os cient\u00edficos pensan que 16 Psique poder\u00eda ser o n\u00facleo dun planeta primitivo do tama\u00f1o de Marte que quedou exposto \u00f3 perder a s\u00faa codia externa a causa dunha serie de colisi\u00f3ns violentas con outros obxectos.\nA misi\u00f3n lanzarase en xullo de 2022 e chegar\u00e1 en catro anos para recoller informaci\u00f3n durante 21 meses. A sonda espacial ser\u00e1 constru\u00edda polo Laboratorio de propulsi\u00f3n a chorro da NASA en colaboraci\u00f3n con SSL (anteriormente Space Systems/ Loral) \u2014filial de Maxar Technologies\u2014 e a Universidade Estatal de Arizona.\nF\u00edxose unha proposta para tentar compartir o foguete con outra misi\u00f3n diferente chamada Athena, que orbitar\u00e1 arredor do asteroide 2 Pallas, o terceiro asteroide m\u00e1is grande do Sistema Solar. En 2020 anunciouse que o Falcon Heavy con Psyche incluir\u00e1 dous minisat\u00e9lites para estudar a atmosfera marciana e os asteroides binarios, aparellos denominados respectivamente EscaPADE (Escape and Plasma Acceleration and Dynamics Explorers) e Janus.\nMetas cient\u00edficas.\nA diferenciaci\u00f3n foi un proceso fundamental na configuraci\u00f3n de moitos asteroides e de t\u00f3dolos planetas terrestres, e o exame directo dun n\u00facleo planetario poder\u00eda mellorar a comprensi\u00f3n deste proceso. A misi\u00f3n Psyche determinar\u00e1 a xeolox\u00eda, forma, composici\u00f3n elemental, campo magn\u00e9tico e distribuci\u00f3n da masa de 16 Psyche. Esp\u00e9rase que tras esta misi\u00f3n se comprenda mellor da formaci\u00f3n planetaria e a estrutura interna dos mesmos.\nO obxectivo global desta misi\u00f3n \u00e9:\nOs obxectivos espec\u00edficos son:\nAs cuesti\u00f3ns cient\u00edficas que abordar\u00e1 a misi\u00f3n son:\nEquipamento cient\u00edfico.\nPsique voar\u00e1 cunha carga \u00fatil de , que consta de catro instrumentos cient\u00edficos:\nA sonda espacial tam\u00e9n probar\u00e1 tecnolox\u00eda experimental de comunicaci\u00f3n l\u00e1ser denominada Deep Space Optical Communications. Esp\u00e9rase que o dispositivo poida aumentar o rendemento e a eficiencia nas comunicaci\u00f3ns de naves espaciais de 10 a 100 veces por riba dos sistemas convencionais. Os raios l\u00e1ser da sonda espacial ser\u00e1n recibidos por un telescopio terrestre no observatorio Palomar en California.\nPropulsi\u00f3n.\nEsta misi\u00f3n utilizar\u00e1 un motor modelo SPT-140, un propulsor de efecto Hall, que emprega propulsi\u00f3n el\u00e9ctrica solar, no cal a electricidade xerada polos paneis solares se transmite a un motor de reacci\u00f3n el\u00e9ctrico, no canto de usar propulsi\u00f3n qu\u00edmica. O propulsor ten unha potencia nominal operativa de 4.5 kW, mais funcionar\u00e1 con aproximadamente 900 watts durante longos per\u00edodos.\nO SPT-140 (SPT significa \"Stationary Plasma Thruster\") \u00e9 un sistema de propulsi\u00f3n inventado en Rusia por OKB Fakel e desenvolvido polo centro de investigaci\u00f3n Glenn da NASA, Space Systems Loral e Pratt &amp; Whitney dende finais da d\u00e9cada de 1980. O propulsor SPT-140 probouse por primeira vez nos Estados Unidos no ano 2002 cunha unidade de 3,5 kW como parte do programa de tecnolox\u00eda de propulsi\u00f3n de foguetes de alto rendemento integrado da Forza A\u00e9rea dos Estados Unidos de Am\u00e9rica. O uso de propulsores el\u00e9ctricos solares permitir\u00e1 que a nave espacial chegue a 16 Psique (a 3,3 unidades astron\u00f3micas) moito m\u00e1is r\u00e1pido consumindo s\u00f3 un 10% do propelente que necesitar\u00eda usando a propulsi\u00f3n qu\u00edmica convencional.\nA electricidade ser\u00e1 xerada por paneis solares dispostos a ambos lados da sonda espacial cunha disposici\u00f3n en forma de X, con cinco paneis en cada lado. Antes de que se modificase a traxectoria prevista inicialmente para a misi\u00f3n os paneis dispo\u00f1\u00edanse en li\u00f1a recta, con s\u00f3 catro paneis a cada lado da sonda espacial.\nOperaci\u00f3ns.\nLanzamento e traxectoria.\nO lanzamento est\u00e1 previsto para xullo de 2022 nun foguete Falcon Heavy. O custo do lanzamento, inclu\u00eddas as cargas secundarias, \u00e9 de 117 mill\u00f3ns USD. Psyche lanzarase describindo traxectoria que usar\u00e1 asistencia gravitacional de Marte o 23 de maio de 2023, en direcci\u00f3n \u00f3 cinto de asteroides, alcanzando o asteroide Psyche.\n\u00d3rbita.\nPsyche chegar\u00e1 \u00f3 asteroide 16 Psyche e entrar\u00e1 en \u00f3rbita o 31 de xaneiro de 2026. A nave espacial orbitar\u00e1 describindo r\u00e9ximes decrecentes. Inicialmente, \u00f3rbita A, situar\u00e1 a nave espacial nunha \u00f3rbita de para determinar o campo magn\u00e9tico e efectuar a cartograf\u00eda preliminar durante 56 d\u00edas. Logo aproximarase, situ\u00e1ndose na \u00f3rbita B, a do asteroide durante 76 d\u00edas, para elaborar a topograf\u00eda e estudar o campo magn\u00e9tico. A continuaci\u00f3n achegarase, \u00f3rbita C, a , permanecendo durante 100 d\u00edas para facer un estudo da gravidade e proseguir coa observaci\u00f3n do campo magn\u00e9tico. Finalmente, a sonda espacial entrar\u00e1 na \u00f3rbita D, situ\u00e1ndose a para determinar a composici\u00f3n qu\u00edmica da superficie utilizando os espectr\u00f3metros de raios gamma e neutr\u00f3ns. Tam\u00e9n tomar\u00e1 imaxes periodicamente, analizar\u00e1 a gravidade e os campos magn\u00e9ticos. A misi\u00f3n est\u00e1 planificada para orbitar arredor do asteroide durante polo menos 21 meses."}
{"id": "501130", "revid": "89787", "url": "https://gl.wikipedia.org/wiki?curid=501130", "title": "Arantxa Echevarr\u00eda", "text": "Arantxa Echevarr\u00eda, nada en Bilbao en 1968, \u00e9 unha directora, guionista e produtora de cinema e televisi\u00f3n espa\u00f1ola. En 2018, converteuse na primeira directora de cine espa\u00f1ol seleccionada na Quincena\u00a0de Realizadores do Festival de Cannes\u00a0pola s\u00faa \u00f3pera prima\u00a0\"Carmen y Lola\".\nTraxectoria.\nEchevarr\u00eda estudou Ciencias da Imaxe na Universidade Complutense de Madrid e especializouse en Realizaci\u00f3n Audiovisual no CMA da mesma universidade e produci\u00f3n cinematogr\u00e1fica no Sidney Community College en S\u00edyney (Australia). Desde 1991, Echevarr\u00eda desenvolve a s\u00faa carreira profesional na industria audiovisual, compaxinando traballos en publicidade e cine. Para Televisi\u00f3n Espa\u00f1ola dirixiu \"Cuesti\u00f3n de pelotas\", unha reportaxe de Documentos TV sobre as mulleres futbolistas que, en lugar de ser contratadas polo seu talento deportivo, ocupaban postos como limpadoras. A emisi\u00f3n deste documental obrigou a Real Federaci\u00f3n Espa\u00f1ola de F\u00fatbol a regularizar a situaci\u00f3n laboral e deportiva destas mulleres.\nEn 2014, a s\u00faa curtametraxe \"De noche y de pronto\", protagonizada por Javier Godino e Alicia Rubio foi nomeada aos premios Goya\u00a0na s\u00faa 28 edici\u00f3n\u00a0e recibiu o premio \u00e1 mellor curtametraxe no festival Etheria Film Night en Os \u00c1nxeles. Un ano despois, en 2015, Echevarr\u00eda coescribiu o gui\u00f3n da longametraxe \"El resto de mi vida\" xunto a Mart\u00edn Costa, o seu director, e dirixiu a curtametraxe\u00a0\"Yo, Presidenta\" que se estreou no Festival de Cine de Medina del Campo e no que apareceu por \u00faltima vez antes do seu falecemento a actriz espa\u00f1ola Chus Lampreave. Nesta mesma curtametraxe, o divulgador cient\u00edfico Eduard Punset realizou un cameo interpret\u00e1ndose a si mesmo.\nA s\u00faa experiencia profesional como curtametraxista refl\u00edctese no libro \"59 Directoras de\" \"Cortometrajes\" onde o cineasta experto na curtametraxe espa\u00f1ola, Miguel \u00c1ngel Escudero, recolle o testemu\u00f1o de cineastas e a s\u00faa relaci\u00f3n co mundo da curtametraxe.\nReco\u00f1ecemento.\nOs seus primeiros pasos na direcci\u00f3n comezaron coa curtametraxe \"Panchito\",\u00a0unha traxicomedia con actores non profesionais que recibiu, entre outros, o premio Telemadrid. \"De noche y de pronto\", un suspense psicol\u00f3xico dirixido en 2014, foi nomeado a mellor curtametraxe na XXVIII edici\u00f3n dos Premios Goya. A curtametraxe \"El \u00faltimo bus\", recibiu o prestixioso premio de mellor proxecto do Festival de Medina del Campo.\nEn 2017, Echevarr\u00eda dirixiu a s\u00faa primeira longametraxe \"Carmen y Lola\"\u00a0que foi nomeada a oito premios Goya 2019: pel\u00edcula, gui\u00f3n orixinal (Arantxa Echevarria), direcci\u00f3n novel (Arantxa Echevarria), actriz revelaci\u00f3n (Rosy Rodr\u00edguez e Zaira Romero), actor revelaci\u00f3n (Moreno Borja), actriz secundaria Carolina Yuste) e canci\u00f3n orixinal (\"Me vas a extra\u00f1ar\", de Paco de la Rosa). A pel\u00edcula foi finalista do premio Julio Alejandro da Sociedade Xeral de Autores e Editores (SGAE). Ademais, a s\u00faa \u00f3pera prima foi seleccionada en abril de 2018 para a Quincena de Realizadores (unha secci\u00f3n paralela que cumpre 50 anos) para realizar a s\u00faa estrea mundial no marco do Festival de Cannes, onde tam\u00e9n optou ao premio \"Cam\u00e9ra d'or\" \u00e1 Mellor \u00d3pera Prima. As\u00ed mesmo ga\u00f1ou o premio Dunia Ayaso no Festival de Valladolid de 2018 e tres premios no Toulouse Cinespa\u00f1a (actor, Premio do P\u00fablico e Violette d'Or).\nNomeada \u00e1 mellor direcci\u00f3n novel na 33\u00aa edici\u00f3n dos Premios Goya, o 2 de febreiro de 2019, resultou ga\u00f1adora e recibiu o devandito premio, pola s\u00faa pel\u00edcula Carmen y Lola."}
{"id": "501131", "revid": "89787", "url": "https://gl.wikipedia.org/wiki?curid=501131", "title": "William Wallace (matem\u00e1tico)", "text": "Willian Wallace, nado o 23 de setembro de 1768 e finado o 28 de abril de 1843, foi un matem\u00e1tico escoc\u00e9s e astr\u00f3nomo que mellorou o pant\u00f3grafo.\nTraxectoria.\nWallace naceu en Dysart en Fife,os seus pais eran Alexander Wallace, un fabricante de pel, e a s\u00faa muller, Janet Simson. Recibiu a s\u00faa educaci\u00f3n escolar en Dysart e Kirkcaldy.\nEn 1784 a s\u00faa familia trasladouse a Edimburgo, onde entrou como aprendiz dun encadernador de libros. En 1790 aparece como \"William Wallace, encadernador\" vivindo e comerciando en Cowgatehead, no extremo leste do Grassmarket.\nO seu gusto polas matem\u00e1ticas xa se desenvolvera, e aproveitou as s\u00faas horas de lecer as\u00ed que, antes de completar a s\u00faa aprendizaxe, xa fixera considerables avances en xeometr\u00eda, \u00e1lxebra e astronom\u00eda. Ademais nos seus estudos tivo tam\u00e9n a axuda de John Robison (1739-1805) e John Playfair, quen reco\u00f1eceron as s\u00faas habilidades. \nDespois de varios cambios , movido principalmente por un desexo de ga\u00f1ar tempo para o estudo, ingresou como profesor de axudante de matem\u00e1ticas na Academia de Perth en 1794. Este posto cambiouno en 1803 por un m\u00e1ster en matem\u00e1ticas na Universidade Militar Real en Great Marlow, posto no que se mantivo despois de trasladarse a Sandhurst, cunha recomendaci\u00f3n por Playfair.\nEn 1804 foi elixido un Socio da Sociedade Real de Edimburgo. Os seus propo\u00f1entes foron John Playfair, Thomas Charles Hope e William Wright.\nEn 1819 foi escollido para suceder John Playfair na c\u00e1tedra de matem\u00e1ticas en Edimburgo. A segunda c\u00e1tedra de Playfair (en Filosof\u00eda Natural) foi ocupada por John Leslie.\nWallace desenvolveu unha excelente reputaci\u00f3n como profesor. Entre os seus estudantes estivo Mary Somerville. En 1838 ret\u00edrase da universidade debido \u00e1 mala sa\u00fade. Nos seus \u00faltimos anos viviu no n\u00ba6 de Lauriston Lane no sur de Edimburgo.\nMorreu en Edimburgo e foi enterrado en Greyfriars Kirkyard . \nContribuci\u00f3ns matem\u00e1ticas.\nNos seus primeiros anos Wallace foi un ocasional colaborador do \"Leybourne's Matem\u00e1tical Repository\" e \"o Gentleman's Mathematical Companion.\" Entre 1801 e 1810 contribu\u00edu con artigos en \"\u00c1lxebra\", \"Secci\u00f3ns c\u00f3nicas\", \"Trigonometr\u00eda\", e moitos outros tanto en matem\u00e1ticas como en f\u00edsica na cuarta edici\u00f3n da \"Encyclop\u00e6dia Britannica\", e alg\u00fans destes foron mantidos en edici\u00f3ns seguintes desde a quinta \u00e1 oitava. Foi tam\u00e9n o autor dos artigos matem\u00e1ticos principais na \"Edimburgh Encyclop\u00e6dia\", editada por David Brewster. Tam\u00e9n contribu\u00edu en moitos artigos importantes nas \"Transacci\u00f3ns\" da Sociedade Real de Edimburgo.\nO seu principal traballo foi no no campo de xeometr\u00eda e en 1799 \u00e9 o primeiro en publicar o concepto do recta de Simson, que erroneamente foi atribu\u00eddo a Robert Simson. En 1807 probou un resultado sobre pol\u00edgonos cunha \u00e1rea igual, que m\u00e1is tarde ser\u00eda co\u00f1ecido como o teorema de Bolyai\u2013Gerwien . Con todo, a s\u00faa contribuci\u00f3n m\u00e1is importante \u00e1s matem\u00e1ticas brit\u00e1nicas consistiu en ser un dos primeiros matem\u00e1ticos que introduciron e promoveron a versi\u00f3n europea continental do c\u00e1lculo infinitesimal na Gran Breta\u00f1a.\nOutros traballos.\nWallace tam\u00e9n traballou en astronom\u00eda e modificou o pant\u00f3grafo, un dispositivo mec\u00e1nico para realizar debuxos a escala\nVida familiar.\nWallace caou con Janet Kerr (1775\u20131824).\nA s\u00faa filla, Margaret Wallace, casou o matem\u00e1tico Thomas Galloway. Entre os seus fillos temos ao Reverendo Alexander Wallace (1803\u20131842) e Archibald C. Wallace (1806\u20131830).\nParece que tam\u00e9n tivo un fillo William Wallace (1784\u20131864) cando s\u00f3 ti\u00f1a16. A nai non \u00e9 desco\u00f1ecida."}
{"id": "501132", "revid": "1505", "url": "https://gl.wikipedia.org/wiki?curid=501132", "title": "Rally de Terra de Lugo de 1990", "text": "O Rally de Terra de Lugo de 1990 foi a sexta edici\u00f3n de dito rally. Celebrouse o 9 de xu\u00f1o de 1990 e foi puntuable para o Campionato de Espa\u00f1a de Rallys de Terra e para o Campionato de Galicia de Rallys de Terra. O vencedor foi o uruguaio Gustavo Trelles, que conduc\u00eda un Lancia Delta S4."}
{"id": "501133", "revid": "72012", "url": "https://gl.wikipedia.org/wiki?curid=501133", "title": "Lynx (x\u00e9nero)", "text": ""}
{"id": "501134", "revid": "23204", "url": "https://gl.wikipedia.org/wiki?curid=501134", "title": "Juani Bermejo Vega", "text": "Juani Bermejo Veiga, nada en C\u00e1ceres en 1987, \u00e9 unha investigadora en computaci\u00f3n cu\u00e1ntica espa\u00f1ola, activista e a muller transx\u00e9nero m\u00e1is s\u00e9nior en computaci\u00f3n cu\u00e1ntica dentro de Europa.\nTraxectoria.\nBermejo estudou o dobre grao de inform\u00e1tica e f\u00edsica na Universidade de Salamanca. A s\u00faa vocaci\u00f3n cient\u00edfica v\u00e9n en parte pola s\u00faa t\u00eda Pastora Vega Cruz, catedr\u00e1tica de enxe\u00f1ar\u00eda de sistemas e autom\u00e1tica nesa mesma universidade. Tras estudar un ano da carreira no Canad\u00e1 en 2008, decidiu dedicarse \u00e1 investigaci\u00f3n en computaci\u00f3n cu\u00e1ntica. O seu traballo doutoral f\u00edxoo en M\u00fanic no equipo do f\u00edsico Juan Ignacio Cirac.\nDurante o doutoramento realizou unha estancia no Instituto de Tecnolox\u00eda de Massachusetts (MIT) de Boston. Tras doutorarse, estivo tres anos como investigadora na Universidade Libre de Berl\u00edn. En 2019, regresou a Espa\u00f1a grazas a un contrato de investigaci\u00f3n Marie Curie-Athenea3i na Universidade de Granada. \u00c9 unha das poucas cient\u00edficas transx\u00e9nero do mundo co seu nivel en computaci\u00f3n cu\u00e1ntica, e a m\u00e1is s\u00e9nior neste campo en Europa, e a \u00fanica profesora transx\u00e9nero en computaci\u00f3n cu\u00e1ntica de Europa.\nIniciou o seu proceso de transici\u00f3n en 2018 e sa\u00edu do armario en 2019, en Berl\u00edn. Esta transici\u00f3n f\u00edxolle perder autoridade, o que lle levou a reflexionar que, se empezase antes o proceso, a s\u00faa carreira cient\u00edfica poder\u00edase ver prexudicada debido aos prexu\u00edzos.\nNa s\u00faa faceta de divulgadora na academia e activista feminista e LGTBIQ, Bermejo Veiga \u00e9 cofundadora do proxecto Q-Turn, unhas xornadas cu\u00e1nticas onde prima a variedade nos perf\u00eds dos relatores. Tr\u00e1tase de conferencias inclusivas, que dan protagonismo a mulleres e grupos minoritarios, e nun ambiente relaxado e pr\u00f3ximo.\nV\u00e9xase tam\u00e9n.\nLigaz\u00f3ns externas"}
{"id": "501135", "revid": "1131", "url": "https://gl.wikipedia.org/wiki?curid=501135", "title": "Palacio (hom\u00f3nimos)", "text": "Un palacio \u00e9 un edificio grande e luxoso que serve de residencia a unha persoa ou familia importante, ou ben un edificio que acolle a sede dunha instituci\u00f3n. Como top\u00f3nimo pode referirse a:\nAmais, como apelido pode referirse a:"}
{"id": "501136", "revid": "1131", "url": "https://gl.wikipedia.org/wiki?curid=501136", "title": "O Palacio", "text": ""}
{"id": "501137", "revid": "1131", "url": "https://gl.wikipedia.org/wiki?curid=501137", "title": "Palacios", "text": "Un palacio \u00e9 un edificio grande e luxoso que serve de residencia a unha persoa ou familia importante, ou ben un edificio que acolle a sede dunha instituci\u00f3n. Como top\u00f3nimo, Palacios pode referirse a:\nAmais, como apelido pode referirse a:"}
{"id": "501138", "revid": "98629", "url": "https://gl.wikipedia.org/wiki?curid=501138", "title": "Castanopsis", "text": "Castanopsis \u00e9 un x\u00e9nero de \u00e1rbores perennifolias da familia das fag\u00e1ceas. \nSon cerca de 120 especies, propias do leste tropical e subtropical de Asia. Un total de 58 especies son nativas da China, das cales 30 son end\u00e9micas; as outras especies est\u00e1n m\u00e1is ao sur, desde Indochina a Indonesia, e tam\u00e9n m\u00e1is ao leste, en Corea e o Xap\u00f3n. A maior\u00eda son especies que subministran madeiras nobres, altamente valoradas, e moitas producen tam\u00e9n landras comest\u00edbeis.\nDescrib\u00edronse at\u00e9 393 especies do x\u00e9nero \"Castanopsis\", pero destas s\u00f3 140 son aceptadas na actualidade.\nEstreitamente relacionado con \"Castanea\", de cuxas especies se distinguen por teren numerosas escamas en cada brote, follas perennes, un ovario de 3 c\u00e9lulas e un froito que consiste nunha landra ou \"noz\" que madura ao final do segundo ano.\nCaracter\u00edsticas.\nAs principais caracter\u00edsticas das especies deste x\u00e9nero son:\nTaxonom\u00eda.\nDescrici\u00f3n.\nO x\u00e9nero foi descrito en 1841 polo bot\u00e1nico franc\u00e9s \u00c9douard Spach, publicado en \"Histoire Naturelle des V\u00e9g\u00e9taux. Phan\u00e9rogames\". \nA especie tipo \u00e9 \"Castanopsis armata\" \nEtimolox\u00eda.\nO nome cient\u00edfico \"Castanopsis\" est\u00e1 formado pola ra\u00edz \"Castan-\", de \"Castanea\", coa adici\u00f3n do segundo elemento do lat\u00edn cient\u00edfico \"-opsis\", tirado do grego antigo \u1f63\u03c8 \"\u1e53ps\", \"vista\", \"aparencia\", en alusi\u00f3n ao se parecoido coas especies de \"Castanea\".\nSin\u00f3nimos.\nAdemais de polo nome actualmente v\u00e1lido, o x\u00e9nero co\u00f1eceuse tam\u00e9n polos sin\u00f3nimos: "}
{"id": "501140", "revid": "1131", "url": "https://gl.wikipedia.org/wiki?curid=501140", "title": "Palai", "text": ""}
{"id": "501141", "revid": "1131", "url": "https://gl.wikipedia.org/wiki?curid=501141", "title": "Palavea", "text": ""}
{"id": "501142", "revid": "1131", "url": "https://gl.wikipedia.org/wiki?curid=501142", "title": "A Paleira", "text": ""}
{"id": "501143", "revid": "89787", "url": "https://gl.wikipedia.org/wiki?curid=501143", "title": "Noticia", "text": "Unha noticia (tam\u00e9n chamada nova) \u00e9 un relato oral ou escrito sobre un feito actual e de interese p\u00fablico, difundido a trav\u00e9s dos diversos medios de comunicaci\u00f3n social (prensa, radio, televisi\u00f3n, internet, entre outros). Def\u00ednese coma o conxunto de feitos que sucederon, xa que unha noticia non \u00e9 o texto para divulgar a informaci\u00f3n, \u00e9 o mesmo feito que sucedeu .\nPreguntas b\u00e1sicas.\n\u00c9 necesario que unha noticia responda seis preguntas b\u00e1sicas, formuladas coma as seis W polas s\u00faas iniciais en ingl\u00e9s. Desta maneira, os lectores, televidentes, radioescuchas e cibernautas poder\u00e1n comprender o acontecemento.\nFontes de informaci\u00f3n.\nHai tres v\u00edas para obter a informaci\u00f3n:\nCaracter\u00edsticas principais.\nAs caracter\u00edsticas principais da noticia na prensa escrita son as seguintes: \nA noticia \u00e9 un relato dun acontecemento de actualidade, que esperta o interese do p\u00fablico. O xornalista ten a responsabilidade de relatar coa maior obxectividade e veracidade posible como se produciu ese acontecemento. As s\u00faas funci\u00f3ns est\u00e1n claramente delimitadas e o xornalista ten que cumprilas co maior rigor profesional.\nO lector debe recibir a informaci\u00f3n sen ning\u00fan tipo de valoraci\u00f3n persoal. Cando o xornalista relata a noticia non debe pretender ser o m\u00e1is orixinal e creativo, sen\u00f3n o m\u00e1is obxectivo, veraz, informativo e preciso. O estilo ling\u00fc\u00edstico est\u00e1 definido por ser claro, concreto, preciso."}
{"id": "501144", "revid": "1131", "url": "https://gl.wikipedia.org/wiki?curid=501144", "title": "A Palela", "text": ""}
{"id": "501145", "revid": "1131", "url": "https://gl.wikipedia.org/wiki?curid=501145", "title": "Paleo", "text": ""}
{"id": "501146", "revid": "1131", "url": "https://gl.wikipedia.org/wiki?curid=501146", "title": "Palio de Abaixo", "text": ""}
{"id": "501147", "revid": "1131", "url": "https://gl.wikipedia.org/wiki?curid=501147", "title": "Palio de Arriba", "text": ""}
{"id": "501148", "revid": "1131", "url": "https://gl.wikipedia.org/wiki?curid=501148", "title": "A Pallaza", "text": "O top\u00f3nimo galego A Pallaza pode referirse a:"}
{"id": "501149", "revid": "1131", "url": "https://gl.wikipedia.org/wiki?curid=501149", "title": "O Palleiro", "text": ""}
{"id": "501150", "revid": "1131", "url": "https://gl.wikipedia.org/wiki?curid=501150", "title": "A Palloza", "text": ""}
{"id": "501151", "revid": "1131", "url": "https://gl.wikipedia.org/wiki?curid=501151", "title": "Pallarvello", "text": ""}
{"id": "501152", "revid": "1131", "url": "https://gl.wikipedia.org/wiki?curid=501152", "title": "As Pallas", "text": ""}
{"id": "501153", "revid": "1131", "url": "https://gl.wikipedia.org/wiki?curid=501153", "title": "Palleir\u00f3s", "text": ""}
{"id": "501154", "revid": "1131", "url": "https://gl.wikipedia.org/wiki?curid=501154", "title": "As Pallozas", "text": ""}
{"id": "501155", "revid": "1131", "url": "https://gl.wikipedia.org/wiki?curid=501155", "title": "A Palleira", "text": ""}
{"id": "501156", "revid": "98629", "url": "https://gl.wikipedia.org/wiki?curid=501156", "title": "Julio Rey Pastor", "text": "Julio Rey Pastor, nado en Logro\u00f1o o 14 de agosto de 1888 e finado en Buenos Aires o 21 de febreiro de 1962, foi un matem\u00e1tico espa\u00f1ol.\nTraxectoria.\nOs seus primeiros estudos foron dirixidos na s\u00faa cidade natal pola familia da s\u00faa nai, e proseguiunos no Instituto Sagasta de Logro\u00f1o, no que lograr\u00e1 o t\u00edtulo de Bacharel en 1903. A s\u00faa primeira intenci\u00f3n foi a de prepararse para a carreira militar, pero non \u00e9 admitido na Academia Militar de Zaragoza, ao suspender ,entre outros, o exercicio de matem\u00e1ticas e decide estudar Ciencias Exactas na propia Universidade de Zaragoza, onde foi alumno de Zoel Garc\u00eda de Galdeano ao que Rey Pastor cualificar\u00eda de ap\u00f3stolo da matem\u00e1tica moderna.\nEn 1909 le a s\u00faa tese doutoral sobre \"Correspondencia de figuras elementais\" en Madrid, cidade na que funda, xunto a outros matem\u00e1ticos, a Sociedade Matem\u00e1tica Espa\u00f1ola. En 1911 obt\u00e9n por oposici\u00f3n a C\u00e1tedra de An\u00e1lise Matem\u00e1tica da Universidade de Oviedo. En dous cursos obtivo bolsas da Xunta para a Ampliaci\u00f3n de Estudos que os contin\u00faa en Alema\u00f1a: en 1911 en Berl\u00edn e en 1913, en Gotinga, baixo a titor\u00eda de Felix Klein. Isto permitiulle co\u00f1ecer de primeira man o Programa de Erlangen. En 1913 inaugurou o curso na Universidade de Oviedo cun discurso sobre a \"Historia de las Matem\u00e1ticas en Espa\u00f1a\", que posteriormente foi editado co t\u00edtulo \"Los matem\u00e1ticos espa\u00f1oles del siglo XV\"I. Desde 1914 exerceu a s\u00faa c\u00e1tedrac\u00e1tedra na Universidade Complutense de Madrid. A s\u00faa actividade, desde estes primeiros anos en que conseguiu os seus postos acad\u00e9micos, foi acompa\u00f1ada da investigaci\u00f3n hist\u00f3rica das orixes e evoluci\u00f3n da matem\u00e1tica, con atenci\u00f3n especial aos matem\u00e1ticos espa\u00f1ois. Froito dos seus cursos foi o \"Resumen de las lecciones de An\u00e1lisis Matem\u00e1tico\", que conte\u00f1en material que reproducir\u00eda ampliado posteriormente nos seus \"Elementos de An\u00e1lisis Algebraico\". Durante estes anos publicou numerosos artigos e ditou moitas conferencias. No Ateneo de Madrid pronunciou ao longo de 1915 un ciclo, continuando en certo xeito os de Jos\u00e9 Mariano Vallejo e Jos\u00e9 Echegaray, que se publicou ao ano seguinte nun pequeno volume co t\u00edtulo de \"Introduci\u00f3n a la matem\u00e1tica superior\". Foron lecci\u00f3ns precursoras da nova orientaci\u00f3n que estaban a tomar as matem\u00e1ticas. En 1917 viaxou a Buenos Aires e ao seu regreso fundou a \"Revista Matem\u00e1tica Hispano-Americana\". Foi precisamente en 1917 cando estivo por vez primeira en Buenos Aires, onde foi convidado pola Instituci\u00f3n Cultural Espa\u00f1ola para ocupar a c\u00e1tedra que acababa de deixar Jos\u00e9 Ortega y Gasset. A impresi\u00f3n que as s\u00faas conferencias produciron entre os estudantes de matem\u00e1ticas foi tan grande que tivo que volver os anos seguintes. En 1919, de regreso en Espa\u00f1a, retomou a s\u00faa actividade no Laboratorio e Seminario Matem\u00e1tico que el mesmo fundara, dependente da Xunta para a Ampliaci\u00f3n de Estudos e da Universidade de Madrid. Aquel ano, a revista da \"Sociedade Matem\u00e1tica Espa\u00f1ola\" entrou en crise por falta de artigos cient\u00edficos, o cal fixo convocar unha xunta xeral extraordinaria para facer fronte ao problema. Cambi\u00e1ronse os membros da xunta directiva, excepto Garc\u00eda de Galdeano e Rey Pastor. Aprobouse a publicaci\u00f3n da Revista Matem\u00e1tica Hispanoamericana, compromet\u00e9ndose Rey Pastor a custeala.\nIngresou na Real Academia de Ciencias Exactas, F\u00edsicas e Naturais en 1920, un ano antes de trasladarse de modo definitivo \u00e1 Arxentina, onde obtivo un posto na Universidade de Buenos Aires, casou e tivo dous fillos. Con todo, mantivo estreitos contactos co mundo matem\u00e1tico espa\u00f1ol, posto que aproveitaba o per\u00edodo de vacaci\u00f3ns arxentino para trasladarse a Espa\u00f1a, entre eles, mantivo intenso contacto co matem\u00e1tico e profesor palentino Jos\u00e9 del Corral y Herrero ao que tentou persuadir de que se fose con el a Arxentina debido \u00e1 escaseza de oportunidades que brindaba naquela \u00e9poca Espa\u00f1a aos homes de Ciencia e intelectuais en xeral. En 1954 ingresou tam\u00e9n na Real Academia Espa\u00f1ola sucedendo na cadeira de brazos \u00abF\u00bb a Emilio Fern\u00e1ndez Galiano e precedendo a Manuel Halc\u00f3n, marqu\u00e9s de Villar de Tajo (e un dos que posteriormente propor\u00eda a candidatura \u00e1 RAE de Emilio Alarcos Llorach). En 1959 \u00e9 nomeado profesor em\u00e9rito pola Universidade de Buenos Aires. Ese mesmo ano conc\u00e9deselle a Gran Cruz da Orde Civil de Afonso X o Sabio.\nOs seus traballos.\nPoden clasificarse en d\u00faas categor\u00edas: os libros elaborados para estudantes (de matem\u00e1ticas puras ou f\u00edsica) e as publicaci\u00f3ns cient\u00edficas ou estritamente as de investigaci\u00f3n (\u00abpaper\u00bb).\nTras a s\u00faa tese doutoral en 1909, Reyi Pastor investigou no terreo da xeometr\u00eda alx\u00e9brica sint\u00e9tica, e xeometr\u00eda proxectiva superior. Nas memorias que elaborou tras as s\u00faas estancias en Berl\u00edn e Gotinga trataba o estudo sint\u00e9tico de curvas, incorporando grupos de transformaci\u00f3ns e axiom\u00e1tica. Coa creaci\u00f3n en 1915 do Laboratorio e Seminario Matem\u00e1tico, traballou sobre historia da matem\u00e1tica, xeometr\u00eda sint\u00e9tica real e complexa, representaci\u00f3n conforme, teor\u00eda de Galois e m\u00e9todos num\u00e9ricos.\nReco\u00f1ecemento.\nAproveitando o movemento de rexeneraci\u00f3n cultural que se produce en Espa\u00f1a tras a crise de 1898, Rey Pastor consegue sa\u00edr de Espa\u00f1a e acceder ao que fai a elite matem\u00e1tica europea, algo que anima a facer a outros colegas seus como o matem\u00e1tico Jos\u00e9 del Corral y Herrero, quen, finalmente, optar\u00e1 por permanecer en Espa\u00f1a. Foi ademais un dos primeiros matem\u00e1ticos espa\u00f1ois que puido investigar en boas condici\u00f3ns, polo que foi un asiduo das publicaci\u00f3ns especializadas da \u00e9poca e un cient\u00edfico reco\u00f1ecido entre os seus iguais. A Biblioteca do Departamento de Matem\u00e1tica na Facultade de Ciencias Exactas da Universidade de Buenos Aires, o Premio Nacional de Investigaci\u00f3n Matem\u00e1tica, unha r\u00faa e un colexio concertado en Logro\u00f1o, a s\u00faa cidade natal (Colexio Rey Pastor); o Instituto de Madrid, o I.E.S Rey Pastor, no Distrito de Moratalaz e a Biblioteca da Escola Polit\u00e9cnica Superior da Universidade Carlos III de Madrid, en Legan\u00e9s, levan o seu nome. Qu\u00edxose tam\u00e9n dar o seu nome a un cr\u00e1ter da L\u00faa, pero a Uni\u00f3n Astron\u00f3mica Internacional rexeitouno, preferindo o do ingl\u00e9s Michael Faraday.\nA \"biblioteca Jorge Juan\" do CSIC conserva o fondo de Arquivo Julio Rey Pastor. Est\u00e1 composto de documentos procedentes do antigo Laboratorio e Seminario Matem\u00e1tico e do Instituto Jorge Juan de Matem\u00e1ticas do CSIC, en particular os traballos do matem\u00e1tico Julio Rey Pastor, de cando era novo, como o manuscrito da s\u00faa tese. En bo estado de conservaci\u00f3n, at\u00f3pase nun dep\u00f3sito especial para a s\u00faa preservaci\u00f3n; o contido exhaustivo deste fondo at\u00f3pase no cat\u00e1logo de arquivos da Rede de Bibliotecas e Arquivos do CSIC, e p\u00f3dese consultar en alta resoluci\u00f3n dentro do proxecto SIMURG.\nConsid\u00e9raselle o iniciador dunha nova ciencia, a preolox\u00eda."}
{"id": "501157", "revid": "109820", "url": "https://gl.wikipedia.org/wiki?curid=501157", "title": "Rally RACE de Vigo de 1990", "text": "O Rally RACE de Vigo de 1990 foi a primeira edici\u00f3n de dito rally. Celebrouse o 7 de xullo de 1990 e foi puntuable para o Campionato de Espa\u00f1a de Rallys de Terra e para o Campionato de Galicia de Rallys de Terra. O vencedor foi o uruguaio Gustavo Trelles, que conduc\u00eda un Lancia Delta S4."}
{"id": "501159", "revid": "22795", "url": "https://gl.wikipedia.org/wiki?curid=501159", "title": "Estaminodio", "text": "En bot\u00e1nica, un estaminodio \u00e9 un estame rudimentario, est\u00e9ril ou abortado, que perdeu a s\u00faa funci\u00f3n. Isto significa que non produce pole.\nEtimolox\u00eda.\nO termo estaminodio \u00e9 a adaptaci\u00f3n do lat\u00edn cient\u00edfico \"staminodium\", derivada de \"stamen, -ini\", \"estame\", coa adici\u00f3n do sufixo \"-odium\", tirado do grego antigo -\u03c9\u03b4\u03b7\u03c2 \"-\u014dd\u0113s\", \"semellante\" (e que deriva do adverbio \u1f66\u03b4\u03b5 \"\u1e53de\", \"desta maneira\". \nCaracter\u00edsticas.\nOs estaminodios est\u00e1n frecuentemente disimulados, case ocultos, e parecen estames. Normalmente est\u00e1n situados no verticilo interior da flor.\n\u00c1s veces, os estaminodios non est\u00e1n atrofiados completamente, e poden daquela estaren modificados para realizaren novas funci\u00f3ns, como a produci\u00f3n de n\u00e9ctar, ou a atracci\u00f3n \u00f3ptica ao adquiriren un aspecto petaloide.\nOs estaminodios poden ser unha caracter\u00edstica decisiva para diferenciar entre especies, especialmente no x\u00e9nero \"Paphiopedilum\" das orquidi\u00e1ceas."}
{"id": "501160", "revid": "23204", "url": "https://gl.wikipedia.org/wiki?curid=501160", "title": "Gloria Stuart", "text": "Gloria Frances Stuart, nada como Gloria Stewart en Santa Monica (California) o 4 de xullo de 1910 e finada nos \u00c1nxeles o 26 de setembro de 2010, foi unha actriz, artista visual e activista estadounidense. Inicialmente co\u00f1ecida polos seus papeis en filmes anteriores ao c\u00f3digo de conduta, recuperou a fama no final da s\u00faa vida cando interpretou o papel de Rose DeWitt Bukater de maior no filme \"Titanic\" (1997), nese momento o filme de maior \u00e9xito comercial da historia. Desenvolveu unha carreira que se estendeu por 72 anos, na que adquiriu popularidade principalmente como actriz de cinema.\nTraxectoria.\nGloria Frances Stewart naceu en Santa Monica en 1910. Despois de actuar en grupos de teatro universitarios e outras produci\u00f3ns de afeccionados, Stewart asinou un contrato cos estudos Universal en 1932.\nDebido ao seu atractivo, interpretou gran cantidade de papeis e foi unha das actrices predilectas do director de cinema James Whale, aparecendo en filmes como \"The Old Dark House\" (1932), \"The Invisible Man\" (1933) e \"The Kiss Before the Mirror\" (1933).\nPouco despois cambiou de compa\u00f1\u00eda e asinou contrato coa 20th Century Fox. A finais da d\u00e9cada de 1930, protagonizou m\u00e1is de corenta t\u00edtulos, inclu\u00edndo \"Roman Scandals\" (1933), de Leo McCarey e \"Rebecca of Sunnybrook Farm\" (1938), de Allan Dwan, a\u00ednda que non chegara a converterse nunha grande estrela. Alg\u00fans dos seus compa\u00f1eiros de rodaxe nesa d\u00e9cada foron actores da categor\u00eda de Lionel Barrymore, Kay Francis, Claude Rains, Raymond Massey, Paul Lukas, John Boles, John Beal ou Shirley Temple.\nInterrupci\u00f3n da carreira.\nNa d\u00e9cada de 1940, continuou como protagonista de varios filmes, a\u00ednda que as s\u00faas aparici\u00f3ns se fixeron menos frecuentes. Retirouse da actuaci\u00f3n en 1946 para dedicarse \u00e1 pintura; c\u00f3mpre sinalar que varios dos seus traballos foron exhibidos en galer\u00edas de arte estadounidenses e europeas. Con todo, continuou a s\u00faa carreira actoral a partir de 1975, aparecendo no cinema e frecuentemente na televisi\u00f3n.\nCarreira posterior.\nDespois de trinta anos sen traballar como actriz, volveu a interpretaci\u00f3n nun telefilme de 1975, \"The Legend of Lizzie Borden\" e ao longo dos seguintes anos fixo frecuentes incursi\u00f3ns neste medio. A s\u00faa primeira aparici\u00f3n no cinema despois de corenta anos foi no filme \"O meu ano favorito\" (1982). Nesa \u00e9poca, superou un cancro de mama.\nCon todo, o seu maior nivel de fama chegoulle anos despois, cando en 1997 interpretou a anci\u00e1 de 100 anos Rose DeWitt Bukater no filme \"Titanic\". Por este papel foi candidata ao premio \u00d3scar \u00e1 mellor actriz de secundaria, con 87 anos. O filme devolveulle a fama que xa case ti\u00f1a perdida. Naquel papel actuaba como a protagonista xa maior e como narradora lembrando o afundimento do famoso transatl\u00e1ntico. Tam\u00e9n logrou unha candidatura ao Globo de Ouro e f\u00edxose co premio do Sindicato de Actores, que compartiu con Kim Basinger.\nPasamento.\nFaleceu o 26 de setembro de 2010 na s\u00faa residencia de West Los Angeles, \u00e1 idade de cen anos, tras serlle diagnosticado cinco anos antes un cancro de pulm\u00f3n.\nActivismo e pol\u00edtica.\nStuart foi dem\u00f3crata toda a s\u00faa vida. Foi cofundadora do Hollywood Anti-Nazi League, formado en 1936. En 1938, como membro do comit\u00e9 dem\u00f3crata de Hollywood, Stuart estivo na directiva do Comit\u00e9 Dem\u00f3crata do Estado de California. Foi tam\u00e9n unha destacada ambientalista."}
{"id": "501161", "revid": "1131", "url": "https://gl.wikipedia.org/wiki?curid=501161", "title": "William Wallace (hom\u00f3nimos)", "text": "O nome de William Wallace pode referirse a:"}
{"id": "501162", "revid": "23204", "url": "https://gl.wikipedia.org/wiki?curid=501162", "title": "Floor Is Lava", "text": "Floor Is Lava \u00e9 un programa de televisi\u00f3n estadounidense de 2020 presentado por Rutledge Wood. O programa, con formato de concurso, estreouse en Netflix o 19 de xu\u00f1o de 2020. A s\u00faa din\u00e1mica est\u00e1 baseada no xogo de nenos \"o chan \u00e9 lava\", segundo o cal os concursantes deben atravesar unha sala chea de obst\u00e1culos e obxectos cuxo chan est\u00e1 cuberto por un l\u00edquido vermello que simula lava quente. Os ga\u00f1adores conseguen 10\u00a0000 d\u00f3lares e unha l\u00e1mpada de lava como trofeo.\nEstrea.\n\"Floor Is Lava\" estreouse o 19 de xu\u00f1o de 2020 a trav\u00e9s de Netflix."}
{"id": "501165", "revid": "89787", "url": "https://gl.wikipedia.org/wiki?curid=501165", "title": "Jos\u00e9 Bento (poeta)", "text": "Jos\u00e9 Bento de Almeida e Silva Nacemento, nado en Pardilh\u00f3-Estarreja o 17 de novembro de 1932 e finado en Venteira-Amadora o 26 de outubro de 2019, foi un poeta e tradutor portugu\u00e9s.\nFoi mportante divulgador da cultura hisp\u00e1nica en Portugal, facendo moitas traduci\u00f3ns do espa\u00f1ol para o portugu\u00e9s, o hispanista m\u00e1is relevante de Portugal. \nTraxectoria.\nMocidade.\nFixo os seus primeiros estudos en Pardilh\u00f3, continu\u00e1ndoos no Porto e en Lisboa, onde conclu\u00edu en 1955 os estudos do extinguido Instituto Comercial de Lisboa e ingresou no ensino secundario, que abandonou para traballar en diversas empresas. A\u00ednda estudante, colaborou no xornal \"O Concelho de Estarreja\" e nalgunhas revistas de poes\u00eda como \"\u00c1rvore\", \"S\u00edsifo\", \"Eros\" e \"Cadernos do Meio-Dia\". Foi un dos fundadores, nos anos 50, da revista de poes\u00eda \"Cassiopeia\". De 1963 a 1969, formou parte da redacci\u00f3n da revista \"O Tempo e o Modo\". Publicou cr\u00edtica literaria en xornais e revistas, designadamente na \"Col\u00f3quio-Letras\" e na \"Brot\u00e9ria\".\nS\u00f3 nos finais dos anos setenta \u00e9 que Jos\u00e9 Bento deu ao p\u00fablico dous libri\u00f1os, \"Sequ\u00eancia de Bilbau\" e \"In Memoriam\", onde contin\u00faa o verso libre dos seus primeiros textos m\u00e1is representativos, o cal se aproxima, pola amplitude e pola disciplina a que se suxeita, do vers\u00edculo b\u00edblico. Cr\u00fazase, as\u00ed, a s\u00faa poes\u00eda, cuxo car\u00e1cter meditativo ou relixioso nun sentido amplo est\u00e1 en perfecta consonancia co verso escollido, por v\u00eda do discursivismo en que inequivocamente aposta, coa que, na d\u00e9cada dos setenta, procura alternativas v\u00e1lidas para a tendencia antidiscursivista dominante os anos sesenta. A s\u00faa actividade de tradutor de poes\u00eda en lingua castel\u00e1 toca a s\u00faa propia produci\u00f3n po\u00e9tica, polo trato \u00edntimo que esa actividade proporciona: por veces a intertextualidade cos poetas que traduce \u00e9 vis\u00edbel na s\u00faa poes\u00eda.\nTraduci\u00f3n.\nUnha vez que raramente se preocupou en reunir os seus poemas en libro, o seu nome \u00e9 normalmente citado como excelente tradutor de numerosos poetas de lingua espa\u00f1ola, cl\u00e1sicos ou actuais, entre outros, \"Poes\u00edas completas\" de San Juan de la Cruz e de Frei Luis de Le\u00f3n, \"Coplas\" de Jorge Manrique, \"Rimas\" de B\u00e9cquer, antolox\u00edas de Garcilaso de la Vega, Santa Teresa de Jes\u00fas, Quevedo, Manuel Machado, Antonio Machado, Juan Ram\u00f3n Jim\u00e9nez, Vicente Aleixandre, Lorca, Luis Cernuda, Miguel Hern\u00e1ndez, \u00c1ngel Crespo, Jaime Gil de Biedma, Francisco Brines, J. A. Ramos Sucre, C\u00e9sar Vallejo, Pablo Neruda; unha \"Antologia da Poesia Espanhola do \u00abSiglo de Oro\u00bb\" (dous tomos: Renacemento e Barroco), unha \"Antologia da Poesia Espanhola Contempor\u00e2nea\" (desde Unamuno aos \"novisimos\"), unha \"Antologia de Poesia Espanhola de Tipo Tradicional\", etc. Traduciu tam\u00e9n prosa do espa\u00f1ol: \"La Celestina\", de Fernando de Rojas, libros de Unamuno, Juan Ram\u00f3n Jim\u00e9nez, Ortega y Gasset, Jorge Luis Borges, Mar\u00eda Zambrano, J. M. Arguedas, Octavio Paz, Ignacio Mart\u00ednez de Pis\u00f3n etc., e, no \u00e1mbito do teatro, Calder\u00f3n de la Barca, Valle-Incl\u00e1n, Federico Garc\u00eda Lorca.\nMorte.\nJos\u00e9 Bento morreu o 26 de outubro de 2019, no Hospital Amadora-Sintra, onde se encontraba internado.\nObras.\nOutras.\nFoi tam\u00e9n autor de libros de contabilidade, comercio e fiscalidade."}
{"id": "501166", "revid": "23204", "url": "https://gl.wikipedia.org/wiki?curid=501166", "title": "Johnny Larsen", "text": "Johnny Larsen \u00e9 un filme dinamarqu\u00e9s de 1979 dirixido por Morten Arnfred. O filme foi escollido como candidato de Dinamarca para o \u00d3scar \u00f3 mellor filme en lingua non inglesa na 52\u00aa edici\u00f3n dos premios, mais finalmente non foi nomeado."}
{"id": "501169", "revid": "89787", "url": "https://gl.wikipedia.org/wiki?curid=501169", "title": "Clara Moraleda", "text": "Clara Moraleda Torrodellas, nada en Barcelona o 14 de xaneiro de 1994, \u00e9 unha actriz, cantante e youtubeira catal\u00e1, co\u00f1ecida neste \u00faltimo medio polo pseud\u00f3nimo Leopolda Olda, popularmente \"Leo\".\nTraxectoria.\nComezou a s\u00faa traxectoria art\u00edstica profesional interpretando o papel de July no filme \"Atrocious\"\u00a0(2010), do director Fernando Barreda Luna. Despois de rematar os estudos secundarios e de formarse como cantante, interrompeu a carreira universitaria de Traduci\u00f3n e Interpretaci\u00f3n para dedicarse \u00e1 s\u00faa vocaci\u00f3n art\u00edstica, que desenvolve en diferentes \u00e1mbitos.\nComo actriz de musicais, interpretou os papeis de Montserrat e de Sa\u00efd (neno) na terceira reposici\u00f3n de \"Mar i Cel\"\u00a0(2014), o de La Maca en \"Fang i setge\"\u00a0(2016), o de Fanny en \"Scaramouche\"\u00a0(2016), polo que foi candidata finalista na categor\u00eda de mellor actriz secundaria na edici\u00f3n de 2017 dos \"Premios del Teatro Musical\", e o de Thea en \"El despertar de la primavera\"\u00a0(2019).\nEn teatro de texto, representou o papel de Ang\u00e9lique Diderot na obra \"El Llibert\u00ed\"\u00a0(2018), e diversos personaxes nunha adaptaci\u00f3n da obra \"Peter Pan\"\u00a0(2019).\nComo actriz de dobraxe, participou no filme \"Mara und der Feuerbringer\"\u00a0(2017), po\u00f1endo voz ao personaxe de Larissa. Tam\u00e9n traballou po\u00f1endo a s\u00faa voz en anuncios comerciais para a radio. \nNa s\u00faa faceta de youtuber como Leopolda Olda, comezou cunha de v\u00eddeos en lingua catal\u00e1, que lle trouxo popularidade entre os adolescentes polos tremas que trata, con humor e desmitificaci\u00f3ns, achegados \u00e1s inquedanzas deste grupo de idade.\nEn 2017, publicou o libro \"Excuses barates\" (editorial Columna), no que ampl\u00eda alg\u00fans dos temas dos v\u00eddeos. Continuando a s\u00faa vocaci\u00f3n literaria, xa como Clara Moraleda, publicou en 2020 o libro \"El teu nom\" (editorial Columna), recompilaci\u00f3n de relatos breves que ficou finalista do premio Josep Pla de narrativa no mesmo ano, ao que se presentou baixo o pseud\u00f3nimo \"Cleta Torrodellas\"."}
{"id": "501170", "revid": "23204", "url": "https://gl.wikipedia.org/wiki?curid=501170", "title": "Mig og Charly", "text": "Mig og Charly \u00e9 un filme dinamarqu\u00e9s de 1978 dirixido por Morten Arnfred e Henning Kristiansen. O filme foi escollido como candidato de Dinamarca para o \u00d3scar \u00f3 mellor filme en lingua non inglesa na 51\u00aa edici\u00f3n dos premios, mais finalmente non foi nomeado."}
{"id": "501175", "revid": "89787", "url": "https://gl.wikipedia.org/wiki?curid=501175", "title": "Castanopsis armata", "text": "Castanopsis armata \u00e9 unha especie da familia das fag\u00e1ceas, que \u00e9 o tipo do x\u00e9nero \"Castanopsis\".\nTaxonom\u00eda.\nDescrici\u00f3n.\nA especie foi descrita en 1842 polo bot\u00e1nico franc\u00e9s \u00c9douard Spach en \"Hist. Nat. V\u00e9g.\" 11: 185.\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nDistribuci\u00f3n.\nA \u00e1rea de distribuci\u00f3n de \"Castanopsis armata\" est\u00e9ndese desde Arunachal Pradesh (India) at\u00e9 Indochina. Concretamente enc\u00f3ntrase en Assam, Bangladesh, leste do Himalaia, Myanmar, Tailandia e Vietnam."}
{"id": "501176", "revid": "5512471", "url": "https://gl.wikipedia.org/wiki?curid=501176", "title": "Horus Paxaro", "text": ""}
{"id": "501177", "revid": "25871", "url": "https://gl.wikipedia.org/wiki?curid=501177", "title": "Clara Moraleda Torrodellas", "text": ""}
{"id": "501178", "revid": "25871", "url": "https://gl.wikipedia.org/wiki?curid=501178", "title": "Leopolda Olda", "text": ""}
{"id": "501179", "revid": "5863", "url": "https://gl.wikipedia.org/wiki?curid=501179", "title": "Jos\u00e9 Bento", "text": "O nome de Jos\u00e9 Bento pode referirse, entre outros, a:"}
{"id": "501181", "revid": "98629", "url": "https://gl.wikipedia.org/wiki?curid=501181", "title": "Castanopsis cuspidata", "text": "Castanopsis cuspidata \u00e9 unha especie da familia das fag\u00e1ceas pertencente ao x\u00e9nero \"Castanopsis\". \n\u00c9 orixinaria do sur do Xap\u00f3n (illas Ky\u016bsh\u016b e Shikoku) e do sur da pen\u00ednsula coreana.\nH\u00e1bitat e distribuci\u00f3n.\nCrece en bosques e barrancos, particularmente cerca do mar, no Xap\u00f3n e Corea do Sur. Ademais das illas anteriormente citadas, no Xap\u00f3n enc\u00f3ntrase tam\u00e9n noutras illas menores achegadas, pero non nas Ryukyu. En Corea del Sur a especie non est\u00e1 tan estendida, e s\u00f3 se encontra nas partes m\u00e1is meridionais da pen\u00ednsula e na illa Jeju.\nSegundo as localizaci\u00f3ns rexistradas no Xap\u00f3n, e as estimaci\u00f3ns en Corea do Sur, a \u00e1rea de distribuci\u00f3n da especie \u00e9 duns 397 513 km2.\nO h\u00e1bitat de \"Castanopsis cuspidata\" est\u00e1 actualmente en declive nalgunhas partes da s\u00faa \u00e1rea de distribuci\u00f3n. No Xap\u00f3n, as laurisilvas est\u00e1n diminu\u00edndo en calidade debido \u00e1 explotaci\u00f3n humana descontrolada, o que levou \u00e1 fragmentaci\u00f3n e \u00e1 contracci\u00f3n destes bosques.\nCaracter\u00edsticas.\nAs principais caracter\u00edsticas desta especie son:\nTaxonom\u00eda.\nDescrici\u00f3n.\nA especie foi descrita en 1863 por (Thunb.) Schottky e publicada en \"Journal of Botany, British and Foreign\" 1 (6): 137, 182. 1863.\nNota taxon\u00f3mica.\nInicialmente denominada \"Quercus cuspidata\" por Carl Peter Thunberg en 1784 na s\u00faaa \"Flora japonica\", foi renomeada en 1912 por Ernst Max Schottky na s\u00faa obra \"Botanische Jahrb\u00fccher f\u00fcr Systematik, Pflanzengeschichte und Pflanzengeographie\".\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nVariedades e formas.\nDefin\u00edronse as seguines variedades e formas da especie: \nUsos.\nEsta especie \u00fasase para a revexetaci\u00f3n, e para obter zonas de sombra e refuxio para as aves, e tam\u00e9n se planta como \u00e1rbore ornamental. A s\u00faa madeira \u00fasae para obter carb\u00f3n vexetal e polpa de papel.\nAmeazas.\nA especie est\u00e1 ameazada pola perda de h\u00e1bitat no Xap\u00f3n, como resultado da explotaci\u00f3n humana dos bosques. Desco\u00f1\u00e9cese a magnitude desta ameaza. Noutras \u00e1reas, s\u00e1bese que a especie est\u00e1 indo ben. A especie non est\u00e1 ameazada en Corea.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN), tendo en conta que a especie est\u00e1 moi estendioda no Xap\u00f3n, e \u00e9 unha \u00e1rbore de sucesi\u00f3n tard\u00eda que a mi\u00fado forma parte da vexetaci\u00f3n cl\u00edmax da laurisilva, e de que nalgunhas \u00e1reas mostra un aumento na s\u00faa \u00e1rea de distribuci\u00f3n, a\u00ednda que noutras o seu h\u00e1bitat, e polo tanto a \u00e1rea da especie est\u00e1 experimentando unha diminuci\u00f3n como resultado da explotaci\u00f3n humana, a\u00ednda que a importancia desta ameaza non se co\u00f1ece actualmente, non se espera que cause unha diminuci\u00f3n que a faga chegar a unha categor\u00eda de ameaza importante nos pr\u00f3ximos 100 anos, polo que aval\u00eda o seu status como \"LC\" (pouco preocupante)."}
{"id": "501185", "revid": "89787", "url": "https://gl.wikipedia.org/wiki?curid=501185", "title": "Nonio", "text": "O nonio \u00e9 un dispositivo de medici\u00f3n inventado polo matem\u00e1tico portugu\u00e9s Pedro Nunes. A trav\u00e9s do nonio era pos\u00edbel efectuar medici\u00f3ns con rigor dalg\u00fans minutos de grao, permitindo planear a navegaci\u00f3n cunha marxe de erro da orde da decena de quil\u00f3metros. \nFuncionamento.\nO nonio pode ser descrito como un sistema de medici\u00f3n angular, que se instala por exemplo nun astrolabio n\u00e1utico ou nun cuadrante graduado de 0 a 90 graos; adicionalmente constr\u00faense internamente 44 arcos de circunferencia conc\u00e9ntricos e graduados, de forma que cada un deses arcos estea sucesivamente dividido en s\u00f3 89, 88, 87, at\u00e9 se chegar a 46 partes.\nAo medirse as\u00ed un determinado \u00e1ngulo intermedio onde sexa necesario medir non s\u00f3 os graos, sen\u00f3n tam\u00e9n os minutos, \u00e9 moito m\u00e1is probable coincidir co valor medido exactamente, nunha divisi\u00f3n dos referidos arcos internos.\nExemplares.\nA pesar de non chegaren aos nosos d\u00edas exemplares orixinais de astrolabios ou cuadrantes dotados co nonio, pois era un traballo arduo que esix\u00eda art\u00edfices de gran pericia que na \u00e9poca, non exist\u00edan en Portugal; \u00e9 moi probable que varios exemplares fosen fabricados noutras cidades europeas durante a segunda metade do s\u00e9culo XVI, como Augsburgo, N\u00fcrnberg ou Antuerpen. O nonio foi posteriormente usado para medici\u00f3ns astron\u00f3micas polo astr\u00f3nomo dan\u00e9s Tycho Brahe."}
{"id": "501186", "revid": "25871", "url": "https://gl.wikipedia.org/wiki?curid=501186", "title": "Forma (bot\u00e1nica)", "text": "En bot\u00e1nica denom\u00ednase forma a unha categor\u00eda taxon\u00f3mica que representa unha modificaci\u00f3n ocasional da especie, asociada ou non \u00e1 distribuci\u00f3n xeogr\u00e1fica. Deriva do lat\u00edn \"forma\".\nA modificaci\u00f3n pode ser dun s\u00f3 car\u00e1cter, ou de varios caracteres ligados. Esta categor\u00eda taxon\u00f3mica nom\u00e9ase pola palabra, ou a s\u00faa abreviatura (f.). Por exemplo, as plantas de \"Cistus ladanifer\" con manchas purp\u00fareas na base dos p\u00e9talos, consid\u00e9ranse forma da especie.\n\u00c9 unha categor\u00eda sistem\u00e1tica algo imprecisa e, en xeral, considerada inferior \u00e1 variedade. P\u00f3desa falar, por exemplo, dunha \"forma\" latifolia (de follas anchas), dunha \"forma\" glabra (espida, sen pelo), etc."}
{"id": "501187", "revid": "27155", "url": "https://gl.wikipedia.org/wiki?curid=501187", "title": "Euenantiornithes", "text": ""}
{"id": "501188", "revid": "85894", "url": "https://gl.wikipedia.org/wiki?curid=501188", "title": "O Matelo, San Xi\u00e1n de Sales, Vedra", "text": "O Matelo \u00e9 un lugar da parroquia de San Xi\u00e1n de Sales no concello coru\u00f1\u00e9s de Vedra na comarca de Santiago. Segundo o INE en 2019 ti\u00f1a 102 habitantes (53 homes e 49 mulleres).\nEtimolox\u00eda.\nO top\u00f3nimo deriva da forma \"matellu\" que \u00e1 s\u00faa vez procede de \"matta\", \"mattu\", co significado de mato, \u00e9 dicir, terreo inculto, a monte.\nO termo \u00e9 de orixe prelatina e aparece noutras linguas da pen\u00ednsula ib\u00e9rica; J. Hubschmid d\u00e1 esta palabra como preindoeuropea e Ant\u00f3n Tovar como ibera."}
{"id": "501189", "revid": "22795", "url": "https://gl.wikipedia.org/wiki?curid=501189", "title": "Forma", "text": "A palabra forma pode referirse a:"}
{"id": "501190", "revid": "1505", "url": "https://gl.wikipedia.org/wiki?curid=501190", "title": "Carballo (\u00e1rbore)", "text": ""}
{"id": "501193", "revid": "1131", "url": "https://gl.wikipedia.org/wiki?curid=501193", "title": "Andrea Nunes", "text": ""}
{"id": "501194", "revid": "55340", "url": "https://gl.wikipedia.org/wiki?curid=501194", "title": "M\u00e9todo exhaustivo", "text": "O m\u00e9todo exhaustivo () \u00e9 un m\u00e9todo para atopar a \u00e1rea dunha forma inscribindo dentro dela unha secuencia de pol\u00edgonos cuxas \u00e1reas converxen \u00e1 \u00e1rea da figura que as cont\u00e9n. Se a secuencia \u00e9 constru\u00edda correctamente, a diferenza de \u00e1rea entre o n-\u00e9simo pol\u00edgono e a figura que a cont\u00e9n formar\u00e1 unha sucesi\u00f3n converxente a cero. Cando esta diferenza se fai arbitrariamente pequena, os posibles valores para a \u00e1rea da figura \u00e9 \"esgotada\" sistematicamente polas \u00e1reas sucesivamente m\u00e1is pr\u00f3ximas dos membros da secuencia.\nO m\u00e9todo exhaustivo require unha forma de proba por contradici\u00f3n, tam\u00e9n co\u00f1ecida como \"reductio ad absurdum\". Isto equivale a atopar a \u00e1rea dunha rexi\u00f3n compar\u00e1ndoa primeiro coa dunha segunda rexi\u00f3n (que \"esgotar\u00e1\" a \u00e1rea a achar cando vaia aproxim\u00e1ndose a ela arbitrariamente). A proba implica supor que a \u00e1rea buscada \u00e9 m\u00e1is grande que a segunda \u00e1rea, daquela pr\u00f3base que esta afirmaci\u00f3n \u00e9 falsa, e ent\u00f3n supo\u00f1endo que a \u00e1rea buscada \u00e9 menor que a segunda \u00e1rea, volve probarse que esta afirmaci\u00f3n tam\u00e9n \u00e9 falsa.\nHistoria.\nA idea orixinal data de finais do s\u00e9culo V a.C. con Antifonte, a pesar de non estar claro se a entend\u00eda ben. A teor\u00eda estableceuse rigorosamente d\u00e9cadas m\u00e1is tarde da man de Eudoxo de Cnido, quen a empregou para calcular \u00e1reas e volumes. M\u00e1is tarde foi redescuberta na China por Liu Hui no III a.C., quen a usou para achar a \u00e1rea dun c\u00edrculo. O primeiro uso do termo \u00e9 do 1647 por Gregory de Sant Vincent na \"Opus geometricum quadraturae circuli et sectionum\".\nO m\u00e9todo exhaustivo \u00e9 considerado o precursor dos m\u00e9todos do c\u00e1lculo. O desenvolvemento da xeometr\u00eda anal\u00edtica e especificamente o c\u00e1lculo integral nos s\u00e9culos XVII-XIX subsumiron o m\u00e9todo de modo que se deixou de usar explicitamente. Unha importante aproximaci\u00f3n alternativa foi o principio de Cavalieri, tam\u00e9n denominado o \"m\u00e9todo dos indivisibles\", o cal finalmente derivou no c\u00e1lculo infinitesimal de Roberval, Torricelli, Wallis, Leibniz e outros.\nEuclides.\nEuclides utilizou o m\u00e9todo exhaustivo para probar as seguinte seis proposici\u00f3ns no libro XII dos seus \"Elementos\".\nProposici\u00f3n 2: Os c\u00edrculos son entre si como os cadrados dos seus di\u00e1metros.\nProposici\u00f3n 5: As pir\u00e1mides que est\u00e1n baixo a mesma altura e que te\u00f1en tri\u00e1ngulos como bases son entre si como as s\u00faas bases.\nProposici\u00f3n 10: Todo cono \u00e9 a terceira parte dun cilindro, do que ten a mesma base que el e igual altura.\nProposici\u00f3n 11: Os conos e cilindros que est\u00e1n baixo a mesma altura son entre si como as s\u00faas bases.\nProposici\u00f3n 12: Os conos e cilindros semellantes est\u00e1n entre si en raz\u00f3n triplicada da dos di\u00e1metros das s\u00faas bases.\nProposici\u00f3n 18: As esferas est\u00e1n entre si en raz\u00f3n triplicada da dos seus respectivos di\u00e1metros.\nArqu\u00edmedes.\nArqu\u00edmedes empregou o m\u00e9todo exhaustivo para calcular a \u00e1rea dun c\u00edrculo ench\u00e9ndoo cun pol\u00edgono dunha \u00e1rea cada vez maior e cun n\u00famero maior de lados. O cociente formado pola \u00e1rea deste pol\u00edgono dividido polo cadrado do raio do c\u00edrculo aprox\u00edmase arbitrariamente a \u03c0 cando o n\u00famero de lados do pol\u00edgono vai incrementando; pr\u00f3base as\u00ed que a \u00e1rea do c\u00edrculo de raio r \u00e9 \u03c0r2, onde \u03c0 se define como a proporci\u00f3n da lonxitude da circunferencia e o di\u00e1metro (C/d) ou da \u00e1rea do c\u00edrculo e o cadrado do seu raio (A/r\u00b2).\nTam\u00e9n estableceu os l\u00edmites 3\u00a0+\u00a010/71\u00a0&lt;\u00a0\"\u03c0\"\u00a0&lt;\u00a03\u00a0+\u00a010/70, (dando un rango de 1/497) ao comparar o per\u00edmetro do c\u00edrculo cos per\u00edmetros dos pol\u00edgonos regulares inscrito e circunscrito de 96 lados.\nOutros resultados obtidos co m\u00e9todo exhaustivo son:"}
{"id": "501195", "revid": "111586", "url": "https://gl.wikipedia.org/wiki?curid=501195", "title": "Twitch", "text": "Twitch \u00e9 un servizo de streaming estadounidense que permite realizar retransmisi\u00f3ns en directo, especialmente de videoxogos, inclu\u00edndo os directos dos deportes electr\u00f3nicos, ademais de m\u00fasica, contido creativo, debates e directos da vida dos \"influencers\". Twitch \u00e9 operado por Twith Interactive propiedade de Amazon sendo rival directo de YouTube. \nA s\u00faa orixe v\u00e9n do ano 2007 cando Justin Kan e Emmet Shear fundaron Justin.tv. A categor\u00eda de videoxogos desta p\u00e1xina creceu especialmente r\u00e1pido e converteuse no contido m\u00e1is popular do sitio. O 6 de xu\u00f1o de 2011, Justin.tv lanza Twitch.tv como un subproduto beta enfocado aos deportes electr\u00f3nicos. O nome inspirouse no termo \"twitch gameplay\", expresi\u00f3n en ingl\u00e9s para a xogabilidade por reflexos ou de '\"contracci\u00f3n\"') que se usa para referirse ao tempo de reacci\u00f3n dos xogadores.\nCompra por Amazon.\nO 25 de agosto do 2014 anunciouse que Amazon.com comprou Twitch Interactive por $970 mill\u00f3ns. As fontes informaron de que o trato con Google fracasou debido a probable infracci\u00f3n o Dereito da competencia grazas a s\u00faa actual propiedade, YouTube.\nContido.\nTwitch dese\u00f1ouse como unha plataforma para dar cobertura os deportes electr\u00f3nicos en tempo real. Isto incl\u00fae aos torneos de esports, \"streams\" persoais de xogadores individuais e \"shows\" que falan de contigo principalmente relacionado cos videoxogos. Actualmente son moitos e moi diversos os tipos de contidos que se realizan na plataforma. "}
{"id": "501196", "revid": "23204", "url": "https://gl.wikipedia.org/wiki?curid=501196", "title": "Drenge", "text": "Drenge \u00e9 un filme dinamarqu\u00e9s de 1977 dirixido por Nils Malmros. O filme foi escollido como candidato de Dinamarca para o \u00d3scar \u00f3 mellor filme en lingua non inglesa na 50\u00aa edici\u00f3n dos premios, mais finalmente non foi nomeado."}
{"id": "501197", "revid": "89787", "url": "https://gl.wikipedia.org/wiki?curid=501197", "title": "Concei\u00e7\u00e3o Evaristo", "text": "Maria da Concei\u00e7\u00e3o Evaristo de Brito, nada en Belo Horizonte o 29 de novembro de 1946, \u00e9 unha escritora brasileira. \nTraxectoria.\nNaceu nunha favela nunha familia de nove irm\u00e1ns e a s\u00faa nai, comezou a traballar moi nova como empregada dom\u00e9stica e en 1971, con 25 anos, mudouse a R\u00edo de Xaneiro onde estudou letras na UFRJ. \n\u00c9 profesora en literatura brasileira pola Pontif\u00edcia Universidade Cat\u00f3lica do Rio de Janeiro e doutora en literatura comparada pola Universidade Federal Fluminense."}
{"id": "501199", "revid": "10599", "url": "https://gl.wikipedia.org/wiki?curid=501199", "title": "Monarqu\u00eda visigoda", "text": ""}
{"id": "501201", "revid": "1131", "url": "https://gl.wikipedia.org/wiki?curid=501201", "title": "Maria da Concei\u00e7\u00e3o Evaristo de Brito", "text": ""}
{"id": "501202", "revid": "23204", "url": "https://gl.wikipedia.org/wiki?curid=501202", "title": "Olsen-banden ser r\u00f8dt", "text": "Olsen-banden ser r\u00f8dt \u00e9 un filme dinamarqu\u00e9s de 1976 dirixido por Erik Balling e protagonizado por Ove Sprog\u00f8e, Morten Grunwald e Poul Bundgaard. O filme foi escollido como candidato de Dinamarca para o \u00d3scar \u00f3 mellor filme en lingua non inglesa na 49\u00aa edici\u00f3n dos premios, mais finalmente non foi nomeado."}
{"id": "501205", "revid": "23204", "url": "https://gl.wikipedia.org/wiki?curid=501205", "title": "Per (filme)", "text": "Per \u00e9 un filme dinamarqu\u00e9s de 1975 dirixido por Hans Kristensen. O filme foi escollido como candidato de Dinamarca para o \u00d3scar \u00f3 mellor filme en lingua non inglesa na 48\u00aa edici\u00f3n dos premios, mais finalmente non foi nomeado."}
{"id": "501207", "revid": "5132", "url": "https://gl.wikipedia.org/wiki?curid=501207", "title": "Hellas Verona", "text": ""}
{"id": "501208", "revid": "89787", "url": "https://gl.wikipedia.org/wiki?curid=501208", "title": "Pedro II de Alen\u00e7on", "text": "Pedro II de Alen\u00e7on (Pedro II de Valois, conde de Alen\u00e7on), nado en 1340 e finado en Argentan o 20 de setembro de 1404, foi conde de Alen\u00e7on, Perche e Porho\u00ebt, fillo de Carlos II de Alen\u00e7on, conde de Alen\u00e7on e Perche, e Mar\u00eda de La Cerda. \nTraxectoria.\nPedro II naceu en 1340, sendo o segundo fillo de Carlos II de Alen\u00e7on, conde de Alen\u00e7on e Perche, e de Mar\u00eda de la Cerda. \nArmado cabaleiro en 1350, foi un dos ref\u00e9ns enviados a Inglaterra en 1360 a cambio do rei Xo\u00e1n II de Francia, preso en Poitiers en 1356. Non volveu a Francia ata 1370. No mesmo ano, mercou o feudo de Ch\u00e2teauneuf-en-Thymerais a Roberto de Pont-Audemer. \nAlistouse \u00e1s ordes do duque Xo\u00e1n I de Berry e loitou en Aquitania co seu segundo irm\u00e1n Roberto, contra os ingleses; tomaron Limoges, pero fracasaron ante Usson (1371). Despois loitou en Breta\u00f1a con Du Guesclin, e foi ferido durante o asalto a Hennebont (actual Morbihan). \nUns anos despois, en 1388, acompa\u00f1ou a Carlos VI de Francia nunha expedici\u00f3n contra Guillerme VI, duque de Gelderland e Juliers . \nMorreu en Argentan o 20 de setembro de 1404, sendo enterrado na cartuxa do Val de Deus, en Feings. \nMatrimonio e descendencia.\nCasou o 10 de outubro de 1371 con Mar\u00eda Chamaillard (ca. 1345 - Argentan, 18 de novembro de 1425), vizcondesa de Beaumont-au-Maine, Fresnay e Sainte-Suzanne, filla de Guillerme Chamaillard, se\u00f1or de Anthenaise (arredor de 1320 - 1391) e Mar\u00eda de Beaumont-Brienne (arredor de 1325 - 1372), ela mesma vizcondesa de Beaumont-au-Maine, Fresnay e Sainte-Suzanne, herdeira da familia Beaumont. Tiveron 8 fillos: \nTam\u00e9n tivo un fillo ilex\u00edtimo: "}
{"id": "501210", "revid": "23204", "url": "https://gl.wikipedia.org/wiki?curid=501210", "title": "Olsen-bandens sidste bedrifter", "text": "Olsen-bandens sidste bedrifter \u00e9 un filme dinamarqu\u00e9s de 1974 dirixido por Erik Balling e protagonizado por Ove Sprog\u00f8e, Morten Grunwald, Poul Bundgaard e Kirsten Walther. Foi escollido como candidato de Dinamarca para o \u00d3scar \u00f3 mellor filme en lingua non inglesa na 47\u00aa edici\u00f3n dos premios, mais finalmente non foi nomeado."}
{"id": "501211", "revid": "88215", "url": "https://gl.wikipedia.org/wiki?curid=501211", "title": "W\u0142adys\u0142aw \u017bmuda", "text": "W\u0142adys\u0142aw Antoni \u017bmuda (pronunciaci\u00f3n: [vwa\u02c8d\u0268swav \u02c8\u0290muda]), nado o 6 de xu\u00f1o de 1954 en Lublin, \u00e9 un ex-futbolista profesional polaco. Participou en Copas do Mundo coa , sendo nomeado na edici\u00f3n de en Alema\u00f1a Federal mellor xogador promesa."}
{"id": "501217", "revid": "23204", "url": "https://gl.wikipedia.org/wiki?curid=501217", "title": "Man sku' v\u00e6re noget ved musikken", "text": "Man sku' v\u00e6re noget ved musikken \u00e9 un filme dinamarqu\u00e9s de 1972 dirixido por Henning Carlsen. Estreouse na 22\u00aa edici\u00f3n do Festival Internacional de Cinema de Berl\u00edn. O filme foi escollido como candidato de Dinamarca para o \u00d3scar \u00f3 mellor filme en lingua non inglesa na 45\u00aa edici\u00f3n dos premios, mais finalmente non foi nomeado."}
{"id": "501218", "revid": "5132", "url": "https://gl.wikipedia.org/wiki?curid=501218", "title": "Wladyslaw Zmuda", "text": ""}
{"id": "501220", "revid": "23204", "url": "https://gl.wikipedia.org/wiki?curid=501220", "title": "Den forsvundne fuldm\u00e6gtig", "text": "Den forsvundne fuldm\u00e6gtig \u00e9 un filme dinamarqu\u00e9s de 1971 dirixido por Gert Fredholm. Estreouse na 22\u00aa edici\u00f3n do Festival Internacional de Cinema de Berl\u00edn. Foi escollido como candidato de Dinamarca para o \u00d3scar \u00f3 mellor filme en lingua non inglesa na 44\u00aa edici\u00f3n dos premios, mais finalmente non foi nomeado."}
{"id": "501222", "revid": "17108", "url": "https://gl.wikipedia.org/wiki?curid=501222", "title": "Carlos III de N\u00e1poles", "text": "Carlos II de Hungr\u00eda e III de N\u00e1poles \"o Breve\", nado en 1345 e finado en Visegr\u00e1d, Hungr\u00eda, en 1386, foi conde de Provenza e rei de N\u00e1poles e titular de Xerusal\u00e9n (1381 - 1386), pr\u00edncipe de Aquilea (1383 - 1386) e rei de Hungr\u00eda (1385 - 1386). \nTraxectoria.\nOrixes familiares.\nFillo de Lu\u00eds Durazzo e da s\u00faa muller Margarida Sanseverino, descend\u00eda por li\u00f1a paterna do rei Carlos II de N\u00e1poles, de quen Carlos III era bisneto. \nAscensi\u00f3n ao trono napolitano.\nComo neto de Carlos II de N\u00e1poles, Carlos III era o primo segundo da ra\u00ed\u00f1a Xoana I de N\u00e1poles. Esta adoptouno como fillo, xa que era o \u00fanico var\u00f3n da li\u00f1a anxevina de N\u00e1poles. Xoana I estivo profundamente namorada del durante toda a vida, pero este nunca lle correspondeu. Con todo, en 1369 Xoana nomeouno herdeiro do trono napolitano. \nDebido ao enfrontamento entre Xoana I e o Papa Urbano VI, que consideraba N\u00e1poles como feudo papal, Xoana I apoiou a Clemente VII durante o Cisma de Occidente e foi destronada en 1381 e cedeu o reino a Carlos III. Comezou a guerra da Uni\u00f3n de Aix, marchando cara ao reino de N\u00e1poles cun ex\u00e9rcito h\u00fangaro, derrotou ao rei consorte Ot\u00f3n IV de Brunswick e cercou a cidade, ata capturar \u00e1 ra\u00ed\u00f1a o mesmo ano 1381. \nNon obstante, unha complicaci\u00f3n se interpuxo no seu cami\u00f1o ao trono real. Xoana I, antes de morrer en 1382, nomeou un novo herdeiro: as\u00ed adoptou o conde de Anjou, Lu\u00eds I de Anjou. Este tomou posesi\u00f3n dos condados de Provenza e Forcalquier e marchou cara a N\u00e1poles para demandar o reino. \u00c1 s\u00faa chegada, con todo, foi derrotado por Carlos III. \nAscenso ao trono h\u00fangaro.\n\u00c1 morte de Lu\u00eds I de Hungr\u00eda, Carlos III reclamou o trono h\u00fangaro como o var\u00f3n m\u00e1is vello da dinast\u00eda anxevina, e expulsou do trono a Mar\u00eda I de Hungr\u00eda, filla de Lu\u00eds I, en decembro de 1385. Con todo, a ra\u00ed\u00f1a vi\u00fava organizou unha trama para asasinar a Carlos en Visegrad o 24 de febreiro de 1386. \nMatrimonio e descendentes.\nEn febreiro de 1369 casou coa s\u00faa curm\u00e1 Margarida de Durazzo, filla de Carlos Durazzo e Mar\u00eda de N\u00e1poles. Margarida era neta por li\u00f1a paterna e bisneta por li\u00f1a materna de Carlos II de N\u00e1poles. Desta uni\u00f3n naceron tres nenos: \nFoi enterrado en Belgrado. O seu fillo Ladislau sucedeuno no Reino de N\u00e1poles, mentres que os rexentes de Mar\u00eda I de Hungr\u00eda a reinstauraron como ra\u00ed\u00f1a de Hungr\u00eda. "}
{"id": "501224", "revid": "27155", "url": "https://gl.wikipedia.org/wiki?curid=501224", "title": "Pluma rectriz", "text": ""}
{"id": "501226", "revid": "624", "url": "https://gl.wikipedia.org/wiki?curid=501226", "title": "Rei de Hungr\u00eda", "text": ""}
{"id": "501227", "revid": "624", "url": "https://gl.wikipedia.org/wiki?curid=501227", "title": "Rei de N\u00e1poles", "text": ""}
{"id": "501228", "revid": "17467", "url": "https://gl.wikipedia.org/wiki?curid=501228", "title": "Filoxen\u00e9tico", "text": ""}
{"id": "501230", "revid": "624", "url": "https://gl.wikipedia.org/wiki?curid=501230", "title": "Hugo III de Borgo\u00f1a", "text": "Hugo III de Borgo\u00f1a, nado en 1148 e finado en Acre en 1192, foi duque de Borgo\u00f1a (1162 - 1192). \nTraxectoria.\nOrixes familiares.\nNaceu en 1142 e era fillo do duque Od\u00f3n II de Borgo\u00f1a e de Mar\u00eda de Blois. Era neto por li\u00f1a paterna de Hugo II de Borgo\u00f1a e Matilda de Mayenne e por li\u00f1a materna de Teobaldo II de Champa\u00f1a e Matilda de Carintia. \nMatrimonio e descendentes.\nCasou en 1165 con Alicia de Lorena, filla de Mateo I de Lorena e Berta de Suabia. Desta uni\u00f3n naceron: \nEn 1183, repudiou a Alicia de Lorena e casou, por segunda ese mesmo ano, en St-Gilles-en-Languedoc, coa condesa Beatriz de Albon, filla de Guig\u00f3n V de Albon e Beatriz de Montferrato. Desta uni\u00f3n naceron: \nDucado de Borgo\u00f1a.\nO reinado de Hugo III marcou o final do per\u00edodo de relativa calma e paz no Ducado de Borgo\u00f1a. Hugo III foi un duque belixerante e pronto entrou en conflito co rei Lu\u00eds VII de Francia polas fronteiras entre os dous dominios. A morte do rei e o ascenso do seu fillo Filipe II de Francia fixeron que Hugo III obrigase a moitos se\u00f1ores feudais a romper a s\u00faa vasalaxe co rei franc\u00e9s, polo que o rei franc\u00e9s ocupou o ducado. O seu fillo foi feito prisioneiro, polo que tivo que pagar un rescate elevado e tivo que renunciar \u00e1s s\u00faas pretensi\u00f3ns sobre Francia. \nEn 1187 Hugo III mudou a capital do Ducado de Borgo\u00f1a a Dijon. \nAliouse con Ricardo Coraz\u00f3n de Le\u00f3n e emprendeu a Terceira Cruzada con el contra Saladino. Hugo III tivo unha importancia vital na captura da cidade de Acre, onde morreu un ano despois, o 25 de agosto de 1192, e na batalla de Arsuf, na que comandou os francos. "}
{"id": "501233", "revid": "89787", "url": "https://gl.wikipedia.org/wiki?curid=501233", "title": "Espiral de Arqu\u00edmedes", "text": "A espiral de Arqu\u00edmedes (tam\u00e9n espiral aritm\u00e9tica) obtivo o seu nome do matem\u00e1tico grego Arqu\u00edmedes, quen viviu no s\u00e9culo III a. C. Def\u00ednese como o lugar xeom\u00e9trico dun punto que se move a velocidade constante sobre unha recta que xira sobre un punto de orixe fixa a velocidade angular constante. De maneira equivalente, en coordenadas polares (\"r\",\u00a0\u03b8) a espiral de Arqu\u00edmedes pode ser descrita pola seguinte ecuaci\u00f3n:\nsendo \"a\" e \"b\" n\u00fameros reais. Cando o par\u00e1metro \"a\" cambia, a espiral despr\u00e1zase no eixo \"X\", mentres que \"b\" controla a distancia entre xiros sucesivos.\nArqu\u00edmedes describiu esta espiral no seu libro \"Das Espirais\".\nCaracter\u00edsticas.\nA espiral de Arquimedes p\u00f3dese trazar dentro dunha circunferencia e conforme vai crecendo vaise afastando un arco doutro.\nA subnormal polar dunha espiral de Arqu\u00edmedes \u00e9 constante.\nEsta curva dist\u00ednguese da espiral logar\u00edtmica polo feito de que, voltas sucesivas da mesma te\u00f1en distancias de separaci\u00f3n constantes (iguais a \"2\u03c0b\" se \u03b8 \u00e9 medido en radi\u00e1ns), mentres que nunha espiral logar\u00edtmica a separaci\u00f3n est\u00e1 dada por unha progresi\u00f3n xeom\u00e9trica. (As distancias referidas son medidas sobre unha recta que pasa polo centro da espiral)\nHai que notar que a espiral de Arqu\u00edmedes ten dous brazos, un para \u03b8\u00a0&gt;\u00a00 e outro para \u03b8\u00a0&lt;\u00a00. Os dous brazos est\u00e1n discretamente conectados na orixe e s\u00f3 se mostra un deles na gr\u00e1fica. Tomando a imaxe reflectida no eixo \"Y\" producirase o outro brazo.\n\u00c1s veces, o termo \u00e9 usado para un grupo m\u00e1is xeral de espirais:\nA espiral normal d\u00e1se cando x\u00a0=\u00a01. Outras espirais que caen dentro do grupo incl\u00faen a espiral hiperb\u00f3lica, a espiral de Fermat, e o Lituus. Virtualmente todas as espirais est\u00e1ticas que aparecen na natureza son espirais logar\u00edtmicas, non de Arqu\u00edmedes. Moitas espirais din\u00e1micas (como a espiral de Parker do vento solar, ou o patr\u00f3n producido por unha roda de Catarina) son do grupo de Arqu\u00edmedes.\nAplicaci\u00f3ns e usos.\nA espiral de Arqu\u00edmedes ten unha pl\u00e9tora de aplicaci\u00f3ns. Por exemplo, empr\u00e9ganse en bombas de compresi\u00f3n ou compresores rotativos (\"scroll pumps\"), feitos de d\u00faas espirais de Arqu\u00edmedes do mesmo tama\u00f1o intercaladas, para comprimir l\u00edquidos e gases. Este \u00e9 un mecanismo corrente en m\u00e1quinas de aire acondicionado con baixas emisi\u00f3ns de ru\u00eddo.\nOs sucos das primeiras gravaci\u00f3ns para gram\u00f3fonos (Disco de vinilo) forman unha espiral de Arqu\u00edmedes, facendo os sucos igualmente espazados e maximizando o tempo de gravaci\u00f3n que poder\u00eda acomodarse dentro da gravaci\u00f3n (a\u00ednda que isto foi cambiado posteriormente para incrementar a calidade do son).\nPedirlle a un paciente que debuxe unha espiral de Arqu\u00edmedes \u00e9 unha maneira de cuantificar o tremor humano; esta informaci\u00f3n axuda no diagn\u00f3stico de enfermidades neurol\u00f3xicas. Estas espirais son tam\u00e9n usadas en sistemas DLP de proxecci\u00f3n para minimizar o efecto de arco da vella, que simula un despregamento de varias cores ao mesmo tempo, cando en realidade se proxectan ciclos de vermello, verde e azul rapidamente.\nUn m\u00e9todo para a cuadratura do c\u00edrculo, relaxando as limitaci\u00f3ns estritas no uso dunha regra e un comp\u00e1s nas probas xeom\u00e9tricas da Grecia antiga, fai uso da espiral de Arqu\u00edmedes. Tam\u00e9n existe un m\u00e9todo para trisecar \u00e1ngulos baseado no uso desta espiral. Como a lonxitude da subtanxente formula_3 se pode utilizar para rectificar a circunferencia."}
{"id": "501234", "revid": "23204", "url": "https://gl.wikipedia.org/wiki?curid=501234", "title": "Balladen om Carl-Henning", "text": "Balladen om Carl-Henning \u00e9 un filme dinamarqu\u00e9s de 1969 escrito e dirixido por Sven e Lene Gr\u00f8nlykke. O filme ga\u00f1ou o Premio Bodil \u00f3 mellor filme dinamarqu\u00e9s, e Jesper Klein ga\u00f1ou o premio \u00f3 mellor actor. Foi escollido como candidato de Dinamarca para o \u00d3scar \u00f3 mellor filme en lingua non inglesa na 42\u00aa edici\u00f3n dos premios, mais finalmente non foi nomeado."}
{"id": "501235", "revid": "47401", "url": "https://gl.wikipedia.org/wiki?curid=501235", "title": "Rural", "text": "En xeral, unha zona rural ou o campo \u00e9 unha \u00e1rea xeogr\u00e1fica que se localiza f\u00f3ra de poblaci\u00f3ns e cidades. Calquera zona non urbana \u00e9 considerada rural.\nAs zonas rurais t\u00edpicas te\u00f1en unha baixa densidade de poboaci\u00f3n e pequenos asentamentos. As \u00e1reas agr\u00edcolas son normalmente rurais, do mesmo xeito que o son as \u00e1reas forestais.\nHistoria.\nHai cen anos a maior\u00eda da poboaci\u00f3n viv\u00eda no campo. A mediados do s\u00e9culo XX, coa Revoluci\u00f3n Industrial, comezou unha migraci\u00f3n do rural \u00e1s cidades coa busca de mellores condici\u00f3ns de vida. Isto provoca o despoboamento do rural e a\u00ednda est\u00e1 a acontecer.\nEstat\u00edsticas.\nNo 2018 sete mill\u00f3ns e medio de persoas viv\u00edan no rural en Espa\u00f1a, un 16,2%. Non obstante, a superficie rural en Espa\u00f1a ocupa un 84,1%. En Galicia o 26% da poboaci\u00f3n vive no rural.\nTraballo no rural.\nO traballo no rural est\u00e1 baseado no sector primario, e dicir, na agricultura, na gandar\u00eda etc."}
{"id": "501236", "revid": "98629", "url": "https://gl.wikipedia.org/wiki?curid=501236", "title": "M\u00e4nniskor m\u00f6ts och ljuv musik uppst\u00e5r i hj\u00e4rtat", "text": "M\u00e4nniskor m\u00f6ts och ljuv musik uppst\u00e5r i hj\u00e4rtat \u00e9 un filme dinamarqu\u00e9s/sueco de 1967 dirixido por Henning Carlsen e protagonizado por Harriet Andersson e Preben Neergaard. O filme bas\u00e9ase na novela de Jens August Schade. Foi escollido como candidato de Dinamarca para o \u00d3scar \u00f3 mellor filme en lingua non inglesa na 41\u00aa edici\u00f3n dos premios, mais finalmente non foi nomeado."}
{"id": "501237", "revid": "23204", "url": "https://gl.wikipedia.org/wiki?curid=501237", "title": "Der var engang en krig", "text": "Der var engang en krig \u00e9 un filme dinamarqu\u00e9s de 1966 dirixido por Palle Kj\u00e6rulff-Schmidt. O filme foi escollido como candidato de Dinamarca para o \u00d3scar \u00f3 mellor filme en lingua non inglesa na 40\u00aa edici\u00f3n dos premios, mais finalmente non foi nomeado."}
{"id": "501238", "revid": "23204", "url": "https://gl.wikipedia.org/wiki?curid=501238", "title": "Sult (filme)", "text": "Sult (ou tam\u00e9n en ) \u00e9 un filme de 1966 dirixido polo dinamarqu\u00e9s Henning Carlsen, protagonizado polo actor sueco Per Oscarsson, e baseado na novela do premio Nobel noruegu\u00e9s Knut Hamsun. \u00c9 unha coproduci\u00f3n entre Dinamarca, Suecia e Noruega, con localizaci\u00f3ns de rodaxe en Oslo, sendo o primeiro filme producido entre os tres pa\u00edses escandinavos.\nFoi escollido como candidato de Dinamarca para o \u00d3scar \u00f3 mellor filme en lingua non inglesa na 39\u00aa edici\u00f3n dos premios, mais finalmente non foi nomeado."}
{"id": "501239", "revid": "23204", "url": "https://gl.wikipedia.org/wiki?curid=501239", "title": "Sv\u00e4lt", "text": ""}
{"id": "501241", "revid": "108464", "url": "https://gl.wikipedia.org/wiki?curid=501241", "title": "Zona rural", "text": ""}
{"id": "501242", "revid": "108464", "url": "https://gl.wikipedia.org/wiki?curid=501242", "title": "Medio rural", "text": ""}
{"id": "501243", "revid": "88215", "url": "https://gl.wikipedia.org/wiki?curid=501243", "title": "Tempada 1990 do Campionato de Galicia de Rallys de Terra", "text": "A tempada 1990 foi a 4\u00aa edici\u00f3n do Campionato de Galicia de Rallys de Terra. O vencedor foi o portugu\u00e9s Jo\u00e3o Enes cun Renault 11 Turbo."}
{"id": "501244", "revid": "23204", "url": "https://gl.wikipedia.org/wiki?curid=501244", "title": "Suburbio", "text": "Suburbio (do lat\u00edn , \"baixo da urbe\") \u00e9 un termo propio da xeograf\u00eda urbana empregado para designar as zonas residenciais da periferia urbana ou arrabalde, especialmente referido a barrios baixos, pobres, marxinados ou degradados desas zonas perif\u00e9ricas afastadas do centro da cidade.\nAs caracter\u00edsticas das zonas suburbiais ou suburbanas, no sentido que se lle d\u00e1 no urbanismo, est\u00e1n determinadas polo compo\u00f1ente social da s\u00faa poboaci\u00f3n: xente nova de clase traballadora, que se establecen en multin\u00facleos menores dispersos pr\u00f3ximos \u00e1 cidade e comunicados con bos sistemas de estradas cara \u00e1s periferias. O modelo de convivencia da vida social \u00e9 por amizades en espazos p\u00fablicos, escolas, prazas, festas etc., que d\u00e1 uniformidade aos servizos e instituci\u00f3ns e a unha calidade de vida de habitabilidade superior \u00e1 cidade: espazos verdes, paisaxe aberta etc."}
{"id": "501245", "revid": "1131", "url": "https://gl.wikipedia.org/wiki?curid=501245", "title": "Chiado", "text": "O Chiado \u00e9 un dos barrios m\u00e1is emblem\u00e1ticos e tradicionais da cidade de Lisboa. Local\u00edzase entre o Barrio Alto e a Baixa Pombalina.\nEn 1856, coa creaci\u00f3n do gremio literario, un club dos intelectuais da \u00e9poca, o Chiado tornouse o centro do Romanticismo portugu\u00e9s, punto de paso obrigatorio para quen quer\u00eda ser co\u00f1ecido na cidade. O escritor E\u00e7a de Queiroz na s\u00faa obra \"Os Maias\" fac\u00eda moitas referencias ao Chiado e ao gremio literario.\nO Chiado divid\u00edase entre as fregues\u00edas do Sacramento e dos M\u00e1rtires, d\u00faas das menores de Lisboa, estando agora totalmente integrado na nova fregues\u00eda de Santa Maria Maior.\nNa d\u00e9cada de 1980, debido \u00e1 mudanza nos h\u00e1bitos dos lisboetas e \u00e1 inauguraci\u00f3n do centro comercial Amoreiras, o Chiado ficou decadente.\nEn 1988, na madrugada do d\u00eda 25 de agosto, entre as 3 e as 4 da ma\u00f1\u00e1, comezou un incendio no edificio Grandella, que vir\u00eda a tomar grandes proporci\u00f3ns afectando m\u00e1is dezasete edificios. O Chiado ficou destru\u00eddo e a s\u00faa reconstruci\u00f3n levou toda a d\u00e9cada de 1990, quedando o dese\u00f1o a cargo do arquitecto \u00c1lvaro Siza Vieira\nHoxe o Chiado volve ser un importante centro de comercio de Lisboa, sendo unha das zonas m\u00e1is cosmopolitas e din\u00e1micas da capital portuguesa, e escenario de eventos emblem\u00e1ticos como o Vogue Fashion's Night Out.\nOrixe do nome.\nO Chiado era un taberneiro, propietario de estabelecemento situado en fronte do Convento do Esp\u00edrito Santo, despois Palacio Barcelinhos e hoxe Armaz\u00e9ns do Chiado.\nMonumentos.\n\u00c1rea tradicionalmente co\u00f1ecida polas s\u00faas conexi\u00f3ns intelectuais, enc\u00f3ntranse a\u00ed varias estatuas de figuras literarias. Fernando Pessoa, un dos maiores poetas da lingua portuguesa, est\u00e1 sentado no exterior do Caf\u00e9 A Brasileira, inmortalizado nunha estatua de bronce da autor\u00eda de Lagoa Henriques. Ademais desta estatua do s\u00e9culo XX, encontramos tam\u00e9n a de Ant\u00f3nio Ribeiro, \"O Chiado\", na mesma praza. Do outro lado da r\u00faa, \u00e9rguese a estatua de Lu\u00eds de Cam\u00f5es, na praza co seu nome.\nFernando Persoa ti\u00f1a, de feito, unha conexi\u00f3n moi especial co Chiado. Na Praza de S. Carlos, diante do teatro co mesmo nome, at\u00f3pase o edificio onde naceu o poeta.\nComo zona cultural que \u00e9, no barrio hai diversos teatros, como o Teatro S. Luiz (que xa tivo varios nomes, como Teatro D. Am\u00e9lia e \u00e9 hoxe pertenza do Concello de Lisboa), o Teatro da Trindade, e o Teatro Nacional de S\u00e3o Carlos, \u00fanico teatro de \u00f3pera en Portugal. Aqu\u00ed se encontraba tam\u00e9n o antigo Teatro Gymnasio, escenario das primeiras Revistas \u00e1 Portuguesa, hoxe transformado nun centro comercial.\nNesta zona, enc\u00f3ntrase tam\u00e9n o Museo Nacional de Arte Contempor\u00e1nea, m\u00e1is co\u00f1ecido como Museo do Chiado, con obras a partir da segunda metade do s\u00e9culo XIX en diante.\nNa Praza do Chiado \u00e9rguense d\u00faas igrexas barrocas: a italiana, \"Igrexa do Loreto\", no lado norte, e a \"Igrexa de Nosa Se\u00f1ora da Encarna\u00e7\u00e3o\", en fronte, coas paredes exteriores parcialmente decoradas con azulexos.\nTam\u00e9n englobado na zona do Chiado, enc\u00f3ntrase a Praza do Carmo. Nesta praza, resisten as ru\u00ednas do Convento do Carmo, constru\u00eddo o s\u00e9culo XIV, onde se encontra actualmente instalado o Museo Arqueol\u00f3xico do Carmo. Fronte ao convento, enc\u00f3ntrase o Chafariz do Carmo, datado do s\u00e9culo XVIII.\nXunto ao convento, enc\u00f3ntrase o Cuartel do Carmo, pertencente \u00e1 Guarda Nacional Republicana, que tivo un papel moi importante durante a Revoluci\u00f3n dos Caraveis do 25 de abril de 1974, por ser escollido por Marcelo Caetano para se refuxiar da revoluci\u00f3n, acabando esta praza por ser o escenario principal da revoluci\u00f3n, como local da rendici\u00f3n do Estado Novo perante os militares do Movimento das For\u00e7as Armadas.\nNo outro lado do convento, encontramos o antigo Palacio Valadares, edificio que tivo xa varios usos. Este palacio \u00e9rguese no lugar onde foi fundada a primeira universidade portuguesa, no tempo de Din\u00eds de Portugal, antes de ser trasladada para Co\u00edmbra.\nEntre o Convento do Carmo e o Palacio Valadares, at\u00f3pase o port\u00f3n de acceso do Elevador de Santa Justa, que une a Praza do Carmo coa Baixa Pombalina, especialmente \u00e1 R\u00faa do Ouro. Este ascensor foi inaugurado en 1902 e constru\u00eddo polo enxe\u00f1eiro Raoul Mesnier du Ponsard, respons\u00e1bel tam\u00e9n polos Ascensores da Gloria, da Bica e do Labra, no outeiro oposto. O ascensor de Santa Xusta \u00e9 hoxe unha das iconas de Lisboa.\nA\u00ednda na Praza do Carmo, encontramos a Igrexa da Orde Terceira de Nosa Se\u00f1ora do Carmo, que habitualmente pasa desapercibida. Nese mesmo edificio, foi fundado o actual Montepio Xeral, no s\u00e9culo XIX.\nNo veci\u00f1o Largo Rafael Bordalo Pinheiro, at\u00f3pase o predio onde o artista que d\u00e1 nome \u00e1 praza viviu, coa fachada cuberta de azulexos, clasificado de Monumento Nacional.\nAlg\u00fans metros m\u00e1is enriba, encontramos o Teatro da Trindade, pertencente \u00e1 Instituto Nacional para o Aproveitamento do Tempo Libre (INATEL). Na mesma r\u00faa, na zona onde se ergu\u00eda o Convento da Trindade antes do Terremoto de 1755, enc\u00f3ntrase un dos m\u00e1is famosos restaurantes da capital, a cervexar\u00eda Trindade, cos seus azulexos do s\u00e9culo XVIII.\nO incendio do Chiado.\nO 25 de agosto de 1988 declarouse un desastroso incendio nunha tenda da R\u00faa do Carmo, que une a Baixa de Lisboa co Barrio Alto. Os coches de bombeiros non conseguiron entrar na r\u00faa do Carmo, reservada aos pe\u00f3ns cuxa obra pol\u00e9mica se debe ao mandato executivo de Nuno Abecassis, o ent\u00f3n alcalde de Lisboa, feito que axudou a que o lume se propagase rapidamente aos edificios contiguos \u00e1 R\u00faa Garrett.\nAdemais de tendas e oficinas, foron destru\u00eddos moitos edificios do s\u00e9culo XVIII. Os peores estragos foron naturalmente na R\u00faa do Carmo. \nO proxecto de reconstruci\u00f3n agora completo preservou moitas fachadas orixinais e foi dirixido polo arquitecto portugu\u00e9s \u00c1lvaro Siza Vieira."}
{"id": "501246", "revid": "102826", "url": "https://gl.wikipedia.org/wiki?curid=501246", "title": "Unterhaltungssoftware Selbstkontrolle", "text": "Unterhaltungssoftware Selbstkontrolle, traducido como \"Autocontrol no Software de Entretemento\" e abreviado comunmente como USK, \u00e9 unha organizaci\u00f3n de clasificaci\u00f3n de videoxogos en Alema\u00f1a.\nLogotipo.\nO logotipo oficial de \"USK\" \u00e9 un cadrado volteado de fondo amarillo e bordo branco, con 2 siluetas xuntas de color negro no centro e unha banda gris coas letras de \"USK\" en ela. Tam\u00e9n existen outros logotipos similares, diferenciados principalmente polo cor de fondo e o n\u00famero que en elos se indica, os cales califican o software segundo o seu contenido e a idade dos usuarios a quienes van destinados.\nClasificaci\u00f3n konmafkntk.\nO software pode recibir unha das seguintes clasificaciones:\nA cualificaci\u00f3n para determinados xogos pode referirse \u00e1s clasificaci\u00f3ns mencionadas, no que alg\u00fans elementos do xogo poden ser cambiados a fin de lograr unha clasificaci\u00f3n para usuarios m\u00e1is j\u00f3venes ou para garantir que o xogo poida ser vendido en absoluto. Por exemplo, a versi\u00f3n alem\u00e1 de \"Grand Theft Auto\", a partir da terceira entrega, foi editada cortando algunhas das s\u00faas caracter\u00edsticas, tenendo menos armas, non soltando di\u00f1eiro os civiles unha vez mortos e habiendo desaparecido algunas de sus misiones, pudiendo ser clasificada ent\u00f3n como \"USK 16\"; mentres que por outro lado, a versi\u00f3n estadounidense non foi editada e, polo tanto, s\u00f3 poden ser vendidos a adultos. Non obstante, Grand Theft Auto 4 non ha sido editado e ha recibido unha cualificaci\u00f3n de \"USK 18\".\nEsta \u00e9 unha pr\u00e1ctica moi com\u00fan, especialmente nos xogos que solen recibir unha cualificaci\u00f3n \"USK 18\". Un problema potencial desta \"autocensura\" \u00e9 que pode perderse o ambiente orixinal dun xogo. Nalg\u00fans casos, hubo que cambiar a trama de alg\u00fans xogos para poder optar por unha cualificaci\u00f3n USK m\u00e1is ampla."}
{"id": "501247", "revid": "1131", "url": "https://gl.wikipedia.org/wiki?curid=501247", "title": "Palm\u00e1s", "text": ""}
{"id": "501248", "revid": "1131", "url": "https://gl.wikipedia.org/wiki?curid=501248", "title": "A Palmeira", "text": ""}
{"id": "501249", "revid": "1131", "url": "https://gl.wikipedia.org/wiki?curid=501249", "title": "Palmou", "text": "O top\u00f3nimo galego Palmou pode referirse a:\nAmais, como apelido pode referirse a:"}
{"id": "501250", "revid": "1131", "url": "https://gl.wikipedia.org/wiki?curid=501250", "title": "Pamp\u00edn", "text": "O top\u00f3nimo galego Pamp\u00edn pode referirse a:\nAmais, como apelido pode referirse a:"}
{"id": "501251", "revid": "89787", "url": "https://gl.wikipedia.org/wiki?curid=501251", "title": "Teorema de L\u00f6wenheim-Skolem", "text": "En l\u00f3xica matem\u00e1tica, o teorema de L\u00f6wenheim-Skolem ou teorema de L\u00f6wenheim-Skolem-Tarski \u00e9 un teorema que establece que se unha teor\u00eda de primeira orde \u00e9 consistente, ent\u00f3n ten polo menos un modelo con dominio finito ou contable. M\u00e1is precisamente: sexa T un subconxunto consistente dunha linguaxe de primeira orde \u2112 (con identidade): se T \u00e9 finito ou contable, ent\u00f3n ten polo menos un modelo con dominio finito ou contable. Isto significa que as teor\u00edas de primeira orde non poden controlar a cardinalidade dos seus modelos: ningunha teor\u00eda consistente pode ter s\u00f3 modelos isom\u00f3rficos. \nA primeira versi\u00f3n do teorema d\u00e9bese a Leopold L\u00f6wenheim en 1915, a\u00ednda que a s\u00faa demostraci\u00f3n ti\u00f1a unha pequena lagoa. Thoralf Skolem demostrou unha segunda versi\u00f3n do teorema en 1919. Desde ent\u00f3n apareceron outras versi\u00f3ns.\nSkolem comprendeu que este teorema poder\u00eda aplicarse \u00e1s formalizaci\u00f3ns de primeira orde da teor\u00eda de conxuntos, sendo dita formalizaci\u00f3n contable, existir\u00eda un modelo contable para dita teor\u00eda a\u00ednda cando a teor\u00eda afirma que existen conxuntos non contables. Este resultado contraintuitivo \u00e9 o co\u00f1ecido paradoxo de Skolem.\nEn xeral o teorema de L\u00f6wenheim-Skolem non se sost\u00e9n en l\u00f3xicas m\u00e1is fortes, como as da l\u00f3xica de segunda orde.\nO teorema de L\u00f6wenheim-Skolem descendente.\nSexa \u2112 unha linguaxe de primeira orde de cardinalidade K, onde K \u00e9 un cardinal infinito. O teorema de L\u00f6wenheim-Skolem descendente establece que se \u2112 ten un modelo de cardinalidade K, ent\u00f3n tam\u00e9n ten polo menos un modelo de cardinalidade menor ou igual a K. A demostraci\u00f3n do teorema emprega o teorema da existencia de modelos dentro da demostraci\u00f3n de completitude para a l\u00f3xica de primeira orde.\nO teorema establece unha conexi\u00f3n entre a cardinalidade da linguaxe e a cardinalidade dos seus modelos, e imp\u00f3n serias restrici\u00f3ns sobre a representaci\u00f3n de estruturas infinitas. Se E \u00e9 unha estrutura para unha linguaxe \u2112 de cardinalidade maior que a cardinalidade de \u2112, ning\u00fan conxunto de oraci\u00f3ns de \u2112 poder\u00e1 representar a E xa que, segundo o teorema, calquera conxunto de proposici\u00f3n de \u2112 que te\u00f1a modelos, ter\u00e1 alg\u00fan modelo de cardinalidade menor que a cardinalidade de E; e este modelo non pode ser isomorfo con E.\nO teorema de L\u00f6wenheim-Skolem descendente \u00e9 un resultando esencial, xunto co teorema de compacidade, para caracterizar \u00e1 l\u00f3xica de primeira orde.\nO teorema de L\u00f6wenheim-Skolem ascendente.\nDe novo, sexa \u2112 unha linguaxe de primeira orde de cardinalidad K, onde K \u00e9 un cardinal infinito. O teorema de L\u00f6wenheim-Skolem ascendente establece que se \u2112 ten un modelo de cardinalidade K, ent\u00f3n tam\u00e9n ten polo menos un modelo de cardinalidade maior ou igual a K. A demostraci\u00f3n emprega o teorema de compacidade para linguaxes de primeira orde.\nEste segundo teorema elimina calquera esperanza de representar calquera estrutura infinita. Pois se un conxunto de f\u00f3rmulas dunha linguaxe de primeira orde \u2112 ten un modelo infinito, ent\u00f3n ter\u00e1 outros de cardinalidade maior e, por tanto, non isomorfos.\nO teorema de L\u00f6wenheim, Skolem e Tarski.\nSe un conxunto de f\u00f3rmulas dunha linguaxe de primeira orde \u2112 ten un modelo infinito, ent\u00f3n ten un modelo de cada cardinalidade infinita maior ou igual que a cardinalidade de \u2112. Este teorema \u00e9 un resultado reforzado do teorema de L\u00f6wenheim-Skolem, que se pode obter combinando os outros dous resultados."}
{"id": "501252", "revid": "1131", "url": "https://gl.wikipedia.org/wiki?curid=501252", "title": "Panacioi", "text": ""}
{"id": "501253", "revid": "1131", "url": "https://gl.wikipedia.org/wiki?curid=501253", "title": "Panch\u00f3ns", "text": ""}
{"id": "501254", "revid": "1131", "url": "https://gl.wikipedia.org/wiki?curid=501254", "title": "As Pantigueiras", "text": ""}
{"id": "501255", "revid": "1131", "url": "https://gl.wikipedia.org/wiki?curid=501255", "title": "A Pantrigueira", "text": ""}
{"id": "501256", "revid": "98629", "url": "https://gl.wikipedia.org/wiki?curid=501256", "title": "Leopold L\u00f6wenheim", "text": "Leopold L\u00f6wenheim (Krefeld,\u00a026 de xu\u00f1o de 1878\u00a0\u2013 Berl\u00edn,\u00a05 de maio de 1957) foi un matem\u00e1tico alem\u00e1n.\nTraxectoria.\nO seu pai era un intelectual que deixara o seu posto de profesor para facer un estudo detallado da influencia de Dem\u00f3crito en Galileo, polo que se trasladou a Italia coa s\u00faa familia. En 1881 regresaron a Alema\u00f1a, establec\u00e9ndose en Berl\u00edn, onde estudaba un novo L\u00f6wenheim. Completou a s\u00faa educaci\u00f3n secundaria no Royal Luisengymnasium ata 1896 e os seus estudos universitarios na Universidade de Berl\u00edn e na Universidade T\u00e9cnica de Berl\u00edn ata 1901, cando se formou como profesor de matem\u00e1ticas e f\u00edsica na escola secundaria. \nDesde ese ano foi profesor no \"Jahn-Realgymnasium\" de Berl\u00edn, ata 1934, cando foi descualificado polo r\u00e9xime nazi por ter un av\u00f3 xudeu. Nos anos seguintes sobreviviu dando clases particulares e na Sociedade Antropos\u00f3fica da que era membro. En 1943 a s\u00faa casa foi v\u00edtima bombardeo aliado e os seus escritos perd\u00e9ronse. Despois da guerra, el volveu ser profesor dun insituto en Berl\u00edn entre 1946 e 1949. \nL\u00f6wenheim, a pesar de non ter un posto universitario, dedicou gran parte do seu tempo a investigar no campo da l\u00f3xica matem\u00e1tica. \u00c9 recordado polo teorema que leva o seu nome: o teorema de L\u00f6wenheim-Skolem que afirma que se unha proposici\u00f3n de primeira orde \u00e9 satisfactoria, ent\u00f3n ten un modelo finito ou infinito contable. A demostraci\u00f3n foi publicada en decembro de 1915 na revista Mathematische Annalen, titulada \"\u00dcber M\u00f6glichkeiten im Relativkalk\u00fcl,\" e segue a tradici\u00f3n do c\u00e1lculo de predicados establecida por Peirce e Schr\u00f6der. O noruegu\u00e9s matem\u00e1tico Thoralf Skol, estendeu esta proba nos seus papeis de 1920, 1923 e 1929. Este teorema \u00e9 de enorme importancia porque abriu un novo campo de investigaci\u00f3n en matem\u00e1ticas: a teor\u00eda de modelos ."}
{"id": "501257", "revid": "98629", "url": "https://gl.wikipedia.org/wiki?curid=501257", "title": "Gertrud (filme)", "text": "Gertrud \u00e9 un filme dinamarqu\u00e9s de 1964 dirixido por Carl Theodor Dreyer. Bas\u00e9ase na novela hom\u00f3nima de 1906 escrita por Hjalmar S\u00f6derberg. O papel de Gertrud Kanning \u00e9 interpretado por Nina Pens Rode, xunto con Bendt Rothe como o seu marido, Gustav Kanning, e Baard Owe como o seu amante, Erland Jansson.\n\"Gertrud\" foi o \u00faltimo filme de Dreyer. Destaca polas s\u00faas moitas tomas longas, unha delas de case dez minutos con Gertrud e o seu ex amante, Gabriel, falando sobre os seus pasados. O filme estreouse con cr\u00edticas diversas, mais agora est\u00e1 considerado unha das obras mestras de Dreyer. Foi escollido como candidato de Dinamarca para o \u00d3scar \u00f3 mellor filme en lingua non inglesa na 38\u00aa edici\u00f3n dos premios, mais finalmente non foi nomeado.\nSinopse.\nGertrud, que chegou a ser unha famosa cantante, dec\u00eddese a abandonar o seu marido e marchar co seu amante. O d\u00eda seguinte descobre que este a traizoou e iso impide que lle poida entregar un amor absoluto, polo que a muller abandona os dous e comeza unha vida en solitario, reflexionando sobre como o compromiso do amor \u00e9 unha simple convenci\u00f3n que non vai al\u00e9n de tentar un l\u00edmite que moitas veces non significa nada."}
{"id": "501259", "revid": "23204", "url": "https://gl.wikipedia.org/wiki?curid=501259", "title": "Sekstet", "text": "Sekstet \u00e9 un filme dinamarqu\u00e9s de 1963 dirixido por Annelise Hovmand. O filme foi escollido como candidato de Dinamarca para o \u00d3scar \u00f3 mellor filme en lingua non inglesa na 37\u00aa edici\u00f3n dos premios, mais finalmente non foi nomeado."}
{"id": "501261", "revid": "89787", "url": "https://gl.wikipedia.org/wiki?curid=501261", "title": "Supercell (empresa)", "text": "Supercell \u00e9 unha empresa finlandesa de desenvolvemento de xogos para m\u00f3biles a cal conta con sedes en Helsinqui, Tokio, San Francisco, Se\u00fal e Shanghai. A compa\u00f1\u00eda foi fundada en maio de 2010 en Helsinqui, Finlandia. Ilkka Paananen \u00e9 CEO da compa\u00f1\u00eda e actualmente conta cun n\u00famero aproximado de 320 empregados. O xogo de debut da compa\u00f1\u00eda foi \"Gunshine.net\" o cal actualmente est\u00e1 cerrado desde 2012, ao tratar de ingresar \u00e1 p\u00e1xina aparecer\u00e1 unha mensaxe do peche e agradecementos. En 2011, comezou a desenvolver xogos para dispositivos m\u00f3biles e desde ent\u00f3n lanzou 5 xogos: Hay Day (2012), Clash of Clans (2012), Boom Beach (2014), Clash Royale (2016) e Brawl Stars (2018). En 2016 rexistrou ingresos estimados nuns 2.5 mill\u00f3ns de d\u00f3lares ao d\u00eda.\nHistoria.\nA compa\u00f1\u00eda fundouse en 2010 con capital achegado polos propietarios e pr\u00e9stamos do goberno finland\u00e9s. Ao principio planeaba desenvolver xogos para m\u00faltiples plataformas web, pero en 2011, tras publicar \"Gunshine\", abandonou a estratexia inicial e concentrouse en xogos para tabletas e dispositivos m\u00f3biles. Tras crear varios xogos que non pasaron da fase beta, Supercell publicou en 2012 \"Hay Day\" e \"Clash of Clans\", que chegou a ser o xogo con maiores ingresos nos Estados Unidos aos tres meses do seu lanzamento.\nEn outubro de 2013 anunciouse que a compa\u00f1\u00eda xaponesa GungHo Online Entertainment e a s\u00faa matriz SoftBank adquiriran o 51 % da compa\u00f1\u00eda, que chegou ao 75% pouco despois. O 3 de xaneiro de 2016 publicou Clash Royale, que conseguiu grande \u00e9xito, e o 21 de xu\u00f1o dese ano, a compa\u00f1\u00eda foi adquirida por Tencent por 8.600 mill\u00f3ns de d\u00f3lares.\nO 14 de xu\u00f1o de 2017 anunciouse \"Brawl Stars\" e ao d\u00eda seguinte, 15 de xu\u00f1o, sa\u00edu na App Store, en exclusiva para iOS. M\u00e1is dun ano despois, o 26 de xu\u00f1o de 2018, o xogo sa\u00edu tam\u00e9n en Android, coun \"soft launch\" para o Canad\u00e1. Desta forma, o lanzamento global do xogo \u2014para todos os territorios tanto en Android como en iOS\u2014 tivo lugar o 12 de decembro de 2018."}
{"id": "501262", "revid": "23204", "url": "https://gl.wikipedia.org/wiki?curid=501262", "title": "Harry og kammertjeneren", "text": "Harry og kammertjeneren \u00e9 un filme dinamarqu\u00e9s de 1961 dirixido por Bent Christensen. Foi nomeado para o \u00d3scar \u00f3 mellor filme en lingua non inglesa na 34\u00aa edici\u00f3n dos premios. Tam\u00e9n foi estreado no Festival Internacional de Cinema de Cannes de 1962."}
{"id": "501264", "revid": "23204", "url": "https://gl.wikipedia.org/wiki?curid=501264", "title": "Paw (filme)", "text": "Paw \u00e9 un filme dinamarqu\u00e9s de 1959 dirixido por Astrid Henning-Jensen. Foi escollido como candidato de Dinamarca para o \u00d3scar \u00f3 mellor filme en lingua non inglesa na 32\u00aa edici\u00f3n dos premios, mais finalmente non foi nomeado."}
{"id": "501265", "revid": "23204", "url": "https://gl.wikipedia.org/wiki?curid=501265", "title": "Ernst Max Schottky", "text": "Ernst Max Schottky, nado en 1888 e finado en 1915, foi un bot\u00e1nico alem\u00e1n.\nTraxectoria.\nEra fillo do matem\u00e1tico Friedrich Schottky, e irm\u00e1n do f\u00edsico Walter Schottky.\nFoi o descritor de 82 especies de plantas, entre elas, \"Castanopsis sclerophylla\", e o reclasificador de \"Castanopsis cuspidata\", da familia das fag\u00e1ceas, na s\u00faa obra \"Botanische Jahrb\u00fccher f\u00fcr Systematik, Pflanzengeschichte und Pflanzengeographie\". \nAbreviatura.\nA abreviatura Schottky empr\u00e9gase para reco\u00f1ecer a como autoridade na descrici\u00f3n e taxonom\u00eda en bot\u00e1nica."}
{"id": "501267", "revid": "109820", "url": "https://gl.wikipedia.org/wiki?curid=501267", "title": "Rally RACE de Vigo de 1991", "text": "O Rally RACE de Vigo de 1991 foi a segunda edici\u00f3n de dito rally. Celebrouse o 13 de xullo de 1991 e foi puntuable para o Campionato de Espa\u00f1a de Rallys de Terra e para o Campionato de Galicia de Rallys de Terra. O vencedor foi o catal\u00e1n Mia Bardolet, que conduc\u00eda un Ford Sierra RS Cosworth 4x4."}
{"id": "501268", "revid": "23204", "url": "https://gl.wikipedia.org/wiki?curid=501268", "title": "Guld og gr\u00f8nne skove", "text": "Guld og gr\u00f8nne skove \u00e9 un filme dinamarqu\u00e9s de 1958 dirixido por Gabriel Axel. Foi escollido como candidato de Dinamarca para o \u00d3scar \u00f3 mellor filme en lingua non inglesa na 31\u00aa edici\u00f3n dos premios, mais finalmente non foi nomeado. Estreouse na 8\u00aa edici\u00f3n do Festival Internacional de Cinema de Berl\u00edn."}
{"id": "501269", "revid": "25871", "url": "https://gl.wikipedia.org/wiki?curid=501269", "title": "Barrio do Chiado", "text": ""}
{"id": "501270", "revid": "23204", "url": "https://gl.wikipedia.org/wiki?curid=501270", "title": "Ingen tid til k\u00e6rtegn", "text": "Ingen tid til k\u00e6rtegn \u00e9 un filme dinamarqu\u00e9s de 1957 dirixido por Annelise Hovmand. Foi escollido como candidato de Dinamarca para o \u00d3scar \u00f3 mellor filme en lingua non inglesa na 30\u00aa edici\u00f3n dos premios, mais finalmente non foi nomeado."}
{"id": "501271", "revid": "1505", "url": "https://gl.wikipedia.org/wiki?curid=501271", "title": "Rally de Terra do Carballi\u00f1o de 1991", "text": "O Rally de Terra do Carballi\u00f1o de 1991 foi a cuarta edici\u00f3n de dito rally. Celebrouse o 8 de setembro de 1991 e foi a cuarta proba puntuable para a tempada 1991 do Campionato de Galicia de Rallys de Terra. O vencedor foi o dumbri\u00e9s Manuel Senra conducindo un Peugeot 205 GTI."}
{"id": "501272", "revid": "23204", "url": "https://gl.wikipedia.org/wiki?curid=501272", "title": "Qivitoq", "text": "Qivitoq \u00e9 un filme dinamarqu\u00e9s de 1956 dirixido por Erik Balling e protagonizado por Poul Reichhardt e Astrid Villaume. O filme foi rodado completamente en Groenlandia. Foi escollido como candidato de Dinamarca para o \u00d3scar \u00f3 mellor filme en lingua non inglesa na 29\u00aa edici\u00f3n dos premios, e para a Palma de Ouro no Festival Internacional de Cinema de Cannes de 1957."}
{"id": "501274", "revid": "85894", "url": "https://gl.wikipedia.org/wiki?curid=501274", "title": "Hip\u00f3crates de Qu\u00edos", "text": "\"Non confundir con Hip\u00f3crates de Cos (m\u00e9dico V-IV a. C.)\"\nHip\u00f3crates de Qu\u00edos foi un fil\u00f3sofo pitag\u00f3rico que viviu arredor do 460 a.C. \u00c9 mencionado principalmente como matem\u00e1tico e dise que foi o primeiro en levar a xeometr\u00eda a un saber sistematizado. Investigou sobre o cadrado e o c\u00edrculo. Arist\u00f3teles di que noutras actividades f\u00f3ra das matem\u00e1ticas, era mediocre. Nas discusi\u00f3ns filos\u00f3ficas, adoitaba empregar a reduci\u00f3n ao absurdo. \nTraxectoria.\nHip\u00f3crates naceu en Qu\u00edos e era orixinalmente un comerciante. \u00c9 posible que, co seu traballo como comerciante, viaxara \u00e1 pr\u00f3xima illa de Samos, onde entrar\u00eda en contacto co pensamento pitag\u00f3rico, pois naquel momento Samos era un centro para a difusi\u00f3n desa filosof\u00eda. Despois de sufrir algunhas desventuras (roub\u00e1rono tanto uns piratas como uns axentes aduaneiros), decidiu instalarse en Atenas. Al\u00ed destacou como matem\u00e1tico. Crese que mentres viv\u00eda en Qu\u00edos, foi alumno do matem\u00e1tico e astr\u00f3nomo Oenopides . \nMatem\u00e1ticas.\nO traballo que lle deu m\u00e1is sona foi o o de ser o primeiro en en escribir unha colecci\u00f3n sistematizada de co\u00f1ecementos sobre a xeometr\u00eda da s\u00faa \u00e9poca, que titulou \"Stoicheia\" ( \"Elementos\" ). Foi un traballo moi importante, a partir do cal os matem\u00e1ticos da antig\u00fcidade puideron constru\u00edr as s\u00faas propias teor\u00edas, co\u00f1ecendo os m\u00e9todos e os teoremas b\u00e1sicos. \nS\u00f3 queda un \u00fanico fragmento dos \"Elementos\" que conservou Simplici de Cilicia . Neste fragmento, at\u00f3pase o c\u00e1lculo da \u00e1rea chamada \"l\u00faa de Hip\u00f3crates\" (ver a imaxe). Formou parte dun estudo para calcular o cuadratura do c\u00edrculo, \u00e9 dicir, calcular a \u00e1rea dun c\u00edrculo e constru\u00edr un cadrado que ocupa unha \u00e1rea equivalente. Parece que a estratexia era dividir o c\u00edrculo nun determinado n\u00famero de partes en forma de l\u00faa crecente. Se fose posible calcular a \u00e1rea de cada unha destas partes, ent\u00f3n a \u00e1rea do c\u00edrculo consistir\u00eda na suma de todas estas. Non foi ata 1882 cando Ferdinand von Lindemann demostrar\u00eda que este procedemento non ti\u00f1a ningunha posibilidade de \u00e9xito, xa que a constante pi (\u03c0) \u00e9 un n\u00famero transcendente . \nDurante o s\u00e9culo seguinte a Hip\u00f3crates, polo menos catro matem\u00e1ticos escribiron o seu propio libro imitando os seus \"elementos\", con algunhas melloras na terminolox\u00eda e na estrutura l\u00f3xica. Deste xeito, p\u00f3dese dicir que a obra de Hip\u00f3crates serviu de fundamento das matem\u00e1ticas porque, no 325 \u00a0a.C., Euclides escribiu o seu tratado, que ser\u00eda o libro de referencia sobre xeometr\u00eda durante moitos s\u00e9culos. Crese que foi a idea de Hip\u00f3crates usar letras para expresar os puntos que compo\u00f1en unha figura xeom\u00e9trica, por exemplo: \"tri\u00e1ngulo ABC\", que significa o tri\u00e1ngulo formado polos v\u00e9rtices definidos polos puntos A, B e C. \nNo campo das matem\u00e1ticas, Hip\u00f3crates fixo d\u00faas contribuci\u00f3ns importantes. Atopou un xeito de abordar o problema da duplicaci\u00f3n do cubo, que \u00e9 equivalente resolver unha ra\u00edz c\u00fabica . Tam\u00e9n foi o autor do m\u00e9todo de reduci\u00f3n, que consiste en transformar problemas matem\u00e1ticos espec\u00edficos en problemas de rango m\u00e1is xeral e, eventualmente, m\u00e1is doados de resolver. De seguido, a partir do enfoque do problema de rango m\u00e1is xeral, ded\u00facese o xeito de abordar o problema m\u00e1is concreto. \nAstronom\u00eda.\nHip\u00f3crates tratou de dar unha explicaci\u00f3n ao fen\u00f3meno dos cometas e \u00e1 V\u00eda L\u00e1ctea . As s\u00faas ideas non se transmitiron moi claramente, pero crese que para el non eran m\u00e1is que ilusi\u00f3ns \u00f3pticas resultantes da refracci\u00f3n da luz solar ao chocar coa humidade exhalada por un posible planeta preto do sol ou das estrelas, segundo cada caso. O feito de que Hip\u00f3crates pensase que os raios de luz inciden nos ollos en lugar de facelo no obxecto que vemos def\u00edneo como un pensador con ideas moi peculiares e est\u00e1 clasificado dentro de fil\u00f3sofos especulativos. "}
{"id": "501275", "revid": "1131", "url": "https://gl.wikipedia.org/wiki?curid=501275", "title": "Ana Gand\u00f3n Mendu\u00ed\u00f1a", "text": ""}
{"id": "501276", "revid": "1131", "url": "https://gl.wikipedia.org/wiki?curid=501276", "title": "EM Strasbourg Business School", "text": "A EM Strasbourg Business School \u00e9 unha escola de negocios con vocaci\u00f3n internacional, con campus propios en Estrasburgo.\nDescrici\u00f3n.\nEsta instituci\u00f3n foi fundada en 1919. Imparte unha trintena de programas formativos -entre m\u00e1sters, MBA e formaci\u00f3n para altos directivos- que contan coa tripla acreditaci\u00f3n internacional de EPAS, AACSB e AMBA. \nA escola ten unha rede de 22.000 antigos alumnos."}
{"id": "501277", "revid": "5513592", "url": "https://gl.wikipedia.org/wiki?curid=501277", "title": "EM Strasbourg", "text": ""}
{"id": "501282", "revid": "23204", "url": "https://gl.wikipedia.org/wiki?curid=501282", "title": "Cuadratura do c\u00edrculo", "text": "A cuadratura do c\u00edrculo \u00e9 un problema xeom\u00e9trico proposto polos matem\u00e1ticos da Grecia cl\u00e1sica. Consiste en facer a construci\u00f3n con regra e comp\u00e1s dun cadrado coa mesma \u00e1rea que un c\u00edrculo dado usando s\u00f3 un n\u00famero finito de pasos. \nEn 1882 demostrouse que o problema era irresoluble, como consecuencia do teorema de Lindemann-Weierstrass que demostra que pi (\u03c0) \u00e9 un n\u00famero transcendente, no canto de ser un n\u00famero alx\u00e9brico . \u00c9 dicir, pi (\u03c0) non \u00e9 a ra\u00edz de ning\u00fan polinomio con coeficientes racionais. Unhas d\u00e9cadas antes de 1882 demostrouse que se \u03c0 \u00e9 un n\u00famero transcendente, ser\u00eda imposible a construci\u00f3n con regra e comp\u00e1s . Non foi ata este ano que se demostrou que \u03c0 transcendente. Polo tanto, non se poden facer construci\u00f3ns xeom\u00e9tricas exactas da cuadratura do c\u00edrculo. Por outra banda, \u00e9 posible dese\u00f1ar unha boa aproximaci\u00f3n nun n\u00famero finito de pasos, como consecuencia de que hai n\u00fameros racionais tan preto de \u03c0 como queiramos. \nDun xeito m\u00e1is abstracto este problema tam\u00e9n se pode entender do seguinte xeito. Dados certos axiomas da xeometr\u00eda euclidiana respecto da existencia de li\u00f1as e c\u00edrculos, determinan estes axiomas a existencia deste cadrado? \nO termo \"cuadratura\" do c\u00edrculo \u00e1s veces \u00fasase para referirse \u00e1 aproximaci\u00f3n por m\u00e9todos num\u00e9ricos da \u00e1rea dun c\u00edrculo. \nHistoria.\nOs matem\u00e1ticos babilonios xa co\u00f1ec\u00edan diferentes m\u00e9todos para aproximar a \u00e1rea dun c\u00edrculo cun cadrado. O papiro exipcio Rhind de 1800 a.C. establece a \u00e1rea dun c\u00edrculo como (64/81) \u00a0 \"d\" 2, onde \"d\" \u00e9 o di\u00e1metro do c\u00edrculo, e \u03c0 \u00e9 aproximadamente 256/81, un n\u00famero que aparece no antigo papiro matem\u00e1tico de Moscova e usa aproximaci\u00f3ns por volume (\u00e9 dicir, hekat). Os matem\u00e1ticos indios tam\u00e9n atoparon un m\u00e9todo aproximado, a\u00ednda que menos preciso, documentado no \"Sulba Sutra\". Arqu\u00edmedes demostrou que o valor de \u03c0 est\u00e1 entre 3 + 1/7 (aproximadamente 3.1429) e 3 + 10/71 (aproximadamente 3.1408). \nAnax\u00e1goras foi o primeiro grego en asociarse co problema, que traballou na prisi\u00f3n. Hip\u00f3crates de Quios cuadrou algunhas l\u00faas, esperando que isto o levase a unha soluci\u00f3n. Antifonte, o sofista, considera que inscribir pol\u00edgonos regulares dentro dun c\u00edrculo e duplicar o n\u00famero de pezas encher\u00e1 a \u00e1rea do c\u00edrculo e, dado que un pol\u00edgono pode ser cadrado, significa que o c\u00edrculo pode ser cadrado. Con todo houbo esc\u00e9pticos; por exemplo, Eudemo (escritor dunha obra de astronom\u00eda) postulou que as magnitudes non se poden dividir indefinidamente, polo que a \u00e1rea do c\u00edrculo nunca se alcanzar\u00e1. O problema \u00e9 mencionado incluso na obra de teatro de Aristofanes \"As aves\". \nCrese que Oenopides foi o primeiro grego en esixir unha soluci\u00f3n usando s\u00f3 unha regra e un comp\u00e1s. James Gregory intentou demostrar a s\u00faa imposibilidade na \"Vera Circuli et Hyperbolae Quadratura\" (a verdadeira cuadratura do c\u00edrculo e a hip\u00e9rbola) en 1667. A\u00ednda que a s\u00faa proba \u00e9 incorrecta, foi o primeiro documento que intentou resolver o problema empregando as propiedades alx\u00e9bricas de \u03c0 . Non foi ata 1882 cando Ferdinand von Lindemann demostrou rigorosamente a s\u00faa imposibilidade.\nImposibilidade.\nUnha extensi\u00f3n cuadr\u00e1tica dun conxunto \"A\" de n\u00fameros son os n\u00fameros que se poden obter coas operaci\u00f3ns da extracci\u00f3n de ra\u00edces cadradas dos n\u00fameros de \"A\" e as operaci\u00f3ns de suma, resta, multiplicaci\u00f3n e divisi\u00f3n aplicadas a pares de n\u00fameros que, ou son de \"A\", ou ra\u00edces cadradas de n\u00fameros de \"A.\" \nO conxunto de n\u00fameros que se poden constru\u00edr con regra e comp\u00e1s (os n\u00fameros constru\u00edbles ) son os n\u00fameros que se poden obter como un n\u00famero finito de extensi\u00f3ns cuadr\u00e1ticas dos racionais. \nUnha xeneralizaci\u00f3n do conxunto de n\u00fameros constru\u00edbles son os n\u00fameros definidos por radicais, a definici\u00f3n \u00e9 a mesma que antes, pero non s\u00f3 se permiten ra\u00edces cadradas sen\u00f3n que son ra\u00edces de calquera \u00edndice racional (de feito coas ra\u00edces con \u00edndices de n\u00fameros primos chegar\u00eda). \nO conxunto de n\u00fameros constru\u00edbles \u00e9 un subconxunto propio de n\u00fameros definidos por radicais, \u00e9 dicir, hai n\u00fameros definidos por radicais que non son constru\u00edbles, como formula_1, pero todos os n\u00fameros constru\u00edbles est\u00e1n definidos por radicais. \nOs n\u00fameros reais que son ra\u00edces de polinomios con coeficientes racionais ch\u00e1manse n\u00fameros alx\u00e9bricos . O teorema de Abel-Ruffini demostra que hai n\u00fameros alx\u00e9bricos que non est\u00e1n definidos por radicais, pero todos os n\u00fameros definidos por radicais son alx\u00e9bricos. \nOs n\u00fameros que non son alx\u00e9bricos ch\u00e1manse transcendentes . \nA soluci\u00f3n do problema de cuadrar o c\u00edrculo con regra e comp\u00e1s require a construci\u00f3n do n\u00famero formula_2, e a imposibilidade desta construci\u00f3n ded\u00facese do feito de que \u03c0 \u00e9 un n\u00famero transcendente ( non alx\u00e9brico e, polo tanto, non constru\u00edble ). Se o problema de cuadrar o c\u00edrculo se resolvese usando s\u00f3 regra e comp\u00e1s chegariamos a un valor alx\u00e9brico de \u03c0, un absurdo. Johann Heinrich Lambert conxectura en 1768 que \u03c0 \u00e9 transcendente no mesmo documento que demostrou a s\u00faa irracionalidade . Non foi ata 1882 cando Ferdinand von Lindemann demostrou a s\u00faa transcendencia (como corolario do teorema de Lindemann-Weierstrass ). \n\u00c9 posible constru\u00edr un cadrado cunha \u00e1rea \"arbitrariamente pr\u00f3xima\" \u00e1 dun c\u00edrculo dado. Se se usa un n\u00famero racional como aproximaci\u00f3n a \u03c0, \u00e9 posible obter o cadrado do c\u00edrculo en funci\u00f3n dos valores escollidos. No entanto, isto s\u00f3 \u00e9 unha aproximaci\u00f3n e non cumpre as limitaci\u00f3ns das antigas normas para resolver o problema. Varios matem\u00e1ticos demostraron procedementos factibles baseados nunha variedade de enfoques. \nAo flexibilizar as normas permitindo un n\u00famero infinito de operaci\u00f3ns con regra e comp\u00e1s ou realizando operaci\u00f3ns en determinados espazos non euclidianos, tam\u00e9n \u00e9 posible cuadrar o c\u00edrculo. Por exemplo, a\u00ednda que o c\u00edrculo non pode ser cadrado no espazo eucl\u00eddiano, \u00e9 posible facelo no espazo Gauss-Bolyai-Lobachevsky (espazo da xeometr\u00eda hiperb\u00f3lica). \nN\u00f3tese que a transcendencia de \u03c0 implica tanto a incapacidade de \"redondear\" exactamente o cadrado como a imposibilidade de cuadrar exactamente o c\u00edrculo.\nConstruci\u00f3ns aproximadas.\nA\u00ednda que a cuadratura do c\u00edrculo \u00e9 un problema imposible empregando s\u00f3 regra e comp\u00e1s, poden realizarse aproximaci\u00f3ns \u00e1 cuadratura mediante aproximaci\u00f3ns a \u03c0. S\u00f3 fai falta un m\u00ednimo de co\u00f1ecemento da xeometr\u00eda elemental para converter calquera aproximaci\u00f3n racional de \u03c0 nunha construci\u00f3n con regra e comp\u00e1s. A pesar disto, as construci\u00f3ns realizadas deste xeito adoitan ser moi longas en comparaci\u00f3n coa precisi\u00f3n que se pode conseguir. \nFrei Mart\u00edn Sarmiento achou d\u00faas cuadraturas moi aproximadas. Para comprobarmos a s\u00faa precisi\u00f3n basta indicar que unha delas era equivalente a dar o n\u00famero \u03c0 con 6 cifras decimais exactas e a outra con 10. \nDespois de que se demostrou a irresolubilidade do problema, alg\u00fans matem\u00e1ticos aplicaron o seu enxe\u00f1o para atopar aproximaci\u00f3ns \"elegantes\" \u00e1 cuadratura do c\u00edrculo. \nEntre as construci\u00f3ns aproximadas modernas, Ernest William Hobson en 1913 (ver o seu libro ). Esta foi unha construci\u00f3n moi precisa que est\u00e1 baseada na construci\u00f3n do valor aproximado de 3.14164079 ..., que ten unha precisi\u00f3n de 4 decimais. \nO matem\u00e1tico indio Srinivasa Ramanujan en 1913, CD Olds en 1963, Martin Gardner en 1966 e Benjamin Bold en 1982 deron construci\u00f3ns xeom\u00e9tricas de \nque coincide en 6 decimais con \u03c0. \nSrinivasa Ramanujan en 1914 atopou unha construci\u00f3n de regra e comp\u00e1s que equival\u00eda a tomar a seguinte aproximaci\u00f3n de \u03c0 \ndando a notable aproximaci\u00f3n de 8 d\u00edxitos decimais correctos de \u03c0. \nEn 1991, Robert Dixon presentou construci\u00f3ns para "}
{"id": "501283", "revid": "23204", "url": "https://gl.wikipedia.org/wiki?curid=501283", "title": "El proyeccionista", "text": "El proyeccionista \u00e9 un filme dominicano de 2019 dirixido por Jos\u00e9 Mar\u00eda Cabral. Foi escollido como candidato da Rep\u00fablica Dominicana para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado."}
{"id": "501284", "revid": "23204", "url": "https://gl.wikipedia.org/wiki?curid=501284", "title": "Cocote (filme)", "text": "Cocote \u00e9 un filme dominicano de 2017 dirixido por Nelson Carlo de Los Santos Arias. Foi escollido como candidato da Rep\u00fablica Dominicana para o \u00d3scar \u00f3 mellor filme en lingua non inglesa na 91\u00aa edici\u00f3n dos premios, mais finalmente non foi nomeado."}
{"id": "501285", "revid": "1888", "url": "https://gl.wikipedia.org/wiki?curid=501285", "title": "Francesc Boix Campo", "text": ""}
{"id": "501288", "revid": "23204", "url": "https://gl.wikipedia.org/wiki?curid=501288", "title": "App Store (iOS)", "text": "A App Store \u00e9 un servizo para o iPhone, iPod Touch, e o iPad, creado por Apple Inc, que permite aos usuarios buscar e descargar aplicaci\u00f3ns, desenvolvidas co iOS SDK e publicadas por Apple. Estas aplicaci\u00f3ns est\u00e1n dispo\u00f1ibles para ser compradas ou gratu\u00edtas, dependendo de cada unha. As aplicaci\u00f3ns poden ser descargadas directamente ao iPhone o ao iPod Touch por medio dunha aplicaci\u00f3n do mesmo nome.\nApple outorga o 70\u00a0% dos ingresos da tenda directamente ao vendedor da aplicaci\u00f3n e o 30\u00a0% corresponde a Apple. En 2017, Apple dixo que os desenvolvedores facturaran m\u00e1is de 70 mil mill\u00f3ns de d\u00f3lares a trav\u00e9s da App Store.\nO primeiro iPhone non ti\u00f1a soporte para instalar apps adicionais ao que xa ti\u00f1a, Apple recomendaba usar sitios web con HTML5 que utilizar\u00eda almacenamento local para suplir esta funci\u00f3n.\nNon obstante a empresa cambiou de parecer ao anunciar un kit de desenvolvemento antes do 10 de xullo de 2008 o cal foi a inauguraci\u00f3n da App Store dentro de iTunes. As 500 aplicaci\u00f3ns iniciais descarg\u00e1banse de a\u00ed para seren transferidas ao iPhone; non obstante, a versi\u00f3n 2.0 do software do iPhone e o iPod Touch compatible coa nova tenda a\u00ednda non estaba dispo\u00f1ible para ser descargada desde Apple Software Update, o que provocou que as aplicaci\u00f3ns non puidesen ser instaladas. A versi\u00f3n 2.0 do iPhone OS foi lanzada o 11 de xullo de 2008 e as aplicaci\u00f3ns xa puideron ser descargadas directamente dos dispositivos. Para o 8 de xu\u00f1o de 2009, xa exist\u00edan m\u00e1is de 50\u00a0000 aplicaci\u00f3ns de terceiros oficialmente dispo\u00f1ibles para o iPhone e o iPod Touch en App Store. En menos dun ano desde o seu lanzamento, App Store superou os 25 mil mill\u00f3ns de descargas de aplicaci\u00f3ns.\niOS SDK.\nJobs anunciou en outubro de 2007 que Apple ter\u00eda un kit de desenvolvemento de software dispo\u00f1ible para os desenvolvedores en febreiro de 2008. O SDK foi lanzado o 6 de marzo de 2008. O SDK permite aos desenvolvedores (que utilicen Mac OS X 10.5.4 o superior) crear aplicaci\u00f3ns usando Xcode que correr\u00e1n nativamente no iPhone e no iPod Touch. Unha versi\u00f3n beta foi lanzada despois do evento e a versi\u00f3n final foi publicada en xullo de 2008 xunto co iPhone 3G. Este evento, acompa\u00f1ado cun gran programa de distribuci\u00f3n para terceiras persoas, convereteuse m\u00e1is tarde no Programa de Desenvolvedores de iPhone que ofrece actualmente catro li\u00f1as de distribuci\u00f3n para os desenvolvedores:\nAs aplicaci\u00f3ns distribu\u00eddas por medio do programa Developer poden ser vendidas unicamente a trav\u00e9s da iTunes Store para Mac o para Windows, ou ben na App Store para iPhone ou iPod Touch. Os desenvolvedores que publiquen as s\u00faas aplicaci\u00f3ns na App Store reciben o 70\u00a0% dos ingresos por vendas e non deben pagar ning\u00fan custo de distribuci\u00f3n para a s\u00faa aplicaci\u00f3n; non obstante, requ\u00edrese pagar unha taxa de 99 d\u00f3lares para utilizar o iPhone SDK e subir aplicaci\u00f3ns \u00e1 tenda.\nEn cambio, as aplicaci\u00f3ns distribu\u00eddas por medio do programa de empresas Enterprise son exclusivamente para uso institucional, o que permite que grandes corporaci\u00f3ns e axencias gobernamentais desenvolvan aplicaci\u00f3ns propietarias que non sexan para uso p\u00fablico. Este programa xera no iTunes unha especie de \"minitenda\" s\u00f3 accesible polos usuarios corporativos. Ten un custo de 299 d\u00f3lares anuais.\nPara que unha aplicaci\u00f3n funcione no iPhone, necesita estar rexistrada, certificado que s\u00f3 pode ser concedido por Apple, despois que o desenvolvedor te\u00f1a creado o software por medio do paquete est\u00e1ndar (99 d\u00f3lares anuais) o do paquete de empresas (299 d\u00f3lares por ano) e do SDK.\nAplicaci\u00f3ns.\nO 10 de xullo de 2008, o Director executivo de Apple, Steve Jobs declarou a \"USA Today\" que a App Store conti\u00f1a 500 aplicaci\u00f3ns de terceiros para iPhone e iPod Touch, das cales 125 eran gratu\u00edtas. Estas aplicaci\u00f3ns de terceiros variaban desde aplicaci\u00f3ns para negocios, xogos, entretemento, educativas e moitas m\u00e1is. Para o 11 de xullo de 2008, os usuarios pod\u00edan comprar aplicaci\u00f3ns da App Store e transferilas ao iPhone ou ao iPod Touch coa actualizaci\u00f3n de software PhoneOS 2.0 que estivo dispo\u00f1ible a trav\u00e9s de iTunes ese mesmo d\u00eda. A primeira fin de semana foron descargadas 10 mill\u00f3ns de aplicaci\u00f3ns.\nO 16 de xaneiro de 2009, Apple anunciou na s\u00faa p\u00e1xina web que xa foran descargadas 500 mill\u00f3ns de aplicaci\u00f3ns. O 23 de abril de 2009, un neno de 13 anos de idade, Connor Mulcahey, de Weston, Connecticut, alcanzou a cifra de mil mill\u00f3ns de aplicaci\u00f3ns descargadas. O 22 de xaneiro de 2011 descargouse a aplicaci\u00f3n n\u00famero dez mil mill\u00f3ns. Pouco m\u00e1is dun ano despois, o 3 de marzo de 2012, descargouse a aplicaci\u00f3n 25 mil mill\u00f3ns.\nEn 2016, o CEO de Apple, Tim Cook, anunciou que existen 2\u00a0000\u00a0000 aplicaci\u00f3ns dispo\u00f1ibles para dispositivos con iOS.\nClasificaci\u00f3n de aplicaci\u00f3ns.\nApple clasifica as aplicaci\u00f3ns sobre a base do seu contido, e para cada unha determina para que grupo de idade \u00e9 apropiada. Segundo o evento de lanzamento do iPhone OS 3.0, o iPhone permitir\u00e1 bloquear as aplicaci\u00f3ns desagradables nas opci\u00f3ns deste. A continuaci\u00f3n l\u00edstanse as categor\u00edas de clasificaci\u00f3n de Apple:"}
{"id": "501290", "revid": "25871", "url": "https://gl.wikipedia.org/wiki?curid=501290", "title": "Friedrich Schottky", "text": "Friedrich Hermann Schottky, nado en Wroc\u0142aw (Polonia) o 24 de xullo de 1851, e finado en Berl\u00edn o 12 de agosto de 1935, foi un matem\u00e1tico alem\u00e1n. \nTraxectoria.\nNaceu en Wroc\u0142aw, Silesia, por ent\u00f3n pertencente ao Imperio Alem\u00e1n, fillo de Hermann Friedrich Schottky, profesor de ingl\u00e9s, e da s\u00faa esposa Louise Winkler. Desde 1865 fixo o bacharelato na escola secundaria Maria-Magdalenen-Gymnasium da s\u00faa vila natal. De 1870 a 1874 estudou matem\u00e1ticas na Universidade desa cidade, e despois acadou o doutoramento na Universidade Humboldt de Berl\u00edn, onde estudou con Karl Weierstra\u00df e Hermann von Helmholtz.\nA s\u00faa tese \"\u00dcber die conform Abbildung mehrfach zusammenh\u00e4ngender ebener Fl\u00e4chen\" (Sobre a representaci\u00f3n conforme de superficies planas multiconectadas) consid\u00e9rase unha disertaci\u00f3n hist\u00f3rica.\nEn 1878 obtivo a habilitaci\u00f3n para a ensinanza de filosof\u00eda na Universidade de Wroc\u0142aw, ondea ensinou at\u00e9 1882, cando foi nomeado profesor de matem\u00e1ticas na Escola Polit\u00e9cnica Federal de Z\u00faric, onde permaneceu dez anos. En 1892 foi nomeado profesor na Universidade de Marburgo, onde permaneceu at\u00e9 a s\u00faa xubilaci\u00f3n en 1922.\nAs s\u00faas principais \u00e1reas de traballo foron as funci\u00f3ns el\u00edpticas, as funci\u00f3ns abelianas e as funci\u00f3ns theta. Publicou 55 artigos e o libro \"Abri\u00df einer Theorie der Abel'schen Functionen von drei Variablen\" (Ao redor da teor\u00eda das funci\u00f3ns abelianas en tres vari\u00e1beis).\nTam\u00e9n fixo importantes contribuci\u00f3ns \u00e1 teor\u00eda das transformaci\u00f3ns conformes. A s\u00faa xeneralizaci\u00f3n dos teoremas de \u00c9mile Picard e Edmund Landau co\u00f1\u00e9cese en matem\u00e1ticas como o \"conxunto de Schottky\".\nPropuxo unha hip\u00f3tese, co\u00f1ecida como o \"problema de Schottky\", sobre a caracterizaci\u00f3n das variedades xacobianas entre as variedades abelianas. O problema foi resolto por Takahiro Shiota en 1986, pero o tema a\u00ednda est\u00e1 en discusi\u00f3n.\nTivo unha filla e catro fillos, dos que dous deles tam\u00e9n foron cient\u00edficos: Ernst Max Schottky, bot\u00e1nico, estudoso da flora asi\u00e1tica, e Walter H. Schottky, f\u00edsico, introdutor dunha variedade de conceptos de semicondutores.\nDistinci\u00f3ns.\nSchottky foi elixido membro correspondente da Academia de Ciencias de Prusia (hoxe Academia de Berl\u00edn) en 1900, e membro numerario dous anos despois."}
{"id": "501292", "revid": "47401", "url": "https://gl.wikipedia.org/wiki?curid=501292", "title": "Gordie Howe", "text": "Gordon Howe, nado en Floral (Saskatchewan) o 31 de marzo de 1928 e finado en Sylvania (Ohio) o 10 de xu\u00f1o de 2016, foi un xogador de h\u00f3ckey sobre xeo canadense. Entre 1946 e 1980 xogou vinte e seis temporadas na National Hockey League (NHL) e seis na World Hockey Association (WHA); as s\u00faas vinte e cinco primeiras temporadas as pasou cos Detroit Red Wings. Alcumado \"Mr. Hockey\", Howe adoita ser considerado o xogador m\u00e1is completo da historia do deporte, e un dos m\u00e1is grandes de todos os tempos. Cando se retirou, os seus 801 goles, 1049 asistencias e 1850 puntos totais foron todos r\u00e9cord da NHL, que se mantiveron ata que os superou Wayne Gretzky, el mesmo gran defensor do legado de How. Participou vinte e tres veces no NHL All-Star, e mant\u00e9n as marcas de m\u00e1is partidos e m\u00e1is temporadas xogadas na NHL. En 2017, Howe foi nomeado un dos \"100 Mellores Xogadores da NHL\".\nHowe debutou na NHL cos Red Wings en 1946. Ga\u00f1ou o Art Ross Trophy por liderar a liga en puntos todos os anos entre 1950-51 e 1953-54 e de novo en 1956-57 e 1962-63, un total de seis ocasi\u00f3ns, segundo na historia da NHL. Liderou a liga en goles catro veces. Foi clasificado entre os dez mellores da liga vinte e un anos consecutivos e estableceu un r\u00e9cord de puntos da NHL nunha temporada (95) en 1953, marca que foi superada seis anos despois. Ga\u00f1ou a Copa Stanley cos Red Wings catro veces e ga\u00f1ou seis trofeos Hart como xogador m\u00e1is valioso da NHL. Tam\u00e9n foi o l\u00edder da NHL en puntos nos playoff seis veces.\nHowe retirouse por primeira vez en 1971 e foi inclu\u00eddo inmediatamente no Saskatchewan Sports Hall of Fame ese mesmo ano. O ano seguinte foi incorporado ao Hockey Hall of Fame, mais volveu dous anos despois para unirse aos seus fillos Mark e Marty cos Houston Aeros da WHA. A\u00ednda que xa na metade da corentena, marcou m\u00e1is de cen puntos d\u00faas veces en seis anos, ga\u00f1ou dous trofeos Avco World consecutivos (1974 e 1975) foi nomeado o xogador m\u00e1is valioso en 1974. Fixo un breve regreso \u00e1 NHL en 1979-80, xogando unha temporada cos Hartford Whalers, retir\u00e1ndose aos 52 anos. O seu paso pola WHA foi crucial no breve \u00e9xito anterior \u00e1 fusi\u00f3n coa NHL, forzando \u00e1 NHL a recrutar xogadores europeos e expandirse a novos mercados.\nHowe foi c\u00e9lebre pola s\u00faa habilidade marcando, a s\u00faa forza f\u00edsica e a lonxevidade da s\u00faa carreira, e redefiniu as calidades ideais dun dianteiro. \u00c9 o \u00fanico xogador que competiu na NHL en cinco d\u00e9cadas diferentes (dende a de 1940 \u00e1 de 1980); tam\u00e9n xogou un cambio nun partido de 1997 cos Detroit Vipers da IHL, xogando ao h\u00f3ckey profesional unha sexta d\u00e9cada. Deu nome ao \"Gordie Howe hat trick\": un gol, unha asistencia e unha liorta no mesmo partido, a\u00ednda que el s\u00f3 o rexistrou d\u00faas veces na s\u00faa carreira. Foi o primeiro receptor do NHL Lifetime Achievement Award en 2008.\nEstat\u00edsticas.\nA letra grosa indica l\u00edder da liga"}
{"id": "501293", "revid": "75439", "url": "https://gl.wikipedia.org/wiki?curid=501293", "title": "Estreito de Sunda", "text": "O estreito de Sunda (en indonesio, \"Selat Sunda\") \u00e9 un estreito mari\u00f1o que separa as illas indonesias de Xava e Sumatra. Conecta o mar de Xava co oc\u00e9ano \u00cdndico.\nO nome do estreito v\u00e9n de \"Sunda\", que significa o pa\u00eds dos Urang Sunda, o pobo que habita a parte occidental da illa de Xava. Sunda tam\u00e9n deu o seu nome \u00e1s illas da Sonda, un nome que tradicionalmente se aplica a unha parte do Arquip\u00e9lago Malaio.\nXeograf\u00eda.\nO estreito est\u00e9ndese ao longo dun eixo de orientaci\u00f3n xeral suroeste/nord\u00e9s. O seu largo m\u00ednimo \u00e9 de 24\u00a0km entre o cabo Tua, en Sumatra, e o cabo Pujats, en Xava. Ten arredor de 30\u00a0km de largo no seu tramo m\u00e1is estreito, no extremo nororiental, pero \u00e9 unha secci\u00f3n curta de arredor de 30\u00a0km de longo, a\u00ednda que logo se abre ata os 100\u00a0km nun tramo doutros 100\u00a0km de longo.\nO estreito est\u00e1 salpicado por unha serie de pequenas illas, inclu\u00eddas Sangiang, Sebesi, Sebuku, Panaitan e as illas de Krakatoa: Krakatoa, Lang (Panjang ou Rakata Kecil), Verlaten (Sertung) e Anak Krakatoa. Moitas delas (inclu\u00eddas Sebesi e Panaitan) son de orixe volc\u00e1nico. Anak Krakatoa \u00e9 produto da famosa erupci\u00f3n de 1883.\nO estreito \u00e9 profundo no seu extremo occidental, pero na s\u00faa parte oriental, a profundidade m\u00ednima \u00e9 de 20 metros. De feito, non \u00e9 un estreito f\u00e1cil para a navegaci\u00f3n mar\u00edtima, con numerosos bancos de area, fortes correntes de marea e con moitas plataformas petroleiras nas proximidades de Xava.\nSegundo unha hip\u00f3tese emitida polo arque\u00f3logo Daid Keys e o xe\u00f3logo Ken Wohletz, o estreito conecta o mar de Xava co oc\u00e9ano \u00cdndico dende o ano 535, debido a unha erupci\u00f3n do mesmo Krakatoa. Esta erupci\u00f3n deixar\u00eda unha caldeira de 50\u00a0km de di\u00e1metro, separando as illas de Xava e Sumatra. Con todo, esta hip\u00f3tese non ten o favor da maior\u00eda dos xe\u00f3logos e historiadores, que xeralmente consideran que o estreito de Sunda \u00e9 moito m\u00e1is antigo, debendo a s\u00faa existencia non a unha caldeira, sen\u00f3n ao graben.\nHistoria.\nFoi durante s\u00e9culos unha importante v\u00eda mar\u00edtima, sobre todo cando a Compa\u00f1\u00eda Holandesa das Indias Orientais fac\u00eda pasar polas s\u00faas augas as s\u00faas mercador\u00edas que provi\u00f1an das Molucas e \u00edan cara a Europa ou \u00e1 India, como porta de entrada \u00e1s illas das Especias (1602-1799). Como un dos principais pasos desde o mar da China Meridional ao oc\u00e9ano \u00cdndico (sendo o outro o estreito de Malaca), o estreito de Sunda, a pesar dos perigos debidos \u00e1 estreiteza e \u00e1s rocas, \u00e9 moito m\u00e1is curto c\u00f3 estreito de Malaca, e consecuentemente os barcos corr\u00edan menos riscos do ataque dos piratas.\nAs illas do estreito e as rexi\u00f3ns das inmediaci\u00f3ns que o rodean, en Xava e Sumatra, foron devastadas pola erupci\u00f3n do Krakatoa en 1883, debido principalmente \u00e1 intensa ca\u00edda de cinsas e pedra p\u00f3mez e aos enormes tsunamis causados polo colapso do volc\u00e1n. A erupci\u00f3n alterou drasticamente a topograf\u00eda do estreito, con entre 18-21 km\u00b3 de ignimbrita que se depositaron nunha superficie de 1,1 mill\u00f3ns de km\u00b2 ao redor do volc\u00e1n. Algunhas zonas non foron nunca reocupadas de novo, como a rexi\u00f3n costeira de Xava incorporada no Parque Nacional de Ujung Kulon, pero a maior parte da costa est\u00e1 moi densamente poboada.\nHoxe en d\u00eda, a angostura do estreito, a s\u00faa pouca profundidade e a falta de cartas mari\u00f1as fano inadecuado para moitos grandes buques modernos e foi relegado como ruta mar\u00edtima en favor do estreito de Malaca, entre Sumatra e a pen\u00ednsula Malaia.\nA batalla do estreito de Sunda.\nO 1 de marzo de 1942 librouse nas s\u00faas augas a batalla do Estreito de Sunda, parte da gran batalla do Mar de Xava, cando os cruceiros aliados HMAS Perth e USS Houston atoparon unha forza xaponesa de desembarco anfibio preto de Bantam, ao mando do almirante Kenzaburo Hara, que inclu\u00eda portaavi\u00f3ns, tres cruceiros e dez destrutores. Os cruceiros aliados foron afundidos, pero un dragaminas e un buque de transporte xaponeses tam\u00e9n foron afundidos por fogo amigo.\nProxecto dunha ponte.\nNa d\u00e9cada de 1960 fix\u00e9ronse propostas para constru\u00edr unha ponte sobre o estreito de Sunda, e no decenio de 1990 xurdiron novas propostas. En outubro de 2007 anunciouse un novo plan que implicar\u00eda empregar as illas de Ular, Sangiang e Prajurit para crear unha ponte suspendida de catro partes, cunha lonxitude duns 26\u00a0km realizado a uns 70 metros sobre o nivel do mar e cun van m\u00e1ximo de 3 quil\u00f3metros, case un 50% m\u00e1is longo que a Gran Ponte de Akashi Kaiky\u014d."}
{"id": "501294", "revid": "47401", "url": "https://gl.wikipedia.org/wiki?curid=501294", "title": "Estreito da Sonda", "text": ""}
{"id": "501295", "revid": "47401", "url": "https://gl.wikipedia.org/wiki?curid=501295", "title": "Estreito de Sonda", "text": ""}
{"id": "501296", "revid": "23204", "url": "https://gl.wikipedia.org/wiki?curid=501296", "title": "Carpinteros", "text": "Carpinteros \u00e9 un filme dominicano de 2017 dirixido por Jos\u00e9 Mar\u00eda Cabral. Estreouse na secci\u00f3n de Cinema Mundial do Festival de Cinema de Sundance de 2017. Foi escollido como candidato da Rep\u00fablica Dominicana para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, mais finalmente non foi nomeado."}
{"id": "501297", "revid": "89787", "url": "https://gl.wikipedia.org/wiki?curid=501297", "title": "Flor de az\u00facar", "text": "Flor de az\u00facar \u00e9 un filme dominicano de 2016 dirixido por Fernando Baez Mella. Foi escollido como candidato da Rep\u00fablica Dominicana para o \u00d3scar \u00f3 mellor filme en lingua non inglesa na 89\u00aa edici\u00f3n dos premios, mais finalmente non foi nomeado."}
{"id": "501298", "revid": "23204", "url": "https://gl.wikipedia.org/wiki?curid=501298", "title": "D\u00f3lares de arena", "text": "D\u00f3lares de arena \u00e9 un filme de 2014 dirixido por Laura Amelia Guzm\u00e1n e Israel C\u00e1rdenas. \u00c9 unha corproduci\u00f3n internacional entre a Rep\u00fablica Dominicana, a Arxentina e M\u00e9xico, e foi escollido como candidato da Rep\u00fablica Dominicana para o \u00d3scar \u00f3 mellor filme en lingua non inglesa na 88\u00aa edici\u00f3n dos premios, mais finalmente non foi nomeado."}
{"id": "501299", "revid": "1131", "url": "https://gl.wikipedia.org/wiki?curid=501299", "title": "Walter Schottky", "text": "Walter Hermann Schottky, nado en Z\u00faric (Su\u00edza) o 23 de xullo de 1886 e finado en Forchheim (Baviera) o 4 de marzo de 1976, foi un f\u00edsico alem\u00e1n.\nTraxectoria.\nFillo do matem\u00e1tico Friedrich Schottky, estudou f\u00edsica na Universidade Humboldt de Berl\u00edn e na Universidade de Wurzburgo. Foi alumno de Max Planck, que dirixiu a s\u00faa tese de doutoramento. Traballou para Universidade de Jena (1912-1914), a empresa Siemens AG (1914-1919), a Universidade de Wurzburgo (1919-1923), a Universidade de Rostock (1923-1927) e, de novo, para Siemens AG (1927-1958).\nSchottky inventou a pantalla da rede de tubo de baleiro en 1915 e a v\u00e1lvula termoi\u00f3nica t\u00e9trodo en 1919, mentres traballaba na Siemens. En 1938 formulou unha teor\u00eda para predicir o efecto Schottky, que agora se utiliza nos d\u00edodos Schottky.\nFoi galardoado en 1936 coa medalla Hughes, concedida pola Royal Society \u00abpolo seu descubrimento do efecto Schrotlky na emisi\u00f3n termoi\u00f3nica e a s\u00faa invenci\u00f3n do t\u00e9trodo de pantalla de rede e dun m\u00e9todo superheterodino de recibir sinais inal\u00e1mbricas\u00bb.\u200b O efecto Schrottky describe as variaci\u00f3ns espont\u00e1neas en tubos de baleiro.\nEn 1964 recibiu o Anel Werner von Siemens en honor ao seu pioneiro labor no desenvolvemento f\u00edsico para a comprensi\u00f3n de moitos fen\u00f3menos que deron lugar a numerosos e importantes aparatos t\u00e9cnicos, entre eles amplificadores de tubo e semicondutores."}
{"id": "501300", "revid": "72012", "url": "https://gl.wikipedia.org/wiki?curid=501300", "title": "Walter H. Schottky", "text": ""}
{"id": "501301", "revid": "72012", "url": "https://gl.wikipedia.org/wiki?curid=501301", "title": "Walter Hermann Schottky", "text": ""}
{"id": "501302", "revid": "23204", "url": "https://gl.wikipedia.org/wiki?curid=501302", "title": "Cristo Rey (filme)", "text": "Cristo Rey \u00e9 un filme dominicano de 2013 escrito e dirixido por Leticia Tonos. Estreouse na secci\u00f3n de Cinema Mundial Contempor\u00e1neo no Festival Internacional de Cinema de Toronto de 2013. Foi escollido como candidato da Rep\u00fablica Dominicana para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado."}
{"id": "501303", "revid": "23204", "url": "https://gl.wikipedia.org/wiki?curid=501303", "title": "\u00bfQui\u00e9n manda?", "text": "\u00bfQui\u00e9n manda? \u00e9 un filme dominicano de 2013 escrito por Daniel Aurelio e dirixido por Ronni Castillo. O filme foi escollido como candidato da Rep\u00fablica Dominicana para o \u00d3scar \u00f3 mellor filme en lingua non inglesa na 86\u00aa edici\u00f3n dos premios, mais finalmente non foi nomeado."}
{"id": "501304", "revid": "23204", "url": "https://gl.wikipedia.org/wiki?curid=501304", "title": "Jaque mate", "text": "Jaque mate \u00e9 un filme dominicano de 2011 dirixido e escrito por Jos\u00e9 Mar\u00eda Cabral. O filme foi escollido como candidato da Rep\u00fablica Dominicana para o \u00d3scar \u00f3 mellor filme en lingua non inglesa na 85\u00aa edici\u00f3n dos premios, mais finalmente non foi nomeado."}
{"id": "501305", "revid": "1131", "url": "https://gl.wikipedia.org/wiki?curid=501305", "title": "Castanopsis sclerophylla", "text": "Castanopsis sclerophylla \u00e9 unha especie da familia das fag\u00e1ceas pertencente ao x\u00e9nero \"Castanopsis\", propia da China. \u00c9 unha \u00e1rbore perennifolia que pode alcanzar at\u00e9 os 20 m de altura.\nTaxonom\u00eda.\nDescrici\u00f3n.\nA especie foi descrita en 1912 polo bot\u00e1nico alem\u00e1n Ernst Max Schottky nun traballo publicado en \"Bot. Jahrb. Syst\". 47: 638.\nSin\u00f3nimos.\nAdemais de polo seu nome v\u00e1lido hoxe, a especie co\u00f1eceuse tam\u00e9n polos sin\u00f3nimos:\nCaracter\u00edsticas.\nAs principais caracter\u00edsticas desta especie son:\nH\u00e1bitat e distribuci\u00f3n.\nForma bosques desde os 200 at\u00e9 os 1000 m de altitude, nas provincias de Anhui, Fujian, Guangxi, o nordeste de Guizhou, Hubei, Hunan, Jiangsu, Jiangxi, o leste de Sichuan e Zhejiang.\nUso.\nEsta \u00e1rbore aprov\u00e9itase na natureza para uso local como alimento, xa que os seus froitos (noces) son comest\u00edbeis, como medicina tradicional chinesa, e probabelmente tam\u00e9n como fonte de materiais. \u00c1s veces cult\u00edvase como ornamental."}
{"id": "501306", "revid": "23204", "url": "https://gl.wikipedia.org/wiki?curid=501306", "title": "La hija natural", "text": "La hija natural \u00e9 un filme dominicano de 2011 escrito e dirixido por Leticia Tonos. Foi escollido como candidato da Rep\u00fablica Dominicana para o \u00d3scar \u00f3 mellor filme en lingua non inglesa na 84\u00aa edici\u00f3n dos premios, mais finalmente non foi nomeado."}
{"id": "501307", "revid": "98629", "url": "https://gl.wikipedia.org/wiki?curid=501307", "title": "Castanopsis acuminatissima", "text": "Castanopsis acuminatissima \u00e9 unha especie da familia das fag\u00e1ceas pertencente ao x\u00e9nero \"Castanopsis\", propia do Sueste asi\u00e1tico e Nova Guinea.\nTaxonom\u00eda.\nDescrici\u00f3n.\nA especie foi descrita en 1863 polo naturalista e bot\u00e1nico alem\u00e1n-neerland\u00e9s Carl Ludwig Blume, baixo o nome \"Castanea acuminatissima\", nun traballo publicado en \"Journal of Botany, British and Foreign. London\" 1: 182.\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nCaracter\u00edsticas.\n\"Castanopsis acuminatissima\" \u00e9 unha \u00e1rbore de copa grande, de at\u00e9 os 40 m de altura. O tronco est\u00e1 marcadamente estriado. A casca \u00e9 de cor gris ou parda p\u00e1lida, rugosa e fisurada, de menos de 25 mm de grosor, co interior vermello. As follas son simples, de 9,0 a 11,5 cm de longo e de 2,5-3,5 cm de largo, e dispostas en espiral ao longo das p\u00f3las. Os froitos son noces simples, de 1 a10 mm de di\u00e1metro.\nDistribuci\u00f3n.\n\"Castanopsis acuminatissima\" est\u00e9ndese desde o suroeste da China (provincias de Guizhou e Yunnan) at\u00e9 Indochina (Laos, Myanmar, Tailandia, Vietnam) e os outeiros de Chittagong de Bangladesh e Malaisia (nas illas de Sulawesi, Xava, Borneo e Sumatra), en Indonesia (na illa de Nova Guinea (Pap\u00faa Occidental) e en Pap\u00faa Nova Guinea e en Nova Breta\u00f1a.\nEcolox\u00eda.\nEn Nova Guinea e Nova Breta\u00f1a \u00e9 unha \u00e1rbore predominante nos bosques montanos, onde se encontra entre os 900-1000 e os 2000 m de altitude. Tam\u00e9n pode encontrarse en elevaci\u00f3ns m\u00e1is baixas en bosques de outeiros, en asociaci\u00f3n con \"Hopea papuana\" e \"Casuarina papuana\", tolerantes \u00e1 seca."}
{"id": "501309", "revid": "25871", "url": "https://gl.wikipedia.org/wiki?curid=501309", "title": "Jo\u00e3o Barrento", "text": "Jo\u00e3o Barrento, nado en Alter do Ch\u00e3o o 26 de abril de 1940, \u00e9 un ensa\u00edsta, cr\u00edtico literario, cronista e tradutor portugu\u00e9s.\nBiograf\u00eda.\nJo\u00e3o Barrento licenciouse en Filolox\u00eda Xerm\u00e1nica pola Facultade de Letras da Universidade de Lisboa (1958-64), elaborando unha disertaci\u00f3n sobre a obra do dramaturgo ingl\u00e9s Harold Pinter \"Entre a Palavra e o Gesto. Interpreta\u00e7\u00e3o do Teatro de Harold Pinter\". Lisboa, 1964).\nDe 1965 a 1968, foi lector de Portugu\u00e9s na Universidade de Hamburgo e, m\u00e1is tarde, lector de Alem\u00e1n na Facultade de Letras de Lisboa. Tornouse tradutor literario de lingua alem\u00e1. De 1986 at\u00e9 xubilarse, foi profesor de Literatura alem\u00e1 e Comparada na Facultade de Ciencias Sociais e Humanas da Universidade Nova de Lisboa. \u00c9 tradutor de literatura e filosof\u00eda de lingua alem\u00e3.\nProfesor convidado e conferenciante nas Universidades alem\u00e1s de Hamburgo, Gotinga, D\u00fcsseldorf, Heidelberg, Erfurt, Leipzig, Mainz, Bielefeld e nas Universidades de Viena (\u00c1ustria), Louvain-la-Neuve (B\u00e9lxica), Pontif\u00edcia Universidade Cat\u00f3lica do R\u00edo de Janeiro e Federal da Para\u00edba (Brasil).\nColaborador regular (columnista e cronista) do xornal \"P\u00fablico\" entre 1990 e 2006, e da maior parte dos xornais e das revistas literarias e culturais portuguesas, ademais doutras como: \"Semear\", \"Metamorfoses\" e \"Inimigo Rumor\", R\u00edo de Xaneiro; \"Ibero-Americana\", Frankfurt. Tivo cargos na Associa\u00e7\u00e3o Portuguesa de Escritores, Associa\u00e7\u00e3o Portuguesa de Literatura Comparada, Associa\u00e7\u00e3o Portuguesa de Tradutores, Associa\u00e7\u00e3o Portuguesa de Estudos German\u00edsticos, PEN-Clube Portugu\u00eas.\nTraduciu e prologou decenas de autores de lingua alem\u00e1, da Idade Media ao s\u00e9culo XXI, particularmente de poes\u00eda moderna e contempor\u00e1nea, al\u00e9n de obras de ficci\u00f3n, filosof\u00eda e teatro.\nPublicaci\u00f3ns.\nTraduci\u00f3ns.\nJo\u00e3o Barrento ten realizado traduci\u00f3ns de Goethe, Robert Musil, Hugo von Hofmannsthal, Erich Fried, Michael Kr\u00fcger, Gottfried Benn, Christa Wolf, Paul Celan, Johannes Bobrowski, Thomas Bernhard, Georg Trakl, Peter Handke, Heiner M\u00fcller. Al\u00e9n diso, traduciu e organizou antolox\u00edas de textos e poemas de lingua alem\u00e1. \u00c9 tam\u00e9n autor de libros de divulgaci\u00f3n da literatura portuguesa na Alema\u00f1a.\nPremios e distinci\u00f3ns.\nFoi agraciado coa Cruz de M\u00e9rito Alem\u00e1 (1991) e a Medalla Goethe (1998)."}
{"id": "501311", "revid": "865", "url": "https://gl.wikipedia.org/wiki?curid=501311", "title": "Santa Barbara, California", "text": ""}
{"id": "501312", "revid": "23204", "url": "https://gl.wikipedia.org/wiki?curid=501312", "title": "James Gregory", "text": "James Gregory, nado en Drumoak, Aberdeenshire, no 1638 e finado en Edimburgo no 1675, foi un matem\u00e1tico e astr\u00f3nomo escoc\u00e9s. Estudou no \"Marischal College\" da Universidade de Aberdeen e en 1663 estableceuse en Londres. En 1664 viaxou a Italia e traballou na Universidade de Padua xunto a Stefano degli Angeli. Foi profesor nas universidades de St Andrews e Edimburgo. \nDise que foi o matem\u00e1tico ingl\u00e9s m\u00e1is notable do seu s\u00e9culo despois de Newton. Nese eido, son destacables as s\u00faas aportaci\u00f3ns na primeira demonstraci\u00f3n do teorema fundamental do c\u00e1lculo e polo descubrimento das series de Taylor (anos antes de facelo o propio Taylor). \nUn cr\u00e1ter lunar foi bautizado como \"Gregorio\" na s\u00faa honra. \nTraxectoria.\nPublicou varios libros, dos cales os m\u00e1is co\u00f1ecidos son: \"Optica Promota\" en 1663, e \"Vera Circuli et Hyperbolae Quadratura\" en 1667. \n\"Optica Promota\".\nNeste libro describe un tipo de telescopio reflector que acabar\u00eda por levar o seu nome: o telescopio tipo \"Gregory\" ou \"gregoriano\". O fundamento deste telescopio bas\u00e9ase no uso dun espello secundario parab\u00f3lico, que elimina a aberraci\u00f3n crom\u00e1tica e a aberraci\u00f3n esf\u00e9rica que se produc\u00edan nos telescopios de refracci\u00f3n. A\u00ednda que James Gregory nunca foi quen de constru\u00edr un, empezaron a fabricarse nos anos posteriores. Este tipo de telescopios hoxe en d\u00eda est\u00e1n obsoletos, porque actualmente hai modelos m\u00e1is optimizados; con todo, alg\u00fans radiotelescopios como o Arecibo seguen a usar a \u00f3ptica gregoriana. \nO libro tam\u00e9n menciona un m\u00e9todo para calcular a distancia entre a Terra e o Sol, empregando o tr\u00e1nsito de Venus. Este foi o primeiro m\u00e9todo fiable usado para determinar o valor da unidade astron\u00f3mica (AU), ata a chegada de modernos sistemas l\u00e1ser e radar . \n\"Vera Circuli e Hyperbolae Quadratura\".\nNeste traballo est\u00fadase a posibilidade de calcular a \u00e1rea de c\u00edrculos e hip\u00e9rbolas mediante series infinitas converxentes. Un ano despois, o libro ser\u00eda publicado, mostrando os m\u00e9todos para obter volumes de s\u00f3lidos de revoluci\u00f3n . Unha das f\u00f3rmulas desenvolvidas en series infinitas converxentes que resultou de m\u00e1is utilidade foi a do arcotanxente: \nque anos despois John Machin empregar\u00eda para calcular o valor do n\u00famero \u03c0 . \nTam\u00e9n se especula sobre a existencia de n\u00fameros transcendentes, deduce a imposibilidade de resolver o problema de cuadrar o c\u00edrculo e fai contribuci\u00f3ns aos polinomios de Taylor as\u00ed como a primeira proba do teorema fundamental do c\u00e1lculo integral . \nJames Gregory tam\u00e9n \u00e9 o descubridor da Rede de difracci\u00f3n, que permite separar a luz en diferentes lonxitudes de onda."}
{"id": "501314", "revid": "5132", "url": "https://gl.wikipedia.org/wiki?curid=501314", "title": "Commerzbank-Arena", "text": ""}
{"id": "501316", "revid": "98629", "url": "https://gl.wikipedia.org/wiki?curid=501316", "title": "H\u00e9lder Macedo", "text": "H\u00e9lder Malta Macedo, nado en Krugersdorp (\u00c1frica do Sur) o 30 de novembro de 1935, \u00e9 un poeta, novelista, ensa\u00edsta, cr\u00edtico e investigador literario portugu\u00e9s. A s\u00faa obra narrativa, de entre a cal se destaca a novela \"Partes de \u00c1frica\" (1991), na cal o autor usa t\u00e9cnicas narrativas para revelar as ficci\u00f3ns da memoria, expondo a fronteira entre o feito e a invenci\u00f3n, \u00e9 considerada unha das m\u00e1is orixinais da literatura portuguesa contempor\u00e1nea.\nTraxectoria.\nPasou a infancia en Mozambique, tam\u00e9n co\u00f1ecido como Mopkachol\u00e9, e a adolescencia na Guinea e en San Tom\u00e9 at\u00e9 1948, ano en que foi para Lisboa. Entre 1955 e 1959 frecuentou a Facultade de Dereito da Universidade de Lisboa. A\u00ednda que, na xuventude, chegase a dedicarse \u00e1 ficci\u00f3n, que non s\u00f3 ser\u00eda censurada como deliberadamente abandonada, foi como poeta que se estreou - o seu primeiro libro de poes\u00eda, \"Vesperal\" (1957), publicado cando ti\u00f1a s\u00f3 21 anos, foi saudado por Jorge de Sena como sendo dos \u00abm\u00e1is perfectos que por ese tempo se publicaron\u00bb, denotando \u00abun equilibrio refinado\u00bb e un \u00abnot\u00e1bel dominio da expresi\u00f3n e do ritmo\u00bb. A pesar de non ser normalmente asociado a movementos literarios, formou parte do Grupo do Caf\u00e9 Gelo. A participaci\u00f3n nesa conversa, que inclu\u00eda alg\u00fans surrealistas, nos finais dos anos 50, radicaba sobre todo nunha actitude \"anti-establishment\" de sinal pol\u00edtico, moral e literario.\nDe convicci\u00f3ns anti-fascistas, foi perseguido pola PIDE (Pol\u00edcia de Interven\u00e7\u00e3o e Defesa do Estado). Durante a campa\u00f1a de Humberto Delgado, que recibiu o seu empe\u00f1o entusiasta, n\u00e3o conseguiuescapar \u00e1 vixilancia da ditadura e foi preso. Acabou por exiliarse en Londres, xuntamente coa esposa, Suzette Ribeiro, onde, entre 1960 e 1971, foi colaborador regular da BBC. Durante a s\u00faa residencia en Inglaterra, co\u00f1eceu e ficou amigo da parella formada polo poeta ingl\u00e9s Ted Hughes e pola poetisa norteamericana Sylvia Plath, que despois da separaci\u00f3n do marido chegou a vivir por alg\u00fan tempo na s\u00faa casa, e lle dedicou o poema \"Papoilas en Outubro\". En decembro de 1962, planeou publicar unha colect\u00e1nea de poes\u00eda portuguesa traducida en Ingl\u00e9s, por Hughes e Plath, mais o proxecto non foi pos\u00edbel.\nLicenciouse en Literatura e Historia, presentando como tese de licenciatura un estudo sobre Bernardim Ribeiro, e doutorouse en Letras en 1974 na Universidade de Londres, onde daba aulas desde 1971 no King's College, coa tese titulada \u201cN\u00f3s \u2013 uma leitura de Ces\u00e1rio Verde\u201d.\nTras a Revoluci\u00f3n de 25 de Abril de 1974 regresou a Portugal, sendo director-xeral dos Espect\u00e1culos (1975) e Secretario de Estado da Cultura (1979). Entre 1981-82, foi \"visiting profesor\" na Universidade Harvard (Estados Unidos), tendo tam\u00e9n leccionado na EHECS (Francia), na Universidade Estadual de Campinas (UNICAMP), na Universidade de S\u00e3o Paulo (USP) e na Universidade Federal do R\u00edo de Xaneiro (UFRJ), no Brasil. Profesor titular da c\u00e1tedra Cam\u00f5es, entre 1982 e 2004, funci\u00f3n que acumulou coa de director do departamento de Estudos Portugueses e Brasileiros do King's College, at\u00e9 1991. Ademais no King's College, foi \"Emeritus Profesor of Portuguese\".\nEstreouse na ficci\u00f3n con \"Partes de \u00c1frica\" (1991), mais foi \"Pedro e Paula\" (1998) que lle garantiu a consagraci\u00f3n como narrador, estatuto do que usufrutuaba xa como ensa\u00edsta e poeta. Foi co-organizador, con Ant\u00f3nio Salvado, das \"Folhas de Poesia\" (Lisboa, 1956-58). Fundou en 1975 e dirixiu a revista \"Portuguese Studies\" (Premio para a mellor revista nova, 1987, EUA) e en 1998 \"Veredas\". \"Revista da Associa\u00e7\u00e3o Internacional de Lusitanistas\" (Porto). Especialista das obras de Lu\u00eds de Cam\u00f5es, Bernardim Ribeiro e Ces\u00e1rio Verde, a s\u00faa obra ensa\u00edstica enc\u00f3ntrase dispersa por xornais e revistas, tales como \"The Times Literary Supplement, Modern Language Review, Quaderni Portoghesi, Graal, Col\u00f3quio-Letras, O Tempo e o Modo, Hidra I, Nova Renascen\u00e7a, Expresso, JL, Di\u00e1rio de Lisboa, Di\u00e1rio de Not\u00edcias\" etc. Foi o respons\u00e1bel da edici\u00f3n, no Reino Unido, de d\u00faas antolox\u00edas de poes\u00eda portuguesa do s\u00e9culo XX \u2013 \"Modern Poetry in Translation-Portugal\" (Londres, 1973) e \"Contemporary Portuguese Poetry\" (en colaboraci\u00f3n con E. M. de Melo e Castro, Manchester, 1978) \u2013 e dunha antolox\u00eda de poes\u00eda de Cam\u00f5es \u2013 \"Cam\u00f5es\". \"Some Poems\" (en colaboraci\u00f3n con Jonathan Griffin e Jorge de Sena, Londres, 1976).\nMembro efectivo da Academia das Ciencias de Lisboa e presidente honorario da Asociaci\u00f3n Internacional de Lusitanistas.\nO 27 de abril de 1993 foi agraciado co grao de Comendador da Orde Militar de Sant'Iago da Espada. O 6 de outubro de 2018 foi agraciado coa Gr\u00e3-Cruz da Orde do Infante D. Henrique."}
{"id": "501318", "revid": "89787", "url": "https://gl.wikipedia.org/wiki?curid=501318", "title": "Naty Abascal", "text": "Natividad Abascal Romero-Toro, nada en Sevilla o 1 de abril de 1943, m\u00e1is co\u00f1ecida como Naty Abascal ou Nati Abascal, \u00e9 unha modelo de alta costura espa\u00f1ola, musa de modistos como Valentino e \u00d3scar de la Renta e ex duquesa de Feria. \u00c9 membro da International Best Dressed List dende 1984.\nTraxectoria.\nNeta do V marqu\u00e9s de Romero-Toro, t\u00edtulo pontificio, naceu nunha familia de doce irm\u00e1ns. Ten unha irm\u00e1 xemelga, Ana Mar\u00eda. O seu pai, Domingo Abascal e Fern\u00e1ndez, era un rico avogado, dono de extensos oliveirais e un pr\u00f3spero negocio de olivas, e a s\u00faa nai, Mar\u00eda Natividad Romero-Toro y Noriega, foi a primeira muller que abriu unha boutique en Sevilla.\nCando ti\u00f1a vinte e un anos, o modisto Elio Berhanyer prop\u00faxolles \u00e1 s\u00faa irm\u00e1 xemelga Ana Mar\u00eda e a ela que presentasen a s\u00faa colecci\u00f3n en Nova York durante a Exposici\u00f3n Mundial de 1964. Al\u00ed co\u00f1eceron a Richard Avedon quen, ao seu regreso a Espa\u00f1a, lles ofreceu posar para unha reportaxe de 15 p\u00e1xinas na revista de moda \"Harpers Bazaar\" que se publicou en xaneiro de 1965. Meses despois, Avedon volveu fotografar a Naty soa para a portada da mesma revista. A partir de ent\u00f3n, comezou a subir a s\u00faa cotizaci\u00f3n como modelo e instalouse en Nova York. Elieen Ford, directora da axencia de modelos m\u00e1is importante dos Estados Unidos, contratouna e Naty Abascal comezou a pasar modelos dos m\u00e1is famosos modistos. Presentou peles de Revillon e Maximilliam e posou con xoias de Cartier ou Bulgari. Est\u00e1 considerada a musa dos modistos \u00d3scar de la Renta e Valentino. En 1970 casou co escoc\u00e9s Murray Livingstone Smith, do que se divorciou cinco anos m\u00e1is tarde. \nWoody Allen contratouna en 1971 para o seu filme \"Bananas\", en que interpretou o papel dunha guerrilleira latinoamericana. Tam\u00e9n realizou un anuncio publicitario para televisi\u00f3n en que aparec\u00eda pintada por Salvador Dal\u00ed, e posou espida para o n\u00famero de xullo de 1971 da revista \"Playboy\". \nEn 1975, tralo seu divorcio, decidiu regresar a Sevilla, onde, o 14 de xullo de 1977, contraeu matrimonio con Rafael Medina y Fern\u00e1ndez de C\u00f3rdoba, duque de Feria, marqu\u00e9s de Villalba e segundo fillo dos duques de Medinaceli, ao que co\u00f1ec\u00eda dende a infancia. A cerimonia celebrouse na ermida de El Roc\u00edo. A partir de ent\u00f3n afastouse das pasarelas. Do seu matrimonio co duque de Feira naceron dous fillos: Rafael (nado o 25 de setembro de 1978) e Luis (nado o 31 de agosto de 1980).\nNa d\u00e9cada de 1980 colaborou como estilista e seleccionando grandes casas en Espa\u00f1a para a revista \"House and Garden\", regresando ao seu traballo de modelo por todo o mundo logo da s\u00faa separaci\u00f3n. \nTras o ver\u00e1n de 1988 comezaron os rumores sobre a posible relaci\u00f3n sentimental entre Naty Abascal e Ram\u00f3n Mendoza, presidente do Real Madrid. En outubro dese ano separouse do seu marido. A s\u00faa relaci\u00f3n co presidente do club madrile\u00f1o durou ata finais de 1989. \nO 13 de febreiro de 1989 ditouse sentenza no xu\u00edzo de separaci\u00f3n dos duques de Feria. Nesta, ademais de establecerse as pensi\u00f3ns correspondentes, concedeuse a patria potestade dos fillos a Naty Abascal, e recoll\u00edase a renuncia expresa dela ao uso dos t\u00edtulos que obtivera por matrimonio. Meses despois, en xu\u00f1o de 1989, unha sentenza posterior concedeulle a patria potestade ao arist\u00f3crata. Os tr\u00e1mites para a nulidade do matrimonio iniciounos o duque de Feira en xaneiro de 1992. "}
{"id": "501319", "revid": "47401", "url": "https://gl.wikipedia.org/wiki?curid=501319", "title": "Nati Abascal", "text": ""}
{"id": "501320", "revid": "27155", "url": "https://gl.wikipedia.org/wiki?curid=501320", "title": "Visi\u00f3n das aves", "text": "A visi\u00f3n das aves \u00e9 moi boa e \u00e9 o seu sentido m\u00e1is importante, xa que unha boa visi\u00f3n \u00e9 esencial para realizar un voo seguro e as aves presentan numerosas adaptaci\u00f3ns para ter unha agudeza visual maior que a doutros grupos de vertebrados; ata tal punto que alg\u00fan autor describiu as pombas dicindo que son \"dous ollos con \u00e1s\". O ollo das aves lembra o dos r\u00e9ptiles, e ten m\u00fasculos ciliares que poden cambiar rapidamente a forma do cristalino (a lente do ollo) e en maior medida que os mam\u00edferos. As aves te\u00f1en os ollos m\u00e1is grandes en relaci\u00f3n co seu tama\u00f1o de todo o reino animal, e, en consecuencia, o movemento do ollo dentro da \u00f3rbita est\u00e1 limitado. Ademais de teren d\u00faas p\u00e1lpebras como as doutros vertebrados, te\u00f1en tam\u00e9n unha terceira membrana transparente m\u00f3bil protectora entre as p\u00e1lpebras e o ollo. A anatom\u00eda interna do ollo \u00e9 similar \u00e1 doutros vertebrados, pero ten unha estrutura chamada pecten oculi (peite ocular), exclusiva das aves.\nAlg\u00fans grupos de aves te\u00f1en modificaci\u00f3ns espec\u00edficas no seu sistema visual ligadas ao seu modo de vida. As aves de rapina te\u00f1en unha alta densidade de receptores e outras adaptaci\u00f3ns que maximizan a agudeza visual. A situaci\u00f3n dos seus ollos d\u00e1lles unha visi\u00f3n binocular, grazas ao que poden xulgar con precisi\u00f3n as distancias. As especies nocturnas te\u00f1en ollos tubulares, un baixo n\u00famero de detectores das cores, pero unha alta densidade de bast\u00f3ns que funcionan ben con pouca luz. Os carr\u00e1ns, gaivotas e albatros est\u00e1n entre as aves mari\u00f1as que te\u00f1en pingas de aceite vermellas ou amarelas nos receptores da cor para melloraren a visi\u00f3n a distancia especialmente en condici\u00f3ns de n\u00e9boa.\nAnatom\u00eda extraocular.\nO ollo das aves par\u00e9cese moito ao dos r\u00e9ptiles. A diferenza do ollo dos mam\u00edferos, non \u00e9 esf\u00e9rico, ten unha forma m\u00e1is aplanada que permite ter unha maior porci\u00f3n do seu campo visual enfocado. Rodeando o ollo hai un c\u00edrculo de placas \u00f3seas, chamado anel escler\u00f3tico, que o mant\u00e9n r\u00edxido, pero nas aves hai unha mellora con respecto ao ollo reptiliano, que tam\u00e9n se atopa en mam\u00edferos, que \u00e9 que o cristalino \u00e9 m\u00e1is empurrado para adiante, incrementando o tama\u00f1o da imaxe na retina.\nA maior\u00eda das aves non poden mover os ollos, a\u00ednda que hai excepci\u00f3ns, como o corvo mari\u00f1o grande. As aves cos ollos na parte lateral da cabeza te\u00f1en un campo visual m\u00e1is amplo, \u00fatil para detectar predadores, mentres que os que te\u00f1en ollos na parte frontal da cabeza, como os bufos, te\u00f1en visi\u00f3n binocular e poden estimar distancias ao cazaren. O \"Scolopax minor\" probablemente ten o maior campo visual dunha ave, de 360\u00b0 no plano horizontal, e 180\u00b0 no vertical.\nAs p\u00e1lpebras dunha ave non se usan para pestanexar. En lugar diso o ollo \u00e9 lubricado coa membrana nictitante m\u00f3bil, unha terceira p\u00e1lpebra oculta que varre horizontalmete o ollo como un limpaparabrisas. En moitas aves acu\u00e1ticas a membrana nictitante tam\u00e9n cobre o ollo e act\u00faa como unha lente de contacto cando est\u00e1n baixo a auga. En moitas aves, cando dormen, a p\u00e1lpebra inferior el\u00e9vase e cobre o ollo, coa excepci\u00f3n dos bufos do x\u00e9nero \"Bubo\" nos que a p\u00e1lpebra superior \u00e9 m\u00f3bil.\nO ollo tam\u00e9n se limpa con secreci\u00f3ns de b\u00e1goas procedentes da gl\u00e1ndula lacrimal e est\u00e1 protexido por unha substancia aceitosa producida nas gl\u00e1ndulas de Harder que forma unha pel\u00edcula na c\u00f3rnea e impide a sequidade. O ollo dunha ave \u00e9 m\u00e1is grande comparado co tama\u00f1o do animal que noutros animais, a\u00ednda que gran parte est\u00e1 oculto no cranio. As avestruces te\u00f1en o ollo m\u00e1is grande de todos os vertebrados terrestres, cunha lonxitude axial de 50\u00a0mm, d\u00faas veces a do ollo humano.\nO tama\u00f1o do ollo dunha ave est\u00e1 aproximadamente relacionado coa s\u00faa masa corporal. Un estudo de cinco ordes (papagaios, pombas, pardelas, aves de rapina di\u00farnas e bufos) mostrou que a masa do ollo \u00e9 proporcional \u00e1 masa corporal, pero tal como se esperaba dado o seu h\u00e1bitat e ecolox\u00eda visual, as aves de rapina di\u00farnas e os bufos te\u00f1en ollos relativamente grandes en comparaci\u00f3n coa s\u00faa masa corporal.\nEstudos comportamentais mostraron que moitas especies de aves enfocan obxectos distantes preferentemente cos seus campos de visi\u00f3n laterais e monoculares, e as aves col\u00f3canse de lado para maximizar a resoluci\u00f3n visual. Nunha pomba, a resoluci\u00f3n \u00e9 d\u00faas veces mellor cunha visi\u00f3n monocular de lado que coa visi\u00f3n binocular frontal, mentres que en humanos ocorrer\u00eda o contrario.\nO rendemento do ollo con pouca luz depende da distancia entre o cristalino e a retina, e as aves pequenas vense forzadas a ser di\u00farnas porque os seus ollos non son o suficientemente grandes para proporcionar unha adecuada visi\u00f3n nocturna. A\u00ednda que moitas especies migran de noite, a mi\u00fado chocan incluso con obxectos con luces brillantes como faros ou plataformas petrol\u00edferas. As aves de presa raptoras son di\u00farnas porque, a\u00ednda que os seus ollos son grandes, est\u00e1n optimizados para dar unha resoluci\u00f3n espacial m\u00e1xima en vez de recolectar a luz, polo que non funcionan ben con pouca luz. Moitas aves te\u00f1en unha asimetr\u00eda na estrutura do seu ollo que lles permite manter o horizonte e unha parte significativa do terreo enfocados simultaneamente. O custo desta adaptaci\u00f3n \u00e9 que son miopes na parte inferior do seu campo visual.\nAves con ollos relativamenre grandes en proporci\u00f3n \u00e1 s\u00faa masa corporal, como o rabirrubio de testa branca e o paporrubio cantan m\u00e1is cedo ao mencer que aves do mesmo tama\u00f1o e menor masa corporal. Por\u00e9n, se as aves te\u00f1en o mesmo tama\u00f1o ocular pero diferente masa corporal, as especies m\u00e1is grandes cantan m\u00e1is tarde que as m\u00e1is perquenas. Isto pode deberse a que as m\u00e1is pequenas te\u00f1en que empezar as actividades do d\u00eda antes debido \u00e1 perda de peso nocturna. A perda de peso que se produce durante a noite en aves pequenas \u00e9 normalmente do 5 a 10% e pode chegar ao 15% en noites de inverno fr\u00edas. Nun estudo, os paporrubios ga\u00f1an m\u00e1is masa na s\u00faa alimentaci\u00f3n ao mencer cando as noites foron fr\u00edas.\nAs aves nocturnas te\u00f1en ollos optimizados para a sensibilidade visual, con grandes c\u00f3rneas en relaci\u00f3n coa lonxitude do ollo, mentres que as aves di\u00farnas te\u00f1en ollos m\u00e1is longos en relaci\u00f3n do di\u00e1metro corneal para darlle unha mellor agudeza visual. A informaci\u00f3n sobre as actividades de especies extintas pode deducirse de medidas do anel escler\u00f3tico e profundidade da \u00f3rbita. Para facer esta \u00faltima medida, o f\u00f3sil debe conservar a s\u00faa forma tridimensional, polo que o padr\u00f3n de actividade non pode determinarse con seguridade a partir de esp\u00e9cimes comprimidos como \"Archaeopteryx\", que ti\u00f1a un anel escler\u00f3tico completo pero non se puido facer unha medida da profundidade da \u00f3rbita.\nAnatom\u00eda do ollo.\nAs principais estruturas do ollo das aves son similares \u00e1s doutros vertebrados. A capa externa do ollo consiste nunha c\u00f3rnea transparente na parte anterior e d\u00faas capas de escler\u00f3tica, unha capa rexa e branca de fibras de col\u00e1xeno que rodea o resto do ollo e sost\u00e9n e protexe todo o ollo. O olllo est\u00e1 dividido internamente polo cristalino en dous segmentos: o segmento anterior e o posterior. O segmento anterior est\u00e1 cheo dun l\u00edquido acuoso chamado humor acuoso e o posterior cont\u00e9n o humor v\u00edtreo, unha susbtancia clara de consistencia m\u00e1is xelatinosa.\nO cristalino \u00e9 un corpo convexo transparente con forma de lente que ten unha capa externa m\u00e1is dura e outra interna m\u00e1is branda. A s\u00faa misi\u00f3n \u00e9 enfocar a luz na retina. A forma da lente pode ser alterada polos m\u00fasculos ciliares, que est\u00e1n unidos directametne \u00e1 c\u00e1psula da lente por medio das fibras zonulares. Ademais destes m\u00fasculos, algunhas aves tam\u00e9n te\u00f1en un segundo conxunto, os m\u00fasculos de Crampton, que poden cambiar a forma da c\u00f3rnea, o que lle d\u00e1 \u00e1s aves un maior grao de acomodaci\u00f3n do que \u00e9 posible nos mam\u00edferos. Esta acomodaci\u00f3n pode ser r\u00e1pida nalgunhas aves mergulladoras como os mergos. O iris \u00e9 un diafragma muscular coloreado situado diante do cristalino, que controla a cantidade de luz que entra no ollo. No centro do iris est\u00e1 a pupila, a \u00e1rea circular variable (o grao de apertura est\u00e1 controlado polo iris) a trav\u00e9s do cal pasa a luz que entra no ollo.\nA retina \u00e9 unha estrutura de m\u00faltiples capas curvada relativamente lisa que cont\u00e9n as c\u00e9lulas fotosensibles bast\u00f3ns e conos coas neuronas asociadas e vasos sangu\u00edneos. A densidade de fotorreceptores \u00e9 fundamental para determinar a agudeza visual m\u00e1xima alcanzable. Os humanos te\u00f1en uns 200\u00a0000 receptores por mm2, pero o pardal ten uns 400\u00a0000 e o mi\u00f1ato com\u00fan ten 1\u00a0000\u00a0000. Os fotorreceptores non est\u00e1n todos conectados individualmente ao nervio \u00f3ptico, sen\u00f3n a trav\u00e9s doutras c\u00e9lulas, como as ganglionares, e a proporci\u00f3n de c\u00e9lulas ganglionares da retina respecto dos receptores \u00e9 importante para determinar a resoluci\u00f3n. Esta proporci\u00f3n \u00e9 moi alta nas aves; por exemplo, a lavandeira branca ten 100\u00a0000 c\u00e9lulas ganglionares por cada 120\u00a0000 fotorreceptores.\nOs bast\u00f3ns son m\u00e1is sensibles \u00e1 luz, pero non dan informaci\u00f3n sobre a cor, mentres que os conos son menos sensibles conos pero permiten a visi\u00f3n en cor. Nas aves di\u00farnas, o 80% dos receptores adoitan ser conos (o 90% nalg\u00fans cirrios), mentres que nos bufos nocturnos case todos son bast\u00f3ns. Igual que noutros vertebrados ag\u00e1s os mam\u00edferos placentarios, alg\u00fans dos conos pode ser conos dobres. Estes poden supo\u00f1er o 50% de todos os conos nalgunhas especies.\nNa zona central da retina est\u00e1 a f\u00f3vea (ou a menos especializada \u00e1rea central), que ten unha maior densidade de receptores e \u00e9 a \u00e1rea de maior agudeza visual frontal, \u00e9 dicir, a zona coa detecci\u00f3n de obxectos m\u00e1is clara e aguda. No 54% das aves, inclu\u00edndo as aves de presa, picapeixes, colibr\u00eds e andori\u00f1as, hai unha segunda f\u00f3vea para mellorar a visi\u00f3n lateral. O nervio \u00f3ptico \u00e9 un feixe de fibras nerviosas que transporta informaci\u00f3n desde o ollo a partes relevantes do cerebro. Como nos mam\u00edferos, as aves te\u00f1en un pequeno punto cego sen fotorreceptores no disco \u00f3ptico, baixo o cal entran no ollo o nervio \u00f3ptico e vasos sangu\u00edneos.\nO pecten oculi (peite ocular) \u00e9 un corpo mal co\u00f1ecido que consta de tecido pregado que se proxecta desde a retina. Ten un bo rego sangu\u00edneo e parece servir para fornecer nutrientes \u00e1 retina, e pode tam\u00e9n dar sombra \u00e1 retina protex\u00e9ndoa da luz cegadora ou axuda a detectar obxectos en movemento. O pecten oculi cont\u00e9n abundantes gr\u00e1nulos de melanina, que se propuxo absorben os raios de luz desviados que entran no ollo da ave para reducir o resplandor de fondo. Prop\u00faxose que un lixeiro quentamento do pecten oculi debido \u00e1 absorci\u00f3n da luz polos gr\u00e1nulos de melanina aumenta a taxa metab\u00f3lica do pecten. Suxeriuse que isto axuda a incrementar a secreci\u00f3n de nutrientes no corpo v\u00edtreo, que finalmente se absorben na retina avascular das aves para as\u00ed mellorar a s\u00faa nutrici\u00f3n. Sinalouse que unha actividade encim\u00e1tica moi alta de fosfatase alcalina no pecten oculi sost\u00e9n esta alta actividade secretoria do pecten para suplementar a nutrici\u00f3n da retina.\nA coroide \u00e9 unha capa situada detr\u00e1s da retina que cont\u00e9n moitas pequenas arterias e veas. Estas proporcionan sangue arterial \u00e1 retina e drenan o sangue venoso. A coroide cont\u00e9n melanina, un pigmento que d\u00e1 ao interior do ollo a s\u00faa cor escura, axud\u00e1ndolle a evitar reflexi\u00f3ns disruptivas.\nPercepci\u00f3n da luz.\nHai dous tipos de receptores de luz no ollo das aves, bastons e conos. Os bast\u00f3ns, que conte\u00f1en o pigmento visual rodopsina son mellores para a visi\u00f3n nocturna porque son sensibles a pequenas cantidades de luz. Os conos detectan cores espec\u00edficas (ou lonxitudes de onda) da luz, polo que son m\u00e1is importantes para animais que se orientan pola cor como as aves. A maior\u00eda das aves son tetracrom\u00e1ticas, xa que pos\u00faen catro tipos de conos, cada un dos cales ten un pico de absorci\u00f3n m\u00e1xima distintivo. Nalgunhas aves o pico de absorci\u00f3n m\u00e1xima do cono responsable da lonxitude de onda m\u00e1is curta est\u00e9ndese ao rango do ultravioleta (UV), fac\u00e9ndoos sensibles ao UV. Ademais diso, os conos na retina das aves est\u00e1n dispostos dunha forma caracter\u00edstica de distribuci\u00f3n espacial, co\u00f1ecida como distribuci\u00f3n hiperuniforme, que maximiza a s\u00faa absorci\u00f3n de luz e cor. Estas formas de distribuci\u00f3n espacial s\u00f3 aparecen como resultado dalg\u00fans procesos de optimizaci\u00f3n, resultado da historia evolutiva das aves.\nOs catro pigmentos dos conos espectralmente distintos derivan da prote\u00edna opsina, ligada a unha pequena mol\u00e9cula chamada retinal, que \u00e9 unha forma da vitamina A. Cando o pigmento absorbe luz o retinal cambia de forma e altera o potencial de membrana do cono afectando as neuronas da capa ganglionar da retina. Cada neurona da capa ganglionar pode procesar informaci\u00f3n de varias c\u00e9lulas fotorreceptoras, e pode \u00e1 s\u00faa vez desencadear un impulso nervioso que leve a informaci\u00f3n polo nervio \u00f3ptico para o seu ulterior procesamento nos centros visuais especializados do cerebro. Canto m\u00e1is intensa \u00e9 a luz, m\u00e1is fot\u00f3ns son absorbidos polos pigmentos visuais, maior \u00e9 a excitaci\u00f3n de cada cono e m\u00e1is brillante parece a luz.\nCon gran diferenza o pigmento de cono m\u00e1is abundante en todas as especies de aves examinadas \u00e9 a forma espec\u00edfica para as lonxitudes de onda longas da iodopsina, que absorbe a lonxitudes de onda pr\u00f3ximas a 570\u00a0nm. Esta \u00e9 aproximadamente a rexi\u00f3n espectral ocupada polos pigmentos sensibles ao vermello e o verde da retina de primates, e este pigmento visual domina a sensibilidade \u00e1s cores das aves. Nos ping\u00fc\u00edns, este pigmento parece que cambiou o seu pico de absorci\u00f3n a 543\u00a0nm, probablemente como adaptaci\u00f3n ao ambiente acu\u00e1tico azulado.\nA informaci\u00f3n transmitida por un s\u00f3 cono \u00e9 limitada: a c\u00e9lula, por si soa, non pode dicirlle ao cerebro que lonxitude de onda de luz causou a s\u00faa excitaci\u00f3n. Un pigmento visual pode absorber de igual maneira luz de d\u00faas lonxitudes de onda, pero a\u00ednda que os seus fot\u00f3ns te\u00f1en diferentes enerx\u00edas, o cono non pode diferencialas, porque ambas causan que o retinal cambie de forma e desencadean o mesmo impulso. Para que o cerebro vexa a cor, debe comparar as respostas de dous ou m\u00e1is clases de conos que conte\u00f1an diferentes pigmentos visuais, polo que os catro pigmentos das aves permiten un incemento da discriminaci\u00f3n.\nTodos os conos das aves e r\u00e9ptiles conte\u00f1en unha pinga de aceite coloreado, o cal xa non existe en mam\u00edferos. Estas pingas, que conte\u00f1en altas concentraci\u00f3ns de carotenoides, est\u00e1n situadas de modo que a luz pase a trav\u00e9s deles antes de chegar ao pigmento visual. Act\u00faan como filtros, eliminando algunhas lonxitudes de onda e facendo m\u00e1is estreito o espectro de absorci\u00f3n dos pigmentos. Isto reduce o solapamento da resposta entre os pigmentos e incrementa a cantidade de cores que unha ave pode distinguir. Identific\u00e1ronse seis tipos de pingas de aceite dos conos; cinco delas te\u00f1en mesturas de carotenoides que absorben a diferentes lonxitudes de onda e intensidades, e o sesto tipo non ten pigmentos. Os pigmentos dos conos co pico de absorci\u00f3n m\u00e1xima m\u00e1is baixo, inclu\u00edndo os que son sensibles ao UV, pos\u00faen as pingas de aceite de tipo 'claro' ou 'transparente' con pouco efecto de afinaci\u00f3n espectral.\nAs cores e distribuci\u00f3n das pingas de aceite retinais var\u00edan considerablemente entre especies e dependen m\u00e1is do nicho ecol\u00f3xico ocupado (cazador, pescador, herb\u00edvoro) que das relaci\u00f3ns xen\u00e9ticas. Como exemplo, as aves cazadoras di\u00farnas de insectos como a andori\u00f1a e as aves de presa di\u00farnas te\u00f1en poucas pingas coloreadas, mentres que as aves pescadoras de superficie como o carr\u00e1n com\u00fan te\u00f1en un gran n\u00famero de pingas vermellas e amarelas na retina dorsal. As probas das que se disp\u00f3n indican que as pingas de aceite responden \u00e1 selecci\u00f3n natural m\u00e1is r\u00e1pido que os pigmentos visuais dos conos. Incluso dentro do intervalo de lonxitudes de onda que son visibles polos humanos, as aves paseriformes poden detectar diferenzas de cor que os humanos non rexistran. Esta discriminaci\u00f3n m\u00e1is fina, xunto coa s\u00faa capacidade de ver a luz ultravioleta, significa que moitas especies mostran dicromatismo sexual que \u00e9 visible para as aves pero non para os humanos.\nAs aves canoras migratorias usan para determinar a direcci\u00f3n das s\u00faas migraci\u00f3ns o campo magn\u00e9tico da Terra, as estrelas, o Sol e outras pistas desco\u00f1ecidas. Un estudo americano suxeriu que os paxari\u00f1os \"Passerculus sandwichensis\" migratorios usaban a luz polarizada dunha \u00e1rea do ceo preto do horizonte para recalibrar o seu sistema magn\u00e9tico de navegaci\u00f3n tanto ao mencer coma ao solpor. Isto suxire que os padr\u00f3ns de polarizaci\u00f3n da luz do ceo son a referencia de calibraci\u00f3n principal para todas as aves canoras migratorias. Por\u00e9n, parece que as aves poden responder a indicadores secundarios do \u00e1ngulo de polarizaci\u00f3n e pode que realmente non poidan detectar directamente a direcci\u00f3n de polarizaci\u00f3n en ausencia desas pistas.\nSensibilidade ao ultravioleta.\nMoitas especies de aves son tetracrom\u00e1ticas, e te\u00f1en conos especializados en percibir lonxitudes de onda nas rexi\u00f3ns ultravioleta do espectro luminoso. Estas c\u00e9lulas conte\u00f1en unha combinaci\u00f3n de opsinas sensibles a ondas curtas (SWS1), outras opsinas parecidas \u00e1s SWS1 (SWS2) e pigmentos carotenoides que filtran as ondas longas para filtrar selectivamente a luz que reciben entr os 300 e 400\u00a0nm. Hai dous tipos de visi\u00f3n da cor de ondas curtas nas aves: a sensible ao violeta e a sensible ao ultravioleta. Unhas substituci\u00f3ns dun s\u00f3 nucle\u00f3tido na secuencia do xene da opsina SWS1 son as responsables de desprazar ao azul a sensibilidade espectral da opsina desde o sensible ao violeta (\u03bbmax = 400) ao sensible ao ultravioleta (\u03bbmax = 310-360). Este \u00e9 o mecanismo evolutivo proposto polo cal se orixinou a visi\u00f3n ultravioleta. Os principais clados de aves que te\u00f1en visi\u00f3n sensible ao ultravioleta son os dos Palaeognathae (ratites e tinam\u00fas), Charadriiformes (aves lim\u00edcolas, gaivotas e \u00e1lcidos), Trogoniformes (trogons), Psittaciformes (papagaios) e Passeriformes (que representan m\u00e1is da metade das especies aviarias).\nA visi\u00f3n sensible ao UV pode ser \u00fatil para o cortexo. As aves que non mostran dicromatismo sexual nas lonxitudes de onda visibles poden distinguirse \u00e1s veces pola presenza de manchas que reflicten o ultravioleta nas plumas. Os machos do ferreiri\u00f1o bacach\u00eds te\u00f1en unha zona que reficte o UV no p\u00edleo que se desprega no cortexo ao mostrar e elevar as plumas da caluga. Os machos de \"Passerina caerulea\" que te\u00f1en plumaxe m\u00e1is brillante e m\u00e1is desprazado ao UV son m\u00e1is grandes, te\u00f1en os territorios m\u00e1is extensos e con maior abundancia de presas e alimentan a s\u00faa descendencia m\u00e1is frecuentemente que outros machos.\nO aspecto do peteiro \u00e9 importante nas interacci\u00f3ns do merlo. A\u00ednda que o compo\u00f1ente UV parece pouco importante nas interacci\u00f3ns entre machos que mante\u00f1en un territorio, nos que o grao de laranxa \u00e9 o principal factor, a femia responde m\u00e1is fortemente a machos con peteiros con boa reflectividade UV.\nTam\u00e9n se demostrou que a sensibilidade ao UV ten funci\u00f3ns na busca do alimento, identificaci\u00f3n de presas, e nos frux\u00edvoros. Vantaxes similares te\u00f1en os primates frux\u00edvoros tricrom\u00e1ticos sobre os dicrom\u00e1ticos e xeralmente consid\u00e9rase que existen tam\u00e9n en aves. As superficies cerosas de bagas e moitos outros froitos reflicten a luz UV, que advirte da s\u00faa presenza \u00e1s aves con sensibilidade ao UV. Xeralmente, p\u00e9nsase que o lagarteiro pode localizar os cami\u00f1os seguidos polos rati\u00f1os pola vista; estes pequenos roedores deixan rastros de olor da s\u00faa urina e feces que reflicten a luz UV, fac\u00e9ndoos visibles aos lagarteiros. Por\u00e9n, esta idea foi posta en d\u00fabida polo descubrimento da baixa sensibilidade UV en aves de rapina e a feble reflexi\u00f3n UV da urina de mam\u00edferos.\nA\u00ednda que a visi\u00f3n tetracrom\u00e1tica non \u00e9 exclusiva das aves (os insectos, r\u00e9ptiles e crust\u00e1ceos son tam\u00e9n sensibles a lonxitudes de onda curtas), alg\u00fans predadores de aves sensibles ao UV non poden ver a luz UV. Isto presenta a posibilidade de que a visi\u00f3n ultravioleta dea \u00e1 ave unha canle por medio da cal poden enviarse sinais con privacidade, que son invisibles aos predadores. Por\u00e9n, evidencias recentes non parecen apoiar esta hip\u00f3tese.\nPercepci\u00f3n.\nSensibilidade ao contraste.\nO contraste (ou con m\u00e1is precisi\u00f3n o contraste de Michelson) def\u00ednese como a diferenza en luminancia entre d\u00faas \u00e1reas de est\u00edmulo, dividida pola suma de luminancia das d\u00faas. A sensibilidade ao contraste \u00e9 o inverso do menor contraste que se pode detectar; unha sensibilidade ao contraste de 100 significa que o menor contraste que se pode detectar \u00e9 1%. As aves te\u00f1en unha sensibilidade ao contraste menor que os mam\u00edferos. Os humanos poden detectar contrastes de 0,5-1% mentres que a maior\u00eda das aves comprobadas requiren aproximadamente un 10% de contraste para mostrar unha resposta de comportamento. Unha funci\u00f3n da sensibilidade ao contraste describe a capacidade dun animal de detectar o contraste de padr\u00f3ns de rede de difracci\u00f3n de diferente frecuencia espacial (\u00e9 dicir, diferente detalle). Para experimentos de visi\u00f3n estacionaria a sensibilidade do contraste \u00e9 a m\u00e1is alta a unha frecuencia espacial media e menor a frecuencias espaciais menores e maiores.\nMovemento.\nAs aves poden resolver visualmente os movementos r\u00e1pidos mellor que os humanos, para os que unha imaxe intermitente ou pestanexante a unha velocidade maior de 50 ciclos de pulsos de luz por segundo lles parece que \u00e9 un movemento continuo. Os humanos non poden, pois, distinguir cada un dos flashes dunha luz fluorescente oscilando a 60 ciclos de pulsos de luz por segundo, pero os periquitos e polos te\u00f1en limiares de pestanexo ou de ciclos de pulsos de luz por segundo de m\u00e1is de 100 ciclos de pulsos de luz por segundo. Un falc\u00f3n \"Accipiter cooperii\" pode perseguir presas \u00e1xiles a trav\u00e9s do bosque e evitar as ramas e outros obxectos a gran velocidade; os humanos nunha persecuci\u00f3n dese tipo ver\u00edan borroso.\nAs aves poden detectar obxectos que se moven lentamente. O movemento do Sol e as constelaci\u00f3ns a trav\u00e9s do ceo \u00e9 imperceptible para os humanos, pero \u00e9 detectado polas aves. A capacidade de detectar estes movementos permite \u00e1s aves migratorias orientarse correctamente.\nPara obteren imaxes estables mentres voan ou cando est\u00e1n pousadas nunha rama balanceante, as aves mante\u00f1en a s\u00faa cabeza o m\u00e1is quieta posible con reflexos de compensaci\u00f3n. Manter unha imaxe estable \u00e9 especialmente relevante para as aves de presa. Como a imaxe pode ser centrada na f\u00f3vea profunda dun s\u00f3 ollo \u00e1 vez, a maior\u00eda dos falc\u00f3ns cando se lanzan en picado usan unha ruta en espiral para aproximarse \u00e1 s\u00faa presa unha vez que fixaron un determinado obxectivo. A alternativa que ser\u00eda xirar a cabeza para ter unha mellor visi\u00f3n far\u00eda m\u00e1is lento o picado ao incrementar a resistencia, mentres que ir en espiral non reduce a velocidade significativamente.\nBordos e formas.\nCando un obxecto \u00e9 bloqueado parcialmente por outro, os humanos inconscientemente tendemos a constru\u00edrlle a forma completa (percepci\u00f3n amodal). Por\u00e9n, demostrouse que as pombas non completan as formas ocultas. Un estudo baseado en alterar o nivel de gris dun pousadeiro que estaba coloreado de forma diferente que o fondo, que se lle mostraba a un periquito \"Melopsittacus undulatus\", comprobou que non detectaba bordos base\u00e1ndose en cores.\nCampos magn\u00e9ticos.\nSuxeriuse que a percepci\u00f3n dos campos magn\u00e9ticos polas aves migratorias era dependente da luz. As aves moven a cabeza para detectar a orientaci\u00f3n do campo magn\u00e9tico, e estudos sobre as v\u00edas neurais indicaron que as aves poder\u00edan \"ver\" os campos magn\u00e9ticos. O ollo dereito dunha ave migratoria cont\u00e9n prote\u00ednas fotorreceptoras chamadas criptocromos. A luz excita estas mol\u00e9culas producindo electr\u00f3ns desapareados que interaccionan co campo magn\u00e9tico da Terra, e proporcionan as\u00ed informaci\u00f3n direccional.\nVariaci\u00f3ns entre os distintos grupos de aves.\nAves de rapina di\u00farnas.\nA capacidade visual das aves de rapina \u00e9 lendaria, e a finura da s\u00faa vista d\u00e9bese a varios facores. As aves raptoras te\u00f1en ollos grandes para o seu tama\u00f1o, 1,4 veces m\u00e1is grandes que a media das aves do mesmo peso, e o ollo ten forma tubular para producir unha imaxe retinal m\u00e1is grande. O poder de resoluci\u00f3n dun ollo depende tanto da \u00f3ptica (grandes ollos con grandes aperturas te\u00f1en menos difracci\u00f3n e poden ter imaxes na retina m\u00e1is grandes debido \u00e1 longa distancia focal) coma da densidade no espazamento dos receptores. A retina ten un gran n\u00famero de receptores por mil\u00edmetro cadrado, que determina o grao de agudeza visual. Cantos m\u00e1is receptores te\u00f1a un animal, maior \u00e9 a s\u00faa capacidade de distinguir obxectos a unha distancia, especialmente cando, como ocorre nas aves de rapina, cada receptor est\u00e1 tipicamente conectado cunha soa c\u00e9lula ganglionar da retina. Moitas aves raptoras te\u00f1en f\u00f3veas con moitos m\u00e1is bast\u00f3ns e conos que na f\u00f3vea humana (65\u00a0000/mm2 no \"Falco sparverius\", 38\u00a0000 en humanos) e isto proporciona a estas aves unha espectacular visi\u00f3n a distancia. Prop\u00edxose que a forma da f\u00f3vea central profunda dos raptores pode crear un sistema \u00f3ptico de teleobxectivo, incrementando o tama\u00f1o da imaxe retinal na f\u00f3vea e as\u00ed incrementa a resoluci\u00f3n espacial. Os estudos de comportamento mostran que algunhas aves de rapina de ollos grandes (\"Aquila audax\", voitres do Vello Mundo) te\u00f1en unha resoluci\u00f3n espacial d\u00faas veces m\u00e1is alta que os humanos, pero moitas aves de rapina de tama\u00f1o medio ou pequeno te\u00f1en unha resoluci\u00f3n espacial comparable ou m\u00e1is baixa.\nOs ollos en posici\u00f3n frontal dunha ave de presa danlle visi\u00f3n binocular, na que usan unha dobre f\u00f3vea. As adaptaci\u00f3ns dos raptores para teren unha resoluci\u00f3n visual \u00f3ptima (un \"Falco sparverius\" pode ver un insecto de 2\u00a0mm desde a copa dunha \u00e1rbore de 18\u00a0m) te\u00f1en unha desvantaxe porque a s\u00faa visi\u00f3n \u00e9 mala con pouca luz e deben permanecer pousados de noite. As aves raptoras con frecuencia te\u00f1en que perseguir presas m\u00f3biles que est\u00e1n na parte m\u00e1is baixa do seu campo visual e, por tanto, non te\u00f1en a adaptaci\u00f3n de miop\u00eda na parte inferior do seu campo demostrada en moitas outras aves. Aves preeiras como os voitres non necesitan unha visi\u00f3n tan aguda, polo que o c\u00f3ndor ten unha soa f\u00f3vea cuns 35\u00a0000 receptores mm2, e te\u00f1en unha actividade encim\u00e1tica na retina que mellora a s\u00faa visi\u00f3n.\nO caracar\u00e1 \"Caracara plancus\" tam\u00e9n ten s\u00f3 unha soa f\u00f3vea, xa que esta especie busca o seu alimento no chan, onde come prea e insectos. Por\u00e9n, te\u00f1en un maior grao de solapamento binocular que outros falc\u00f3ns, o que potencialmente permite ao caracar\u00e1 manipular obxectos, como pedras, mentres busca comida.\nIgual que outras aves investigadas, as de rapina di\u00farnas te\u00f1en tam\u00e9n pingas de aceite coloreadas nos seus conos. A plumaxe xeralmente mar\u00f3n, gris ou branca do grupo e a ausencia de exhibici\u00f3ns de cor nos seus cortexos suxire que a cor \u00e9 relativamene pouco importante para estas aves.\nA maior\u00eda das aves de rapina te\u00f1en unha crista ocular prominente e plumas que se estenden por riba e fronte ao ollo. Esta especie de \"cella\" d\u00e1lle a estas aves de presa a s\u00faa mirada distintiva. A crista protexe fisicamente o ollo do vento, po e residuos e prot\u00e9xeo da claridade excesiva. A aguia peixeira carece desta crista, a\u00ednda que a disposici\u00f3n das plumas sobre os ollos desempe\u00f1a unha similar funci\u00f3n; tam\u00e9n pos\u00fae plumas escuras en fronte do ollo que probablemente serven para reducir a claridade da superficie da auga cando a ave est\u00e1 pescando os peixes dos que se alimenta.\nAves nocturnas.\nOs bufos te\u00f1en ollos grandes para o seu tama\u00f1o, 2,2 veces m\u00e1is grandes que a media das aves do seu mesmo peso, e situados na parte frontal da cabeza. Os ollos te\u00f1en un solapamento de campo do 50 a 70%, d\u00e1ndolles unha mellor visi\u00f3n binocular que a das aves di\u00farnas de presa (solapamento do 30\u201350%). A retina das avelaionas ten uns 56\u00a0000 bast\u00f3ns sensibles \u00e1 luz por mil\u00edmetro cadrado; a\u00ednda que antes se informara que pod\u00eda ver na rexi\u00f3n infravermella do espectro, iso foi descartado.\nAs adaptaci\u00f3ns \u00e1 visi\u00f3n nocturna incl\u00faen o gran tama\u00f1o do ollo, a s\u00faa forma tubular, gran cantidade de bast\u00f3ns na retina estreitamente empaquetados e unha ausencia de conos, xa que os conos non son sensibles dabondo en ambientes nocturnos con poucos fot\u00f3ns. Hai poucas pingas de aceita coloreadas, que reducir\u00edan a intensidade da luz, pero a retina cont\u00e9n unha capa reflectora, o tapetum lucidum. Isto incrementa a cantidade de luz que recibe cada c\u00e9lula fotosensitiva, permit\u00edndolle \u00e1 ave ver mellor en condici\u00f3ns de pouca luz. Os bufos normalmente te\u00f1en s\u00f3 unha f\u00f3vea e est\u00e1 pouco desenvolvida excepto en cazadores di\u00farnos como a curuxa das xunqueiras.\nAdemais dos bufos, os \"Macheiramphus alcinus\", pod\u00e1rxidos e avenoiteiras tam\u00e9n te\u00f1en unha boa visi\u00f3n nocturna. Algunhas especies de aves ani\u00f1an no profundo de covas que son demasiado escuras para poderen ver e encontran o cami\u00f1o cara ao seu ni\u00f1o cunha forma simple de ecolocaci\u00f3n. O \"Steatornis caripensis\", chamado localmente \"gu\u00e1charo\", \u00e9 a \u00fanica ave nocturna que ten ecolocaci\u00f3n, pero varios apodiformes \"Aerodramus\" tam\u00e9n utilizan esta t\u00e9cnica, e unha especie, o \"Aerodramus sawtelli\", tam\u00e9n usa a ecolocaci\u00f3n f\u00f3ra das covas.\nAves acu\u00e1ticas.\nAves mari\u00f1as como os carr\u00e1ns e as gaivotas que se alimentan na superficie ou se mergullan buscando comida te\u00f1en pingas de aceite nos conos da retina. Isto mellora o contraste e agudiza a visi\u00f3n a distancia, especialmente en condici\u00f3ns de n\u00e9boa. As aves que te\u00f1en que buscar comida na interface aire/auga te\u00f1en pigmentos carotenoides m\u00e1is fortemente coloreados nas pingas de aceite que outras especies.\nIsto ax\u00fadalles a localizar bancos de peixes, a\u00ednda que non \u00e9 seguro se realmente o que poden ver \u00e9 o fitoplancto do cal se alimentan os peixes ou a outras aves que se est\u00e1n a alimentar.\nAs aves que pescan furtivamente sobrevoando a auga te\u00f1en que corrixir a refracci\u00f3n, especialmente cando os peixes se observan cun certo \u00e1ngulo. As garzas \"Egretta sacra\" e as garzotas parecen poder facer as correcci\u00f3ns necesarias cando capturan peixes e te\u00f1en m\u00e1is \u00e9xito na captura de peixes cando atacan as presas nun \u00e1ngulo agudo e este maior \u00e9xito pode deberse \u00e1 incapacidade dos peixes de detectar os seus predadores. Outros estudos indican que as garzas act\u00faan nun \u00e1ngulo preferido de ataque e que a probabilidade de fracasos increm\u00e9ntase cando o \u00e1ngulo se fai demasiado apartado da vertical, o que orixina un aumento da diferenza entre a profundidade aparente e real da presa.\nAs aves que perseguen os peixes baixo a auga, como os araos e movellas, te\u00f1en moitas menos pingas de aceite vermellas, pero te\u00f1en cristalinos flexibles especiais e usan a membrana nictitante como unha lente adicional. Isto permite unha maior acomodaci\u00f3n \u00f3ptica para unha boa visi\u00f3n no aire e na auga. Os corvos mari\u00f1os te\u00f1en un maior rango de acomodaci\u00f3n visual, a 50 dioptr\u00edas, que calquera outra ave, pero os picapeixes consid\u00e9rase que te\u00f1en a mellor visi\u00f3n de conxunto en ambas as partes (aire e auga).\nAs aves mari\u00f1as Procellariiformes, con tubos nasais, que s\u00f3 van a terra para reproducirse e pasan a maior parte da s\u00faa vida vagando preto da superficie do oc\u00e9ano, te\u00f1en unha \u00e1rea longa e estreita de sensibilidade visual na s\u00faa retina. Esta rexi\u00f3n, chamada \"area giganto cellularis\", atopouse na pardela furabuchos, \"Aphrodroma brevirostris\", \"Ardenna gravis\", \"Pachyptila vittata\" e \"Pelecanoides urinatrix\". Est\u00e1 caracterizada pola presenza de c\u00e9lulas ganglionares que est\u00e1n situadas regularmente e son m\u00e1is grandes que as que se encontran no resto da retina e parecen morfoloxicamente similares \u00e1s c\u00e9lulas da retina dos gatos. A situaci\u00f3n e morfolox\u00eda celular desta nova \u00e1rea suxire unha funci\u00f3n na detecci\u00f3n de obxectos nun pequeno campo binocular que se proxecta por debaixo e arredor do peteiro. Non ten que ver principalmente cunha resoluci\u00f3n espacial alta, pero pode axudar \u00e1 detecci\u00f3n de presas preto da superficie do mar, xa que as aves voan baixo sobre a superficie.\nA pardela furabuchos, como moitas outras aves mari\u00f1as, visita as s\u00faas colonias de reproduci\u00f3n pola noite para reducir as probabilidades de ser atacado por predadores a\u00e9reos. Dous aspectos da s\u00faa estrutura \u00f3ptica suxiren que o ollo desta especie est\u00e1 adaptado \u00e1 visi\u00f3n nocturna. Nos ollos desta pardela o cristalino causa a maior parte da curvatura da luz necesaria para producir unha imaxe enfocada na retina. A c\u00f3rnea, a cuberta externa anterior do ollo, \u00e9 relativamente plana e as\u00ed de baixo poder refractivo. Nas aves di\u00farnas, como a pomba, ocorre o contrario; a c\u00f3rnea est\u00e1 moi curvada e \u00e9 o compo\u00f1ente refractivo principal. A raz\u00f3n da refracci\u00f3n do cristlalino respecto da c\u00f3rnea \u00e9 1,6 na pardela e de 0,4 na pomba; a cifra da pardela \u00e9 consistente coa que presentan un conxunto de aves e mam\u00edferos nocturnos.\nA distancia focal m\u00e1is curta dos ollos da pardela produce unha imaxe menor, pero m\u00e1is brillante que no caso das pombas, polo esta \u00faltima ten unha visi\u00f3n di\u00farna m\u00e1is aguda. A\u00ednda que a pardela furabuchos ten adaptaci\u00f3ns para a visi\u00f3n nocturna, o efecto \u00e9 pequeno e \u00e9 probable que estas aves tam\u00e9n usen o olfacto e o o\u00eddo para localizar os seus ni\u00f1os.\nAdoitaba pensarse que os ping\u00fc\u00edns eran hiperm\u00e9tropes en terra. A\u00ednda qaue a c\u00f3rnea \u00e9 plana e est\u00e1 adaptada a nadar baixo a auga, o cristalino \u00e9 moi potente e pode compensar o reducido enfoque que fai a c\u00f3rnea cando est\u00e1 f\u00f3ra da auga. A soluci\u00f3n case oposta \u00e9 a que usa o pato \"Lophodytes cucullatus\", que pode proxectar parte do seu cristalino a trav\u00e9s do iris cando se mergulla."}
{"id": "501321", "revid": "27155", "url": "https://gl.wikipedia.org/wiki?curid=501321", "title": "Vista das aves", "text": ""}
{"id": "501322", "revid": "22570", "url": "https://gl.wikipedia.org/wiki?curid=501322", "title": "Nueba Yol", "text": "Nueba Yol \u00e9 un filme dominicano de 1995 dirixido por \u00c1ngel Mu\u00f1iz. O filme foi escollido como candidato da Rep\u00fablica Dominicana para o \u00d3scar \u00f3 mellor filme en lingua non inglesa na 68\u00aa edici\u00f3n dos premios, mais finalmente non foi nomeado."}
{"id": "501327", "revid": "23204", "url": "https://gl.wikipedia.org/wiki?curid=501327", "title": "Un pasaje de ida", "text": "Un pasaje de ida \u00e9 un filme dominicano de 1988 dirixido por Agliberto Mel\u00e9ndez. O filme foi escollido pola Rep\u00fablica Dominicana para o \u00d3scar \u00f3 mellor filme en lingua non inglesa na 61\u00aa edici\u00f3n dos premios, mais finalmente non foi nomeado."}
{"id": "501328", "revid": "23204", "url": "https://gl.wikipedia.org/wiki?curid=501328", "title": "Guaguasi", "text": "Guaguasi \u00e9 un filme dominicano de 1983 dirixido por Jorge Ulla. O filme foi escollido como candidato da Rep\u00fablica Dominicana para o \u00d3scar \u00f3 mellor filme en lingua non inglesa na 56\u00aa edici\u00f3n dos premios, mais finalmente non foi nomeado."}
{"id": "501329", "revid": "23204", "url": "https://gl.wikipedia.org/wiki?curid=501329", "title": "La mala noche", "text": "La mala noche \u00e9 un filme ecuatoriano de 2019 dirixido por Gabriela Calvache. Foi escollido como candidato de Ecuador para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado.\nSinopse.\nUnha prostituta explotada por un xefe da mafia tenta liberarse e conseguir xustiza."}
{"id": "501342", "revid": "85894", "url": "https://gl.wikipedia.org/wiki?curid=501342", "title": "Ram\u00f3n Cabirta Otero", "text": "Ram\u00f3n Cabirta Otero, nado en Vilaboa o 29 de agosto de 1898, foi un mestre e pol\u00edtico galego.\nTraxectoria.\nEstudou Maxisterio na Escola Normal de Pontevedra, rematando en 1920. Foi mestre interino en Orazo (1923), e despois do p\u00f3sito de Vilagarc\u00eda de Arousa. Aprobou as oposici\u00f3ns en 1926. Foi destinado a Vilarxo\u00e1n, foi mestre de Angoares (1928), e dende 1930 do p\u00f3sito de Moa\u00f1a. Ingresou na Asociaci\u00f3n de Trabajadores de la Ense\u00f1anza de Vigo (UGT) en xu\u00f1o de 1932, e foi socio fundador da Casa del Maestro de Pontevedra en 1934; estaba afiliado ao Partido Galeguista.\nCo golpe de Estado do 18 de xullo de 1936 fuxiu de Moa\u00f1a \u00e1s agachadas para non comprometer a s\u00faa vida. Suspendido de emprego e soldo. Foi detido en Arcade pola Garda Civil de Moa\u00f1a en decembro de 1936 acusado de ter unha pistola. Resolto o seu expediente de depuraci\u00f3n foi reposto con perda dos haberes de seis meses e traslado dentro da provincia en novembro de 1937. Foi trasladado ao p\u00f3sito do Grove, e foi secretario da confrar\u00eda do Grove. Dende finais da d\u00e9cada de 1950 foi mestre no Picacho (Vigo)."}
{"id": "501343", "revid": "98629", "url": "https://gl.wikipedia.org/wiki?curid=501343", "title": "Brit Awards", "text": "Os BRIT Awards son os premios anuais para a m\u00fasica popular entregados pola British Phonographic Industry. O nome foi orixinalmente unha abreviatura de \"British\", \"Britain\", ou \"Britannia\" (nos seus primeiros anos estiveron esponsorizados polo Britannia Music Club), pero posteriormente converteuse nun acr\u00f3nimo para British Record Industry Trusts Show. Ademais, unha cerimonia equivalente para m\u00fasica cl\u00e1sica, chamada Classic BRIT Awards, cel\u00e9brase no mes de maio. Robbie Williams \u00e9 o artista que ga\u00f1ou m\u00e1is BRIT Awards, 13 como artista en solitario e outros 5 como parte de Take That.\nOs premios foron entregados por vez primeira en 1977 e dende 1982 cel\u00e9brase un evento anual amparado pola asociaci\u00f3n comercial da industria fonogr\u00e1fica brit\u00e1nica, a BPI. En 1989 os premios foron renomeados como The BRIT Awards. Mastercard \u00e9 o principal patrocinador do evento. Como principais premios musicais do Reino Unido, a gala dos BRIT Awards contaron con alg\u00fans dos momentos m\u00e1is destacables da cultura popular brit\u00e1nica, como a derradeira aparici\u00f3n p\u00fablica de Freddie Mercury, a protesta de Jarvis Cocker contra Michael Jackson, o pico do enfrontamento entre Oasis e Blur, o vestido da Union Jack levado por Geri Halliwell das Spice Girls, e o lanzamento dun caldeiro de auga xeada por parte dun membro de Chumbawamba ao ent\u00f3n vice primeiro ministro John Prescott. Eses momentos tiveron lugar nos anos 90, cando a cerimonia ti\u00f1a a reputaci\u00f3n de ser \"un pouco ca\u00f3tica, impredicible e, por momentos, an\u00e1rquica\" cun criticismo que foi deca\u00edndo dende ent\u00f3n e \u201cevolucionou cara a un asunto m\u00e1is pu\u00eddo e saneado\".\nOs BRIT Awards emit\u00edronse en directo ata 1989, cando Samantha Fox e Mick Fleetwood presentaron un programa moi criticado onde pouco sa\u00edu como fora ensaiado. Dende 1990 ata 2006 o evento grav\u00e1base e emit\u00edase a seguinte noite. Dende 2007 a gala dos BRIT Awards volveu a emitirse en directo a trav\u00e9s da televisi\u00f3n brit\u00e1nica, o d\u00eda 14 de febreiro pola canle ITV. Ese ano o c\u00f3mico Russell Brand foi o presentador e tres premios foron retirados da cerimonia: mellor artista de rock brit\u00e1nico, mellor artista urbano brit\u00e1nico e mellor artista de pop. O 16 de febreiro de 2010 a gala celebrouse por \u00faltima vez no Earls Court Exhibition Centre en Londres. Os BRIT Awards celebr\u00e1ronse no O2 Arena da capit\u00e1l brit\u00e1nica en 2011 por vez primeira.\nA estatu\u00ed\u00f1a dos BRIT Award que se lles entrega aos ga\u00f1adores representa a Britannia, a personificaci\u00f3n feminina de Gran Breta\u00f1a. Dende 2011 a estatu\u00ed\u00f1a ten sido redese\u00f1ada con regularidade por alg\u00fans dos dese\u00f1adores, estilistas e artistas brit\u00e1nicos m\u00e1is co\u00f1ecidos, como Vivienne Westwood, Damien Hirst, Tracey Emin, Peter Blake, Zaha Hadid, Anish Kapoor e David Adjaye. En 1992 The KLF abriu a cerimonia e convidou \u00e1 banda de metal extremo Extreme Noise Terror ao escenario, que subiu equipada con lanzachamas e disparou balas de fogueo con metralladoras sobre a multitude. O grupo enviou unha ovella morta \u00e1 festa celebrada despois da gala, e despois enterrou a s\u00faa estatu\u00ed\u00f1a en Stonehenge para escenificar o seu aborrecemento pola industria musical. "}
{"id": "501344", "revid": "6458278", "url": "https://gl.wikipedia.org/wiki?curid=501344", "title": "The Blacklist", "text": "The (en galego, \"A Lista Negra\") \u00e9 unha serie de televisi\u00f3n estadounidense creada por Jon Bokenkamp e emitida dende o 23 de setembro de 2013 na NBC e simultaneamente no Canad\u00e1 na rede Global (Citytv para a quinta tempada). A serie tivo unha boa acollida por parte da cr\u00edtica, que particularmente felicitou a actuaci\u00f3n de James Spader. \"The Blacklist\" tivo boas audiencias, mais sobre todo rexistra importantes resultados grazas \u00e1 s\u00faa audiencia diferida. A serie chegoou aos 100 episodios co episodio 11 da quinta tempada.\nA serie comezou a s\u00faa s\u00e9tima tempada o 4 de outubro de 2019. O 20 de febreiro de 2020, NBC anunciou que \u00eda encargar a oitava tempada. \nSinopse.\nA serie, que est\u00e1 ambientada principalmente en Washington, conta a historia dun ex-oficial da Mari\u00f1a dos Estados Unidos, Raymond \"Red\" Reddington, que se converteu nun gran criminal, e que se rende voluntariamente ao FBI na s\u00faa sede. Despois de converterse nun dos criminais m\u00e1is buscados polo FBI e estar fuxido durante d\u00e9cadas, dille ao FBI que ten unha lista dos criminais m\u00e1is perigosos do mundo que recompilou ao longo dos anos e que est\u00e1 a piques de informar sobre as s\u00faas operaci\u00f3ns a cambio de inmunidade. \nNon obstante, a s\u00faa \u00fanica condici\u00f3n \u00e9 que s\u00f3 traballar\u00e1 coa axente Elizabeth Keen, unha rapaza recentemente recrutada polo FBI. Os misterios da vida de Reddington e Liz, as\u00ed como o seu interese por ela, vanse revelando progresivamente a medida que a serie avanza. Reddington, como consecuencia dos seus negocios criminais durante as d\u00faas \u00faltimas d\u00e9cadas, fixera unha lista dos delincuentes e terroristas que el cre que non son trazables polo FBI porque desco\u00f1ecen a s\u00faa existencia. Esa lista \u00e9 a que d\u00e1 t\u00edtulo \u00e1 serie, \"The Blacklist\". En cada episodio, presenta a un deses delincuentes e por medio de informaci\u00f3n e pistas, axuda ao equipo do FBI a seguilo e capturalo. \nDesenvolvemento.\nProduci\u00f3n.\nDespois de mostrar a presentaci\u00f3n do piloto en Comic-Con, os produtores revelaron que a fonte de inspiraci\u00f3n da serie provi\u00f1a da captura de Whitey Bulger, que foi a fonte de inspiraci\u00f3n de Raymond Reddington. O proxecto presentouse a NBC en agosto de 2012, que mercou os dereitos de Sony Pictures Television. \nO 22 de xaneiro de 2013, NBC encargou o piloto, e despois a serie o 10 de maio de 2013, e asignoulle dous d\u00edas despois a franxa horaria desde o luns \u00e1s 22h para caer. Cando o piloto da serie \u00e9 probado por NBC por un panel de espectadores, na primavera de 2013 obt\u00e9n os mellores rendementos cualitativos rexistrados pola rede no transcurso destes \u00faltimos dez anos, segundo comentaron \u00e1 prensa os responsables da cadea. \nO 4 de outubro de 2013, tralas boas audici\u00f3ns dos dous primeiros episodios, NBC encargou nove episodios adicionais, levando a tempada a 22 episodios. \nO 3 de decembro de 2013, NBC renovou a serie por segunda tempada. \nO 5 de febreiro de 2015, a serie ren\u00f3vase por unha terceira tempada, chegando a 23 os episodios. \nO 7 de decembro de 2015, NBC renovou a serie por unha cuarta tempada. \nO 11 de maio de 2017, NBC renovou a serie por unha quinta tempada. \nO 14 de maio de 2017, NBC anunciou o regreso da tempada 2017/2018. A serie emitiuse dende o m\u00e9rcores \u00e1 noite \u00e1s oito da tarde antes da \"unidade especial de Nova York\" e o 17 de xaneiro de 2018, a serie emitiu o seu d\u00e9cimo cuarto episodio e ese \u00e9 tam\u00e9n o n\u00famero da lista de Reddington.\nLocalizaci\u00f3n.\nA\u00ednda que a tramas est\u00e1 situada principalmente en Washington D. C., a serie foi filmada en Nova York e arredores, sobre todo na \u00e1rea de Long Beach."}
{"id": "501347", "revid": "85894", "url": "https://gl.wikipedia.org/wiki?curid=501347", "title": "Jos\u00e9 Pereiro Trelles", "text": "Jos\u00e9 Pereiro Trelles, nado no Porri\u00f1o, foi un escritor galego.\nTraxectoria.\nEmigrado na Arxentina. Foi socio da Sociedad Fomento de Porri\u00f1o y su distrito e publicou varios poemas en galego no seu \"Bolet\u00edn\". En 1932 publicou en Buenos Aires a novela \"Bajo el cielo de Galicia. De m\u00ed\", cuxa acci\u00f3n se desenvolve no Porri\u00f1o."}
{"id": "501348", "revid": "85894", "url": "https://gl.wikipedia.org/wiki?curid=501348", "title": "Manuel Otero Saavedra", "text": "Manuel Otero Saavedra, nado no Porri\u00f1o en 1905 e finado en Buenos Aires en 1978, foi un escritor galego.\nTraxectoria.\nEmigrado na Arxentina antes da guerra civil. Colaborou no \"Bolet\u00edn Oficial de la Sociedad Fomento de Porri\u00f1o y su Distrito\". En 1936 ti\u00f1a rematado un libro e solicitou axuda \u00e1 Sociedad Fomento de Porri\u00f1o para a s\u00faa publicaci\u00f3n. En 1956 publicou en Buenos Aires a obra \"Manoli\u00f1o\", un conxunto de relatos sobre a s\u00faa infancia no Porri\u00f1o."}
{"id": "501354", "revid": "1505", "url": "https://gl.wikipedia.org/wiki?curid=501354", "title": "Rally de Terra Vila de Ver\u00edn de 1991", "text": "O Rally de Terra Vila de Ver\u00edn de 1991 foi a segunda edici\u00f3n de dito rally e a quinta proba da tempada 1991 do Campionato de Galicia de Rallys de Terra. Celebrouse o 27 de outubro de 1991 e o vencedor foi Andr\u00e9s Gonz\u00e1lez a bordo dun Renault 5 GT Turbo."}
{"id": "501355", "revid": "75439", "url": "https://gl.wikipedia.org/wiki?curid=501355", "title": "Gl\u00e1ndula de Harder", "text": "A gl\u00e1ndula de Harder \u00e9 unha gl\u00e1ndula que se encontra na \u00f3rbita do ollo que aparece en tetr\u00e1podos (r\u00e9ptiles, anfibios, aves e mam\u00edferos) que pos\u00faen membrana nictitante. Non existe na especie humana.\nEsta gl\u00e1ndula pode ser tubular ou tubuloalveolar composta e o flu\u00eddo que segrega (mucoso, seroso ou lip\u00eddico) var\u00eda entre diferentes grupos animais. Nalg\u00fans animais act\u00faa como accesoria da gl\u00e1ndula lacrimal, segregando un flu\u00eddo que facilita o movemento da membrana nictitante. Tam\u00e9n se propuxo que ten outras funci\u00f3ns, como ser un \u00f3rgano fotoprotector, un lugar para a resposta inmune, unha fonte de l\u00edpidos termorregulatorios, unha fonte de feromonas, un lugar de osmorregulaci\u00f3n, entre outras. En mam\u00edferos, esta gl\u00e1ndula segrega unha substancia oleosa usada para coidar o pelame. A presenza ou ausencia do espazo desta gl\u00e1ndula \u00e9 unha das pistas que usan os paleont\u00f3logos para determinar cando evolucionou o pelame nos antepasados dos mam\u00edferos.\nA gl\u00e1ndula de Harder foi descrita por primeira vez en 1694 polo anatomista su\u00edzo Johann Jacob Harder (1656\u20131711), o cal documentou os seus descubrimentos nunha publicaci\u00f3n titulada \"Glandula nova lachrymalis una cum ductu excretorio in cervis et damis\", (\"Unha nova gl\u00e1ndula lacrimal cun conduto excretor en cervos e gamos\")."}
{"id": "501356", "revid": "865", "url": "https://gl.wikipedia.org/wiki?curid=501356", "title": "Jarvis Cocker", "text": "Jarvis Branson Cocker, nado o 19 de setembro de 1963 en Sheffield, \u00e9 un m\u00fasico, actor e presentador ingl\u00e9s. Como fundador, l\u00edder, letrista e \u00fanico membro constante da banda Pulp, converteuse nunha das principais figuras do x\u00e9nero britpop de mediados dos anos 90. Tras o hiato de Pulp, Cocker comezou unha carreira en solitario e durante sete anos presentou o programa da BBC Radio 6 Music \"Jarvis Cocker's Sunday Service\"."}
{"id": "501357", "revid": "98629", "url": "https://gl.wikipedia.org/wiki?curid=501357", "title": "On\u00e9simo Teot\u00f3nio Almeida", "text": "On\u00e9simo Teot\u00f3nio Almeida nado en Pico da Pedra (San Miguel) o 18 de decembro de 1946, \u00e9 un escritor portugu\u00e9s.\nTraxectoria.\nNatural do Pico da Pedra, S. Miguel, Azores. Doutorado en Filosof\u00eda en 1980 pola Universidade Brown (Department of Philosophy), en Providence, Rhode Island, onde tam\u00e9n fixo o Mestrado en 1977. Obtivo o Bacharelato na Universidade Cat\u00f3lica Portuguesa en 1972, e antes frecuentou o Seminario de Angra, nos Azores. En 1972 emigrou para os EUA. A\u00ednda sendo alumno de posgraduado na Brown University, comezou a dar aulas no Centro de Estudos Portugueses e Brasileiros desa mesma universidade, que axudou a crear. En 1981 foi nomeado Asistente nese Centro; en 1987, promovido a Profesor Asociado; en 1991, a Profesor Catedr\u00e1tico. O Centro non obstante pasou a Departamento e foi o seu director de 1991-2003. \u00c9 \"Fellow\" do Wayland Collegium for Liberal Learning, un Instituto de Estudos Interdisciplinares na Brown University, onde tivo unha cadeira sobre Valores e Mundividencias. Deu clases tam\u00e9n no \"Center for Early Modern Studies\", da mesma universidade.\nPara al\u00e9n das obras en libro, ten centenares de escritos en revistas e libros colectivos. Fundou e dirixiu a editora G\u00e1vea-Brown, dedicada \u00e1 edici\u00f3n en ingl\u00e9s de obras de literatura e cultura portuguesa, que edita tam\u00e9n a revista \"G\u00e1vea-Brown \u2013 a Bilingual Journal of Portuguese American Letters and Studies\", que el fundou e codirixiu. Co-editor do \"e-Journal of Portuguese History\" e de Persoa Plural, ambas revistas electr\u00f3nicas editadas en cooperaci\u00f3n internacional e publicadas na Brown University. \u00c9 co-editor dunha colecci\u00f3n de obras de Lusophone Studies na Sussex Academic Press e co-dirixiu a serie Bellis Azorica, de obras azorianas en traduci\u00f3n inglesa, na Tagus Press / University of Massachusetts Press.\nDesde 1979 mantivo un programa bimensual no Portuguese Channel, de New Bedford, Massachusetts, e durante dous anos mantivo un programa semanal \u2013 \u201cOn\u00e9simo \u00e0 conversa com\u2026\u201d \u2013 na RTP Azores. Foi colaborador regular en \"O Jornal\" e no \"Di\u00e1rio de Not\u00edcias e\" colaborador regular na revista LER, na PNETLiteratura e no J\"ornal de Letras\". Entre as organizaci\u00f3ns \u00e1s que pertence, \u00e9 membro da direcci\u00f3n da PALCUS \u2013 Portuguese-American Leadership Council of the United States. Foi Vicepresidente do Rhode Island Council for the Humanities e da Asociaci\u00f3n Internacional de Lusitanistas. \u00c9 Trustee do New Bedford Whaling Museum. Foi elixido Membro da Academia Internacional de Cultura Portuguesa socio-correspondente da Academia da Marinha e da Academia das Ciencias de Lisboa. En 2013 recibiu un Doutoramento Honoris Causa pola Universidade de Aveiro.\nO 9 de xu\u00f1o de 1997 foi agraciado co grao de Comendador da Orde do Infante D. Henrique. O 28 de setembro de 2018, recibiu a Gr\u00e3-Cruz da mesma Orde.\nEn 2019 o Presidente da Rep\u00fablica nomeouno Presidente da Comisi\u00f3n de Honra do D\u00eda de Portugal. Nesa calidade, foi o orador oficial nas celebraci\u00f3ns do 10 de xu\u00f1o."}
{"id": "501360", "revid": "5863", "url": "https://gl.wikipedia.org/wiki?curid=501360", "title": "Premio Liter\u00e1rio Fernando Namora", "text": ""}
{"id": "501361", "revid": "5863", "url": "https://gl.wikipedia.org/wiki?curid=501361", "title": "Premio Fernando Namora", "text": ""}
{"id": "501362", "revid": "5863", "url": "https://gl.wikipedia.org/wiki?curid=501362", "title": "Premio Literario Fernando Namora", "text": ""}
{"id": "501363", "revid": "5863", "url": "https://gl.wikipedia.org/wiki?curid=501363", "title": "Pr\u00e9mio Liter\u00e1rio Fernando Namora", "text": ""}
{"id": "501364", "revid": "5863", "url": "https://gl.wikipedia.org/wiki?curid=501364", "title": "Ana Cristina Concei\u00e7\u00e3o da Silva", "text": ""}
{"id": "501366", "revid": "5863", "url": "https://gl.wikipedia.org/wiki?curid=501366", "title": "Premio Fernando Namora da Sociedade Estoril Sol", "text": ""}
{"id": "501370", "revid": "22795", "url": "https://gl.wikipedia.org/wiki?curid=501370", "title": "C\u00fapula (hom\u00f3nimos)", "text": "A palabra c\u00fapula pode referirse a:"}
{"id": "501371", "revid": "22795", "url": "https://gl.wikipedia.org/wiki?curid=501371", "title": "C\u00fapula (bot\u00e1nica)", "text": "En bot\u00e1nica, o termo c\u00fapula pode referirse a:"}
{"id": "501372", "revid": "1131", "url": "https://gl.wikipedia.org/wiki?curid=501372", "title": "Maryam Palizban", "text": "Maryam Palizban (persa: \u0645\u0631\u06cc\u0645 \u067e\u0627\u0644\u06cc\u0632\u0628\u0627\u0646\u200e), nada en Urmia o 6 de outubro de 1981, \u00e9 unha actriz e poetisa iraniana.\nTraxectoria.\nEstudou arte dram\u00e1tica na Universidade de Teher\u00e1n e a Universidade Libre de Berl\u00edn. Recibiu varios premios co seu teatro experimental de marionetas."}
{"id": "501374", "revid": "85894", "url": "https://gl.wikipedia.org/wiki?curid=501374", "title": "Johann Christian Brand", "text": "Johann Christian Brand, nado o 6 de marzo de 1722 en Viena, e finado o 12 de xu\u00f1o de 1795 na mesma cidade, foi un pintor austr\u00edaco, irm\u00e1n de Friedrich August Brand e fillo de Christian Hilfgott Brand, tam\u00e9n pintores.\nTraxectoria.\nDe estilo barroco, as s\u00faas obras marcan a transici\u00f3n de fins do s\u00e9culo XVIII.\nComezou traballando no taller do seu pai e estudou na Academia de Belas Artes de Viena, onde foi profesor logo. De 1751 a 1756 viviu en Hungr\u00eda e cando volveu a Austria, traballou como pintor da corte."}
{"id": "501375", "revid": "89787", "url": "https://gl.wikipedia.org/wiki?curid=501375", "title": "Sonome", "text": "Shiba Sonome (en lingua xaponesa \u65af\u6ce2 \u5712\u5973), nada en 1664 e finada o 21 de maio de 1726, foi unha poeta zen xaponesa.\nAmiga de Matsuo Bash\u014d, con quen manti\u00f1a unha correspondencia con numerosos haikus considerada hoxe d\u00eda un tesouro literario.\nNotas.\n "}
{"id": "501377", "revid": "737", "url": "https://gl.wikipedia.org/wiki?curid=501377", "title": "Shiba Sonome", "text": ""}
{"id": "501378", "revid": "5863", "url": "https://gl.wikipedia.org/wiki?curid=501378", "title": "Forever + Ever x Infinity", "text": "Forever + Ever x Infinity \u00e9 o d\u00e9cimo \u00e1lbum de estudio da banda estadounidense de pop punk New Found Glory, publicado o 19 de xu\u00f1o de 2020 a trav\u00e9s do selo Hopeless Records. "}
{"id": "501379", "revid": "89787", "url": "https://gl.wikipedia.org/wiki?curid=501379", "title": "Lamb of God (\u00e1lbum)", "text": "Lamb of God \u00e9 o d\u00e9cimo \u00e1lbum de estudio da banda estadounidense de heavy metal Lamb of God, publicado o 19 de xu\u00f1o de 2020 a trav\u00e9s dos selos Epic Records e Nuclear Blast. Orixinalmente o seu lanzamonto estaba planeado para o 8 de maio pero atrasouse por mor da pandemia do coronavirus. \"Lamb of God\" \u00e9 o primeiro \u00e1lbum de estudio da banda con material novo dende o de 2015, sendo o espazo de tempo m\u00e1is longo entre os seus \u00e1lbums e o primeiro en contar con Art Cruz como substituto do seu bater\u00eda orixinal Chris Adler, que deixou o grupo en xullo de 2019. "}
{"id": "501383", "revid": "98629", "url": "https://gl.wikipedia.org/wiki?curid=501383", "title": "Nina Byers", "text": "Nina Byers, nada nos \u00c1nxeles (EUA) o 19 de xaneiro de 1930 e finada en Santa Monica o 5 de xu\u00f1o de 2014, foi unha f\u00edsica te\u00f3rica, profesora de investigaci\u00f3n e profesora em\u00e9rita de f\u00edsica no Departamento de F\u00edsica e Astronom\u00eda da Universidade de California, nos \u00c1nxeles (UCLA).\nTraxectoria.\nByers licenciouse pola Universidade de California, Berkeley, no ano 1950, e recibiu un doutoramento da Universidade de Chicago no ano 1956.\nByers realizou as an\u00e1lises fenomenol\u00f3xicas de observaci\u00f3ns experimentais que propiciaron adiantos te\u00f3ricos na f\u00edsica de part\u00edculas e na teor\u00eda da superconductividade.\nAdemais de artigos cient\u00edficos, Byers publicou e editou un libro sobre as importantes contribuci\u00f3ns das mulleres no campo da f\u00edsica moderna durante o s\u00e9culo XX. Desenvolveu, ademais, o sitio web \"Contributions of 20th Century Women to Physics\", que documenta as achegas \u00e1 f\u00edsica de m\u00e1is de 80 mulleres f\u00edsicas ao longo do s\u00e9culo XX. M\u00e1is tarde, xunto con Gary Williams, editou un libro baseado nos datos da p\u00e1xina web que describe as contribuci\u00f3ns cient\u00edficas e as vidas das mulleres, no campo da f\u00edsica, durante o s\u00e9culo XX.\nPublicaci\u00f3ns.\nPublicaci\u00f3ns cient\u00edficas seleccionadas:"}
{"id": "501384", "revid": "17467", "url": "https://gl.wikipedia.org/wiki?curid=501384", "title": "Eurocopa de Portugal 2004", "text": ""}
{"id": "501386", "revid": "23204", "url": "https://gl.wikipedia.org/wiki?curid=501386", "title": "O reino medieval de Galicia na historiograf\u00eda", "text": "A primeira referencia historiogr\u00e1fica expl\u00edcita sobre a existencia do reino de Galicia data do s\u00e9culo VI, cando o bispo Gregorio de Tours denomina \"Galliciensim regnum\" o estado creado polo pobo xerm\u00e1nico dos suevos na provincia romana da Gallaecia. Este reino galego altomedieval perdurou, con dimensi\u00f3ns e significados cambiantes, desde a \u00e9poca sueva at\u00e9 o s\u00e9culo XIX, momento no que, a trav\u00e9s dunha reforma administrativa, a tradicional organizaci\u00f3n en reinos da monarqu\u00eda hispana foi substitu\u00edda por unha estrutura provincial centralizada.\nMalia este dilatado lapso temporal e a existencia de abondosas alusi\u00f3ns documentais, os historiadores espa\u00f1ois da idade contempor\u00e1nea substitu\u00edron as referencias ao reino galego da alta e plena Idade media polas denominaci\u00f3ns de reino de Asturias e reino de Le\u00f3n, sendo o territorio da Galicia actual presentado como un espazo subsidiario de escasa importancia. A contradici\u00f3n entre esta visi\u00f3n historiogr\u00e1fica e a realidade presentada polos documentos hist\u00f3ricos foi denunciada por unha parte dos estudosos galegos e non deixou de ser reco\u00f1ecida, dun ou outro xeito, polos propios historiadores que a propagaron.\nO reino de Galicia na documentaci\u00f3n hist\u00f3rica medieval.\nA designaci\u00f3n \"reino de Galicia\", empregada nun primeiro momento para lle dar nome ao reino dos suevos, pasou coa islamizaci\u00f3n da Hispania visigoda a designar todo o territorio peninsular baixo dominio cristi\u00e1n, coa excepci\u00f3n da Marca hisp\u00e1nica franca. A escisi\u00f3n de novas realidades pol\u00edticas desde o s\u00e9culo XII (Portugal, Castela, Le\u00f3n) reduciu paulatinamente as dimensi\u00f3ns do territorio, nun proceso que culminou no s\u00e9culo XV cando, ap\u00f3s a separaci\u00f3n do Bierzo, o reino galego presentaba practicamente a extensi\u00f3n da actual comunidade aut\u00f3noma de Galicia.\nPer\u00edodo xerm\u00e1nico. Referencias documentais (s\u00e9c. V-VII).\nNo ano 411, nos estertores do imperio, Roma chegou a un acordo (\"foedus\") coa tribo xerm\u00e1nica dos suevos polo que lles foi cedida para o seu asentamento a provincia da Gallaecia. Este referente territorial foi axi\u00f1a asumido polos novos gobernantes, como se pode deducir da inscrici\u00f3n \"MVNITA GALLICA\", presente nalgunha das moedas da \u00e9poca. No s\u00e9culo seguinte o cl\u00e9rigo franc\u00e9s Gregorio de Tours (\u2020594), na s\u00faa obra \"Historia Francorum\", nomeaba xa como \"Galliciensim regnum\" os dominios suevos. \nOs seus territorios inclu\u00edan Asturias e a chaira leonesa. As\u00ed o transmitiron os cronistas Paulo Orosio (\u2020420), quen sit\u00faa en Galicia a c\u00e1ntabros e \u00e1stures, Idacio (\u2020469), quen, ademais de sinalar a galeguidade de \"Asturica\" (Astorga), denomina \"Campos Gallaeciae\" a planicie leonesa co\u00f1ecida hoxe como Tierra de Campos; e Isidoro de Sevilla (\u2020636), quen xa no s\u00e9culo VII volve indicar que Asturias e Cantabria est\u00e1n dentro de Galicia. As dimensi\u00f3ns aproximadas do reino galaico poden ser deducidas da enumeraci\u00f3n de prelados asistentes aos concilios de Braga e Lugo e da relaci\u00f3n de s\u00e9s relixiosas inclu\u00edda no \"parrochiale suevum\" (ca. 569), onde todos os bispados fican englobados na \"regione\" galega.\nNo ano 585 a monarqu\u00eda visigoda incorporou o reino de Galicia aos seus dominios. As cr\u00f3nicas de Afonso III afirmar\u00e1n tres s\u00e9culos despois que \"os visigodos eran m\u00e1is fortes e dominaron o reino de Galicia\". Este feito non supuxo a desaparici\u00f3n como entidade diferenciada do reino \"galisuevo\" (as\u00ed o denomina o poeta Venancio Fortunato [\u2020 ca. 600]), pois o propio \"Liber Iudiciorum\" visigodo divide o territorio godo en tres espazos: Espa\u00f1a, Galia e Galicia. Esta divisi\u00f3n tam\u00e9n figura nos concilios visigodos: no concilio terceiro (589) establ\u00e9cense rezos para os homes das igrexas de Espa\u00f1a, Galia e Galicia, e no d\u00e9cimo terceiro (683) un decreto fiscal diferenza entre estes tres mesmos espazos territoriais para a s\u00faa aplicaci\u00f3n. A mesma distribuci\u00f3n territorial aparece na cr\u00f3nica de Xo\u00e1n Biclarense (\u2020621), autor que distingue a \"\"provincia Gallaecia\" da \"provincia gothorum\"\" e, cando d\u00e1 noticia dun Concilio en Toledo, coincide en sinalar que a el acudiron bispos de \"Espa\u00f1a, Galia e Galicia\".\nO reino dos cristi\u00e1ns. Referencias documentais (s\u00e9c. VIII-XI).\nA comezos do s\u00e9culo VIII, o islam estendeuse at\u00e9 a pen\u00ednsula ib\u00e9rica po\u00f1endo fin ao reino visigodo. A ocupaci\u00f3n isl\u00e1mica non chegou a alcanzar Galicia, onde permaneceron inalteradas as estruturas sociais e relixiosas. A documentaci\u00f3n medieval mesmo recolle nestes s\u00e9culos referencias a unha moeda galega propia: o s\u00f3lido galego. Estes s\u00f3lidos \"de uso na nosa terra\" aparecen referidos, baixo diferentes variantes: \"gallicanos,\" \"gallicenses,\" \"gallicanus,\" nos cartularios das igrexas galegas at\u00e9 o s\u00e9culo XII. \nEstes feitos, ignorados pola historiograf\u00eda espa\u00f1ola tradicional, aparecen reflectidos en cr\u00f3nicas cristi\u00e1s e musulm\u00e1s e nas obras de diferentes historiadores ao longo dos s\u00e9culos. As\u00ed, Sigeberto de Gembloux (\u20201112) escribiu sobre \"o reino que \u00e9 a terceira parte da Hispania, o cal chamamos de Galicia, que nin os visigodos nin despois os sarracenos puideron someter\"; o rei granadino Abd Allah ibn Buluggin (\u2020 ca. 1090) lembrou nas s\u00faas memorias como Al-Andalus \"pertenc\u00eda aos cristi\u00e1ns at\u00e9 que os \u00e1rabes os derrotaron e acantoaron en Galicia\"; o alem\u00e1n Georgius Agricola (\u20201555) explicou que os sarracenos \"irromperon en Hispania cun exercito inxente e despoboaron todas as terras ag\u00e1s Galicia\"; e o alxeriano Al Maqqari (\u20201632) narrou como \"naquel tempo non ficou ning\u00fan lugar sen dominar por Al-Andalus se exceptuamos o pa\u00eds de Galicia\". \nO territorio da pen\u00ednsula ib\u00e9rica mantivo pois a mesma divisi\u00f3n territorial en tres espazos do per\u00edodo xerm\u00e1nico: Galicia, o reino dos cristi\u00e1ns; a Espa\u00f1a musulm\u00e1, herdeira do reino visigodo, e a marca hisp\u00e1nica do imperio franco. No contexto deste marco pol\u00edtico abundan as referencias a Galicia e ao seu territorio:\nDisgregaci\u00f3n do reino. Referencias documentais (s\u00e9c. XI-XIII).\nDesde o s\u00e9culo XI, a documentaci\u00f3n hist\u00f3rica amosa unha progresiva diferenciaci\u00f3n entre os espazos xeogr\u00e1ficos que integraban o reino galego. Malia pervivir a\u00ednda a tradicional distinci\u00f3n entre Galicia, o reino cristi\u00e1n, e Espa\u00f1a, o territorio musulm\u00e1n, observ\u00e1bel por exemplo nunha misiva diplom\u00e1tica de Urbano II (\u20201099), vai emerxendo nos documentos unha nova toponimia pol\u00edtica: Le\u00f3n, Castela, Portugal... As\u00ed \u00e9 testemu\u00f1ado polo xe\u00f3grafo e historiador andalus\u00ed Al-Bakri (\u20201094), quen divide nesta altura Galicia en 4 rexi\u00f3ns: A Galicia propiamente dita ou nuclear; Asturias, da que di que debe o seu nome ao r\u00edo Astura (Esla); Portugal, pequeno enclave entre Braga e Porto; e Castela (onde incl\u00fae Le\u00f3n). Esta diferenciaci\u00f3n territorial viuse acelerada a finais do s\u00e9culo XI cando Afonso VI mudou os l\u00edmites pol\u00edticos ao unir aos seus dominios a taifa de Toledo. Desde este momento Afonso comeza a figurar na documentaci\u00f3n hist\u00f3rica non s\u00f3 como rei galego sen\u00f3n tam\u00e9n como rei de Espa\u00f1a.\nO proceso de fragmentac\u00f3n pol\u00edtica continuou no s\u00e9culo XII cando, da man do \"p\u00e9rfido galego\" Afonso Henriques, tivo lugar o esgallamento de Portugal. Un reino que a finais do s\u00e9culo XI era concibido como un m\u00e1is dos territorios de Galicia. A\u00ednda era lembrado as\u00ed no s\u00e9culo XIII polo cronista navarro Ximenez de Rada (\u20201247), e en diversas cr\u00f3nicas transpirenaicas, como as de Robert de Torigni os reis de Portugal eran chamados galegos.\nDe igual xeito as terras de Castela foron separadas do reino com\u00fan na hora da morte do rei Afonso VII (\u20201157). Nese momento o seu imperio foi dividido entre os seus fillos a instancias do conde galego Fernando P\u00e9rez de Traba. Sancho recibiu Castela e Toledo e Fernando \"toda Galicia, todas as Asturias de Oviedo, as cidades e terras de Le\u00f3n, Astorga, Toro, Zamora e Salamanca\". \u00c9 dicir, Galicia, Asturias e cinco cidades, coas s\u00faas terras circundantes, situadas f\u00f3ra do macizo galaico.\nTam\u00e9n Le\u00f3n deixou neste s\u00e9culo de ser considerado nas fontes un espazo propiamente galego. A \"terra de foris\", o inicial \"territorivm legionense\" asociado \u00e1 corte real do s\u00e9culo X, foi individualiz\u00e1ndose nun proceso paulatino, aparecendo agora na documentaci\u00f3n como un territorio \u00e1 parte situado ap\u00f3s os \"Alpes de Galicia\". Sen que sexa pos\u00edbel determinar claramente unha xeograf\u00eda leonesa propia, separ\u00e1bel de Galicia, limit\u00e1ndose os documentos a sinalar o car\u00e1cter de Le\u00f3n como s\u00e9 rexia e sen asignar xamais tal nome a todo o territorio. Conformando \u00e1s veces, xa nos s\u00e9culos seguintes, un conxunto territorial denominado na diplomatura Galicia-Le\u00f3n. Malia a interpretaci\u00f3n do per\u00edodo establecida pola historiograf\u00eda espa\u00f1ola, a cal contempla a existencia exclusiva dun \"reino de Le\u00f3n\", a documentaci\u00f3n coet\u00e1nea mantivo Galicia como nome do reino.\nSon estes os anos da chamada era compostel\u00e1, unha \u00e9poca de esplendor econ\u00f3mico e de apoxeo da lingua e da l\u00edrica do reino galego. A lingua do reino de Galicia, o galego, figuraba entre as catro linguas habilitadas para a pr\u00e1ctica trobadoresca citadas polo catal\u00e1n Jofre de Foix\u00e1 (\u2020 ca. 1295) nas s\u00faas \"Regles de Trobar.\" Nesa lingua, o propio rei castel\u00e1n Afonso IX elaborou as s\u00faas afamadas \"Cantigas de Santa Mar\u00eda\" e, a\u00ednda no s\u00e9culo XV, \u00cd\u00f1igo L\u00f3pez de Mendoza (\u20201458), marqu\u00e9s de Santillana, lembraba como o galego era empregado para a l\u00edrica en todo o territorio peninsular. Este predominio cultural de Galicia (sempre a lingua foi compa\u00f1eira do imperio), resulta inexplic\u00e1bel desde o paradigma historiogr\u00e1fico hispano, e s\u00f3 se pode entender aceptando a existencia dun reino galego que abrangu\u00eda todo o noroeste peninsular.\nNa coroa de Castela. Referencias documentais (s\u00e9c. XIII-XV).\nNo s\u00e9culo XIII, Fernando III (\u20201252), rei de Castela e fillo de Afonso VIII, herdou Galicia contra a vontade do seu pai. Durante o conflito sucesorio os galegos chegaron a propor para o trono a Afonso de Molina, irm\u00e1n m\u00e1is novo de Fernando. A uni\u00f3n dos reinos do novo monarca figuraba na diplomatura rexia mediante un pareado de entidades pol\u00edticas: Castela-Toledo e Le\u00f3n-Galicia, e as\u00ed figuran tam\u00e9n en selos e sinais rodados. Galicia-Le\u00f3n manti\u00f1a, ademais, o seu propio c\u00f3digo legal, o \"Liber Iudicium.\" Significativamente, os arcebispos de Compostela e Toledo eran \u00e1 par os chanceleres da coroa at\u00e9 o ano 1290 cando, tras un proceso iniciado anteriormente por Afonso IX, se deposita o cargo s\u00f3 no de Toledo.\nDurante a sucesi\u00f3n deste rei, os burgueses das cidades e vilas dos reinos, agora claramente diferenciados, de Le\u00f3n e Galicia conformaron a \"Hermandat de los Regnos de Leon et de Gallisia\", que ti\u00f1a por obxectivo a defensa dos dereitos sucesorios do seu fillo Sancho IV. Esta irmandade reapareceu no 1295 apoiando nesta ocasi\u00f3n a Fernando IV. Entre os anos 1296 e 1300 separ\u00e1ronse outra vez brevemente Galicia-Le\u00f3n e Castela-Toledo, ao coroar a Xo\u00e1n I rei de Le\u00f3n, Galicia e Sevilla co apoio do rei Dinis I de Portugal.\nDurante o s\u00e9culo XIV Galicia aparece nos diplomas enumerada como un m\u00e1is dos reinos da coroa castel\u00e1. A comezos deste s\u00e9culo foi gobernada separadamente polo infante Felipe, irm\u00e1n do rei Fernando IV. Despois da morte de Fernando, o reino pasou ao seu fillo Afonso X e despois ao seu neto Pedro I. Este monarca, apoiado pola nobreza galega, librou unha guerra civil polo trono co seu medio irm\u00e1n Henrique II. Ap\u00f3s a s\u00faa derrota, os nobres galegos tentaron entregar o reino a Fernando I de Portugal e, posteriormente, a Xo\u00e1n de Gante. A derrota final significou a pr\u00e1ctica desaparici\u00f3n da alta nobreza galega e o ascenso de nobres de segunda li\u00f1a, ficando as cidades baixo o control do clero.\nEsta situaci\u00f3n pol\u00edtica deu orixe no s\u00e9culo XV \u00e1s revoltas das irmandades burguesas. Os irmandi\u00f1os alz\u00e1ronse en representaci\u00f3n do reino de Galicia, e no seu nome sempre se expresaron, sendo a s\u00faa a derradeira acci\u00f3n de car\u00e1cter nacional co\u00f1ecida na Galicia medieval. Rematadas as guerras irmandi\u00f1as, a debilitada nobreza galega tomou novamente partido polo bando perdedor noutra guerra civil castel\u00e1, sum\u00e1ndose nesta ocasi\u00f3n \u00e1 causa de Xoana de Castela enfrontada \u00e1 s\u00faa t\u00eda Isabel. Xoana contaba tam\u00e9n co apoio do rei de Portugal Afonso V, seu esposo, quen ti\u00f1a a pretensi\u00f3n de reunir novamente os reinos galego e portugu\u00e9s. Despois da derrota do partido de Xoana, iniciouse un proceso que pasou \u00e1 historia como a \"doma e castraci\u00f3n do Reino de Galicia\", no que os magnates galegos foron caendo sucesivamente diante dos ex\u00e9rcitos da vencedora Isabel de Castela. En primeiro lugar o conde de Soutomaior Pedro Madruga, despois o mariscal Pardo de Cela, e finalmente os condes de Lemos: Pedro \u00c1lvarez Osorio e Rodrigo Henriquez de Castro, momento este no que se separa o territorio do Bierzo do reino de Galicia.\nA desaparici\u00f3n de todo estamento capaz de conducir Galicia cunha din\u00e1mina diferenciada, unida \u00e1 forte centralizaci\u00f3n exercida pola monarqu\u00eda castel\u00e1 supuxo a pr\u00e1ctica desaparici\u00f3n do reino galego, convertido agora nun territorio marxinal, que con todo, mantivo formalmente a categor\u00eda de reino durante todo o Antigo R\u00e9xime.\nOs reis Galicia na documentaci\u00f3n hist\u00f3rica medieval.\nOs reis do reino de Galicia son reco\u00f1ecidos como tales pola documentaci\u00f3n medieval. As\u00ed son nomeados xa no s\u00e9culo VI os monarcas suevos, e as\u00ed son referidos tam\u00e9n no s\u00e9culo VIII os primeiros caudillos \u00e1stures. No s\u00e9culo IX, Afonso II foi o primeiro monarca extensamente documentado como rei de Galicia, e desde ese momento at\u00e9 o s\u00e9culo XIII practicamente todos os soberanos contan con referencias que lles outorgan tal titulaci\u00f3n.\nPer\u00edodo xerm\u00e1nico.\nOs gobernantes suevos do \"Galliciensim regnum\" foron os primeiros en ser sinalados como reis de Galicia nas fontes documentais. Deste xeito denomina Gregorio de Tours (\u2020594) os monarcas Carriarico, Miro, Eurico e Andeca. Marti\u00f1o de Dumio (\u2020ca. 580) adica varios tratados \u00e1 educaci\u00f3n do seu pupilo Miro, rei de Galicia. Tam\u00e9n Xo\u00e1n Biclarense (\u2020ca. 621) chama a Andeca \"rei do reino suevo de Galicia\". E na cr\u00f3nica de Fredegario (ca. 650) nomease novamente rei de Galicia a Miro. A mesma designaci\u00f3n recibe Teodomiro nas actas do concilio de Lugo (569). Unha fonte serodia, a Estoria de Espa\u00f1a (1289) do rei Afonso IX, fai tam\u00e9n \"rey de Gallizia\" a Hermerico, Requila, Requiario, Remismundo e Teodomiro. Mesmo ap\u00f3s a anexi\u00f3n do reino suevo pola monarqu\u00eda goda, o rei visigodo Recaredo \u00e9 descrito como \"rei dos godos e dos suevos\" nunha misiva do papa Gregorio o magno (\u2020604). As cr\u00f3nicas asturianas lembran, xa no s\u00e9culo VIII, como Vitiza rex\u00eda Galicia desde Tui, de xeito que o seu pai Exica gobernaba o reino dos godos e o fillo o dos suevos.\nPrimeiros caudillos.\nDiante da desaparici\u00f3n da estrutura estatal visigoda, as terras cristi\u00e1s pasaron a organizarse arredor do clero e da nobreza condal, sen a existencia agora dun poder centralizado. Este poder comezou a estruturarse, baixo o influxo do imperio carolinxio, no tempo do rei ovetense Afonso II (\u2020842) e foi consolidado baixo o reinado de Afonso III (\u2020910). A corte deste monarca, na procura da afirmaci\u00f3n da s\u00faa autoridade, creou unha serie de cr\u00f3nicas que emparentaban a figura do rei coa dos derradeiros soberanos visigodos. Hoxe consid\u00e9rase que os primeiros se\u00f1ores inclu\u00eddos nesta listaxe de sucesores rexios non puideron pasar, de existir, de meros \"caudillos\" territoriais.\nDo primeiro destes caudillos, Paio, para a historiograf\u00eda hispana iniciador do suposto reino \u00e1stur, dise na cr\u00f3nica de Al Maqqari, quen cita \u00e1 s\u00faa vez o historiador Isa Ibn Ahmand al-Raz\u00ed (\u2020977), que \"se levantou nas terras de Galicia un asno salvaxe chamado Belay [Paio]\", e engadindo unha cita similar de Ibn Hayyan (\u20201075), inf\u00f3rmase de que Paio era \"natural de Asturias, en Galicia\". Paio e os seus hipot\u00e9ticos sucesores pasaron como reis de Galicia aos textos cron\u00edsticos \u00e1rabes. As\u00ed acontece con: Afonso I (\u2020757) (\"malik\" \"Jilliquiyya\"), Froila I (\u2020768), Aurelio (\u2020774), Silo (\u2020783), Mauregato (\u2020788) e Bermudo I (\u2020797).\nReis Ovetenses.\nAfonso II (\u2020842) \u00e9 designado tam\u00e9n como \"rei dos galegos\" nas cr\u00f3nicas \u00e1rabes. Existindo para este monarca outros exemplos entre a documentaci\u00f3n cristi\u00e1: nunha carta do ano 832 el mesmo di ser \"rei de toda Galicia\"; nos \"Annales regni Francorum\" (741-829) \u00e9 denominado \"rei de Galicia e Asturias\"; na biograf\u00eda de Carlomagno, \"Vita Karoli Magni\", escrita polo cl\u00e9rigo Exinhardo (\u2020840), aparece como \"rei de Galicia e Astorga\"; o bispo Ado de Viena (\u2020875) ch\u00e1malle \"rei de Galicia e Austria\"; na biograf\u00eda do emperador Lois o Piadoso, \"Vita Hludovici\" (ca. 840), ch\u00e1maselle \"pr\u00edncipe das Galicias\"; no Codex Augiensis (ca. 850) figura como \"rei de Galicia\"; e tam\u00e9n o denomina as\u00ed Rodrigo Ximenez de Rada (\u20201247) xa no s\u00e9culo XIII.\nSon tam\u00e9n reis de Galicia para os estudosos da \u00e9poca os herdeiros de Afonso II, Ramiro I (\u2020850) e Ordo\u00f1o I (\u2020866). E o mesmo acontece con Afonso III (\u2020910); as\u00ed nolo indica Ibn Hayyan, quen, seguindo unha cr\u00f3nica previa de Al-Raz\u00ed (\u2020 ca. 977), afirma que \u00e9 fillo do rei de Galicia Ordo\u00f1o I. O propio pont\u00edfice Xo\u00e1n VIII (\u2020882), nunha misiva do ano 876, sinala o rei Afonso como \"glorioso rei de Galicia\". Nun documento do ano 893, o rei navarro Fort\u00fan Garc\u00e9s enumera os poderes pol\u00edticos que ten por veci\u00f1os cit\u00e1ndoo como monarca de Galicia. Tam\u00e9n a Cr\u00f3nica Silense (ca. 1020) indica que Afonso \u00e9 \"o grande e glorioso rei vivo no comando da provincia de Galicia\" e unha cr\u00f3nica an\u00f3nima do s\u00e9culo X, o \"Liber Historiae Francorum\", chama rei de Galicia a Afonso ao tempo que informa da s\u00faa amizade co emperador carolinxio Carlos II.\nReis Legionenses.\nA comezos do s\u00e9culo X a corte dos reis foi trasladada desde Asturias \u00e1 cidade galega de Le\u00f3n, feito a\u00ednda lembrado polo pont\u00edfice Honorio III no s\u00e9culo XIII. Malia a mudanza da sede rexia, as referencias ao reino de Galicia e aos seus monarcas mant\u00e9\u00f1ense inalter\u00e1beis. Son considerados reis de Galicia os fillos de Afonso III, que dividiron o reino ap\u00f3s a s\u00faa morte: Garc\u00eda I (\u2020914), Ordo\u00f1o II (\u2020924) e Froila II (\u2020925). Tam\u00e9n os fillos de Ordo\u00f1o II dividiron o reino entre eles, sendo Sancho I (\u2020929) reco\u00f1ecido como rei na Galicia \"nuclear\" e gobernando Afonso IV (\u2020933) a \"terra de f\u00f3ra e as cidades\", at\u00e9 o ano 926 cando Sancho, \"seren\u00edsimo rei [\u2026] pr\u00edncipe de Galicia\", se erixe como monarca de todo o reino. Outro dos fillos de Ordo\u00f1o, Ramiro II (\u2020951), \u00e9 \"rei dos galegos\" para Al-Himyari e \"rei de Galicia\" para o andalus\u00ed Ibn Hayyan, e como tal aparece en textos cristi\u00e1ns como o \"Gomesanis Prologus\" (950) ou na obra de Luitprando de Cremona (\u2020972), quen o sinala como \"cristian\u00edsimo rei de Galicia\". Mesmo un diploma do mosteiro aragon\u00e9s de San Juan de la Pe\u00f1a, datado no ano 948, fai del emperador de Galicia.\nTam\u00e9n era \"rei cristi\u00e1n de Galicia\" Ordo\u00f1o III (\u2020956) para Ibn Idari, e simple rei de Galicia Sancho II (\u2020966) para Ibn Khaldun. Ordo\u00f1o IV (\u2020962), \"pr\u00edncipe infiel de Galicia\", proced\u00eda \"da familia dos reis galegos\". Ramiro III (\u2020985) \u00e9 citado como \"rei de Galicia\" e \"se\u00f1or \u00e1 saz\u00f3n de Galicia\". O rei Bermudo II (\u2020999), coroado en Compostela no ano 982, aparece como \"\"rex in Galezia\" nunha doaz\u00f3n ao mosteiro de Sahagun no ano 997, como \"in Gallecia dominante\" no 998 na documentaci\u00f3n do mosteiro de Samos, e como \"dei gratia Rex Gallecie\" e \"Rex Veremudus regnans Gallecie\"\" na do mosteiro de Caaveiro. Sen existir neste \u00faltimo caso acordo entre os estudosos sobre a dataci\u00f3n do diploma, pois o cartulario foi modificado no s\u00e9culo XIII. Tam\u00e9n \u00e9 presentado como rei de Galicia pola Cr\u00f3nica Silense, ao indicar o manuscrito que foi nas fronteiras de tal reino onde Bermudo obtivo a coroa.\nO rei Afonso V (\u20201028) \u00e9 sinalado como \"rei galego\" polo cronista Ad\u00e9mar de Chabannes (\u20201034). Tam\u00e9n o denomina as\u00ed a Cr\u00f3nica Silense, que o chama ademais \"pr\u00edncipe dos galegos\" ao tempo que fala dos seus herdeiros: Bermudo III (\u20201037) e Sancha I (\u20201067). Na hora da morte do rei Bermudo III, que goberna unha Galicia que chega at\u00e9 o r\u00edo Pisuerga e a quen Sancho III o Maior de Navarra denomina \"emperador de Galicia\" nun diploma do ano 1030, herda a coroa a s\u00faa irm\u00e1 a \"emperatriz\" Sancha, casada co navarro Fernando I (\u20201065) xunto ao cal gobernou sobre o \"imperio galego\". Fernando, que chegou a sitiar Le\u00f3n no seu cami\u00f1o ao trono e defendeu Galicia do seu irm\u00e1n Garc\u00eda de Navarra, figura como rei de Galicia na documentaci\u00f3n do mosteiro de Celanova e \u00e9 denominado \"rei dos galegos\" polo historiador marroquino Ibn Idari na s\u00faa cr\u00f3nica do s\u00e9culo XIII.\nCrise sucesoria.\nAp\u00f3s a morte da ra\u00ed\u00f1a Sancha I e o seu consorte Fernando, o reino galego foi dividido entre os seus fillos Sancho (\u20201072), Afonso VI (\u20201109) e Garc\u00eda II (\u20201090). Garc\u00eda herdou a que, segundo narra o cantar do cerco de Zamora, ser\u00eda a parte principal do reino, a Galicia propiamente dita ou nuclear. Paradoxalmente, Garc\u00eda nunca aparece na documentaci\u00f3n como rei de Galicia, cousa que si fai o seu irm\u00e1n Afonso no ano 1070 e Sancho no 1071, e neste mesmo ano mesmo os dous en conxunto. Tam\u00e9n aparecen como reis de Galicia na \"Chronica\" de Alberic de Trois-Fontaines (\u20201252), onde se chama a Sancho rei de Galicia e a Afonso \"potent\u00edsimo rei de Galicia e Castela\". Foi finalmente Afonso quen reunificou a coroa na s\u00faa persoa, aparecendo desde ent\u00f3n prolixamente nas fontes hist\u00f3ricas co t\u00edtulo de rei de Galicia. Deste xeito aparece nun documento portugu\u00e9s do ano 1086 e noutros posteriores, e as\u00ed se dirixe a el o propio pont\u00edfice Urbano II no ano 1088. No ano 1085 Afonso anexionou o reino hispano de Toledo aos seus dominios; desde a s\u00faa conquista figura tam\u00e9n nas fontes \"imperando\" na Espa\u00f1a musulm\u00e1. Posterior \u00e1 s\u00faa conquista \u00e9 un privilexio outorgado \u00e1 catedral de Lugo onde figura como \"vitorios\u00edsimo rei en Toledo, Espa\u00f1a e Galicia\" e, no ano 1095, aparece na documentaci\u00f3n da Catedral de Le\u00f3n como \"rei [\u2026] en toda Galicia e Espa\u00f1a\".\nAs fontes europeas tam\u00e9n se refiren a Afonso como rei de Galicia. As\u00ed o fan Orderico Vital (\u20201142), na s\u00faa obra \"Ecclesiasticae Historiae\", e Guillerme de Malmesbury (\u20201143), na s\u00faa \"De Gestis Regum Anglorum\", ambos ao refer\u00edrense \u00e1 s\u00faa pos\u00edbel voda con Agatha, filla do rei Guillerme I de Inglaterra. O mesmo fai outro monxe ingl\u00e9s, Mateu de Par\u00eds (\u20201259), na s\u00faa \"Historia Anglorum.\"\nDurante o reinado de Afonso, a Galicia nuclear, que fora asignada a Garc\u00eda II, foi confiada ao nobre franco Raimundo de Borgo\u00f1a (\u20201107), casado coa s\u00faa filla e herdeira na altura Urraca I (\u20201126). Raimundo aparece na documentaci\u00f3n hist\u00f3rica con atribuci\u00f3ns e definici\u00f3ns case rexias, chegando a ser cualificado en ocasi\u00f3ns como \"regnante\" en Galicia e mesmo como \"emperador de toda Galicia\". A Galicia de Raimundo inclu\u00eda naturalmente a zona leonesa, chegando a autoridade do conde a Zamora ou Salamanca. A pegada hist\u00f3rica do nobre borgo\u00f1\u00f3n ficou testemu\u00f1ada no Cantar de Rol\u00e1n onde aparece baixo o nome Hamon de Galicia. No ano 1107 faleceu o conde Raimundo, sendo agora Urraca sinalada nas fontes hist\u00f3ricas en termos similares aos do seu home: \"emperatriz de toda Galicia\". Urraca e o seu fillo Afonso VII (\u20201157) disputaron longamente a coroa do reino galego. Afonso VI deixara o reino a Urraca mais explicitando que se volv\u00eda casar este pasar\u00eda ao seu neto. Urraca casou con Afonso I de Arag\u00f3n e, durante os longos anos de conflito, o seu fillo Afonso chegou a ser coroado como rei de Galicia en Compostela en d\u00faas ocasi\u00f3ns: no ano 1111, en toda Galicia, contando coa aquiescencia da s\u00faa nai, e no 1116 s\u00f3 na Galicia \"nuclear\" e en aberto enfrontamento.\nFinalmente Afonso asumir\u00eda a coroa na hora da morte da s\u00faa nai no ano 1127, gobernando \"toda Galicia, Asturias e a terra de Le\u00f3n, Castela, Estremadura e a Trasierra\". O cronista \u00e1rabe Ibn Al-Atir fala del como \"rei do pobo franco dos galegos\". \u00c9 chamado rei de Galicia polo monxe franc\u00e9s Helinando de Froidmont (\u20201237). No libro V do \"C\u00f3dice Calixtino\" af\u00edrmase que Afonso era o \"emperador de Espa\u00f1a e Galicia\". A diplomatura do mosteiro de Caaveiro di que o \"emperador Afonso impera en Galicia\". Un diploma do Tam\u00e9n os \"Annales Cambriae\" ou cameracenses semellan referirse a el ao enumerar os imperios da cristiandade para o ano 1159: o xerm\u00e1nico (Frederico I), o bizantino (Manuel I) e o galego (Afonso VII), se ben \u00e9 pos\u00edbel que se refiran xa ao seu fillo Fernando II. O historiador ingl\u00e9s Mateu de Par\u00eds explica que no ano 1155 Afonso VII \u00e9 \"rei de Espa\u00f1a, que a s\u00faa capital \u00e9 Toledo e que os seu reinos principais son Arag\u00f3n e Galicia, e que por iso \u00e9 chamado emperador de Espa\u00f1a\".\nDivisi\u00f3n do reino.\nNa hora da morte de Afonso VII o reino foi dividido entre os seus fillos, Sancho recibiu Castela e Toledo e Fernando II (\u20201188) \"t\"oda Galicia, todas as Asturias de Oviedo, as cidades e terras de Le\u00f3n, Astorga, Toro, Zamora e Salamanca\"\". Desde o ano 1152, cinco anos antes da morte do emperador Afonso, o seu fillo Fernando aparece titulado como rei de Galicia en diversos documentos. Desde a morte de Afonso VII, o rei Fernando asina na diplomatura rexia maioritariamente baixo a f\u00f3rmula de \"rei en Le\u00f3n, Galicia, Asturias e Estremadura\". O trobador provenzal Arnaut Daniel (\u20201200) sin\u00e1lao como \"se\u00f1or dos galegos\" na s\u00faa composici\u00f3n \u201cDoutz brais e critz\u201d. Tam\u00e9n fan del rei de Galicia, o relixioso brit\u00e1nico Mateu de Par\u00eds na s\u00faa \"Chronica Majora\" e a an\u00f3nima \"Chronica regia Coloniensis.\"\n\u00c1 morte de Fernando II herda o trono o seu fillo Afonso VIII (\u20201230), quen asinou como \"rex legionensis et Gallecie\" na maior\u00eda dos diplomas conservados at\u00e9 os nosos d\u00edas, 213 dos 322 estudados polo historiador Julio Gonz\u00e1lez. Esta f\u00f3rmula est\u00e1 presente tam\u00e9n nos seus selos e sinais rodados, atop\u00e1ndose xa presente na \u00e9poca de seu pai Fernando. Na s\u00faa representaci\u00f3n nos tombos de Compostela tit\u00falase \"rei dos leoneses e Galicia\". O cronista brit\u00e1nico Roger de Howden (\u20201201) ref\u00edrese ao rei Afonso como o \"rei de Santiago\" e o franc\u00e9s Alberic de Trois-Fontaines (\u20201252) denom\u00ednao rei de Galicia ao narrar a voda dunha das s\u00faas fillas co rei de Xerusal\u00e9n. Nesta cr\u00f3nica emprega como equivalentes as denominaci\u00f3ns de rei de Le\u00f3n e rei de Galicia.\n&lt;gallery perrow=\"7\" caption=\"Reis de Galicia no &lt;small&amp;gt;Tombo A da Catedral de Santiago&lt;/small&amp;gt;\"&gt;\nFicheiro:Afonso II o Casto, de Oviedo (Tumbo A), r.jpg|Afonso II (\u2020842).\nFicheiro:Ordono1of Asturias.jpg|Ordo\u00f1o I (\u2020866).\nFicheiro:Afonso III o Magno (Tumbo A), r.jpg|Afonso III (\u2020910).\nFicheiro:Ordono II of Le\u00f3n.jpg|Ordo\u00f1o II (\u2020924).\nFicheiro:Miniatura de Fruela II el Leproso, rey de Le\u00f3n.JPG|Froila II (\u2020925).\nFicheiro:King Ramiro II of Leon, miniature from the Index of Royal Privileges, Spain 12th Century (21404317065).jpg|Ramiro II (\u2020951).\nFicheiro:Ordono IV of Leon big.jpg|Ordo\u00f1o III (\u2020956).\nFicheiro:TumboA \u2013 Sancho I of Le\u00f3n.jpg|Sancho II (\u2020966).\nFicheiro:Bermudo2.jpg|Bermudo II (\u2020999).\nFicheiro:Alfonso V of Leon.jpg|Afonso V (\u20201028).\nFicheiro:Bermudo III.jpg|alt=Bermudo III (\u20201037).|Vermudo III (\u20201037).\nFicheiro:Fernando I, rei consorte da Galiza.jpg|Fernando I (\u20201065).\nFicheiro:Afonso VI, rei de Galiza, no Tombo A.jpg|Afonso VI (\u20201109).\nFicheiro:UrracaRegina TumboA.jpg|Urraca I (\u20201126).\nFicheiro:Alfonso VII of Castile, 13th c.jpg|Afonso VII (\u20201157).\nFicheiro:Fernando II de Galicia e Leon no tombo A.jpg|Fernando II (\u20201188).\nFicheiro:Adeffonsus rex legionensium et gallecie.jpg|Afonso VIII (\u20201230).\nFicheiro:Fernando III como rei de Castela e Toledo e de Galiza e Leon no Tombo A.jpg|Fernando III (\u20201252).\nFicheiro:TumboAKing.jpg|Afonso IX (\u20201284).\n&lt;/gallery&gt;\nO reino de Galicia na cartograf\u00eda medieval.\nOs mapas medievais referendan graficamente a configuraci\u00f3n pol\u00edtica da pen\u00ednsula ib\u00e9rica presentada pola documentaci\u00f3n escrita. Na totalidade da cartograf\u00eda conservada \u00e9 Galicia o nome utilizado para referenciar o territorio do noroeste. Non existe ning\u00fan mapa do per\u00edodo medieval no que aparezan Asturias ou Le\u00f3n en solitario, e, nas ocasi\u00f3ns en que estes territorios son representados, sempre \u00e9 dentro ou a car\u00f3n de Galicia.\nInterpretaci\u00f3n historiogr\u00e1fica.\nNa Idade Moderna (s\u00e9culos XVI-XVIII), a lembranza da magnitude e importancia do reino galego medieval xa se disolvera no tempo. Nesta \u00e9poca de gran galegofobia, os historiadores, incapaces de asimilar que a deprimida Galicia por eles co\u00f1ecida fose o mesmo reino da cristiandade medieval sobre o que escrib\u00edan, recorreron nas s\u00faas obras a diversas denominaci\u00f3ns para un reino ao que non pod\u00edan chamar a\u00ednda Castela, nin obviamente Espa\u00f1a. As\u00ed, por exemplo, o erudito Henrique Fl\u00f3rez, que non ti\u00f1a reparos en facer desaparecer documentos que fosen \"contra o honor da naci\u00f3n\" \u2015admitindo por carta a s\u00faa queima e pedindo ademais que a propia carta fose tam\u00e9n destru\u00edda para non deixar constancia ningunha\u2015, recorr\u00eda ao termo \"reino dos cristi\u00e1ns\". O c\u00f3engo e historiador Pascual Galindo, perante a actitude de Fl\u00f3rez e ap\u00f3s se decatar das eivas existentes na \"Espa\u00f1a Sagrada\" \u2015a obra m\u00e1is famosa de Fl\u00f3rez\u2015 ao estudar a historia da igrexa de Tui, chega a se preguntar se lles ocorrer\u00eda o mesmo a outros documentos, por ese ou outros motivos, e se ser\u00e1n fi\u00e1beis todas as transcrici\u00f3ns e publicaci\u00f3ns.\nNon foi at\u00e9 o s\u00e9culo XIX, momento no que se elaboraron as grandes historias dos estados liberais, cando a historiograf\u00eda hispana fixou as denominaci\u00f3ns de \"reino de Asturias\" (na realidade unha parte de Galicia) e \"reino de Le\u00f3n\" (inicialmente unha cidade galega). Naquel momento, a procura no pasado da \"esencia nacional\", levou ao establecemento dunha secuencia segundo a cal o devir hist\u00f3rico de Espa\u00f1a se iniciar\u00eda co reino toledano dos visigodos, continuar\u00eda en Asturias, Le\u00f3n, Castela, e culminar\u00eda na Espa\u00f1a contempor\u00e1nea. Neste esquema ideol\u00f3xico o reino medieval de Galicia foi eliminado, empregando como xustificaci\u00f3n o feito de, en ocasi\u00f3ns, o nome do reino ser identificado co da cidade na que se asentaba o trono. Algo habitual nas chancelar\u00edas reais da \u00e9poca, e que non implicaba que o territorio baixo a soberan\u00eda do rei tivese o mesmo nome que a residencia rexia.\nAdoita tam\u00e9n facerse pasar como equivalente a \"reino de Asturias\" d\u00faas palabras presentes nunha frase da Cr\u00f3nica Albeldense: \"Asturorum Regnum divina providentia exoritur\", literalmente: \"naceu pola divina providencia o reino dos \u00e1stures\". As\u00famese que existe unha errata no texto pois \"asturorum\" trad\u00facese en \"asturores\", non \"\u00e1stures\". Este erro gramatical, a infrecuente definici\u00f3n \u00e9tnica do reino, e a abundancia de manipulaci\u00f3ns na documentaci\u00f3n da \u00e9poca fai que existan d\u00fabidas sobre a autenticidade da solitaria referencia. Sexa como for, constituir\u00eda unha excepci\u00f3n en s\u00e9culos de documentos, igual que ocorre por exemplo con \"Xp\u0303ianorum regnum\" (reino dos cristi\u00e1ns), tam\u00e9n da Albeldense, de xeito que non se pode considerar como denominaci\u00f3n para o reino.\nNo entanto, os historiadores a\u00ednda se te\u00f1en que valer doutras f\u00f3rmulas a maiores que lles permitan salvar a documentaci\u00f3n hist\u00f3rica e, deste xeito, validar a existencia duns reinos de Asturias e de Le\u00f3n no canto do galego; f\u00f3rmulas como \"traducir\" Galicia por \"Galicia e Asturias\", \"Asturias\", \"Le\u00f3n\", \"Castela-Le\u00f3n\" ou \"Cantabria\" segundo o caso, considerar que o papa e a s\u00faa chancelar\u00eda s\u00f3 ti\u00f1an un \"vago co\u00f1ecemento dos asuntos pol\u00edticos de Espa\u00f1a\", cualificar de \"anomal\u00eda\" as aparici\u00f3ns do reino e dos reis como galegos, ou mesmo acusar algunha cr\u00f3nica de \"confundir deliberada e repetidamente con Galicia o reino de Le\u00f3n\". Adicionalmente, o feito destes dous espazos pol\u00edticos e territoriais inventados seren tomados como referentes polos historiadores da arte e das ciencias auxiliares da historia para os seus obxectos de estudo, dando lugar a conceptos e termos errados, como a mal chamada arte asturiana, xera unha importante retroalimentaci\u00f3n coa cal a historiograf\u00eda tradicional reforza a s\u00faa tese.\nNa historiograf\u00eda internacional a influencia por parte do modelo espa\u00f1ol fica patente na \"Enciclopedia Brit\u00e1nica\", pois mentres a 11.\u00aa edici\u00f3n do ano 1911, considerada unha das edici\u00f3ns m\u00e1is famosas pola s\u00faa erudici\u00f3n e estilo literario, falaba de Afonso III como o monarca do \u00abreino co\u00f1ecido como \u201cde Galicia\u201d ou \u201cde Oviedo\u201d\u00bb, actualmente s\u00f3 aparece como rei de Asturias. Por\u00e9n, tam\u00e9n existen obras nas cales o nome do reino se mantivo, polo menos para determinadas \u00e9pocas. Deste xeito, no atlas hist\u00f3rico \"The Penguin Atlas of Medieval History\" de Colin McEvedy, publicado pola primeira vez en 1961, na serie de mapas pol\u00edticos de Europa que comprenden o per\u00edodo entre os anos 771 e 888, o reino ch\u00e1mase Galicia. De igual xeito \u00e9 amosada politicamente a Europa desa \u00e9poca na edici\u00f3n revisada que se publicou en 1992 baixo o t\u00edtulo \"The New Penguin Atlas of Medieval History\". Outro exemplo \u00e9 o mapa que representa a Europa pol\u00edtica do s\u00e9culo IX e que se publicou nun especial sobre a Idade Media do ano 2015 da edici\u00f3n alem\u00e1 da revista \"National Geographic\". No entanto, tanto na obra inglesa como na alem\u00e1, o reino \u00e9 denominado como Asturias na \u00e9poca inmediatamente anterior e como Le\u00f3n na posterior.\nEste paradigma hist\u00f3rico mantense na actualidade, malia que, motivado polas denuncias dunha parte da historiograf\u00eda moderna, existe un intenso debate arredor da cuesti\u00f3n.\nCronolox\u00eda.\nIdade Moderna\nS\u00e9culo XIX\nS\u00e9culo XX\nS\u00e9culo XXI"}
{"id": "501388", "revid": "1888", "url": "https://gl.wikipedia.org/wiki?curid=501388", "title": "Sabino Mari\u00f1o Pereira", "text": "Sabino Mari\u00f1o Pereira, nado en Forcarei cara a 1902 e finado en Perillo (Oleiros) o 19 de novembro de 1992, foi un avogado e pol\u00edtico galego.\nTraxectoria.\nFillo de Jos\u00e9 Mari\u00f1o Cervi\u00f1o e Carmen Pereira B\u00e9rtolo. Avogado en Forcarei. Membro da Sociedad obrera de Oficios Varios La Polar (UGT). Coa proclamaci\u00f3n da Rep\u00fablica foi nomeado membro do Comit\u00e9 provisional en abril de 1931. Logo da repetici\u00f3n das elecci\u00f3ns municipais foi elixido alcalde de Forcarei en xu\u00f1o de 1931. Cesou como alcalde en 1934. Foi nomeado delegado provincial interino de Traballo na Coru\u00f1a en xullo de 1934, cesando en xaneiro de 1935. Exerceu como apoderado das dereitas nas elecci\u00f3ns de febreiro de 1936. Co golpe de Estado do 18 de xullo de 1936 foi nomeado alcalde de Forcarei a finais de xullo. En marzo de 1937 foi denunciado por facilitar documentaci\u00f3n a catro veci\u00f1os de Millerada de ideas esquerdistas que quer\u00edan emigrar a Am\u00e9rica. Xulgado en Pontevedra por auxilio \u00e1 rebeli\u00f3n, resultando sobresemento provisional e unha multa de 1000 ptas. En 1940 instru\u00edronlle expediente de responsabilidades pol\u00edticas. Nos anos sesenta foi xu\u00edz comarcal de Forcarei.\nVida persoal.\nCasou con Mar\u00eda Bobillo Gonz\u00e1lez e foi pai de Consuelo, Jos\u00e9 Manuel e Mar\u00eda del Carmen Mari\u00f1o Bobillo."}
{"id": "501389", "revid": "85894", "url": "https://gl.wikipedia.org/wiki?curid=501389", "title": "App Store (macOS)", "text": "A App Store (tam\u00e9n co\u00f1ecida como Mac App Store) \u00e9 unha plataforma de distribuci\u00f3n dixital de aplicaciones para macOS, desenvolvida por Apple Inc. Foi anunciada o 20 de octubro do 2010 no evento Back to Mac e se lanz\u00f3 oficialmente o 6 de xaneiro do 2011. Apple empez\u00f3 a recibir solicitudes de aplicaci\u00f3ns de desenvolvedores rexistrados o 3 de novembro do 2010.\nMac App Store se lanz\u00f3 o 6 de xaneiro do 2011 como parte da actualizaci\u00f3n gratu\u00edta de Mac OS X 10.6.6 para todos os usuarios actuais de Snow Leopard. Despois de 24 horas de lanzamento, Apple anunci\u00f3 que hab\u00eda m\u00e1is dun mill\u00f3n de descargas.\nO 4 de xu\u00f1o de 2018, Apple anunci\u00f3 unha nova versi\u00f3n da App Store para macOS Mojave.\nCaracter\u00edsticas.\nAo igual que a App Store para o iPhone e o iPad, a Mac App Store se mantendr\u00e1 sempre actualizada. Os desenvolvedores tendr\u00e1n a posibilidade de agregar novas funciones a s\u00faas aplicaci\u00f3ns para mellorar o seu funcionamento o agregar novas funci\u00f3ns. Esta plataforma \u00e9 un modelo adaptado que proviene da App Store para dispositivos iOS e que permite aos usuarios:\nRestricci\u00f3ns.\nAo igual que a App Store m\u00f3bil, a Mac App Store ser\u00e1 regulada e supervisada por Apple. As aplicaci\u00f3ns deben pasar por un proceso de aprobaci\u00f3n antes de estar dispo\u00f1ibles. Apple non acepta:\nClasificaci\u00f3n das aplicaci\u00f3ns.\nAo igual que en iOS, Apple clasifica as aplicaci\u00f3ns en todo o mundo en funci\u00f3n do seu contido e determina o grupo de idade para o que cada unha de elas \u00e9 apropiada. macOS permitir\u00e1 o bloqueo de aplicaci\u00f3ns inaceptables nas Preferencias do Sistema. As seguintes son as clasificaciones que Apple ha detallado:"}
{"id": "501392", "revid": "1131", "url": "https://gl.wikipedia.org/wiki?curid=501392", "title": "A Panda", "text": ""}
{"id": "501393", "revid": "89787", "url": "https://gl.wikipedia.org/wiki?curid=501393", "title": "Selecci\u00f3n de f\u00fatbol de Casaquist\u00e1n", "text": "A selecci\u00f3n de f\u00fatbol de Casaquist\u00e1n (en casaco: \u049a\u0430\u0437\u0430\u049b\u0441\u0442\u0430\u043d \u04b0\u043b\u0442\u0442\u044b\u049b \u0444\u0443\u0442\u0431\u043e\u043b \u049b\u04b1\u0440\u0430\u043c\u0430\u0441\u044b, \"Qazaqstan Ulttyq F\u00fdtbol Kuramasy\") \u00e9 o equipo que representa a Casaquist\u00e1n nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Federaci\u00f3n de F\u00fatbol de Casaquist\u00e1n (\u049a\u0430\u0437\u0430\u049b\u0441\u0442\u0430\u043d\u043d\u044b\u04a3 \u0424\u0443\u0442\u0431\u043e\u043b \u0424\u0435\u0434\u0435\u0440\u0430\u0446\u0438\u044f\u0441\u044b, \"Qazaqstanny\u0144 F\u00fdtbol Federats\u0131\u0131asy\"), pertencente \u00e1 UEFA."}
{"id": "501395", "revid": "1131", "url": "https://gl.wikipedia.org/wiki?curid=501395", "title": "Pandelo", "text": "O top\u00f3nimo galego Pandelo pode referirse a:"}
{"id": "501396", "revid": "1131", "url": "https://gl.wikipedia.org/wiki?curid=501396", "title": "O Pandelo", "text": ""}
{"id": "501397", "revid": "5132", "url": "https://gl.wikipedia.org/wiki?curid=501397", "title": "Selecci\u00f3n de f\u00fatbol de Chipre", "text": "A selecci\u00f3n de f\u00fatbol de Chipre (en grego: \u0395\u03b8\u03bd\u03b9\u03ba\u03ae \u03bf\u03bc\u03ac\u03b4\u03b1 \u03c0\u03bf\u03b4\u03bf\u03c3\u03c6\u03b1\u03af\u03c1\u03bf\u03c5 \u03c4\u03b7\u03c2 \u039a\u03cd\u03c0\u03c1\u03bf\u03c5, \"Ethnik\u00ed om\u00e1da podosfa\u00edrou tis K\u00fdprou\") \u00e9 o equipo que representa a Chipre nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol de Chipre (\u039a\u03c5\u03c0\u03c1\u03b9\u03b1\u03ba\u03ae \u039f\u03bc\u03bf\u03c3\u03c0\u03bf\u03bd\u03b4\u03af\u03b1 \u03a0\u03bf\u03b4\u03bf\u03c3\u03c6\u03b1\u03af\u03c1\u03bf\u03c5, \"Kypriak\u00ed Omospond\u00eda Podosfa\u00edrou\"), pertencente \u00e1 UEFA."}
{"id": "501398", "revid": "1131", "url": "https://gl.wikipedia.org/wiki?curid=501398", "title": "A Panda da Serra", "text": ""}
{"id": "501399", "revid": "1131", "url": "https://gl.wikipedia.org/wiki?curid=501399", "title": "A Panda de Ad\u00e1", "text": ""}
{"id": "501400", "revid": "1131", "url": "https://gl.wikipedia.org/wiki?curid=501400", "title": "O Pando de Cu\u00ed\u00f1as", "text": ""}
{"id": "501401", "revid": "1131", "url": "https://gl.wikipedia.org/wiki?curid=501401", "title": "Panela", "text": "O termo panela pode referirse a:\nO top\u00f3nimo galego Panela pode referirse a:"}
{"id": "501403", "revid": "1131", "url": "https://gl.wikipedia.org/wiki?curid=501403", "title": "A Panela", "text": ""}
{"id": "501404", "revid": "27155", "url": "https://gl.wikipedia.org/wiki?curid=501404", "title": "C\u00e9lulas de Hortega", "text": ""}
{"id": "501405", "revid": "23204", "url": "https://gl.wikipedia.org/wiki?curid=501405", "title": "Calibio", "text": "En bot\u00e1nica, un calibio \u00e9 unha formaci\u00f3n de natureza axial que rodea e protexe, m\u00e1is ou menos totalmente, os froitos ou as infrutescencias dos representantes da familia das fag\u00e1ceas, como as landras ou belotas das especie do X\u00e9nero \"Quercus\", as casta\u00f1as do x\u00e9nero \"Castanea\" e os das do x\u00e9nero \"Faia\". Ch\u00e1mase tam\u00e9n c\u00fapula.\nEtimolox\u00eda.\nO termo \u00e9 unha adaptaci\u00f3n do lat\u00edn cient\u00edfico \"calybium\", derivado do grego antigo \u03c7\u03b1\u03bb\u03cd\u03b2\u03b9\u03bf\u03bd \"kal\u00fdbion\", diminutivo de \u03c7\u03b1\u03bb\u03cd\u03b2\u03b7 \"kal\u00fdb\u0113\", \"cabana\", \"choupana\", aludindo \u00e1 s\u00faa funci\u00f3n protectora."}
{"id": "501406", "revid": "1987", "url": "https://gl.wikipedia.org/wiki?curid=501406", "title": "SIMD", "text": "Os computadores SIMD Single instruction, multiple data, son m\u00e1quinas onde todos os seus procesadores executan o mesmo conxunto de instruci\u00f3ns sobre diferentes datos (o que se co\u00f1ece como modelo de computaci\u00f3n de grao fino e independencia de datos ) fronte as m\u00e1quinas MIMD onde todos os procesadores executan diferentes conxuntos de instruci\u00f3ns sobre distintos conxuntos de datos (modelo de computaci\u00f3n de grao groso e dependencia de datos).\nCaracter\u00edsticas.\nSIMD (Single instruction m\u00faltiple data) permite efectuar varias operaci\u00f3ns de c\u00e1lculo cunha soa instruci\u00f3n.\nAos procesadores baseados nesta arquitectura, co\u00f1\u00e9ceselles como procesadores matriciais. \nEsta arquitectura nace debido \u00e1 necesidade de aplicar repetidamente unha mesma operaci\u00f3n en grupos de datos diferentes coma, mostras contiguas de son, matrices de v\u00eddeo, etc...\nCada procesador segue o mesmo conxunto de instruci\u00f3ns; diferentes elementos de informaci\u00f3n son asignados a cada procesador. Utilizan memoria distribu\u00edda. T\u00edpicamente te\u00f1en miles de procesadores simples e adoitan ser moi utilizadas en redes neuronais.\nAs computadoras SIMD te\u00f1en unha soa unidade de control e m\u00faltiples unidades funcionais. A unidade de control enc\u00e1rgase de enviar a mesma instruci\u00f3n a todas as unidades funcionais. Cada unidade funcional traballa sobre datos diferentes. Estes equipos son de prop\u00f3sito espec\u00edfico, \u00e9 dicir, son apropiados para certas aplicaci\u00f3ns particulares, como por exemplo o procesamento de imaxes.\nOs procesadores SIMD especial\u00edzanse en problemas num\u00e9ricos que poden expresarse como matrices ou vectores. Cada unidade de procesamento consta dunha ALU e rexistros, util\u00edzanse para computar un elemento do resultado ( a t\u00e9cnica co\u00f1ecida coma front-end von Neumann, m\u00e1is un array de procesadores id\u00e9nticos que realizan a mesma instruci\u00f3n).\nUn exemplo de procesador SIMD \u00e9 o procesador Pentium MMX, o cal introduciu na arquitectura IA32 un set de recursos para o tratamento de sinais. Un segundo, as placas TDA2X de Texas Instruments empregadas embebidas en proxectos de ADAS e na conduci\u00f3n aut\u00f3noma."}
{"id": "501407", "revid": "1410", "url": "https://gl.wikipedia.org/wiki?curid=501407", "title": "Corda", "text": "A corda \u00e9 unha ferramenta empregada en certas actividades como a construci\u00f3n, navegaci\u00f3n (denomin\u00e1ndose cabo), exploraci\u00f3n, deportes e comunicaci\u00f3ns. Cando son grosas reciben tam\u00e9n os nomes de soga e maroma. As cordas foron usadas desde a idade prehist\u00f3rica. Grazas ao desenvolvemento da corda invent\u00e1ronse gran cantidade de cabos (n\u00f3s) con diversas utilidades. As poleas empreg\u00e1ronse desde hai moito tempo para redirixir a forza noutras direcci\u00f3ns, e poden ser empregadas como unha vantaxe mec\u00e1nica, permitindo que m\u00faltiples forzas se apliquen ao momento de apoio final da mesma. Os guindastres, os polispastos e os cabrestantes son m\u00e1quinas dese\u00f1adas para ser accionadas por cordas e cables. \nCando unha corda \u00e9 longa e grosa e se utiliza para suxeitar a carga do carro ou dun remolque recibe o nome de adival, cabestro, liame, luria, rello, sede\u00f1o, treixa ou trelo. Se as cordas son delgadas reciben o nome de cordel, baraza (ou barazo) e piola, a\u00ednda cando adoitan ser m\u00e1is grosas que un f\u00edo.\nAos extremos da corda denom\u00ednaselles chicotes mentres que \u00e1 s\u00faa parte media seo.\nAs cordas poden facerse de distintos tipos de fibras t\u00e9xtiles: naturais, artificiais, sint\u00e9ticas ou combinaci\u00f3ns entre eles. Entre as naturais est\u00e1n o c\u00e1\u00f1amo, esparto, algod\u00f3n, xute, seda, la, e pelo. Entre as artificiais est\u00e1 o rai\u00f3n, que se emprega na elaboraci\u00f3n de cordas decorativas. Entre as sint\u00e9ticas at\u00f3panse o polipropileno, nailon, poli\u00e9ster (por exemplo PET, vectran), o polietileno (como o spectra) e as fibras aramidas (por exemplo twaron, technora e o kevlar). Algunhas cordas elab\u00f3ranse con mesturas para aumentar a resistencia. As cordas p\u00f3dense elaborar tam\u00e9n de fibras met\u00e1licas.\nA corda tam\u00e9n se usou en traballos de cantar\u00eda como elemento decorativo. Co\u00f1\u00e9cese co nome de sogueado. \u00c9 propio do estilo rom\u00e1nico.\nHistoria.\nO emprego das cordas para a caza, o pulo, o estirado, atado, a suspensi\u00f3n e ascensi\u00f3n a cimas de monta\u00f1as data desde a \u00e9poca prehist\u00f3rica e sempre foi esencial nas actividades humanas b\u00e1sicas, as\u00ed como no progreso da humanidade. As primeiras cordas eran tan longas como poder\u00edan ser as fibras dunha planta, o seu intento de alargalas deu lugar \u00e1s primeiras cordas retortas. Os fragmentos case-fosilizadas do que probablemente \u00e9 unha \"corda enrolada de case 65 mm de di\u00e1metro\" que foi atopada na cova de Lascaux, data de aproximadamente 17.000 a.C..\nO Antigo Exipto foi probablemente a primeira civilizaci\u00f3n que desenvolveu unha ferramenta especial para facer cordas. Os exipcios fixeron cordas que datan do 4000 ao 3500 a. C. e elabor\u00e1banse principalmente de xuncos. Outras cordas elaboradas na antig\u00fcidade fix\u00e9ronse doutras fibras como a palmeira real, li\u00f1o, herbas, papiro, seda ou mesmo pelo animal. O emprego destas cordas empuxou por centos de traballadores doutras terras a ser escravizados polos exipcios co obxecto de mover grandes pedras e constru\u00edr os seus monumentos. Comezando aproximadamente desde o 2800 a. C., as cordas fix\u00e9ronse de fibras en China. A elaboraci\u00f3n de cordas expandiuse por toda Asia, India e Europa durante case varios s\u00e9culos. \nLeonardo da Vinci debuxou certos esbozos dun concepto para unha m\u00e1quina que fac\u00eda cordas, foi unha das s\u00faas moitas invenci\u00f3ns que nunca chegou a constru\u00edr. Con todo a s\u00faa construci\u00f3n non pod\u00eda ser levada a cabo sen o desenvolvemento dunha tecnolox\u00eda avanzada: En 1586, Domenico Fontana erixiu un obelisco de 327 toneladas na praza de San Pedro de Roma cunha forza concertada de 900 homes, 75 cabalos e unha cantidade inxente de cordas. Non foi at\u00e9 pasado o s\u00e9culo XVIII cando diversos inventos fixeron posible a invenci\u00f3n dunha m\u00e1quina capaz de constru\u00edr corda. Na d\u00e9cada de 1950 as fibras sint\u00e9ticas como o nailon f\u00f3ronse popularizando, substitu\u00edndo en proporci\u00f3n considerable \u00e1s naturais.\nEstilos de elaboraci\u00f3n.\nCorda torta.\nA corda torta, ou tam\u00e9n denominada impropiamente \"corda enrolada\", \u00e9, desde o punto de vista hist\u00f3rico, a forma m\u00e1is com\u00fan de corda, polo menos na cultura de Occidente. A maior\u00eda das cordas tortas consisten en tres fibras que se enrolan para aumentar a fortaleza e resistencia da corda; existen versi\u00f3ns con maior cantidade de fibras tortas.\nCorda trenzada.\nAs cordas trenzadas son xeralmente de fibras sint\u00e9ticas como o nailon, poli\u00e9ster ou o polipropileno. El\u00edxese o nailon debido \u00e1s s\u00faas caracter\u00edsticas de fortaleza e tenacidade, ademais de posu\u00edr unha boa resistencia \u00e1s inclemencias do tempo, as\u00ed como \u00e1 radiaci\u00f3n ultravioleta. O poli\u00e9ster \u00e9 preto dun 90% m\u00e1is forte en estiramento que en carga, \u00e9 moito m\u00e1is resistente \u00e1 abrasi\u00f3n e pos\u00fae unha maior resistencia aos UV, sufrindo cambios pequenos en lonxitude cando se humedece. Por regra xeral pref\u00edrese o polipropileno por mor do seu baixo custo e baixa densidade (pode flotar na auga)."}
{"id": "501409", "revid": "98629", "url": "https://gl.wikipedia.org/wiki?curid=501409", "title": "Sistema APG III", "text": "O sistema de clasificaci\u00f3n APG III \u00e9 a terceira versi\u00f3n do sistema para a clasificaci\u00f3n das anxiospermas seguindo criterios filoxen\u00e9ticos. \nFoi publicado en 2009 por un vasto grupo de investigadores que se autodenominou \u00abAPG III\u00bb (do ingl\u00e9s \"Angiosperm Phylogeny Group\", \u00e9 dicir, \u00abgrupo para a filoxenia das anxiospermas\u00bb). Esta versi\u00f3n sucede e substit\u00fae as versi\u00f3ns publicadas en 1998 (denominada Sistema APG I), e en 2003 (APG II). \nEn 2016 foi substitu\u00eddo pola \u00faltima versi\u00f3n do sistema at\u00e9 agora, chamado APG IV.\nHistoria.\nEste sistema de clasificaci\u00f3n de plantas \u00e9 diferente das anteriores aproximaci\u00f3ns ao ordenamento das anxiospermas, que estaban baseadas principalmente en criterios morfol\u00f3xicos. O sistema APG III, ao igual que as d\u00faas versi\u00f3ns anteriores, bas\u00e9ase en datos moleculares \u2014secuencias de ADN do n\u00facleo celular, das mitocondrias e dos cloroplastos\u2014 e na an\u00e1lise filoxen\u00e9tica dos mesmos. Intenta, deste modo, ordenar a diversidade das anxiospermas sobre a base da s\u00faa filoxenia, \u00e9 dicir, recuperando a evidencia dunha serie de eventos \u00fanicos que comprende a historia evolutiva deste grupo de plantas. A trav\u00e9s da filoxenia p\u00f3dese comezar a entender a diversificaci\u00f3n, as regularidades nos patr\u00f3ns da evoluci\u00f3n, ou simplemente suxerir cambios evolutivos individuais dentro dun clado. Deste xeito descubr\u00edronse relaci\u00f3ns entre as anxiospermas que obrigaban a desbotar moitas hip\u00f3teses longamente aceptadas acerca da s\u00faa evoluci\u00f3n. Debido a que a \u00e1rbore filoxen\u00e9tica que se desprendeu das an\u00e1lises da filoxenia mostraba relaci\u00f3ns entre grupos de plantas moi diferentes alo que se hipotetizara previamente (por exemplo, que a anxiosperma basal era \"Amborella\"), os bot\u00e1nicos v\u00edronse obrigados a refacer de forma dr\u00e1stica a clasificaci\u00f3n das plantas. O esforzo conxunto derivou nas publicaci\u00f3ns asinadas polos tres sucesivos APG.\nO APG III ordenou e agrupou \u00e1s anxiospermas en 415 familias, a mayor parte das cales est\u00e1n inclu\u00eddas nalgunhas das 59 ordes aceptadas por este sistema. Tales ordes, \u00e1 s\u00faa vez, distrib\u00faense en clados."}
{"id": "501410", "revid": "839", "url": "https://gl.wikipedia.org/wiki?curid=501410", "title": "\u00d6d\u00f6n Vaszk\u00f3", "text": "\u00d6d\u00f6n Vaszk\u00f3, nado en Pan\u010devo (Serbia, por ent\u00f3n Imperio Austroh\u00fangaro) o 4 de xullo de 1896 e finado en Budapest o 5 de xaneiro de 1946, foi un pintor h\u00fangaro.\nTraxectoria.\nFoi a varias escolas de arte independentes e logo estudou na Universidade de Belas Artes de Hungr\u00eda. Como membro fundador da Asociaci\u00f3n de Novos Artistas, estaba moi unido a J\u00e1nos Vaszary. "}
{"id": "501411", "revid": "737", "url": "https://gl.wikipedia.org/wiki?curid=501411", "title": "Odon Vaszko", "text": ""}
{"id": "501412", "revid": "1888", "url": "https://gl.wikipedia.org/wiki?curid=501412", "title": "Jos\u00e9 Fandi\u00f1o", "text": " "}
{"id": "501413", "revid": "25871", "url": "https://gl.wikipedia.org/wiki?curid=501413", "title": "Barth\u00e9l\u00e9my Dumortier", "text": "O conde Barth\u00e9lemy Charles Joseph Dumortier (\u00e1s veces escrito Du Mortier), nado o 3 de abril de 1797 en Tournai, e finado o 9 de xullo de 1878 na mesma cidade, foi un pol\u00edtico e bot\u00e1nico belga. Membro da C\u00e1mara de Representantes desde a creaci\u00f3n de B\u00e9lxica, foi tam\u00e9n Ministro de Estado. En 1885 o rei Leopoldo II outorgoulle o t\u00edtulo de conde.\nTraxectoria.\nDumortier era fillo do negociante e conselliro comunal de Tournai Barth\u00e9lemy-Fran\u00e7ois Dumortier e da s\u00faa esposa Marie-Jeanne Willaumez. Casou con Philippine Rutteau e desta uni\u00f3n naceu un fillo, Barth\u00e9lemy-No\u00ebl Dumortier.\nEn 1824 fundou \"Le Courrier de l'Escaut\", un xornal cr\u00edtico do goberno. Estivo involucrado na revoluci\u00f3n belga de 1830 e foi elixido membro do novo Parlamento fundado en 1831. Representou ao distrito de Tournai at\u00e9 1847, e despois foi elixido para o distrito de Roeselare, posto que ocupou at\u00e9 a s\u00faa morte.\nO bot\u00e1nico.\nA principios da d\u00e9cada de 1820 Dumortier publicou a s\u00faa primeira achega \u00e1 bot\u00e1nica, en lat\u00edn. O seu obxectivo principal era identificar a flora nacional. En 1827 publicou \"Flora Belgica\", obra na que utilizou unha clasificaci\u00f3n natural. A s\u00faa atenci\u00f3n dirixiuse decontado aos aspectos sistem\u00e1ticos, e incluso creou o seu propio sistema de clasificaci\u00f3n. Tense dito que durante esta d\u00e9cada foi o primeiro en observar a divisi\u00f3n celular.\nEn 1829 converteuse en membro da prestixiosa Academia de Bruxelas, unha distinci\u00f3n moi solicitada, e foi reco\u00f1ecido como un dos mellores naturalistas dos Pa\u00edses Baixos, xa que estudou non s\u00f3 bot\u00e1nica, sen\u00f3n tam\u00e9n zoolox\u00eda, porque o seu interese polos invertebrados era grande.\nEn 1862, cando se creou a \"Soci\u00e9t\u00e9 Royale de Botanique de Belgique\", Dumortier foi requirido de inmediato como primeiro presidente. Foi tanto un mentor como un protector para os xoves bot\u00e1nicos que se uniron a este novo grupo. Fran\u00e7ois Cr\u00e9pin dedic\u00e1ralle a s\u00faa obra mestra \"La Flore de Belgique\" (1860) dous anos antes. Estes dous feitos ilustran a influencia e a aura do vello bot\u00e1nico de Tournai.\nDumortier propuxo \u00e1 sociedade que administraba o xard\u00edn bot\u00e1nico de Bruxelas crear un xard\u00edn bot\u00e1nico do Estado na capital capital. Instou ao parlamento que comprara o impresionante herbario e a colecci\u00f3n de Carl Friedrich Philipp von Martius, o que se fixo en 1869, uns meses antes de que o Estado belga comprara o xard\u00edn bot\u00e1nico de Bruxelas. Dumortier quer\u00eda crear un xard\u00edn bot\u00e1nico seguindo o modelo do Real Xard\u00edn Bot\u00e1nico de Kew. \nNesta nova instituci\u00f3n, Dumortier dominou sen ningunha consideraci\u00f3n outras opini\u00f3ns m\u00e1is que as propias, como un mestre perfecto. Isto causou gran tensi\u00f3n e incluso puxo en perigo a instituci\u00f3n, pero contou cun forte apoio pol\u00edtico. Non foi derrotado at\u00e9 que a autoridade decidiu unir o Museo de Historia Natural co Xard\u00edn Bot\u00e1nico, en 1875. O director das d\u00faas instituci\u00f3ns foi \u00c9douard Dupont, inimigo xurado de Dumortier, que por\u00e9n permaneceu como director cient\u00edfico do Xard\u00edn Bot\u00e1nico.\nDupont, que non estaba de acordo, dimitiu en 1876, e Fran\u00e7ois Cr\u00e9pin, amigo de Dumortier, foi o novo director.\nO revolucionario.\nBaixo o seud\u00f3nimo de \"Belgicus\", public\u00f3 cartas en Tournai en xaneiro de 1830 denunciando a actitude do goberno do Reino dos belgas, e estigmatizou aos seus compatriotas do norte alcum\u00e1ndoos como \"holandeses\", que provocou claramente un desexo de secesi\u00f3n das provincias do sur. Foi condecorado coa Cruz de Ferro de B\u00e9lxica.\nAbreviaturas.\nAs abreviaturas Dum., Dumort. ou Dumortierse empr\u00e9ganse para reco\u00f1ecer a Barth\u00e9lemy Dumortier como autoridade na descrici\u00f3n e clasificaci\u00f3n cient\u00edfica en bot\u00e1nica."}
{"id": "501414", "revid": "72012", "url": "https://gl.wikipedia.org/wiki?curid=501414", "title": "Barth\u00e9lemy Charles Joseph Dumortier", "text": ""}
{"id": "501417", "revid": "1131", "url": "https://gl.wikipedia.org/wiki?curid=501417", "title": "Pao", "text": "O top\u00f3nimo Pao pode referirse a:\nAmais, pode referirse a:"}
{"id": "501418", "revid": "1131", "url": "https://gl.wikipedia.org/wiki?curid=501418", "title": "O Pao", "text": ""}
{"id": "501419", "revid": "1131", "url": "https://gl.wikipedia.org/wiki?curid=501419", "title": "Papoi", "text": "O top\u00f3nimo galego Papoi pode referirse a:"}
{"id": "501420", "revid": "85894", "url": "https://gl.wikipedia.org/wiki?curid=501420", "title": "Jes\u00fas Seoane L\u00f3pez", "text": "Jes\u00fas Seoane L\u00f3pez, nado en Moa\u00f1a e finado no mesmo concello o 19 de xaneiro de 1960, foi un empresario e pol\u00edtico galego.\nTraxectoria.\nNa ditadura de Primo de Rivera foi concelleiro de Moa\u00f1a. En 1929 foi elixido presidente do Liceo Casino de Moa\u00f1a. Foi presidente da Sociedad Uni\u00f3n de Armadores, Comerciantes y Patronos de Moa\u00f1a. Logo do golpe de Estado do 18 de xullo de 1936 e despois de que o alcalde Jos\u00e9 Carvajal Quiroga fora destinado ao servizo activo en novembro, foi nomeado alcalde de Moa\u00f1a.\nVida persoal.\nCasou en Moa\u00f1a con Mar\u00eda Trigo Costa en xaneiro de 1920."}
{"id": "501421", "revid": "1131", "url": "https://gl.wikipedia.org/wiki?curid=501421", "title": "A Parada", "text": ""}
{"id": "501422", "revid": "1131", "url": "https://gl.wikipedia.org/wiki?curid=501422", "title": "Parada de Ribeira", "text": ""}
{"id": "501424", "revid": "1131", "url": "https://gl.wikipedia.org/wiki?curid=501424", "title": "Parada de Ribeira, Parada de Ribeira, Xinzo de Limia", "text": ""}
{"id": "501425", "revid": "1131", "url": "https://gl.wikipedia.org/wiki?curid=501425", "title": "Universidade de Francia", "text": "A Universidade de Francia, tam\u00e9n co\u00f1ecida como Universidade Imperial e normalmente chamada a Universidade, foi o nome da administraci\u00f3n francesa do s\u00e9culo XIX encargada da educaci\u00f3n superior en Francia.\nHistoria.\nNapole\u00f3n Bonaparte quixo reorganizar completamente o sistema educativo franc\u00e9s, inclu\u00edda a Universidade. A lei de 10 de maio de 1806 establec\u00eda que: \"baixo o nome de Universidade Imperial, crearase unha corporaci\u00f3n encargada exclusivamente da ensinanza e da educaci\u00f3n p\u00fablica en todo o Imperio\".\nO decreto de 17 de marzo de 1808 ordena o funcionamento da Universidade. A Universidade, que est\u00e1 por riba de todas as ordes educativas e na que ningu\u00e9n pode ensinar sen a autorizaci\u00f3n do Gran Mestre, e coa condici\u00f3n de ser parte da Universidade. O texto establece seis ordes escolares:"}
{"id": "501426", "revid": "1131", "url": "https://gl.wikipedia.org/wiki?curid=501426", "title": "Parada de Ventosa", "text": "O top\u00f3nimo galego Parada de Ventosa pode referirse a:"}
{"id": "501428", "revid": "1131", "url": "https://gl.wikipedia.org/wiki?curid=501428", "title": "Parada Seca", "text": "O top\u00f3nimo galego Parada Seca pode referirse a:"}
{"id": "501429", "revid": "1131", "url": "https://gl.wikipedia.org/wiki?curid=501429", "title": "Paradaseca", "text": "O top\u00f3nimo galego Paradaseca pode referirse a:"}
{"id": "501430", "revid": "1131", "url": "https://gl.wikipedia.org/wiki?curid=501430", "title": "Paradaseca, Paradaseca, Quiroga", "text": ""}
{"id": "501431", "revid": "5132", "url": "https://gl.wikipedia.org/wiki?curid=501431", "title": "Selecci\u00f3n de f\u00fatbol de Estonia", "text": "A selecci\u00f3n de f\u00fatbol de Estonia (en ) \u00e9 o equipo que representa a Estonia nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Asociaci\u00f3n Estonia de F\u00fatbol (\"Eesti Jalgpalli Liit\"), pertencente \u00e1 UEFA."}
{"id": "501432", "revid": "1131", "url": "https://gl.wikipedia.org/wiki?curid=501432", "title": "Paradavella", "text": "O top\u00f3nimo galego Paradavella pode referirse a:"}
{"id": "501433", "revid": "1131", "url": "https://gl.wikipedia.org/wiki?curid=501433", "title": "Papelle", "text": ""}
{"id": "501434", "revid": "1131", "url": "https://gl.wikipedia.org/wiki?curid=501434", "title": "Pap\u00edn", "text": ""}
{"id": "501435", "revid": "1131", "url": "https://gl.wikipedia.org/wiki?curid=501435", "title": "Parabico", "text": ""}
{"id": "501436", "revid": "1131", "url": "https://gl.wikipedia.org/wiki?curid=501436", "title": "Parabispo", "text": ""}
{"id": "501437", "revid": "1131", "url": "https://gl.wikipedia.org/wiki?curid=501437", "title": "Paracostoira", "text": ""}
{"id": "501438", "revid": "1131", "url": "https://gl.wikipedia.org/wiki?curid=501438", "title": "Parada de Outeiro", "text": ""}
{"id": "501439", "revid": "1131", "url": "https://gl.wikipedia.org/wiki?curid=501439", "title": "A Parada do Rei", "text": ""}
{"id": "501440", "revid": "1131", "url": "https://gl.wikipedia.org/wiki?curid=501440", "title": "Paradapi\u00f1ol", "text": ""}
{"id": "501441", "revid": "1131", "url": "https://gl.wikipedia.org/wiki?curid=501441", "title": "Parada do Monte", "text": "O top\u00f3nimo Parada do Monte pode referirse a:"}
{"id": "501442", "revid": "89787", "url": "https://gl.wikipedia.org/wiki?curid=501442", "title": "Lu\u00eds Filipe Castro Mendes", "text": "Lu\u00eds Filipe Carrilho de Castro Mendes, nado en Idanha-a-Nova o 21 de novembro de 1950, \u00e9 un diplom\u00e1tico, escritor, poeta, narrador e pol\u00edtico portugu\u00e9s. Foi ministro da Cultura do XXI Goberno Constitucional de Portugal de abril de 2016 a outubro de 2018.\nTraxectoria.\nLicenciado en Dereito pola Facultade de Dereito da Universidade de Lisboa (1974). Ingresou en 1975 na carreira diplom\u00e1tica, tendo pasado sucesivamente por Luanda, Madrid e Par\u00eds, R\u00edo de Xaneiro, Budapest e Nova Deli. Foi asesor de Melo Antunes no Minist\u00e9rio dos Neg\u00f3cios Estrangeiros, nos gobernos provisorios liderados por Vasco Gon\u00e7alves e Pinheiro de Azevedo, e, m\u00e1is tarde, en 1983, do Presidente Ramalho Eanes. Entre 1995 e 1997, foi xefe de Gabinete do Secret\u00e1rio de Estado dos Neg\u00f3cios Estrangeiros e Coopera\u00e7\u00e3o, Jos\u00e9 Lamego. En 2010 asumiu a xefatura da representaci\u00f3n de Portugal na UNESCO, en Par\u00eds, e en 2012 como representante no Consello de Europa, en Estrasburgo. En 2015 foi nomeado Ministro da Cultura do XXI Goberno Constitucional.\nEstreouse cedo como poeta (1965-1967), ao publicar poemas no suplemento xuvenil do\u00a0\"Di\u00e1rio de Lisboa\"\u00a0e no suplemento literario do diario\u00a0\"Rep\u00fablica\". Comezou a publicar poes\u00eda en libros na d\u00e9cada de 80.\u00a0\"Recados\"\u00a0(1983) \u00e9 unha \u201cobra onde se impo\u00f1en desde pronto d\u00faas das m\u00e1is marcantes caracter\u00edsticas da s\u00faa poes\u00eda: o virtuosismo no tratamento de formas po\u00e9ticas tradicionais e a intertextualidade\u201d con referencias a varios escritores, como Emily Dickinson, Rilke, Nietszche, Jorge Luis Borges, Rimbaud etc.\nEncadr\u00e1bel nunha est\u00e9tica posmodernista, a obra de Lu\u00eds Filipe de Castro Mendes revela un universo enigm\u00e1tico onde o finximento e a sinceridade, o rom\u00e1ntico e o cl\u00e1sico, a regra e o xogo levan at\u00e9 as realizaci\u00f3ns mais lapidares e expresivas. Entre o clasicismo e o preromantismo, a obra de Lu\u00eds Filipe Castro Mendes ten a\u00ednda como trazo distintivo a capacidade de renovar, con inquestion\u00e1bel mestr\u00eda, as experiencias da escrita."}
{"id": "501444", "revid": "12452", "url": "https://gl.wikipedia.org/wiki?curid=501444", "title": "Reino de Galicia e a historiograf\u00eda tradicional espa\u00f1ola", "text": ""}
{"id": "501446", "revid": "23204", "url": "https://gl.wikipedia.org/wiki?curid=501446", "title": "Selecci\u00f3n de f\u00fatbol de Finlandia", "text": "A selecci\u00f3n de f\u00fatbol de Finlandia (en , en ) \u00e9 o equipo que representa a Finlandia nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol de Finlandia (\"Suomen Palloliitto\", \"Finlands Bollf\u00f6rbund\"), pertencente \u00e1 UEFA."}
{"id": "501449", "revid": "1131", "url": "https://gl.wikipedia.org/wiki?curid=501449", "title": "Coll\u00e8ge Stanislas (Par\u00eds)", "text": "O Coll\u00e8ge Stanislas (frecuentemente chaamado \"Stan\" polo seus alumnos) \u00e9 un centro de ensino cat\u00f3lico privado con contrato de asociaci\u00f3n co Estado.\nFundaci\u00f3n.\nFoi fundado en 1804 polo padre Claude Liautard (1774-1844) no distrito de Notre-Dame-des-Champs en Par\u00eds. \nSituaci\u00f3n.\nEnc\u00f3ntrase desde 1847 no n\u00b0 22 da rue Notre-Dame-des-Champs, no 6\u00ba arrondissement de Par\u00eds. As s\u00faas entradas enc\u00f3ntranse nos n\u00fameros 6 e 28 da rue du Montparnasse. A do n\u00ba 155bis da rue de Rennes xa non se usa. \nEdificios e educaci\u00f3n.\nOs edificios que o compo\u00f1en est\u00e1n inclu\u00eddos no bloque formado polas r\u00faas mencionadas, coa excepci\u00f3n do edificio na esquina das r\u00faas de Montparnasse e Notre-Dame-des-Champs, constru\u00eddo en 1988 polo Instituto Superior de Electr\u00f3nica de Par\u00eds. Polo tanto, a columnata de Lu\u00eds XVI no H\u00f4tel de Sil\u00e8ne (1777) enc\u00f3ntrase xunto a outros edificios da d\u00e9cada de 1960 de Jacques Barge ou m\u00e1is recentes (2011). D\u00faas das s\u00faas portas foron catalogadas como monumentos hist\u00f3ricos por orde do 22 de febreiro de 1926, e logo outros elementos do edificio fron ordenados \u00e1 s\u00faa vez por orde do 16 de marzo de 1966.\nO Stanislas \u00e9 propiedade dunha sociedade an\u00f3nima fundada en 1903 por antigos alumnos. Desde 1804 esta instituci\u00f3n esrivo a punto de desaparecer varias veces. A s\u00faa permanencia como centro de educaci\u00f3n cat\u00f3lica d\u00e9bese a varios dos seus directores e exalumnos. No curso acad\u00e9mico 2012-2013, o establecemento ti\u00f1a 3 400 estudantes que \u00edan desde o xard\u00edn de infancia at\u00e9 clases preparatorias. \nO liceo \u00e9 reco\u00f1ecido polos seus excelentes resultados no bacharelato, a competencia xeral e nos exmes de ingreso nas grandes Escolas T\u00e9cnicas e Cient\u00edficas."}
{"id": "501450", "revid": "85894", "url": "https://gl.wikipedia.org/wiki?curid=501450", "title": "Ovidio Trigo Costa", "text": "Ovidio Trigo Costa, nado en Moa\u00f1a foi un empresario e pol\u00edtico galego.\nTraxectoria.\nNo franquismo foi nomeado alcalde de Moa\u00f1a e tomou posesi\u00f3n o 1 de abril de 1963. Cesou como alcalde en 1966."}
{"id": "501451", "revid": "85894", "url": "https://gl.wikipedia.org/wiki?curid=501451", "title": "Sebasti\u00e1n Juncal Curr\u00e1s", "text": "Sebasti\u00e1n Juncal Curr\u00e1s, nado en Moa\u00f1a en 1937 e finado no mesmo concello en decembro de 2019, foi un empresario e pol\u00edtico galego.\nTraxectoria.\nEmpresario da constuci\u00f3n. No franquismo foi nomeado alcalde de Moa\u00f1a en 1966. Permaneceu no cargo at\u00e9 as primeiras elecci\u00f3ns democr\u00e1ticas. Posteriormente foi concelleiro por Alianza Popular e despois no partido Independientes del Morrazo (IDM)."}
{"id": "501452", "revid": "12452", "url": "https://gl.wikipedia.org/wiki?curid=501452", "title": "Galicia e a historiograf\u00eda tradicional espa\u00f1ola", "text": ""}
{"id": "501454", "revid": "1131", "url": "https://gl.wikipedia.org/wiki?curid=501454", "title": "Hamam\u00e9lidos", "text": "O dos hamam\u00e9lidos (\"Hamamelidae\") foi un taxon coa categor\u00eda de subclase das Magnoliopsida (dicotiled\u00f3neas), que agrupaba plantas cuxa caracter\u00edstica principal era que posu\u00edan flores polinizadas polo vento (anem\u00f3filas) usualmente agrupadas en amentos.\nHistoria.\nO taxon foi utilizado por Cronquist e outros sistemas de clasificaci\u00f3n durante un tempo (ver Cronquist 1981, 1988, Takhtajan 1980, que o escribe correctamente como Hamamelididae. \nNumerosas li\u00f1as de evidencia mostran que este taxon non \u00e9 monofil\u00e9tico. En clasificaci\u00f3ns modernas como o Sistema de clasificaci\u00f3n APG III (2009), e o APWeb (2001 en adiante), o taxon foi abandonado.\nTaxonom\u00eda.\nDescrici\u00f3n.\nA subclase foi descrita en 1967 polo bot\u00e1nico sovi\u00e9tico-armenio Armen Takhtajan.\nOrdes.\nA subclase contaba coas seguintes ordes (\"sensu\" Cronquist 1981:"}
{"id": "501455", "revid": "72012", "url": "https://gl.wikipedia.org/wiki?curid=501455", "title": "Hamamelidae", "text": ""}
{"id": "501456", "revid": "1131", "url": "https://gl.wikipedia.org/wiki?curid=501456", "title": "Paradoa", "text": ""}
{"id": "501457", "revid": "89787", "url": "https://gl.wikipedia.org/wiki?curid=501457", "title": "Lithocarpus", "text": "Lithocarpus \u00e9 un x\u00e9nero de plantas pertencente \u00e1 familia das fag\u00e1ceas. \nA lista de Kew acepta que o x\u00e9nro conta con 334 especies, a\u00ednda que alg\u00fans autores atrib\u00faenlle s\u00f3 100, todas elas nativas do suroeste de Asia, coa \u00fanica excepci\u00f3n de \"Lithocarpus densiflorus\", que \u00e9 propia do oeste de Norteam\u00e9rica (Oreg\u00f3n e California). \nNa bibliograf\u00eda internacional estas especies son co\u00f1ecidas co nome vulgar de \"carballos de pedra\".\nCaracter\u00edsticas.\nAs especies deste x\u00e9nero on [[\u00e1rbore]]s [[perenne|perennifolias]] cunha aparencia entre a do [[carballo]] e do [[casti\u00f1eiro]]. O seu tama\u00f1o var\u00eda moito segundo a especie, \"[[Notholithocarpus densiflorus|Lithocarpus densiflorus]]\" alcanza os 24 m de altura ou m\u00e1is, mentres que \"[[Lithocarpus edulis]]\" s\u00f3 chega aos 9 m de altura nos esp\u00e9cimes cultivados. As s\u00faas [[folla]]s, cori\u00e1ceas, poden seren enteiras ou dentadas. A [[inflorescencia]] \u00e9 similar \u00e1 do casti\u00f1eiro, e a [[semente]] \u00e9 unha [[c\u00e1psula (froito)|c\u00e1psula]] semellante a unha [[landra]] de [[carballo]], pero coa casca moi dura. O froito de \"[[Lithocarpus edulis]]\" \u00e9 comest\u00edbel, pero non o das demais especies. Son plantas de clima fr\u00edo, que requiren sol ou sombra parcial e un solo ben drenado, neutro ou \u00e1cido. \nVarias especies cult\u00edvanse como [[planta ornamental]] para [[parque]]s e [[xard\u00edn]]s en zonas temperadas e subtropicais.\nTaxonom\u00eda.\nDescrici\u00f3n.\nO x\u00e9nero foi descrito en [[1826]] polo [[naturalista]] e [[bot\u00e1nico]] [[Alema\u00f1a|alem\u00e1n]]-[[Pa\u00edses Baixos|neerland\u00e9s]] [[Carl Ludwig Blume]] e publicado en \"Bijdragen tot de flora van Nederlandsch Indi\u00eb\" 10: 526.\nEtimolox\u00eda.\nO nome \"Lithocarpus\" est\u00e1 formado polos elementos do [[lat\u00edn cient\u00edfico]] \"litho-\" e \"-carpus\", derivados dos nomes do [[grego antigo]] \u03bb\u03af\u03b8\u03bf\u03c2 \"l\u00edthos\", \"pedra\", e \u03ba\u03b1\u03c0\u03cc\u03c2 \"carp\u00f3s\", \"froito\", \"semente\", en alusi\u00f3n \u00e1 dureza dos seus froitos.\nSin\u00f3nimos.\nAdemais de polo nome valido actualmente, o x\u00e9nero co\u00f1eceuse tam\u00e9n polos [[sin\u00f3nimo]]s: \nNota taxon\u00f3mica.\nRecentes estudos xen\u00e9ticos do x\u00e9nero \"Lithocarpus\", suxiren que a especie norteamericana est\u00e1 distanciada das especies asi\u00e1ticas e pode ser transferida ao seu propio x\u00e9nero, \nIsto foi o que de feito fixeron Manos, Cannon e Oh, en [[2008]], en que, base\u00e1ndose en m\u00faltiples evidencias, crearon o novo x\u00e9nero \"[[Notholithocarpus]]\", que est\u00e1 m\u00e1is estreitamente relacionado cos carballos temperados do norte, do x\u00e9nero \"[[Quercus]]\", e non tanto cos \"carballos de pedra\" tropicais asi\u00e1ticos, e que semella que se trata dun exemplo de [[evoluci\u00f3n converxente|evoluci\u00f3n morfol\u00f3xica converxente]].\nAlgunhas especies seleccionadas.\nNota: a lista completa pode verse na ligaz\u00f3n externa dos [[Reais Xard\u00edns Bot\u00e1nicos de Kew]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Lithocarpus| ]]"}
{"id": "501461", "revid": "82922", "url": "https://gl.wikipedia.org/wiki?curid=501461", "title": "Armas falantes", "text": "Armas falantes \u00e9 unha expresi\u00f3n empregada en her\u00e1ldica para facer referencia \u00e1s composici\u00f3ns, escudos de armas e bras\u00f3ns, que incorporan unha figura ou peza cuxa denominaci\u00f3n alude ao apelido da li\u00f1axe ou ao top\u00f3nimo do que se representa, interpretando graficamente o nome.\nExisten d\u00faas categor\u00edas de armas falantes:\nTam\u00e9n se denominan armas contrafalantes aos bras\u00f3ns que no canto de aludir ao nome directo do titular, ofrecen unha imaxe ou ideal contraditorio."}
{"id": "501464", "revid": "98629", "url": "https://gl.wikipedia.org/wiki?curid=501464", "title": "Frederico Louren\u00e7o", "text": "Frederico Maria Bio Louren\u00e7o, nado en Lisboa en 1963, \u00e9 un escritor, tradutor e profesor universitario portugu\u00e9s. \u00c9 gran especialista en linguas e literaturas cl\u00e1sicas, en particular en grego cl\u00e1sico.\nTraxectoria.\nFrederico Maria Bio Louren\u00e7o naceu en Lisboa, en 1963, fillo de M. S. Louren\u00e7o (1936-2009) e de Manuela Louren\u00e7o (1937-1998). Fixo a instruci\u00f3n primaria en Inglaterra (Oxford), onde a familia viviu entre 1965 e 1973. Frecuentou o Lyc\u00e9e Fran\u00e7ais Charles Lepierre de Lisboa, mais preferiu dedicarse ao estudo da m\u00fasica (Academia dos Amadores de M\u00fasica, Conservat\u00f3rio Nacional; m\u00e1is tarde Escola Superior de M\u00fasica de Lisboa) e da lingua alem\u00e1 (con profesores e por conta propia desde os 12 anos e despois no Goethe Institut de Lisboa) e por iso fixo o ensino secundario como auto-proposto. \nLicenciouse, en 1988, en Linguas e Literaturas Cl\u00e1sicas na Universidade de Lisboa, onde m\u00e1is tarde se doutorou cunha tese sobre os cantos l\u00edricos de Eur\u00edpides, sendo aprobado por unanimidade por un xurado que inclu\u00edu Maria Helena da Rocha Pereira (Universidade de Co\u00edmbra) e James Diggle (Universidade de Cambridge). A tese foi publicada co t\u00edtulo \"The Lyric Metres of Euripidean Drama\" (Co\u00edmbra, Classica Digitalia, 2011). De 1989 a 2009 foi docente da Facultade de Letras da Universidade de Lisboa. Desde novembro de 2009 foi profesor asociado da Facultade de Letras da Universidade de Co\u00edmbra.\nT\u00e9ndose dedicado durante anos ao estudo e traduci\u00f3n da poes\u00eda grega (sobre todo con Homero), comezou a volverse para outros intereses a partir de 2007: Estudos Bizantinos, Xerman\u00edstica e Historia da Danza.\nO 10 de abril de 2008, estreou, con grande \u00e9xito cr\u00edtico, no Teatro da Cornuc\u00f3pia de Lisboa, a s\u00faa versi\u00f3n da peza Don Carlos de Friedrich Schiller, con encenificaci\u00f3n de Lu\u00eds Miguel Cintra.\nColaborou coa Cinemateca Portuguesa na elaboraci\u00f3n de textos sobre cinema e na realizaci\u00f3n de cat\u00e1logos, e nos xornais e revistas \"O Independente\", \"Expresso\", \"P\u00fablico,\" \"Di\u00e1rio de Not\u00edcias\", \"Journal of Hellenic Studies\", \"Classical Quarterly\", \"Euphrosyne\", \"Humanitas\", \"Col\u00f3quio-Letras\" e \"Os Meus Livros\".\nObra.\nTraduci\u00f3n.\nTraduciu tam\u00e9n d\u00faas traxedias de Eur\u00edpides, \"Hip\u00f3lito\" e \"\u00cdon\". \nA Biblia.\nEn 2016 foi publicado o primeiro volume, dun total de seis, que comprender\u00e1n a maior e m\u00e1is completa \"B\u00edblia\" en portugu\u00e9s xa feita. Previsto para entregar o \u00faltimo volume en 2020, a proposta do tradutor \u00e9 dar ao lector de lingua portuguesa a sensaci\u00f3n de ler o texto b\u00edblico na lingua orixinal, respectando rigorosamente a literalidade contida no idioma orixinal das escrituras. O proxecto conta cun vasto aparato de notas que visa ambientar o lector no contexto hist\u00f3rico e ling\u00fc\u00edstico das escrituras e no que elas relatan."}
{"id": "501468", "revid": "98629", "url": "https://gl.wikipedia.org/wiki?curid=501468", "title": "Bulbbul", "text": "Bulbbul \u00e9 un filme indio de 2020 escrito e dirixido por Anvita Dutt. Producido por Anushka Sharma e Karnesh Sharma, est\u00e1 protagonizado por Tripti Dimri, Avinash Tiwary, Paoli Dam, Rahul Bose e Parambrata Chattopadhyay. Bulbbul est\u00e1 ambientado en Bengala en 1880 e estreouse en Netflix o 24 de xu\u00f1o de 2020."}
{"id": "501469", "revid": "6299", "url": "https://gl.wikipedia.org/wiki?curid=501469", "title": "Burga de Xermeade", "text": "A burga de Xermeade \u00e9 un antigo manancial situado en Xermeade (Reis, Teo) \u00e1 beira do r\u00edo Ulla. Ten augas sulfuradas, cloruradas e s\u00f3dicas, que xorden a unha temperatura constante de 15 \u00b0C. A fonte dun s\u00f3 cano, verte a un estanque circular duns 3 m de di\u00e1metro de pedra labrada, onde poden entrar a tomar o ba\u00f1o ata 24 persoas \u00e1 vez. Non se sabe con certeza a \u00e9poca do seu descubrimento, pero polo menos hai m\u00e1is de dous s\u00e9culos que as augas medicinais se utilizan. Nesa \u00e9poca a fonte era de uso p\u00fablico, pero al\u00f3 polos anos trinta do s\u00e9culo XX unha familia tentou privatizar a fonte, pero os veci\u00f1os de Pontevea presentaron un preito pola propiedade do manancial. Nos anos cincuenta dese mesmo s\u00e9culo as autoridades permitiron a construci\u00f3n dunha pequena casa de ba\u00f1os mentres o xulgado non emit\u00eda sentenza sobre a titularidade das terras. Finalmente os veci\u00f1os ga\u00f1aron o preito e a casa de ba\u00f1os quedou en desuso, arestora est\u00e1 en ru\u00ednas reconvertida en merendeiro a car\u00f3n da ba\u00f1eira.\nO manancial, de gran sona en toda a bisbarra, acolleu visitantes chegados de toda Galicia. As \u00faltimas d\u00e9cadas do s\u00e9culo XIX e primeiras do s\u00e9culo XX foron as de maior relevancia, chegando a computarse ata 300 ba\u00f1istas diarios que repousaban nas diferentes fondas e \"casas de ba\u00f1o de Pontevea\", chegando a funcionar ata 5 casas de ba\u00f1o.\nO manancial da burga de Xermeade figuraba nas principais publicaci\u00f3ns sobre augas mineiro-medicinais dende mediados do s\u00e9culo XIX, como o n\u00famero 22 da Revista M\u00e9dica publicado o 15 de xaneiro de 1849, aparec\u00eda recollido un artigo do ilustre qu\u00edmico galego Antonio Casares no que se mencionaban as sulfurosas augas da burga."}
{"id": "501470", "revid": "5863", "url": "https://gl.wikipedia.org/wiki?curid=501470", "title": "Tripti Dimri", "text": "Tripti Dimri, nada o 23 de febreiro de 1994, \u00e9 unha actriz india que traballa na industria de cinema hindi. Debutou no ano de 2017 co filme \"Poster Boys\". Ademais, protagonizou os filmes \"Laila Majnu\" e \"Bulbbul\". Pola s\u00faa interpretaci\u00f3n en \u00e1mbolos dous filmes conseguiu boas cr\u00edticas por parte da cr\u00edtica e do p\u00fablico."}
{"id": "501472", "revid": "5132", "url": "https://gl.wikipedia.org/wiki?curid=501472", "title": "Selecci\u00f3n de f\u00fatbol das Illas Feroe", "text": "A selecci\u00f3n de f\u00fatbol das Illas Feroe (en , en ) \u00e9 o equipo que representa \u00e1s Illas Feroe nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Federaci\u00f3n de F\u00fatbol das Illas Feroe (\"F\u00f3tb\u00f3ltssamband F\u00f8roya\", \"F\u00e6r\u00f8ernes fodboldforbund\"), pertencente \u00e1 UEFA."}
{"id": "501473", "revid": "5132", "url": "https://gl.wikipedia.org/wiki?curid=501473", "title": "Selecci\u00f3n de f\u00fatbol de Illas Feroe", "text": ""}
{"id": "501477", "revid": "23204", "url": "https://gl.wikipedia.org/wiki?curid=501477", "title": "Ad\u00fa", "text": "Ad\u00fa \u00e9 un filme espa\u00f1ol de 2020 dirixido por Salvador Calvo, escrito por Alejandro Hern\u00e1ndez\u00a0e protagonizado por Lu\u00eds Tosar, \u00c1lvaro Cervantes e Anna Castillo. xunto con Moustapha Oumarou no papel do pequeno Ad\u00fa. O filme estreouse en Espa\u00f1a o 31 de xaneiro de 2020.\nSinopse.\nTentando desesperadamente chegar a Europa na procura do seu pai, un neno de seis anos e a s\u00faa irm\u00e1 m\u00e1is vella ag\u00f3chanse no tren de aterraxe dun avi\u00f3n que engala no Camer\u00fan. Non demasiado lonxe, un activista medioambiental espa\u00f1ol loita sen \u00e9xito contra a caza furtiva de elefantes, \u00f3 tempo que se reencontra coa s\u00faa problem\u00e1tica filla que acaba de chegar dende Madrid. Milleiros de quil\u00f3metros ao norte, en Melilla, un grupo de gardas civ\u00eds prep\u00e1rase para deter aos inmigrantes subsaharianos que tentan saltar o valado da fronteira."}
{"id": "501478", "revid": "89787", "url": "https://gl.wikipedia.org/wiki?curid=501478", "title": "Flour", "text": "Flour \u00e9 o proxecto musical e alcume do m\u00fasico de Minneapolis Pete Conway, que compuxo canci\u00f3ns e tocou o baixo nas bandas Rifle Sport e Breaking Circus ata mediados dos anos 80. Conway publicou catro \u00e1lbums en solitario a trav\u00e9s do selo Touch and Go Records dende 1988 ata 1994 nos cales tocou a meirande parte dos instrumentos. Flour xirou como banda ao vivo d\u00faas veces cunha formaci\u00f3n que contaba co ex-guitarrista de Big Black Steve Albini no baixo e o antigo percusionista de Breaking Circus Todd Trainer na bater\u00eda antes de que os dous formasen Shellac. As gravaci\u00f3ns en solitario de Flour cont\u00e1n co caracter\u00edstico son de caixa de ritmos de Big Black, que tam\u00e9n foi usada por moitas outras bandas independentes de rock no Medio Oeste durante ese per\u00edodo de tempo. O terceiro \u00e1lbum en solitario de Flour, \"Machinery Hill\", foi descrito por Richard Foss de Allmusic como \"unha estra\u00f1a obra mestra de guitarras machacantes, baixo flu\u00eddo, bater\u00edas martilleantes, e ideas moi creativas\".\nA mediados dos anos 90 Conway foi parte dun tr\u00edo de baixos chamado Brits Out of America, xunto con Dana Cochrane de Mickey Finn, Amy Larson de Strumpet, e Ben Ivascu de Polica, STNNNG e Marijuana Deathsquads. En 1992 Conway actuou como baixista na xira \"Fook You '92\" do supergrupo Pigface. "}
{"id": "501479", "revid": "98629", "url": "https://gl.wikipedia.org/wiki?curid=501479", "title": "American Crime Story", "text": "American Crime Story \u00e9 unha serie de televisi\u00f3n estadounidense antol\u00f3xica desenvolvida por Scott Alexander e Larry Karaszewski, que son produtores executivos xunto con Brad Falchuk, Nina Jacobson, Ryan Murphy e Brad Simpson. Dun xeito semellante \u00e1 serie antol\u00f3xica \"American Horror Story\", que tam\u00e9n \u00e9 de Murphy e Falchuk, cada tempada pres\u00e9ntase como unha miniserie autoconclusiva, base\u00e1ndose en diferentes eventos reais sen relaci\u00f3n entre as tempadas. Alexander e Karaszewski non continuaron logo do remate da primeira tempada, mais mantiv\u00e9ronse como produtores executivos. A serie estreouse orixinalmente a trav\u00e9s da canle por cable estadounidense FX.\nA primeira tempada, subtitulada ', presenta o xu\u00edzo por asasinato de O. J. Simpson, e bas\u00e9ase no libro de Jeffrey Toobin \"The Run of His Life: The People v. O. J. Simpson\". Estreouse o 2 de febreiro de 2016. A segunda tempada, subtitulada ', explora o asasinato do dese\u00f1ador Gianni Versace polo asasino en serie Andrew Cunanan, e bas\u00e9ase no libro de Maureen Orth \"Vulgar Favors: Andrew Cunanan, Gianni Versace, and the Largest Failed Manhunt in U.S. History\". A terceira tempada, chamada \"\", relata o esc\u00e1ndalo Clinton\u2013Lewinsky, e bas\u00e9ase no libro \"A Vast Conspiracy: The Real Story of the Sex Scandal That Nearly Brought Down a President\". Estreouse o 7 de setembro de 2021."}
{"id": "501480", "revid": "1505", "url": "https://gl.wikipedia.org/wiki?curid=501480", "title": "Rally de Terra Xacobeo 93", "text": "O Rally de Terra Xacobeo 93 foi a \u00faltima proba da tempada 1991 do Campionato de Galicia de Rallys de Terra. Celebrouse nas inmediaci\u00f3ns de Santiago de Compostela o 24 de novembro de 1991 e o vencedor foi Tito Rodr\u00edguez, a bordo dun Citro\u00ebn AX Proto.\nO piloto do Carballi\u00f1o Andr\u00e9s Gonz\u00e1lez chegaba a este rally como l\u00edder do campionato, seguido a pouca distancia por Manuel Senra, proclam\u00e1ndose campi\u00f3n galego por segunda vez despois do abandono de ambos. Foi a \u00fanica edici\u00f3n de dito rally xa que a Escuder\u00eda Compostela, organizadora da proba, suspendeu por falta de financiamento a edici\u00f3n de 1992, as\u00ed como o Rally Botafumeiro e outras probas previstas para ese ano."}
{"id": "501481", "revid": "98629", "url": "https://gl.wikipedia.org/wiki?curid=501481", "title": "Love and Rockets", "text": "Love and Rockets foi unha banda inglesa de rock alternativo formada no ano 1985 polos antigos membros de Bauhaus Daniel Ash (voces, guitarra e saxof\u00f3n), David J (baixo e voces) e Kevin Haskins (bater\u00eda e sintetizadores) despois de que o grupo se separase en 1983. Ash e Haskins gravaran e actuaran noutra banda, Tones on Tail, entre 1982 e 1984. A fusi\u00f3n de rock underground con elementos da m\u00fasica pop de Love and Rockets forneceu un catalizador temper\u00e1n para o rock alternativo. A banda publicou sete \u00e1lbums de estudio antes de separarse en 1999 e reformouse brevemente en 2007 para realizar concertos, separ\u00e1ndose novamente en 2009.\nA banda \u00e9 quizais m\u00e1is co\u00f1ecida polo seu sinxelo de 1989 \"So Alive\", que chegou ao n\u00famero 3 da lista \"Billboard Hot 100\". \nHistoria.\nA banda tomou o seu nome da serie de c\u00f3mics \"Love and Rockets\" dos irm\u00e1ns Hernandez. Gilbert Hernandez posteriormente referiuse \u00e1 confusi\u00f3n causada por este feito no seu libro \"Love and Rockets X\", xa que houbo varias bandas co nome \"Love and Rockets\" durante un tempo.\nA pesar de que as s\u00faas anteriores bandas ti\u00f1an un status de iconas do rock g\u00f3tico, Love and Rockets moveuse cara a un son lixeiramente m\u00e1is brillante e influenciado polo pop, como demostrou o seu primeiro \u00e9xito menor, unha versi\u00f3n do cl\u00e1sico da Motown \"Ball of Confusion\", que chegou ao n\u00famero 18 das listas canadenses en xaneiro de 1986. O seu primeiro \u00e1lbum de estudio, \"Seventh Dream of Teenage Heaven\" (1985), foi un exemplo temper\u00e1n de rock alternativo, combinado con post-punk e psicodelia. O seu segundo \u00e1lbum, \"Express\" (1986), continuou na mesma li\u00f1a, engadindo a\u00ednda m\u00e1is sentimento pop \u00e1 mestura. O disco inclu\u00eda o \u00e9xito dance \"Yin and Yang (The Flowerpot Man)\". O \u00e1lbum de 1987 \"Earth, Sun, Moon\" ti\u00f1a un son m\u00e1is ac\u00fastico e del sa\u00edu o \u00e9xito menor \"No New Tale to Tell\". O ano seguinte o grupo lanzou o sinxelo \"The Bubblemen Are Coming\" baixo o alias The Bubblemen.\nEn 1989 a banda publicou \"Love and Rockets\", cun son m\u00e1is AOR. O seu segundo sinxelo foi a canci\u00f3n inspirada en T. Rex \"So Alive\", que chegou ao n\u00famero 3 da \"Billboard Hot 100\", un feito que ning\u00fan artista ou banda relacionado con Bauhaus conseguiu nunca.\nDespois dunha esgotadora xira para promocionar o seu grande \u00e9xito, Love and Rockets tomou uns anos de descanso antes de regresar ao estudio. O resultado foi un movemento cara a un son electr\u00f3nico que ti\u00f1a m\u00e1is en com\u00fan con The Orb que coas s\u00faas ra\u00edces rock ou g\u00f3ticas. O seu selo, RCA Records, despediunos e ficharon coa discogr\u00e1fica de Rick Rubin American Recordings para lanzar \"Hot Trip to Heaven\" en 1994, seguido en 1996 por \"Sweet F.A.\" En abril de 1995, durante a gravaci\u00f3n de \"Sweet F.A.\", iniciouse un incendio na casa propiedade de American Recordings onde a banda viv\u00eda e gravaba. Ning\u00fan dos membros do grupo resultou ferido, pero si o seu amigo de visita Genesis P. Orridge de Psychic TV. A banda perdeu o seu equipamento (unha foto dunha guitarra queimada foi usada na portada de \"Sweet F.A.\") e meses de traballo no \u00e1lbum. Houbo unha longa batalla legal entre a banda, a discogr\u00e1fica e a compa\u00f1\u00eda de seguros. Finalmente Love and Rockets non foi a responsable do incendio, pero tivo que pagar bastantes cartos durante o proceso legal. \"Lift\" apareceu en 1998 a trav\u00e9s do selo Red Ant Records, e, tras actuar en Toronto en abril de 1999, a banda separouse.\nLove and Rockets anunciou en outubro de 2007 a trav\u00e9s do seu MySpace que se reformar\u00edan para tocar unha canci\u00f3n en \"Cast a Long Shadow\", un concerto tributo a Joe Strummer a beneficio da organizaci\u00f3n caritativa Strummerville. O concerto celebrouse o 22 de decembro de 2007 no Key Club en West Hollywood, California. A banda versionou a canci\u00f3n de The Clash \"Should I Stay or Should I Go\", tocando o tema d\u00faas veces, a segunda invitando a xente do p\u00fablico a unirse a eles no escenario. O 27 de abril de 2008 a banda tocou no Coachella Valley Music and Arts Festival, e o 3 de agosto no Lollapalooza en Chicago.\nNunha entrevista en xu\u00f1o de 2009, Ash dixo que non ti\u00f1a plans para tocar con Love and Rockets. \"Traballamos xuntos dende 1980. G\u00fastame traballar con xente nova, estou seguro que todo o mundo sente o mesmo\".\nUn \u00e1lbum tributo titulado \"New Tales to Tell: A Tribute to Love and Rockets\" foi editado o 18 de agosto de 2009, con contribuci\u00f3ns de The Flaming Lips, Frank Black, Puscifer, A Place to Bury Strangers, Film School, Better Than Ezra, Johnny Dowd, The Dandy Warhols, Blaqk Audio, The Stone Foxes e Monster Magnet."}
{"id": "501482", "revid": "88215", "url": "https://gl.wikipedia.org/wiki?curid=501482", "title": "Rally RACE de Lugo de 1991", "text": ""}
{"id": "501484", "revid": "7596", "url": "https://gl.wikipedia.org/wiki?curid=501484", "title": "Kartal \u00d6zm\u0131zrak", "text": "Kartal \u00d6zm\u0131zrak, nado o 29 de agosto de 1995 en Bak\u0131rk\u00f6y, Istambul, \u00e9 un xogador profesional de baloncesto turco.\nTraxectoria profesional.\nO 6 de xullo de 2020, anunciouse a fichaxe de \u00d6zm\u0131zrak por d\u00faas tempadas polo Obradoiro CAB da Liga ACB. Tras unha tempada no Obradoiro, \u00d6zm\u0131zrak decidiu executar a cl\u00e1usula de sa\u00edda do seu contrato e deixar o club santiagu\u00e9s."}
{"id": "501485", "revid": "7523", "url": "https://gl.wikipedia.org/wiki?curid=501485", "title": "Kartal Ozmizrak", "text": ""}
{"id": "501486", "revid": "98629", "url": "https://gl.wikipedia.org/wiki?curid=501486", "title": "History 101 (serie de televisi\u00f3n)", "text": "Historia 101 \u00e9 unha serie de televisi\u00f3n brit\u00e1nica que se estreou en Netflix o 22 de maio de 2020. \u00c9 unha serie documental que conta pequenas lecci\u00f3ns de historia mesturando metraxe de arquivo, feitos, declaraci\u00f3ns e grafismos animados.\nEstrea.\n\"History 101\" estreouse o 22 de maio de 2020 a trav\u00e9s de Netflix. En xu\u00f1o de 2020, Netflix eliminou o noveno epidosio, que trataba a epidemiolox\u00eda da SIDA, logo das protestas da comunidade haitiana nos Estados Unidos."}
{"id": "501487", "revid": "1987", "url": "https://gl.wikipedia.org/wiki?curid=501487", "title": "424 a. C.", "text": ""}
{"id": "501489", "revid": "98629", "url": "https://gl.wikipedia.org/wiki?curid=501489", "title": "Pablo Presbere", "text": "Pablo Presbere (adaptaci\u00f3n do seu nome orixinal en bribri: \"Pabru Presberi\") nado circa 1670 e finado en 1710, foi un l\u00edder ind\u00edxena bribri da comunidade de Suinse, na rexi\u00f3n que hoxe se co\u00f1ece co nome de Talamanca, ao sueste de Costa Rica. \u00c9 reco\u00f1ecido como xefe ind\u00edxena que liderou a insurrecci\u00f3n de Tierra Adentro contra as autoridades espa\u00f1olas o 29 de setembro de 1709, no transcurso da cal foron asasinados varios frades e soldados e a muller dun destes, e foron queimados catorce templos erixidos polos misioneiros. Na rebeli\u00f3n apoi\u00e1rono todos os ind\u00edxenas de Costa Rica dende o Cerro Chirrip\u00f3 at\u00e9 a Illa Tojar, na ba\u00eda do Almirante, Panam\u00e1, ag\u00e1s os viceitas, e permitiu \u00f3s ind\u00edxenas recuperar o control do territorio de Talamanca, que se converteu nunha zona de refuxio durante a \u00e9poca colonial de Costa Rica.\nEra co\u00f1ecido como \u00abo guerreiro m\u00e1is temido de Talamanca\u00bb.\nEtimolox\u00eda.\nAlgunhas versi\u00f3ns modernas din que o seu verdadeiro nome era Pabru Presberi, palabras provenientes da lingua bribri. A palabra \"Pa-bru\" quere dicir \u00abxefe das lapas\u00bb, isto porque o papagaio era unha ave moi importante nos funerais dos personaxes importantes entre os bribri, xa que a s\u00faa plumaxe e o consumo ritual da s\u00faa carne ter\u00eda un significado m\u00e1xico relixioso. \"Presberi\" vir\u00eda de Pres, \u00ablugar de augas salobres\u00bb, mentres que bere, \"bri\" ou \"beri\" ref\u00edrese aos lugares por onde corren as augas no inverno. A palabra bere ou bri \u00e9 un sufixo moi utilizado na linguaxe bribri para facer referencia a zonas escarpadas: Bribritka (a naci\u00f3n dos bribris), Amubre (Amubri), Kachabri, Pumbre, etc. Deste xeito, a palabra Presbere ter\u00eda que ver co lugar de nacemento ou onde provi\u00f1a Pabru Presbere, especificamente dunha crebada ou hondonada pr\u00f3xima ao r\u00edo Tswi\u2019tsi (Suinse), que significa \u00ablombo de armadillo\u00bb. Pabru Presberi significar\u00eda, ent\u00f3n, \u00abo xefe das lapas que v\u00e9n do lugar onde corren as augas salobres\u00bb.\nTraxectoria.\nSegundo hip\u00f3tese do antrop\u00f3logo e historiador Claudio Barrantes, Presbere foi un xefe bribri do r\u00edo Co\u00e9n, especificamente do lugar chamado Suinse, rexi\u00f3n vinculada m\u00e1is a actividades de car\u00e1cter m\u00e1xico que \u00e1 guerra. O temor que infund\u00eda Pablo Presbere explicar\u00edase m\u00e1is pola s\u00faa relaci\u00f3n co \"kap\u00e1\" (m\u00e1xima autoridade, se\u00f1or), termo moi formal para referirse a grandes autoridades do mundo mitol\u00f3xico pero con caracter\u00edsticas humanas, e tam\u00e9n \u00e9 o nome que se lle d\u00e1 aos sumos sacerdotes. Presbere ser\u00eda un \"us\u00e9kar\", m\u00e1ximo l\u00edder relixioso a quen se atrib\u00faen poderes sobrenaturais, non as\u00ed un guerreiro, circunstancia que o converteu en l\u00edder dunha gran rebeli\u00f3n planificada que unificou aos ind\u00edxenas talamanque\u00f1os, xa que cab\u00e9cares, bribris e terbis polo xeral manti\u00f1an diferenzas entre si. Nunha carta dos frades franciscanos Pablo de Rebullida e Antonio de Zamora cons\u00edgnase que, nunha entrada destes relixiosos acompa\u00f1ados de soldados a Talamanca no ano de 1706, o cacique de Suinse rexeitara a bautizarse e mostrara grande oposici\u00f3n aos misioneiros, ata que, probablemente por temor aos soldados ou para ga\u00f1ar tempo mentres maduraba a s\u00faa rebeli\u00f3n, aceptara o bautismo co nome de Pablo, nome escollido a partir do orixinal deste l\u00edder: Pabru.\nEn Cartago, Presbere e os outros l\u00edderes ind\u00edxenas foron sometidos a xu\u00edzo polo gobernador Lorenzo Antonio de Granda y Balb\u00edn. No xu\u00edzo, Presbere no admitiu ningunha responsabilidade na sublevaci\u00f3n e afirmou que se atopaba outra vila cando ocorreron os feitos. Negouse a delatar a ning\u00fan dos seus compa\u00f1eiros de loita. Pola contra, os demais ind\u00edxenas procesados canda el sinal\u00e1ronno como caudillo da insurrecci\u00f3n. Os documentos consignan o seu comportamento altivo. Deu o seu testemu\u00f1o0 na s\u00faa lingua nativa, o bribri, pois non falaba castel\u00e1n. Como xustificaci\u00f3n da rebeli\u00f3n, dixo que fora informado que os frades escrib\u00edan cartas pedindo soldados para sacar \u00f3s ind\u00edxenas das s\u00faas vilas.\nO 1 de xullo de 1710 Presbere foi sentenciado a morrer arcabuceado, xa que Costa Rica non contaba cun verdugo para aplicar a cruel morte t\u00edpica da \u00e9poca colonial chamada \u00abgarrote vil\u00bb, a cal consist\u00eda en que o preso era sentado nunha cadeira para aplicarlle un torniquete no pescozo ao cal se lle daba volta lentamente. Atribu\u00eduselle o cargo de rebeld\u00eda ao rei.\nA sentenza di as\u00ed: \nA execuci\u00f3n de Pablo Presbere efectuouse o 4 de xullo de 1710. Ti\u00f1a arredor de 40 anos de idade.\nLegado.\nTrala insurrecci\u00f3n de Pablo Presbere, os ind\u00edxenas de Talamanca reforzaron a s\u00faa identidade e dominio nese territorio, incrementando a s\u00faa funci\u00f3n como zona de refuxio para os ind\u00edxenas que lograban escapar ao dominio espa\u00f1ol. En certa forma, isto permitiu a subsistencia das tradici\u00f3ns, identidade e idioma destas culturas at\u00e9 os nosos d\u00edas. A rebeli\u00f3n de Presbere s\u00e9guese considerando como a m\u00e1xima acci\u00f3n de protesta do ind\u00edxena talamanque\u00f1o ante o sometemento espa\u00f1ol. A\u00ednda coa captura dos 700 ind\u00edxenas, dende o punto de vista destes a rebeli\u00f3n foi un \u00e9xito, xa que os espa\u00f1ois tiveron que abandonar a rexi\u00f3n do Caribe sur como consecuencia da mesma, o que permitiu a Talamanca recuperar a s\u00faa independencia e soberan\u00eda. O nome de Presbere quedou gravado na memoria colectiva dos ind\u00edxenas talamanque\u00f1os como s\u00edmbolo da resistencia perante os invasores for\u00e1neos.\nO m\u00e9rcores 19 de marzo de 1997, a Asemblea Lexislativa de Costa Rica declarou a Pablo Presbere defensor da liberdade dos pobos ind\u00edxenas. Pablo Presbere foi declarado benem\u00e9rito da patria na \u00e1rea de defensores da liberdade por lei 7669 do 9 de abril de 1997, publicado no xornal oficial La Gaceta N\u00b03 do 9 de maio de 1997.\nEn Costa Rica dedic\u00e1ronselle varios monumentos: un de 3,12 m de alto, feito en cobre, que se atopa fronte \u00e1 Municipalidade de Lim\u00f3n, inaugurada en 1993, e outro que \u00e9 un busto en bronce que se atopa no patio da Asemblea Lexislativa de Costa Rica."}
{"id": "501490", "revid": "23204", "url": "https://gl.wikipedia.org/wiki?curid=501490", "title": "Pabru Presberi", "text": ""}
{"id": "501494", "revid": "5132", "url": "https://gl.wikipedia.org/wiki?curid=501494", "title": "Selecci\u00f3n de f\u00fatbol de Xeorxia", "text": "A selecci\u00f3n de f\u00fatbol de Xeorxia (en , \"sakartvelos erovnuli sapekhburto nak'rebi\") \u00e9 o equipo que representa a Xeorxia nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Federaci\u00f3n Xeorxiana de F\u00fatbol (\u10e1\u10d0\u10e5\u10d0\u10e0\u10d7\u10d5\u10d4\u10da\u10dd\u10e1 \u10e4\u10d4\u10ee\u10d1\u10e3\u10e0\u10d7\u10d8\u10e1 \u10e4\u10d4\u10d3\u10d4\u10e0\u10d0\u10ea\u10d8\u10d0, \"sakartvelos pekhburtis pederatsia\"), pertencente \u00e1 UEFA."}
{"id": "501496", "revid": "25871", "url": "https://gl.wikipedia.org/wiki?curid=501496", "title": "This Mortal Coil", "text": "This Mortal Coil foi un colectivo musical brit\u00e1nico liderado por Ivo Watts-Russell, fundador do selo discogr\u00e1fico 4AD. A\u00ednda que Watts-Russell e John Fryer foron os dous \u00fanicos membros oficiais, as gravaci\u00f3ns do grupo contaron cunha gran cantidade de m\u00fasicos de apoio, moitos dos cales estaban relacionados con 4AD, inclu\u00edndo membros de Cocteau Twins, Pixies e Dead Can Dance. O proxecto f\u00edxose co\u00f1ecido polo seu son dream pop g\u00f3tico, publicando en total tres \u00e1lbums de estudio.\nAntecedentes.\nWatts-Russell fundara 4AD en 1980 e o selo estableceuse como unha das discogr\u00e1ficas clave no desenvolvemento do movemento post-punk brit\u00e1nico. Tras varios lanzamentos, Watts-Russell desenvolveu a idea de colaborar baixo o nome de This Mortal Coil. O nome colleuse da letra da canci\u00f3n \"Dream Within A Dream\" de Spirit (\"...Stepping off this mortal coil will be my pleasure...\"), que \u00e1 s\u00faa vez procede dunha cita de \"Hamlet\" de Shakespeare (\"... what dreams may come, when we have shuffled off this mortal coil...\").\nCitando a p\u00e1xina web de 4AD:\"This Mortal Coil non era unha banda, sen\u00f3n unha colaboraci\u00f3n \u00fanica de m\u00fasicos gravando en varias permutaci\u00f3ns, a creaci\u00f3n do capo de 4AD Ivo Watts-Russell. A idea era a de darlle a artistas liberdade creativa para gravar material f\u00f3ra do \u00e1mbito do que se esperaba deles; tam\u00e9n creou a oportunidade de versi\u00f3ns innovadoras de canci\u00f3ns persoais para Ivo.\"Unha das primeiras fichaxes do selo foi Modern English. En 1983, Watts-Russell suggested que a banda regravase d\u00faas das s\u00faas primeiras canci\u00f3ns, \"Sixteen Days\" e \"Gathering Dust\", como un medley. Na \u00e9poca a banda remataba os seus concertos con ese medley, e Watts-Russell sentiu que era o suficientemente forte como para garabtir unha regravaci\u00f3n. Cando o grupo rexeitou a idea, Watts-Russell decidiu montar un grupo de m\u00fasicos para gravar o medley: Elizabeth Fraser e Robin Guthrie de Cocteau Twins; Cindy Sharp de Cindytalk; e uns poucos membros de Modern English. O EP \"Sixteen Days/Gathering Dust\" foi o resultado desas sesi\u00f3ns. Unha versi\u00f3n do tema \"Song to the Siren\" de Tim Buckley, interpretada s\u00f3 por Fraser e Guthrie, gravouse como cara b do EP. Satisfeito co resultado, Watts-Russell decidiu facela cara a da versi\u00f3n en sinxelo de 7\" do EP, e a canci\u00f3n converteuse rapidamente nun \u00e9xito no underground, facendo que Watts-Russell buscase gravar un \u00e1lbum enteiro baixo o nome de This Mortal Coil moniker, o \"It'll End in Tears\" de 1984.\nEn xu\u00f1o de 1998, Watts-Russell comezou a publicar \u00e1lbums nunha li\u00f1a semellante aos seus proxectos con This Mortal Coil, baixo o nome The Hope Blister."}
{"id": "501500", "revid": "1131", "url": "https://gl.wikipedia.org/wiki?curid=501500", "title": "A Paradela", "text": ""}
{"id": "501503", "revid": "1131", "url": "https://gl.wikipedia.org/wiki?curid=501503", "title": "Paradellas", "text": "O top\u00f3nimo galego Paradellas pode referirse a:"}
{"id": "501504", "revid": "1131", "url": "https://gl.wikipedia.org/wiki?curid=501504", "title": "As Paradellas", "text": ""}
{"id": "501505", "revid": "1131", "url": "https://gl.wikipedia.org/wiki?curid=501505", "title": "Paradela de Abeleda", "text": "O top\u00f3nimo galego Paradela de Abeleda pode referirse a:"}
{"id": "501506", "revid": "1131", "url": "https://gl.wikipedia.org/wiki?curid=501506", "title": "Paradela de Abaixo", "text": ""}
{"id": "501507", "revid": "1131", "url": "https://gl.wikipedia.org/wiki?curid=501507", "title": "Paradela de Arriba", "text": ""}
{"id": "501508", "revid": "1131", "url": "https://gl.wikipedia.org/wiki?curid=501508", "title": "Paradella", "text": ""}
{"id": "501509", "revid": "1131", "url": "https://gl.wikipedia.org/wiki?curid=501509", "title": "Parafita", "text": "O top\u00f3nimo galego Parafita pode referirse a:"}
{"id": "501511", "revid": "1131", "url": "https://gl.wikipedia.org/wiki?curid=501511", "title": "O Para\u00edso", "text": ""}
{"id": "501531", "revid": "23204", "url": "https://gl.wikipedia.org/wiki?curid=501531", "title": "A Star Is Born (filme de 2018)", "text": "A Star is Born \u00e9 un filme estadounidense de 2018 producido e dirixido por Bradley Cooper (no seu debut como director) e escrito por Cooper, Eric Roth e Will Fetters. Est\u00e1 protagonizado polo propio Cooper, Lady Gaga, Dave Chappelle, Andrew Dice Clay e Sam Elliott, e conta a historia dun m\u00fasico bebedor (Cooper) que se namora dunha cantante nova (Gaga). \u00c9 o terceiro remake do filme orixinal de 1937, despois dos musicais de 1954 e 1976."}
{"id": "501533", "revid": "5132", "url": "https://gl.wikipedia.org/wiki?curid=501533", "title": "Selecci\u00f3n de f\u00fatbol de China", "text": ""}
{"id": "501545", "revid": "23204", "url": "https://gl.wikipedia.org/wiki?curid=501545", "title": "A Son of Man", "text": "Un hijo de hombre \u00e9 un filme ecuatoriano de 2018 dirixido por Jamaicanoproblem e codirixido por Pablo Ag\u00fcero. Foi escollido como candidato de Ecuador para o \u00d3scar \u00f3 mellor filme en lingua non inglesa na 91\u00aa edici\u00f3n dos premios, mais finalmente non foi nomeado.\nSinopse.\nUn circumspecto adolescente estadounidense de Minneapolis \u00fanese \u00f3 seu misterioso pai en Ecuador, onde se embarcan na caza dun tesouro de ouro inca."}
{"id": "501554", "revid": "23204", "url": "https://gl.wikipedia.org/wiki?curid=501554", "title": "Un hijo de hombre", "text": ""}
{"id": "501559", "revid": "98629", "url": "https://gl.wikipedia.org/wiki?curid=501559", "title": "Pecten oculi", "text": "O pecten oculi (peite ocular) ou, simplemente, pecten \u00e9 unha estrutura xeralmente moi pregada cunha forma que lembra un peite de vasos sangu\u00edneos que pertence \u00e1 coroide dos ollos das aves, situada na parte media do ollo. \u00c9 unha estrutura non sensorial pigmentada que se proxecta no humor v\u00edtreo desde o punto en que o nervio \u00f3ptico entra no globo ocular. O pecten crese que nutre a retina e controla o pH do corpo v\u00edtreo. O alto nivel de actividade do encima fosfatase alcalina observado no pecten oculi foi ligado ao transporte de mol\u00e9culas nutrientes desde o altamente vascularizado pecten oculi ao humor v\u00edtreo e despois \u00e1s c\u00e9lulas da retina para facilitar a s\u00faa nutrici\u00f3n. Est\u00e1 presente en todas as aves e alg\u00fans r\u00e9ptiles.\nNo ollo dos vertebrados, os vasos sangu\u00edneos est\u00e1n situados diante da retina, polo que en parte escurecen a imaxe. O pecten axuda a resolver este problema ao reducir moito o n\u00famero de vasos sangu\u00edneos sobre a retina e facilitar unha gran agudeza visual en aves como os falc\u00f3ns. A pigmentaci\u00f3n do pecten crese que protexe os vasos sangu\u00edneos dos danos producidos pola luz ultravioleta. A absorci\u00f3n de luz dispersada polos gr\u00e1nulos de melanina do pecten oculi tam\u00e9n se considera que d\u00e1 lugar a pequenos incrementos na temperatura do pecten e do ollo; isto pode supo\u00f1er un incremento da taxa metab\u00f3lica para optimizar a fisiolox\u00eda do ollo a baixas temperaturas como as que hai en voos a grande altitude. O pecten poder\u00eda tam\u00e9n dar sombra \u00e1 retina protex\u00e9ndoa da luz cegadora ou axudar a detectar obxectos en movemento.\nA estrutura var\u00eda segundo a especie de ave e \u00e9 c\u00f3nica no kiwi, barbada nas avestruces e pregada na maior\u00eda das demais aves."}
{"id": "501560", "revid": "27155", "url": "https://gl.wikipedia.org/wiki?curid=501560", "title": "Peite ocular", "text": ""}
{"id": "501561", "revid": "27155", "url": "https://gl.wikipedia.org/wiki?curid=501561", "title": "Pecten (ollo)", "text": ""}
{"id": "501574", "revid": "5132", "url": "https://gl.wikipedia.org/wiki?curid=501574", "title": "Selecci\u00f3n de f\u00fatbol de Illas Cook", "text": ""}
{"id": "501575", "revid": "1131", "url": "https://gl.wikipedia.org/wiki?curid=501575", "title": "O Paramo", "text": "O top\u00f3nimo galego O Paramo pode referirse a:"}
{"id": "501576", "revid": "1131", "url": "https://gl.wikipedia.org/wiki?curid=501576", "title": "Parameiras", "text": ""}
{"id": "501577", "revid": "1131", "url": "https://gl.wikipedia.org/wiki?curid=501577", "title": "Os P\u00e1ramos", "text": ""}
{"id": "501578", "revid": "1131", "url": "https://gl.wikipedia.org/wiki?curid=501578", "title": "Paramu\u00ed\u00f1o", "text": ""}
{"id": "501579", "revid": "88215", "url": "https://gl.wikipedia.org/wiki?curid=501579", "title": "Tempada 1991 do Campionato de Galicia de Rallys de Terra", "text": "A tempada 1991 foi a 5\u00aa edici\u00f3n do Campionato de Galicia de Rallys de Terra. O vencedor foi o carballi\u00f1\u00e9s Andr\u00e9s Gonz\u00e1lez cun Renault 5 GT Turbo."}
{"id": "501580", "revid": "1131", "url": "https://gl.wikipedia.org/wiki?curid=501580", "title": "Para\u00f1oi", "text": ""}
{"id": "501583", "revid": "5132", "url": "https://gl.wikipedia.org/wiki?curid=501583", "title": "Selecci\u00f3n de f\u00fatbol de Alema\u00f1a Occidental", "text": ""}
{"id": "501584", "revid": "1131", "url": "https://gl.wikipedia.org/wiki?curid=501584", "title": "Parapar", "text": "O top\u00f3nimo galego Parapar pode referirse a:\nAmais, como apelido pode referirse a:"}
{"id": "501586", "revid": "1131", "url": "https://gl.wikipedia.org/wiki?curid=501586", "title": "Paravedra", "text": ""}
{"id": "501587", "revid": "5132", "url": "https://gl.wikipedia.org/wiki?curid=501587", "title": "Selecci\u00f3n de f\u00fatbol da Rep\u00fablica \u00c1rabe Unida", "text": ""}
{"id": "501589", "revid": "1131", "url": "https://gl.wikipedia.org/wiki?curid=501589", "title": "O Parceiro", "text": ""}
{"id": "501593", "revid": "23204", "url": "https://gl.wikipedia.org/wiki?curid=501593", "title": "Alba (filme)", "text": "Alba \u00e9 un filme ecuatoriano de 2016 dirixido por Ana Cristina Barrag\u00e1n e protagonizado por Macarena Arias. Foi escollido como candidato de Ecuador para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, mais finalmente non foi nomeado."}
{"id": "501594", "revid": "89787", "url": "https://gl.wikipedia.org/wiki?curid=501594", "title": "Iria Figueroa", "text": "Iria Figueroa Torres, nada en Pontevedra en 1996, \u00e9 unha xornalista e pol\u00edtica galega.\nTraxectoria.\nGrao en Xornalismo pola Universidade de Santiago de Compostela. Traballou no \"Diario de Pontevedra\". Militou en Galiza Nova e en 2016 foi elixida para a Direcci\u00f3n Nacional. Membro da UMG dende 2016, pertenceu ao seu Secretariado Nacional. Participou na creaci\u00f3n da organizaci\u00f3n estudantil Erguer en 2016, da que foi responsable de organizaci\u00f3n. Despois pasou a militar en Anova-Irmandade Nacionalista e foi a canditata n\u00famero dous por Pontevedra de Galicia en Com\u00fan-Anova\u2013Mareas nas elecci\u00f3ns ao Parlamento de Galicia de 2020."}
{"id": "501595", "revid": "98629", "url": "https://gl.wikipedia.org/wiki?curid=501595", "title": "Sin muertos no hay carnaval", "text": "Sin muertos no hay carnaval \u00e9 un filme ecuatoriano de 2016 dirixido por Sebasti\u00e1n Cordero. Foi escollido como candidato de Ecuador para o \u00d3scar \u00f3 mellor filme en lingua non inglesa na 89\u00aa edici\u00f3n dos premios, mais finalmente non foi nomeado."}
{"id": "501596", "revid": "1888", "url": "https://gl.wikipedia.org/wiki?curid=501596", "title": "Iria Figueroa Torres", "text": ""}
{"id": "501602", "revid": "23204", "url": "https://gl.wikipedia.org/wiki?curid=501602", "title": "Silencio en la tierra de los sue\u00f1os", "text": "Silencio en la tierra de los sue\u00f1os \u00e9 un filme ecuatoriano de 2013 dirixido por Tito Molina. Foi escollido como candidato de Ecuador para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado."}
{"id": "501603", "revid": "23204", "url": "https://gl.wikipedia.org/wiki?curid=501603", "title": "Mejor no hablar de ciertas cosas", "text": "Mejor no hablar de ciertas cosas \u00e9 un filme ecuatoriano de 2012 dirixido por Javier Andrade e producido por Mar\u00eda \u00c1ngeles Palacio. O filme foi escollido como candidato de Ecuador para o \u00d3scar \u00f3 mellor filme en lingua non inglesa na 86\u00aa edici\u00f3n dos premios, mais finalmente non foi nomeado."}
{"id": "501604", "revid": "5132", "url": "https://gl.wikipedia.org/wiki?curid=501604", "title": "Selecci\u00f3n de f\u00fatbol de Congo Belga", "text": ""}
{"id": "501605", "revid": "5132", "url": "https://gl.wikipedia.org/wiki?curid=501605", "title": "Selecci\u00f3n de f\u00fatbol do Congo Belga", "text": ""}
{"id": "501606", "revid": "27155", "url": "https://gl.wikipedia.org/wiki?curid=501606", "title": "Pinga de aceite ocular", "text": "Unha pinga de aceite ocular \u00e9 unha pinga de aceite \u00e1s veces coloreado que se encontra nos ollos dalg\u00fans animais, localizado dentro das c\u00e9lulas fotorreceptoras. Son especialmente com\u00fans nos ollos de aves (ver visi\u00f3n das aves) e r\u00e9ptiles di\u00farnos, a\u00ednda que est\u00e1n presentes noutros taxons, como os peixes pulmonados, pero non existen no ollo humano. Son moito m\u00e1is frecuentes dentro dos conos da retina que dentro dos bast\u00f3ns, o que suxire que exercen un papel na visi\u00f3n das cores. A s\u00faa presenza en bast\u00f3ns pode implicar que estes foron modificados a partir duns conos ancestrais. Ocasionalmente aparecen en dobres conos ou dobres bast\u00f3ns. Algunhas destas pingas de aceite est\u00e1n coloreadas, mentres que outras son incoloras. Dentro do cono est\u00e1n situadas no seu segmento interno, onde interceptan e filtran a luz antes de que esta pase ao segmento extrerno do cono, onde se encontra o pigmento visual.\nA vantaxe adaptativa das pingas de aceite non est\u00e1 firmemente establecida. As pingas de aceite coloreadas te\u00f1en un custo porque reducen a cantidade de luz dispo\u00f1ible para o sistema visual. Tam\u00e9n reducen o solapamento na sensibilidade espectral entre diferentes tipos de conos (por exemplo, a sensibilidade \u00e1s lonxitudes de onda curtas ou \u00e1s medias ou longas). Isto pode ser beneficioso porque incrementa a cantidade de cores que poden ser discriminados, e os c\u00e1lculos feitos por Vorobyev (2003) apoian a hip\u00f3tese de que isto \u00e9 un beneficio neto."}
{"id": "501608", "revid": "89787", "url": "https://gl.wikipedia.org/wiki?curid=501608", "title": "Carl Ludwig Blume", "text": "Carl Ludwig Blume (en neerland\u00e9s Karel Lodewijk Blume), nado en Braunschweig (Alema\u00f1a) o 9 de xu\u00f1o de 1796 e finado en Leiden (Pa\u00edses Baixos) o 3 de febreiro de 1862, foi un naturalista e bot\u00e1nico alem\u00e1n-neerland\u00e9s.\nTraxectoria.\nEstudou na Universidade de Leiden (na que tam\u00e9n foi profesor) e pasou a s\u00faa vida profesional traballando nas Indias Orientais Neerlandesas, especialmente na illa de Xava, e nos Pa\u00edses Baixos, onde foi o director do \"Rijksherbarium\" (Herbario do Estado) en Leiden. Levou a cabo uns extenso estudos da flora do sur de Asia, particularmente da illa de Xava. Ademais de bot\u00e1nico, tam\u00e9n foi entom\u00f3logo.\nO seu nome pres\u00e9ntase \u00e1s veces en neerland\u00e9s, como Karel Lodewijk Blume, pero a forma alem\u00e1 \u00e9 a m\u00e1is amplamente utilizada nos textos bot\u00e1nicos.\nDesde 1823 a 1826 Blume foi o subdirector de agricultura no xard\u00edn bot\u00e1nico de Bogor (en neerland\u00e9s \"Buitenzorg\") en Xava. \nEn 1818 foi elixido membro da Academia alem\u00e1 das Ciencias Naturais Leopoldina. En 1827 foi elixido membro correspondente do Real Academia da Artes e das Ciencias dos Pa\u00edses Baixos. E en 1855, elixido membro estranxeiro da Real Academia Sueca de Ciencias. \nBlume planeou, xunto con Philipp Franz von Siebold, a fundaci\u00f3n da \"Koninklijke Nederlandsche Maatschappij tot aanmoediging van den Tuinbouw\" (Real Sociedade Neerlandesa para o Avance da Horticultura), que comezou os seus traballos en 1842.\nCarl Ludwig Blume mantivo correspondencia durante un tempo con Charles Darwin.\nEstudou e describiu numerosos x\u00e9neros de orqu\u00eddeas.\nAbreviatura.\nA abreviatura Blume empr\u00e9gase para reco\u00f1ecer a como autoridade na descrici\u00f3n e clasificaci\u00f3n cient\u00edfica en bot\u00e1nica."}
{"id": "501609", "revid": "27155", "url": "https://gl.wikipedia.org/wiki?curid=501609", "title": "Gota de aceite ocular", "text": ""}
{"id": "501610", "revid": "27155", "url": "https://gl.wikipedia.org/wiki?curid=501610", "title": "Pinga de aceite coloreada", "text": ""}
{"id": "501611", "revid": "27155", "url": "https://gl.wikipedia.org/wiki?curid=501611", "title": "Pinga de aceite coloreado", "text": ""}
{"id": "501612", "revid": "27155", "url": "https://gl.wikipedia.org/wiki?curid=501612", "title": "Dobre cono (biolox\u00eda)", "text": "Os dobres conos (ou conos dobres), alg\u00fans deles tam\u00e9n chamados conos xemelgos, son unha parella de c\u00e9lulas cono fotorreceptoras da retina que est\u00e1n xuntas e est\u00e1n acopladas \u00f3ptica e electricamente. Son o tipo m\u00e1is com\u00fan de conos en peixes, r\u00e9ptiles, aves e monotremos como o ornitorrinco e est\u00e1n presentes na maior\u00eda dos vertebrados, a\u00ednda que est\u00e1n ausentes na maior\u00eda dos mam\u00edferos placentarios (inclu\u00edndo os humanos), en peixes elasmobranqauios e nos siluriformes. Entre os dobres conos dos peixes observouse que hai moitas uni\u00f3ns comunicantes. A s\u00faa funci\u00f3n ou funci\u00f3ns son en gran medida desco\u00f1ecidas. Algunhas propostas son o seu uso en tarefas visuais acrom\u00e1ticas (non na visi\u00f3n das cores), como detectar a luminancia, o movemento e a polarizaci\u00f3n. \nAlg\u00fans dobres conos te\u00f1en os seus dous membros con pigmentos visuais id\u00e9nticos (conos xemelgos), mentres que noutros os dous membros da parella son conos distintos, \u00e9 dicir, con diferente sensibilidade espectral. As investigaci\u00f3ns sobre o comportamento do peixe \"Rhinecanthus aculeatus\" proporcionaron probas de que cada un dos membros dos dobres conos pode actuar como unha canle independente para a informaci\u00f3n da cor.\nNun libro sobre a visi\u00f3n dos peixes, James Bowmaker escribiu que os dobres conos adoitan ser sensibles a lonxitudes de onda da luz m\u00e1is longas que os conos simples. Tam\u00e9n sinalou que os conos simples son xeralmente m\u00e1is pequenos que cada un dos membros dun dobre cono."}
{"id": "501613", "revid": "27155", "url": "https://gl.wikipedia.org/wiki?curid=501613", "title": "Cono dobre (biolox\u00eda)", "text": ""}
{"id": "501614", "revid": "27155", "url": "https://gl.wikipedia.org/wiki?curid=501614", "title": "Conos xemelgos", "text": ""}
{"id": "501616", "revid": "89787", "url": "https://gl.wikipedia.org/wiki?curid=501616", "title": "Cr\u00f3nicas (filme)", "text": "Cr\u00f3nicas \u00e9 un filme ecuatoriano de 2004 escrito e dirixido por Sebasti\u00e1n Cordero. O filme foi producido por, entre outros, Guillermo del Toro e Alfonso Cuar\u00f3n. Estreouse na secci\u00f3n Un Certain Regard do Festival Internacional de Cinema de Cannes de 2004. Foi escollido como candidato de Ecuador para o \u00d3scar \u00f3 mellor filme en lingua non inglesa na 77\u00aa edici\u00f3n dos premios, mais finalmente non foi nomeado."}
{"id": "501618", "revid": "23204", "url": "https://gl.wikipedia.org/wiki?curid=501618", "title": "Sue\u00f1os en la mitad del mundo", "text": "Sue\u00f1os en la mitad del mundo \u00e9 un filme ecuatoriano de 1998 dirixido por Carlos Naranjo Estrella. Foi escollido como candidato de Ecuador para o \u00d3scar \u00f3 mellor filme en lingua non inglesa na 73\u00aa edici\u00f3n dos premios, mais finalmente non foi nomeado."}
{"id": "501619", "revid": "23204", "url": "https://gl.wikipedia.org/wiki?curid=501619", "title": "Nech je svetlo", "text": "Nech je svetlo \u00e9 un filme de 2019 dirixido por Marko \u0160kop. O filme \u00e9 unha coproduci\u00f3n entre Eslovaquia e a Rep\u00fablica Checa, sendo producido por Jan Melis, Petr Oukropec, Marko Skop e Pavel Strnad. Est\u00e1 protagonizado por Frantisek Beles, Mil\u00e1n Ondr\u00edk, Dieter Fischer e Ingrid Timkov\u00e1. Foi escollido como candidato de Eslovaquia para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado.\nSinopse.\nUn home eslovaco que traballa en Alema\u00f1a descobre que o seu fillo se uniu a un grupo xuvenil paramilitar que est\u00e1 involucrado na morte dun compa\u00f1eiro de clase."}
{"id": "501620", "revid": "89787", "url": "https://gl.wikipedia.org/wiki?curid=501620", "title": "Manuel Ant\u00f3nio dos Santos Louren\u00e7o", "text": "Manuel Ant\u00f3nio dos Santos Louren\u00e7o, m\u00e1is co\u00f1ecido como M. S. Louren\u00e7o, nado en Sintra o 13 de maio de 1936 e finado en Lisboa o 1 de agosto de 2009, foi un fil\u00f3sofo, tradutor e escritor portugu\u00e9s, e profesor catedr\u00e1tico xubilado de L\u00f3xica e Filosof\u00eda da Matem\u00e1tica no Departamento de Filosof\u00eda da Facultade de Letras da Universidade de Lisboa. Destacou tam\u00e9n como te\u00f3rico do Experimentalismo po\u00e9tico portugu\u00e9s. \nBiograf\u00eda.\nManuel Ant\u00f3nio dos Santos Louren\u00e7o era fillo de Manuel Ant\u00f3nio Louren\u00e7o e de Maria Alice dos Santos Louren\u00e7o. Llicenciouse, en 1963, coa tese \"A filosof\u00eda da matem\u00e1tica de Ludwig Wittgenstein\". Entre 1965 e 1968 foi bolseiro da Fundaci\u00f3n Calouste Gulbenkian. Fixo os seus estudos posgrao en Oxford (Master of Arts) baixo a orientaci\u00f3n de Michael Dummett, durante a cal preparou a antolox\u00eda \"O teorema de G\u00f6del e a hip\u00f3tese do cont\u00ednuo\" (F. C. Gulbenkian, 1979) e unha traduci\u00f3n portuguesa das d\u00faas obras cl\u00e1sicas de Ludwig Wittgenstein, \"Tratado l\u00f3xico-filos\u00f3fico\" e Investiga\u00e7\u00f5es filos\u00f3ficas (F. C. Gulbenkian, 1987). \nEn 1980, doutorouse na Universidade de Lisboa (en Letras) con \"Espontaneidade da raz\u00e3o: A anal\u00edtica conceptual da refuta\u00e7\u00e3o do empirismo na filosofia de Wittgenstein\" (editada en 1986 pola Imprensa Nacional-Casa da Moeda). Ocupou un cargo de Lector de portugu\u00e9s nas Universidade de Oxford (1968-1971) e da California (Santa B\u00e1rbara, EUA; 1972-1975), dando aulas despois (1976-1980) na Universidade do Estado da India (EUA) e m\u00e1is tarde (1983-1984) na Universidade de Innsbruck (Austria). Foi a\u00ednda Fellow (1979-1980) no National Humanities Center (Chapel Hill, EUA). Entre 1999 e 2004 presidiu \u00e1 Sociedade Portuguesa de Filosof\u00eda. A s\u00faa actividade de ensino foi case exclusivamente cuberta coa divulgaci\u00f3n da Filosof\u00eda da Matem\u00e1tica e da L\u00f3xica. Foi Director da revista de filosof\u00eda \"Disputatio\". Pertenceu tam\u00e9n \u00e1 chamada xeraci\u00f3n de \"O Tempo e o Modo\", con Ant\u00f3nio Al\u00e7ada Baptista, Jo\u00e3o B\u00e9nard da Costa, Alberto Vaz da Silva, Pedro Tamen, Nuno Bragan\u00e7a, entre outros, publicando, na revista co mesmo nome, alg\u00fans dos seus poemas, ensaios e traduci\u00f3ns. As traduci\u00f3ns e os libros did\u00e1cticos de filosof\u00eda e \"P\u00e1ssaro Parad\u00edpsico\" est\u00e1n asinadas por Manuel Louren\u00e7o. \nA conxugaci\u00f3n desconcertante dun sentido profundamente relixioso do universo e dun vangardismo, pr\u00f3ximo a tendencias experimentalistas reveladas os anos 60 e reforzado por un ludismo que se insin\u00faa no gusto polos contrastes, pola sintaxe el\u00edptica, polo ins\u00f3lito, polo antilirismo, e, a nivel formal, pola combinaci\u00f3n de x\u00e9neros e de fontes, confirma este autor como unha das voces m\u00e1is orixinais e densas da poes\u00eda portuguesa contempor\u00e1nea. \nM. S. Louren\u00e7o foi, do seu casamento con Manuela Louren\u00e7o (1937-1998), pai da bailarina Catarina Louren\u00e7o (1965-) e do helenista, ensa\u00edsta e profesor universitario Frederico Louren\u00e7o (1963-); e, do casamento con Sylvia Wallinger (1948-), pai de Leonora Wallinger Louren\u00e7o (1981-2001). \nFoi a\u00ednda detentor das seguintes Ordes: Gr\u00e3-Cruz da Orde Militar de Sant'Iago da Espada e Cruz de Honra de I Clase da Rep\u00fablica da Austria. \nTras unha loita prolongada contra o cancro, Manuel S. Louren\u00e7o faleceu o d\u00eda 1 de agosto de 2009, na compa\u00f1\u00eda dos familiares m\u00e1is pr\u00f3ximos."}
{"id": "501621", "revid": "59564", "url": "https://gl.wikipedia.org/wiki?curid=501621", "title": "M. S. Louren\u00e7o", "text": ""}
{"id": "501624", "revid": "89787", "url": "https://gl.wikipedia.org/wiki?curid=501624", "title": "Tlumo\u010dn\u00edk", "text": "Tlumo\u010dn\u00edk \u00e9 un filme eslovaco de 2018 dirixido por Martin \u0160ul\u00edk. Foi escollido como candidato de Eslovaquia para o \u00d3scar \u00f3 mellor filme en lingua non inglesa na 91\u00aa edici\u00f3n dos premios, mais finalmente non foi nomeado."}
{"id": "501625", "revid": "1131", "url": "https://gl.wikipedia.org/wiki?curid=501625", "title": "Eugenio L\u00f3pez-Aydillo", "text": ""}
{"id": "501627", "revid": "23204", "url": "https://gl.wikipedia.org/wiki?curid=501627", "title": "\u010ciara", "text": "\u010ciara (ou en ) \u00e9 un filme de 2017 dirixido por Peter Bebjak. \u00c9 unha coproduci\u00f3n entre Eslovaquia e Ucra\u00edna. Foi escollido como candidato de Eslovaquia para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, mais finalmente non foi nomeado."}
{"id": "501628", "revid": "89787", "url": "https://gl.wikipedia.org/wiki?curid=501628", "title": "Eva Nov\u00e1", "text": "Eva Nov\u00e1 \u00e9 un filme eslovaco de 2015 dirixido por Marko \u0160kop. Estreouse na secci\u00f3n Discovery do Festival Internacional de Cinema de Toronto onde ga\u00f1ou o Premio FIPRESCI. Foi escollido como candidato de Eslovaquia para o \u00d3scar \u00f3 mellor filme en lingua non inglesa na 89\u00aa edici\u00f3n dos premios, mais finalmente non foi nomeado."}
{"id": "501629", "revid": "23204", "url": "https://gl.wikipedia.org/wiki?curid=501629", "title": "Krok do tmy", "text": "Krok do tmy \u00e9 un filme eslovaco de 2014 dirixido por Miloslav Luther. Foi escollido como candidato de Eslovaquia para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado."}
{"id": "501630", "revid": "23204", "url": "https://gl.wikipedia.org/wiki?curid=501630", "title": "M\u00f4j pes Killer", "text": "M\u00f4j pes Killer \u00e9 un filme eslovaco de 2013 escrito e dirixido por Mira Fornay. O filme foi escollido como candidato de Eslovaquia para o \u00d3scar \u00f3 mellor filme en lingua non inglesa na 86\u00aa edici\u00f3n dos premios, mais finalmente non foi nomeado."}
{"id": "501631", "revid": "27155", "url": "https://gl.wikipedia.org/wiki?curid=501631", "title": "M\u00fasculos ciliares", "text": ""}
{"id": "501632", "revid": "23204", "url": "https://gl.wikipedia.org/wiki?curid=501632", "title": "A\u017e do mesta A\u0161", "text": "A\u017e do mesta A\u0161 \u00e9 un filme eslovaco de 2012 dirixido por Iveta Gr\u00f3fov\u00e1. O filme foi escollido como candidato de Eslovaquia para o \u00d3scar \u00f3 mellor filme en lingua non inglesa na 85\u00aa edici\u00f3n dos premios, mais finalmente non foi nomeado."}
{"id": "501634", "revid": "89787", "url": "https://gl.wikipedia.org/wiki?curid=501634", "title": "Anel escler\u00f3tico", "text": "O anel escler\u00f3tico \u00e9 o anel de \u00f3so que se encontra nos ollos de varios grupos de animais vertebrados, ag\u00e1s en mam\u00edferos e crocodilianos. Estes aneis poden estar compostos dun \u00fanico \u00f3so ou de varios \u00f3so pequenos xuntos. Crese que os aneis escler\u00f3ticos cumpren un papel de soporte do ollo, especialmente en animais cuxos ollos non son esf\u00e9ricos, ou que viven debaixo da auga. O anel escler\u00f3tico \u00e9 resultado da osificaci\u00f3n da parte anterior da cartilaxe escler\u00f3tica formada a partir das c\u00e1psulas \u00f3pticas embrionarias.\nCo\u00f1\u00e9cense aneis escler\u00f3ticos f\u00f3siles de gran variedade de animais extintos, como os ictiosauros, pterosauros e dinosauros, a\u00ednda que frecuentemente non quedan preservados."}
{"id": "501635", "revid": "5863", "url": "https://gl.wikipedia.org/wiki?curid=501635", "title": "Museo numism\u00e1tico", "text": ""}
{"id": "501636", "revid": "73996", "url": "https://gl.wikipedia.org/wiki?curid=501636", "title": "Notholithocarpus densiflorus", "text": " \nNotholithocarpus densiflorus \u00e9 unha \u00e1rbore de perennifolia da familia das fag\u00e1ceas.\nOrixinaria do oeste dos Estados Unidos, enc\u00f3ntrase en California, e no suroeste de Oreg\u00f3n, ao leste da Serra Nevada.\nHistoria.\nEsta especie foi reclasificada recentemente nun novo x\u00e9nero, \"Notholithocarpus\" (desde \"Lithocarpus\"), xa que recentes estudos xen\u00e9ticos do x\u00e9nero \"Lithocarpus\" suxer\u00edan que esta especie norteamericana estaba moi distanciada das especies asi\u00e1ticas de \"Lithocarpus\", e que pod\u00eda ser transferida ao seu propio x\u00e9nero. O que de feito fixeron Manos, Cannon e Oh, en 2008, en que, base\u00e1ndose en m\u00faltiples evidencias, crearon o novo x\u00e9nero \"Notholithocarpus\", que est\u00e1 m\u00e1is estreitamente relacionado cos carballos temperados do norte, do x\u00e9nero \"Quercus\", e non tanto cos \"carballos de pedra\" tropicais asi\u00e1ticos, o que semella que se trata dun exemplo de evoluci\u00f3n morfol\u00f3xica converxente.\nCaracter\u00edsticas.\nAs principais caracter\u00edsticas desta \u00e1rbore son:\nPode alcanzar at\u00e9 os 40 m de altura nas franxas costeiras de California (a\u00ednda que normalmenmete a s\u00faa alura oscila entre os 15 e os 25 m), e o di\u00e1metro do tronco mide entre os 60 e os 190 cm.\nAs s\u00faas follas son alternas, de 7 a 15 cm de longo, con marxes dentadas e textura dura, cori\u00e1cae, e persisten entre tres e catro anos. Ao principio est\u00e1n cubertas de densos pelos de cor laranxa a ambos os dous lados do limbo, pero os da superficie superior (cara) pronto se desgastan; os que est\u00e1n baixo a superficie (rev\u00e9s) persisten m\u00e1is, pero co tempo tam\u00e9n se gastan.\nA semente \u00e9 unha landra de 2 a 3 cm de lonxitude e 2 cm de di\u00e1metro, moi semellante a unha landra de carballo, pero cunha casca moi dura, m\u00e1is parecida \u00e1 dunha abel\u00e1. \nA landra est\u00e1 situda nunha c\u00fapula durante a s\u00faa maduraci\u00f3n de 18 meses; a superficie exterior da c\u00fapula \u00e9 rugosa e est\u00e1 cuberta de espi\u00f1as curtas. As sementes medran en grupos duns poucos elementos nunha soa poli\u00f1a. \nEstas landras son moi amargas, e non son comest\u00edbeis para as persoas sen lixiviaci\u00f3n extensa, a\u00ednda que os esqu\u00edos c\u00f3menas.\n\"Notholithocarpus densiflorus\" \u00e9 unha das especies m\u00e1is seriamente afectadas pola chamada \"morte repentina do carballo\", provocada polo protista \"Phytophthora ramorum\", rexistr\u00e1ndose unha alta mortalidade en gran parte da \u00e1rea de distribuci\u00f3n da especie.\nTaxonom\u00eda.\nDescrici\u00f3n.\nTanto o x\u00e9nero como a especie foron descritos en 2008 por Paul S. Manos, Charles H. Cannon e Sang-Hun Oh, nun traballo punlicado en \"Madro\u00f1o\" 55 (3): 181\u2013190.\nEtimolox\u00edas.\nO nome do x\u00e9nero est\u00e1 formado polo elemento do lat\u00edn cient\u00edfico \"notho-\", derviado do grego antigo \u03bd\u03cc\u03b8\u03bf\u03c2 \"n\u00f3thos\", \"bastardo\", \"ilex\u00edtimo\", coa adici\u00f3n do nome do x\u00e9nero \"Lithocarpus\", para sinalar que, a\u00ednda que parecido, no \u00e9 semellante.\nO ep\u00edteto espec\u00edfico, \"densiflorus\", \u00e9 un termo do lat\u00edn cient\u00edfico formado pola uni\u00f3n dos elementos \"densi-\" e \"-florus\", tirados, rspectivamente, das voces do lat\u00edn cl\u00e1sico \"densus\", \"denso\", \"mesto\", e \"flos, floris\", \"flor\". Literalmente, \"o de flores mestas, apertadas\".\nSin\u00f3nimos.\nAdemais de polo nome actual, a especie co\u00f1eceuse tam\u00e9n polos sin\u00f3nimos:\nEstado de conservaci\u00f3n.\nSegundo a Uni\u00f3n Internacional para a Conservaci\u00f3n da Natureza e dos Recursos Naturais (UICN), \"Notholithocarpus densiflorus\" \u00e9 unha \u00e1rbore com\u00fan nos estados de California e Oreg\u00f3n, nos que ocupa un amplo abano xeogr\u00e1fico, e non presenta ameazas importantes, polo que cualifica o seu status como \"LC\" (pouco preocupante)."}
{"id": "501637", "revid": "1888", "url": "https://gl.wikipedia.org/wiki?curid=501637", "title": "Mar\u00eda Caridad Castedo D\u00edaz de Mourelo", "text": ""}
{"id": "501639", "revid": "72012", "url": "https://gl.wikipedia.org/wiki?curid=501639", "title": "Notholithocarpus", "text": ""}
{"id": "501640", "revid": "5312", "url": "https://gl.wikipedia.org/wiki?curid=501640", "title": "Anus", "text": ""}
{"id": "501641", "revid": "1131", "url": "https://gl.wikipedia.org/wiki?curid=501641", "title": "Pardasalbas", "text": ""}
{"id": "501642", "revid": "1131", "url": "https://gl.wikipedia.org/wiki?curid=501642", "title": "Pardavedra", "text": "O top\u00f3nimo galego Pardavedra pode referirse a:"}
{"id": "501643", "revid": "1131", "url": "https://gl.wikipedia.org/wiki?curid=501643", "title": "Pardavila", "text": "O top\u00f3nimo galego Pardavila pode referirse a:"}
{"id": "501644", "revid": "1131", "url": "https://gl.wikipedia.org/wiki?curid=501644", "title": "As Pardellas", "text": ""}
{"id": "501645", "revid": "1131", "url": "https://gl.wikipedia.org/wiki?curid=501645", "title": "A Pardela", "text": ""}
{"id": "501646", "revid": "1131", "url": "https://gl.wikipedia.org/wiki?curid=501646", "title": "Pardes", "text": ""}
{"id": "501647", "revid": "1131", "url": "https://gl.wikipedia.org/wiki?curid=501647", "title": "As Pardi\u00f1as", "text": ""}
{"id": "501648", "revid": "1131", "url": "https://gl.wikipedia.org/wiki?curid=501648", "title": "Pardi\u00f1\u00e1s", "text": ""}
{"id": "501649", "revid": "1131", "url": "https://gl.wikipedia.org/wiki?curid=501649", "title": "Os Pardieiros", "text": "O top\u00f3nimo galego Os Pardieiros pode referirse a:"}
{"id": "501650", "revid": "1131", "url": "https://gl.wikipedia.org/wiki?curid=501650", "title": "Pardi\u00f1eira", "text": "O top\u00f3nimo galego Pardi\u00f1eira pode referirse a:"}
{"id": "501651", "revid": "1131", "url": "https://gl.wikipedia.org/wiki?curid=501651", "title": "A Pardi\u00f1eira", "text": ""}
{"id": "501652", "revid": "1131", "url": "https://gl.wikipedia.org/wiki?curid=501652", "title": "Pardiscos", "text": ""}
{"id": "501653", "revid": "1131", "url": "https://gl.wikipedia.org/wiki?curid=501653", "title": "Os Pardi\u00f1os", "text": ""}
{"id": "501654", "revid": "1131", "url": "https://gl.wikipedia.org/wiki?curid=501654", "title": "Os Pardos", "text": "O top\u00f3nimo galego Os Pardos pode referirse a:"}
{"id": "501655", "revid": "1131", "url": "https://gl.wikipedia.org/wiki?curid=501655", "title": "Pareis\u00e1s, Pareis\u00e1s, A Pobra de Trives", "text": ""}
{"id": "501656", "revid": "98629", "url": "https://gl.wikipedia.org/wiki?curid=501656", "title": "Blumea (revista)", "text": "Blumea - Journal of Plant Taxonomy and Plant Geography \u00e9 unha revista de bot\u00e1nica revisada por pares e publicada polo Herbario Nacional dos Pa\u00edses Baixos, de Leiden.\nHistoria e caracter\u00edsticas.\nA excepci\u00f3n dun corto per\u00edodo durante a segunda guerra mundial, \"Blumea\" publicouse continuamente desde 1934. Oc\u00fapase da taxonom\u00eda, morfolox\u00eda, anatom\u00eda, bioxeograf\u00eda e ecolox\u00eda das espermat\u00f3fitas e das cript\u00f3gamas nativas do sueste asi\u00e1tico, especialmente na flora de Malesia, a \u00c1frica subsahariana (excepto Sur\u00e1frica) e Am\u00e9rica do Sur, con \u00e9nfase nas G\u00fcianas.\n\"Blumea\" publica tres n\u00fameros ao ano, con ao redor de 600 p\u00e1xinas cada un.\nAdemais das edici\u00f3ns est\u00e1ndar, tam\u00e9n edita unha serie de suplementos de \"Blumea\", na que se publican disertaci\u00f3ns e listas de comprobaci\u00f3n de plantas rexionais.\nO seu nome \u00e9 unha homenaxe ao bot\u00e1nico xermano-neerland\u00e9s Carl Ludwig Blume."}
{"id": "501657", "revid": "23204", "url": "https://gl.wikipedia.org/wiki?curid=501657", "title": "Cig\u00e1n", "text": "Cig\u00e1n \u00e9 un filme eslovaco de 2011 dirixido por Martin \u0160ul\u00edk. O filme foi escollido como candidato de Eslovaquia para o \u00d3scar \u00f3 mellor filme en lingua non inglesa na 84\u00aa edici\u00f3n dos premios, mais finalmente non foi nomeado."}
{"id": "501658", "revid": "23204", "url": "https://gl.wikipedia.org/wiki?curid=501658", "title": "Hranica", "text": "Hranica \u00e9 un filme documental eslovaco de 2009 dirixido por Jaroslav Vojtek. O filme foi escollido como candidato de Eslovaquia para o \u00d3scar \u00f3 mellor filme en lingua non inglesa na 83\u00aa edici\u00f3n dos premios, mais finalmente non foi nomeado."}
{"id": "501659", "revid": "23204", "url": "https://gl.wikipedia.org/wiki?curid=501659", "title": "Pedro Mexia", "text": "Pedro de Magalh\u00e3es Mex\u00eda Bigotte Chor\u00e3o, nado en Lisboao 5 de decembro de 1972, \u00e9 un poeta, cronista e cr\u00edtico literario portugu\u00e9s.\nTraxectoria.\n\u00c9 fillo do escritor Jo\u00e3o Dagoberto Forte Bigotte Chor\u00e3o e de Maria Jos\u00e9 Teixeira de Magalh\u00e3es Mex\u00eda, filla de Manuel de Magalh\u00e3es Mex\u00eda de Macedo Pimentel de Bulh\u00f5es, Alcalde da Lous\u00e3 de 1954 a 1966, e de Maria Leonor D\u00edas de Medeiros e Albuquerque Teixeira, bisneta do fillo bastardo do 1.\u00ba Bar\u00e3o das Laranjeiras e medio-irm\u00e1n do 2.\u00ba Bar\u00e3o e 1.\u00ba Visconde das Laranjeiras. \nLicenciouse en Dereito pola Facultade de Dereito da Universidade Cat\u00f3lica Portuguesa. Fixo o programa de doutoramento en Teor\u00eda da Literatura na Facultade de Letras da Universidade de Lisboa. \n\u00c9 cr\u00edtico e cronista no Expresso. Con Carlos Vaz Marques, Jo\u00e3o Miguel Tavares e Ricardo Ara\u00fajo Pereira, integra o panel do programa \"Governo Sombra\", transmitido na radio TSF (desde 2008), na canle por cabo TVI24 (2012-2019) e na TV xeneralista SIC (desde 2020). \u00c9 co-autor, con In\u00eas Meneses, de PBX, un \"podcast\" do \"Expresso\" coa Radar (2015-2019) e coa Antena 1 (desde 2020). \nDesde 2016 exerce funci\u00f3ns de consultor para a cultura da Casa Civil do Presidente da Rep\u00fablica. \u00c9 vogal do Consello Directivo da Fundaci\u00f3n Centro Cultural de Bel\u00e9n e membro do Consello Editorial da Imprensa Nacional - Casa da Moeda. Foi subdiretor e, tras a morte de Jo\u00e3o B\u00e9nard da Costa, director interino da Cinemateca Portuguesa (2008-2010). \nCoordina a colecci\u00f3n de poes\u00eda das Edici\u00f3ns Tinta-da-China. \u00c9 co-director (con Gustavo Pacheco) da \"Granta\" \"en lingua portuguesa\".\nF\"o\"i cr\u00edtico e cronista no \"Di\u00e1rio de Not\u00edcias\" (1998-2007) e no \"P\u00fablico\" (2007-2011) e participou en diversos proxectos das Produ\u00e7\u00f5es Fict\u00edcias: en \"\u00c9 a Cultura, Est\u00fapido\"; no programa \"O Eixo do Mal (\"SIC Not\u00edcias); n\"'O Inimigo P\u00fablico (suplemento do jornal P\u00fablico)\" e no Canal Q. Mantivo r\u00fabricas de cinema na Radio Renascen\u00e7a e na Antena 3 (2015-2016). Escribiu regularmente na revista LER. \nColaborou con dous proxectos de pezas curtas: \"Urg\u00eancias\" (Teatro Maria Matos, 2004 e 2006) e \"Panos\" (Culturgest, 2012). Adaptou para teatro (con Ricardo de Ara\u00fajo Pereira) \"Fazer Coisas com Palavras\", do fil\u00f3sofo brit\u00e1nico John Austin (Teatro San Luiz, 2008). Publicou a peza \"Nada de Dois\" (2009, encenada en S\u00e3o Paulo en 2010, nun festival no Canad\u00e1 en 2011 e no Teatro de Vila Real en 2018) e escribiu \"Pigmali\u00e3o\", a partir de Ov\u00eddio (Teatro Taller, Guimar\u00e3es, 2010). Escenificou \"Agora a S\u00e9rio\", de Tom Stoppard (Teatro Aberto, 2010), e \"No Campo\", de Martin Crimp (Teatro Turim, 2013; tam\u00e9n levado \u00e1 escena no Teatro Angrense, Angra do Hero\u00edsmo, en 2018).\nEscribiu o argumento do telefilme \"Bloqueio\" (direcci\u00f3n de Henrique Oliveira, RTP, 2012).\nEscribiu introduci\u00f3ns a libros de Camilo Castelo Branco, Aquilino Ribeiro, Agustina Bessa-Lu\u00eds, Eug\u00e9nio de Andrade, Ant\u00f3nio Os\u00f3rio, Jo\u00e3o Miguel Fernandes Jorge, Ant\u00f3nio Sousa Home, Xavier de Maistre, Ambrose Bierce, William Golding, Roger Grenier, Flannery O'Connor, Tomas Transtr\u00f6mer e Werner Herzog. \nPublicou traduci\u00f3ns ou versi\u00f3ns de \"Notas sobre o Cinemat\u00f3grafo\", de Robert Bresson; \"Agora a S\u00e9rio\", de Tom Stoppard; \"\u00daltima Semana\", de Hugo Williams; \"No Campo\", de Martin Crimp; \"A Praia\", de Peter Asmussen [con Jo\u00e3o Reis]; e \"Oleanna\", de David Mamet [para un espect\u00e1culo de Ricardo Pais, Teatro S\u00e1 da Bandeira, Porto, 2019].\nEscribiu a letra dunha canci\u00f3n (\"Lixo\") do \u00e1lbum \"Equil\u00edbrio\" (2010), de Balla, e o libreto da \u00f3pera c\u00f3mica \"Can\u00e7\u00e3o do Bandido\", de Nuno C\u00f4rte-Real (Teatro da Trindade, 2018).\nEn 2015 e 2016 foi xurado do Premio Cam\u00f5es. Integrou xurados do Club Portugu\u00e9s de Artes e Ideas, da Fundaci\u00f3n Lu\u00eds Miguel Nava, do Instituto Cam\u00f5es, das Correntes d'Escritas / Casino da P\u00f3voa, da Sociedade Portuguesa de Autores, da Asociaci\u00f3n Portuguesa de Escritores, da Casa da Am\u00e9rica Latina e do Oc\u00e9anos - Premio de Literatura en Lingua Portuguesa, ben como dos festivais de cinema IndieLisboa e Curtas Vila do Conde. \u00c9 membro dos xurados dos premios literarios da Fundaci\u00f3n In\u00eas de Castro; do Premio Vasco Graza Moura, atribu\u00eddo pola Imprensa Nacional - Casa da Moeda; e do Premio D. Dinis, institu\u00eddo pola Fundaci\u00f3n Casa de Mateus. \u00c9 socio do PEN Club. \nIndependente, colaborou (na \u00e1rea da Cultura) co grupo que preparou o programa electoral do CDS-PP en 2019.\nO 9 de xu\u00f1o de 2015 foi condecorado co grao de Oficial da Antiga, Nobil\u00edssima e Esclarecida Orde Militar de Sant'Iago da Espada, do M\u00e9rito Cient\u00edfico, Literario e Art\u00edstico. \nObras.\nDiarios.\nXurdidos dos blogues \"A Columna Infame\" (con Jo\u00e3o Pereira Coutinho e Pedro Lomba), 2002-2003; \"Dicion\u00e1rio do Diabo\", 2003-2004; \"F\u00f3ra do Mundo\" (con Francisco Jos\u00e9 Viegas e Pedro Lomba), 2004-2005; \"Estado Civil\", 2005-2009; \"Lei Seca\", 2009-2012; e \"Malparado\", 2012-2015."}
{"id": "501663", "revid": "23204", "url": "https://gl.wikipedia.org/wiki?curid=501663", "title": "Nedodr\u017ean\u00fd s\u013eub", "text": "Nedodr\u017ean\u00fd s\u013eub \u00e9 un filme de 2009 dirixido por Ji\u0159\u00ed Chlumsk\u00fd e protagonizado por Samuel Spi\u0161\u00e1k, Ond\u0159ej Vetch\u00fd e Zuzana Porubjakov\u00e1. \u00c9 unha coproduci\u00f3n entre Eslovaquia, a Rep\u00fablica Checa e os Estados Unidos de Am\u00e9rica. Foi escollido como candidato de Eslovaquia para o \u00d3scar \u00f3 mellor filme en lingua non inglesa na 82\u00aa edici\u00f3n dos premios, mais finalmente non foi nomeado."}
{"id": "501664", "revid": "23204", "url": "https://gl.wikipedia.org/wiki?curid=501664", "title": "Slepe l\u00e1sky", "text": "Slepe l\u00e1sky \u00e9 un filme eslovaco de 2008 dirixido por Juraj Lehotsk\u00fd. Foi escollido como candidato de Eslovaquia para o \u00d3scar \u00f3 mellor filme en lingua non inglesa na 81\u00aa edici\u00f3n dos premios, mais finalmente non foi nomeado."}
{"id": "501665", "revid": "23204", "url": "https://gl.wikipedia.org/wiki?curid=501665", "title": "N\u00e1vrat bocianov", "text": "N\u00e1vrat bocianov \u00e9 un filme eslovaco de 2007 dirixido por Martin Repka. Foi escollido como candidato de Eslovaquia para o \u00d3scar \u00f3 mellor filme en lingua non inglesa na 80\u00aa edici\u00f3n dos premios, mais finalmente non foi nomeado."}
{"id": "501666", "revid": "1131", "url": "https://gl.wikipedia.org/wiki?curid=501666", "title": "As Paredes", "text": ""}
{"id": "501667", "revid": "1131", "url": "https://gl.wikipedia.org/wiki?curid=501667", "title": "Parede Nova", "text": ""}
{"id": "501668", "revid": "1131", "url": "https://gl.wikipedia.org/wiki?curid=501668", "title": "Paredes do Pao", "text": ""}
{"id": "501669", "revid": "23204", "url": "https://gl.wikipedia.org/wiki?curid=501669", "title": "Slne\u010dn\u00fd \u0161t\u00e1t", "text": "Slne\u010dn\u00fd \u0161t\u00e1t \u00e9 un filme de 2005 escrito e dirixido por Martin \u0160ul\u00edk e protagonizado por Old\u0159ich Navr\u00e1til e \u013dubo\u0161 Kosteln\u00fd. \u00c9 unha coproduci\u00f3n entre Eslovaquia e a Rep\u00fablica Checa. Ga\u00f1ou o premio principal no Festival de Cinema de Fin\u00e1le Plze\u0148. Na cerimonia de 2006 dos premios Slnko v sieti, galou en seis categor\u00edas. O filme foi escollido como candidato de Eslovaquia para o \u00d3scar \u00f3 mellor filme en lingua non inglesa na 78\u00aa edici\u00f3n dos premios. O filme ga\u00f1ou dous galard\u00f3ns nos Premios Le\u00f3n checo, nas categor\u00edas de m\u00fasica e montaxe."}
{"id": "501670", "revid": "1131", "url": "https://gl.wikipedia.org/wiki?curid=501670", "title": "A Paredi\u00f1a", "text": ""}
{"id": "501671", "revid": "1131", "url": "https://gl.wikipedia.org/wiki?curid=501671", "title": "Pareis\u00e1s", "text": ""}
{"id": "501672", "revid": "1131", "url": "https://gl.wikipedia.org/wiki?curid=501672", "title": "O Paridoiro", "text": ""}
{"id": "501673", "revid": "1131", "url": "https://gl.wikipedia.org/wiki?curid=501673", "title": "O Parladoiro", "text": "O top\u00f3nimo galego O Parladoiro pode referirse a:"}
{"id": "501674", "revid": "23204", "url": "https://gl.wikipedia.org/wiki?curid=501674", "title": "Kr\u00e1l zlodejov", "text": "Kr\u00e1l zlodejov \u00e9 un filme de 2004 dirixido por Ivan F\u00edla e protagonizado por Lazar Ristovski, Jakov Kultiasov, Katharina Thalbach, Paulus Manker, Birol \u00dcnel e Werner Daehn. \u00c9 unha coproduci\u00f3n entre Eslovaquia, a Rep\u00fablica Checa e Alema\u00f1a. Foi escollido como candidato de Eslovaquia para o \u00d3scar \u00f3 mellor filme en lingua non inglesa na 76\u00aa edici\u00f3n dos premios, mais finalmente non foi nomeado."}
{"id": "501675", "revid": "1131", "url": "https://gl.wikipedia.org/wiki?curid=501675", "title": "A Parola", "text": ""}
{"id": "501676", "revid": "23204", "url": "https://gl.wikipedia.org/wiki?curid=501676", "title": "Krut\u00e9 radosti", "text": "Krut\u00e9 radosti \u00e9 un filme de comedia de 2002 dirixido por Juraj Nvota. \u00c9 unha coproduci\u00f3n entre Eslovaquia e a Rep\u00fablica Checa protagonizada por Tatiana Pauhofov\u00e1. Foi escollido como candidato de Eslovaquia para o \u00d3scar \u00f3 mellor filme en lingua non inglesa na 75\u00aa edici\u00f3n dos premios, mais finalmente non foi nomeado."}
{"id": "501678", "revid": "1131", "url": "https://gl.wikipedia.org/wiki?curid=501678", "title": "Parteme", "text": "O top\u00f3nimo galego Parteme pode referirse a:"}
{"id": "501680", "revid": "1131", "url": "https://gl.wikipedia.org/wiki?curid=501680", "title": "A Parrocha de Abaixo", "text": ""}
{"id": "501681", "revid": "1131", "url": "https://gl.wikipedia.org/wiki?curid=501681", "title": "A Parrocha de Arriba", "text": ""}
{"id": "501682", "revid": "1131", "url": "https://gl.wikipedia.org/wiki?curid=501682", "title": "As Parruchas", "text": ""}
{"id": "501683", "revid": "1131", "url": "https://gl.wikipedia.org/wiki?curid=501683", "title": "A Parrugueira", "text": ""}
{"id": "501684", "revid": "1131", "url": "https://gl.wikipedia.org/wiki?curid=501684", "title": "Parte \u00f3 R\u00edo", "text": ""}
{"id": "501686", "revid": "23204", "url": "https://gl.wikipedia.org/wiki?curid=501686", "title": "Krajinka", "text": "Krajinka \u00e9 un filme eslovaco de 2000 dirixido por Martin \u0160ul\u00edk. Foi escollido como candidato de Eslovaquia para o \u00d3scar \u00f3 mellor filme en lingua non inglesa na 73\u00aa edici\u00f3n dos premios, mais finalmente non foi nomeado."}
{"id": "501691", "revid": "23204", "url": "https://gl.wikipedia.org/wiki?curid=501691", "title": "V\u0161ichni moji bl\u00edzc\u00ed", "text": "V\u0161ichni moji bl\u00edzc\u00ed \u00e9 un filme de 1999 dirixido por Matej Min\u00e1\u010d. \u00c9 unha coproduci\u00f3n internacional entre Polonia, a Rep\u00fablica Checa e Eslovaquia. Foi escollido como candidato de Eslovaquia para o \u00d3scar \u00f3 mellor filme en lingua non inglesa na 72\u00aa edici\u00f3n dos premios, mais finalmente non foi nomeado."}
{"id": "501692", "revid": "23204", "url": "https://gl.wikipedia.org/wiki?curid=501692", "title": "Rivers of Babylon (filme)", "text": "Rivers of Babylon \u00e9 un filme eslovaco de 1998 dirixido por Vlado Balco. O filme foi escollido como candidato de Eslovaquia para o \u00d3scar \u00f3 mellor filme en lingua non inglesa na 71\u00aa edici\u00f3n dos premios, mais finalmente non foi nomeado."}
{"id": "501694", "revid": "23204", "url": "https://gl.wikipedia.org/wiki?curid=501694", "title": "Fernando Pinto do Amaral", "text": "Fernando Jos\u00e9 Branco Pito do Amaral, nado en Lisboa o 12 de maio de 1960, \u00e9 un profesor de Literatura, tradutor e poeta portugu\u00e9s. \nTraxectoria.\n\u00c9 fillo de Ant\u00f3nio Pinto do Amaral (Estarreja, Bedu\u00eddo, 22 de xaneiro de 1910 - Lisboa, 6 de maio de 1977), M\u00e9dico, e da s\u00faa segunda muller Maria Eug\u00e9nia Rodrigues Branco (Lisboa, 1 de abril de 1927), popular actriz da d\u00e9cada de 1940. \nComezou na Facultade de Medicina da Universidade de Lisboa entre 1979 e 1982, mais desistiu do curso en prol das letras. Licenciado en Linguas e Literaturas Modernas e doutorado en Literatura Rom\u00e1nica, deu aulas desde 1987 no Departamento de Literaturas Rom\u00e2nicas da Facultade de Letras da Universidade de Lisboa.\nTen colaborado nas revistas \"LER\", \"A Phala\", \"Col\u00f3quio/Letras\", \"Rel\u00e2mpago\" e fixo cr\u00edtica literaria nos xornais \"P\u00fablico\" e \"JL\". Traduciu \"As Flores do Mal\", de Baudelaire, e \"Poemas Saturnianos\" de Verlaine. Traduciu tam\u00e9n toda a poes\u00eda do arxentino Jorge Luis Borges e a Gabriela Mistral. \nEn 2009 foi nomeado comisario do Plano Nacional de Lectura, cargo que ocupou at\u00e9 abril de 2017.\nTen unha filla, Laura Maria Pereira Pedrosa Pinto do Amaral (Lisboa, 21 de xaneiro de 1998). \u00c9 primo irm\u00e1n do inmunoloxista Ant\u00f3nio A. Coutinho.\nToda a obra de Fernando Pito do Amaral, como poeta, ensa\u00edsta e tradutor, xira en torno \u00e1 melancol\u00eda que rodea as vivencias finiseculares, modulada, neste final de s\u00e9culo en concreto, pola noci\u00f3n de pos-modernidade, que marca de forma particular o discurso do autor.\nEn 2002 Luciano Rodr\u00edguez coordinou \"Horizontes po\u00e9ticos\" (Xerais) no que inclu\u00edu a Alex Susanna, Felipe Juaristi Gald\u00f3s, Pilar Pallar\u00e9s, Luis Garc\u00eda Montero e Fernando Pinto do Amaral."}
{"id": "501695", "revid": "23204", "url": "https://gl.wikipedia.org/wiki?curid=501695", "title": "Orbis Pictus (filme)", "text": "Orbis Pictus \u00e9 un filme eslovaco de 1997 dirixido por Martin \u0160ul\u00edk. O filme foi escollido como candidato de Eslovaquia para o \u00d3scar \u00f3 mellor filme en lingua non inglesa na 70\u00aa edici\u00f3n dos premios, mais finalmente non foi nomeado."}
{"id": "501696", "revid": "89787", "url": "https://gl.wikipedia.org/wiki?curid=501696", "title": "Z\u00e1hrada", "text": "Z\u00e1hrada \u00e9 un filme de 1995 dirixido por Martin \u0160ul\u00edk. O filme \u00e9 unha coproduci\u00f3n entre Eslovaquia, a Rep\u00fablica Checa e Francia. Foi escollido como candidato de Eslovaquia para o \u00d3scar \u00f3 mellor filme en lingua non inglesa na 68\u00aa edici\u00f3n dos premios, mais finalmente non foi nomeado."}
{"id": "501697", "revid": "89787", "url": "https://gl.wikipedia.org/wiki?curid=501697", "title": "Anjel milosrdenstva", "text": "Anjel milosrdenstva \u00e9 un filme eslovaco de 1993 dirixido por Miloslav Luther. O filme foi escollido como candidato de Eslovaquia para o \u00d3scar \u00f3 mellor filme en lingua non inglesa na 67\u00aa edici\u00f3n dos premios, mais finalmente non foi nomeado."}
{"id": "501698", "revid": "89787", "url": "https://gl.wikipedia.org/wiki?curid=501698", "title": "Hay Day", "text": "Hay Day \u00e9 un videoxogo para m\u00f3biles tipo \"freemium\" de agricultura desenvolvido e publicado por Supercell. \"Hay Day\" foi lanzado para iOS o 21 de xu\u00f1o do 2012 e para Android o 20 de novembro do 2013. Segundo un informe de 2013, Supercell ga\u00f1ou 30 mill\u00f3ns de d\u00f3lares ao mes grazas a \"Hay Day\" e a \"Clash of Clans\", outro xogo creado por Supercell. No 2013, \"Hay Day\" foi o cuarto xogo m\u00e1is alto en ingresos xerados. \nTrama.\nO t\u00edo do xogador decide xubilarse e deixar unha granxa, pero le ofrece ao xogador a oportunidade de qued\u00e1rsela e cuidarla. O xogo comenza coa presentaci\u00f3n dun espantallo que ensina ao xogador acerca da colleita do trigo. Ao vender cultivos e produtos, o xogador ga\u00f1ar\u00e1 moedas que poder\u00e1n usarse para comprar edificios de produci\u00f3n, mascotas e artigos de decoraci\u00f3n. Ao facelo, tam\u00e9n obter\u00e1 puntos de experiencia (EXP), que permiten subir de nivel. A medida que avance o xogo, Angus, un amigo do t\u00edo do xogador, ser\u00e1 introducido na trama e ens\u00ednalle sobre a pesca.\nOs xogadores poden agruparse en \"veci\u00f1anzas\", onde os membros poden axudarse mutuamente cando o necesiten, conversar entre eles ou doar artigos, entre outros. S\u00f3 poder\u00e1n doar 20 obxectos ao d\u00eda e pedir cousas cada 12 horas.\nXogabilidade.\nVarios cultivos son desbloqueados nas diferentes etapas do xogo; cultivos como o trigo e os pl\u00e1tanos, e \u00e1rbores froiteiras e arbustos. O xogador tam\u00e9n pode comprar animais de granxa, pescar e capturar animais acu\u00e1ticos como peixes, lagostas e patos; e comprar animais de compa\u00f1\u00eda que deben ser alimentados para obter EXP. O xogador tam\u00e9n pode aumentar os terreos da s\u00faa granxa noutras etapas.\nRecepci\u00f3n.\n\"Pocket Gamer\" outorgoulle un premio de bronce. Na Google Play ten unha recepci\u00f3n de 4,5 sobre 5 e na App Store ten unha recepci\u00f3n de 4,5 sobre 5."}
{"id": "501699", "revid": "23204", "url": "https://gl.wikipedia.org/wiki?curid=501699", "title": "V\u0161etko \u010do m\u00e1m r\u00e1d", "text": "V\u0161etko \u010do m\u00e1m r\u00e1d \u00e9 un filme eslovaco de 1993 dirixido por Martin \u0160ul\u00edk. O filme foi escollido como candidato de Eslovaquia para o \u00d3scar \u00f3 mellor filme en lingua non inglesa na 66\u00aa edici\u00f3n dos premios, mais finalmente non foi nomeado."}
{"id": "501700", "revid": "23204", "url": "https://gl.wikipedia.org/wiki?curid=501700", "title": "Zgodovina ljubezni", "text": "Zgodovina ljubezni \u00e9 un filme esloveno de 2018 dirixido por Sonja Prosenc. Foi escollido como candidato de Eslovenia para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado."}
{"id": "501702", "revid": "1131", "url": "https://gl.wikipedia.org/wiki?curid=501702", "title": "Pasacond\u00eda", "text": ""}
{"id": "501703", "revid": "1131", "url": "https://gl.wikipedia.org/wiki?curid=501703", "title": "A Pasada Seca", "text": ""}
{"id": "501704", "revid": "1131", "url": "https://gl.wikipedia.org/wiki?curid=501704", "title": "As Pasadas", "text": ""}
{"id": "501705", "revid": "1131", "url": "https://gl.wikipedia.org/wiki?curid=501705", "title": "O Pasadelo", "text": ""}
{"id": "501706", "revid": "1131", "url": "https://gl.wikipedia.org/wiki?curid=501706", "title": "O Pasadoiro", "text": ""}
{"id": "501707", "revid": "1131", "url": "https://gl.wikipedia.org/wiki?curid=501707", "title": "Os Pasadoiros", "text": ""}
{"id": "501708", "revid": "1131", "url": "https://gl.wikipedia.org/wiki?curid=501708", "title": "As Pasantes", "text": ""}
{"id": "501709", "revid": "1131", "url": "https://gl.wikipedia.org/wiki?curid=501709", "title": "Os Pasantes", "text": ""}
{"id": "501710", "revid": "1131", "url": "https://gl.wikipedia.org/wiki?curid=501710", "title": "Pasarelle", "text": ""}
{"id": "501711", "revid": "1131", "url": "https://gl.wikipedia.org/wiki?curid=501711", "title": "A Pasaxe do Pedrido", "text": ""}
{"id": "501714", "revid": "1131", "url": "https://gl.wikipedia.org/wiki?curid=501714", "title": "A Pasaxe", "text": "O top\u00f3nimo galego A Pasaxe pode referirse a:"}
{"id": "501715", "revid": "23204", "url": "https://gl.wikipedia.org/wiki?curid=501715", "title": "Ivan (filme de 2017)", "text": "Ivan \u00e9 un filme esloveno de 2017 dirixido por Janez Burger. Foi escollido como candidato de Eslovenia para o \u00d3scar \u00f3 mellor filme en lingua non inglesa na 91\u00aa edici\u00f3n dos premios, mais finalmente non foi nomeado."}
{"id": "501716", "revid": "1131", "url": "https://gl.wikipedia.org/wiki?curid=501716", "title": "Pasarela", "text": "O termo pasarela pode referirse a:\nComo top\u00f3nimo pode referirse a:"}
{"id": "501717", "revid": "1131", "url": "https://gl.wikipedia.org/wiki?curid=501717", "title": "Pasaxes", "text": ""}
{"id": "501718", "revid": "23204", "url": "https://gl.wikipedia.org/wiki?curid=501718", "title": "Rudar", "text": "Rudar \u00e9 un filme esloveno de 2017 dirixido por Hanna Antonina Wojcik Slak. Foi escollido como candidato de Eslovenia para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, mais finalmente non foi nomeado. Conta a historia dun mineiro que descobre os corpos de milleiros de persoas que foron executadas no masacre do pozo de Barbara.\nSinopse.\nAlija descobre milleiros de corpos de persoas executadas durante a segunda guerra mundial nunha mina abandonada. O seu xefe, querendo vender a mina, presi\u00f3nao para quede calado, mais Alija arrisca o seu traballo por alertar a polic\u00eda."}
{"id": "501719", "revid": "89787", "url": "https://gl.wikipedia.org/wiki?curid=501719", "title": "Retinal", "text": "O retinal, tam\u00e9n chamado retinaldehido, \u00e9 unha forma de vitamina A. Orixinalmente chamouse retineno, e foi renomeado despois de que se descubriu que era o aldehido da vitamina A. O retinal \u00e9 unha das moitas formas da vitamina A (cuxo n\u00famero var\u00eda coa especie). Pode encontrarse nas formas 11-\"cis\"-retinal e todo-\"trans\"-retinal. O retinal \u00e9 un crom\u00f3foro polieno, que est\u00e1 unido a prote\u00ednas chamadas opsinas, e nel est\u00e1 baseada a qu\u00edmica da visi\u00f3n animal. Ademais, o retinal permite que certos microorganismos convertan a luz en enerx\u00eda metab\u00f3lica.\nOs animais vertebrados inxiren retinal directamente da carne, ou prod\u00faceno a partir de carotenoides, tanto a partir dun ou dous carotenos (\u03b1-caroteno, \u03b2-caroteno) coma a partir de \u03b2-criptoxantina, un tipo de xantofila. \u00c1 s\u00faa vez, estes carotenoides deben obterse de plantas e outros organimos fotosint\u00e9ticos. Ning\u00fan outro carotenoide pode ser convertido polos animais en retinal, e alg\u00fans carn\u00edvoros non poden converter ning\u00fan carotenoide en absoluto. As outras formas principais de vitamina A son o retinol e unha forma parcialmente activa, o \u00e1cido retinoico, que poden ambos ser producidos a partir de retinal.\nInvertebrados como os insectos e luras usan formas hidroxiladas do retinal nos seus sistemas visuais, que derivan da conversi\u00f3n doutras xantofilas.\nMetabolismo da vitamina A.\nOs organismos vivos producen retinal (RAL) por clivaxe oxidativa irreversible de carotenoides.\nFor example,\ncatalizado por unha beta-caroteno 15,15'-monooxixenase\nou unha beta-caroteno 15,15'-dioxixenase.\nIgual que os carotenoides son os precursores do retinal, o retinal \u00e9 o precursor doutras formas de vitamina A. O retinal \u00e9 interconvertible co retinol (ROL), a forma de almacenamento e transporte da vitamina A.\nreacci\u00f3ns catalizadas pola retinol deshidroxenases (RDHs) e alcohol deshidroxenases (ADHs).\nO retinaol ch\u00e1mase alcohol da vitamina A ou m\u00e1is frecuentemente, simplemente vitamina A. O retinal pode tam\u00e9n ser oxidado a \u00e1cido retinoico (RA).\ncatalizado polas retinal deshidroxenases tam\u00e9n co\u00f1ecidas como retinaldehido deshidroxenases (RALDHs), e polas retinal oxidases.\nO \u00e1cido retinoico, \u00e1s veces chamado \u00e1cido da vitamina A, \u00e9 unha importante mol\u00e9cula de sinalizaci\u00f3n e hormona en animais vertebrados.\nVisi\u00f3n.\nO retinal \u00e9 un crom\u00f3foro conxugado. No ollo humano, o retinal empeza tendo a configuraci\u00f3n de 11-\"cis\"-retinal, a cal, ao capturar un fot\u00f3n da lonxitude de onda correcta, se endereita adoptando a configuraci\u00f3n todo-\"trans\"-retinal. Este cambio configuracional emp\u00farrao contra a prote\u00edna opsina na retina, o cal orixina unha fervenza de sinalizaci\u00f3ns qu\u00edmicas que pode causar a percepci\u00f3n da luz ou de imaxes no cerebro humano. O espectro de absorbancia do crom\u00f3foro depende das s\u00faas interacci\u00f3ns coa prote\u00edna opsina \u00e1 cal est\u00e1 unido, polo que diferentes complexos retinal-opsina absorben fot\u00f3ns de diferentes lonxitudes de onda (cores da luz).\nOpsinas.\nAs prote\u00ednas opsinas son os pirgmentos visuais que se unen ao retinal atopados nas c\u00e9lulas fotorreceptoras da retina. Unha opsina est\u00e1 formada por un feixe de sete h\u00e9lices alfa transmembrana conectadas por seis bucles. Nos bast\u00f3ns as mol\u00e9culas de opsina est\u00e1n incrustadas nas membranas de discos que est\u00e1n completamente dentro da c\u00e9lula. A cabeza N-terminal da mol\u00e9cula est\u00e9ndese ao interior do disco, e a cola C-terminal est\u00e9ndese ao citoplasma da c\u00e9lula. En c\u00e9lulas cono os discos son definidos pola membrana plasm\u00e1tica da c\u00e9lula, polo que a cabeza N-terminal est\u00e9ndese fora da c\u00e9lula. O retinal \u00fanese covalentemente a unha lisina na h\u00e9lice transmembrana m\u00e1is pr\u00f3xima ao C-terminal da prote\u00edna por medio dun enlace de base de Schiff. A formaci\u00f3n do enlace de base de Schiff implica a eliminaci\u00f3n do \u00e1tomo de ox\u00edxeno do retinal e dous \u00e1tomos de hidr\u00f3xeno do grupo amino libre da lisina, orixinando H2O. O retinilideno \u00e9 o grupo divalente formado ao quitar o \u00e1tomo de ox\u00edxeno do retinal, e por iso as opsinas foron chamadas prote\u00ednas retinilideno.\nAs opsinas son receptores acoplados \u00e1 prote\u00edna G (GPCRs) protot\u00edpicos. A rodopsina bovina, a opsina dos bast\u00f3ns das vacas, foi ao primeiro GPCR do que se determinou a s\u00faa estrutura de raios X.\nA rodopsina bovina cont\u00e9n 348 residuos de amino\u00e1cidos. O crom\u00f3foro retinal \u00fanese \u00e1 Lys296.\nA\u00ednda que os mam\u00edferos usan o retinal exclusivamente como o crom\u00f3foro da opsina, outros grupos de animais utilizan adicionalmente catro crom\u00f3foros estreitamente relacionados ao retinal. Son o 3,4-dideshidrorretinal (vitamina A2), o (3\"R\")-3-hidroxirretinal, (3\"S\")-3-hidroxirretinal (ambos vitamina A3) e o (4\"R\")-4-hidroxirretinal (vitamina A4). Moitos peixes e anfibios usan o 3,4-dideshidrorretinal, tam\u00e9n chamado deshidrorretinal. Coa excepci\u00f3n da suborde de d\u00edpteros Cyclorrhapha, todos os insectos examinados usan o enanti\u00f3mero \"R\" do 3-hidroxirretinal. O enanti\u00f3mero \"R\" \u00e9 o esperado se o 3-hidroxirretinal se produce directamente a partir de xantofilas. Os Cyclorrhapha, como \"Drosophila\", usan o (3\"S\")-3-hidroxirretinal. A lura \"Watasenia scintillans\" utiliza o (4\"R\")-4-hidroxirretinal.\nCiclo visual.\nO ciclo visual \u00e9 unha v\u00eda encim\u00e1tica circular, da que depende a fototransduci\u00f3n. Xera 11-\"cis\"-retinal. Por exemplo, o ciclo visual dos bast\u00f3ns de mam\u00edferos \u00e9 o seguinte:\nOs pasos 3, 4, 5 e 6 te\u00f1en lugar nos segmentos externos dos bast\u00f3ns, e os pasos 1, 2 e 7 prod\u00facense nas c\u00e9lulas do epitelio pigmentario retiniano.\nAs RPE65 isomerohidrolases son hom\u00f3logas das beta-caroteno monooxixenases; o encima hom\u00f3logo ninaB en \"Drosophila\" ten actividade de carotenoide-oxixenase formadora de retinal e actividade de isomerase de todo-\"trans\" a 11-\"cis\".\nRodopsinas microbinanas.\nO todo-\"trans\"-retinal \u00e9 tam\u00e9n un compo\u00f1ente esencial de opsinas microbiansas como a bacteriorrodopsina, a canlerrodopsina e a halorrodopsina. Nestas mol\u00e9culas, a luz causa que o todo-\"trans\"-retinal se converta en 13-\"cis\"-retinal, que despois cicla de novo a todo-\"trans\"-retinal no estado escuro. Estas prote\u00ednas non est\u00e1n relacionadas evolutivamente coas opsinas animais e non son GPCRs; o feito de que ambas utilicen o retinal \u00e9 o resultado dunha evoluci\u00f3n converxente.\nHistoria.\nO bioqu\u00f1imico norteamericano George Wald e outros delimitaron o ciclo visual en 1958. Polo seu traballo Wald ga\u00f1ou en 1967 o Premio Nobel de Fisiolox\u00eda ou Medicina compartido con Haldan Keffer Hartline e Ragnar Granit."}
{"id": "501720", "revid": "27155", "url": "https://gl.wikipedia.org/wiki?curid=501720", "title": "Aldehido da vitamina A", "text": ""}
{"id": "501721", "revid": "27155", "url": "https://gl.wikipedia.org/wiki?curid=501721", "title": "Vitamina A aldehido", "text": ""}
{"id": "501722", "revid": "27155", "url": "https://gl.wikipedia.org/wiki?curid=501722", "title": "Retinaldehido", "text": ""}
{"id": "501723", "revid": "27155", "url": "https://gl.wikipedia.org/wiki?curid=501723", "title": "Retineno", "text": ""}
{"id": "501724", "revid": "27155", "url": "https://gl.wikipedia.org/wiki?curid=501724", "title": "11-cis-retinal", "text": ""}
{"id": "501725", "revid": "27155", "url": "https://gl.wikipedia.org/wiki?curid=501725", "title": "Todo-trans-retinal", "text": ""}
{"id": "501726", "revid": "25871", "url": "https://gl.wikipedia.org/wiki?curid=501726", "title": "R\u00edo Pechora", "text": "O r\u00edo Pechora (tam\u00e9n transliterado como \"Petchora\") (en komi, \u041f\u0435\u0447\u04e7\u0440\u0430; nenezo, \u0421\u0430\u043d\u044d\u0440\u043e\u02ee \u044f\u0445\u0430 ) \u00e9 un r\u00edo do norte da Rusia europea que desemboca no mar do mesmo nome (no mar de Barents, oc\u00e9ano \u00c1rtico). Ten unha lonxitude de 1809\u00a0km (6\u00b0 m\u00e1is longo de Europa) e drena unha conca de 322\u00a0000\u00a0km\u00b2. Administrativamente, discorre pola rep\u00fablica de Komi e o distrito aut\u00f3nomo de Nenetsia.\nXeograf\u00eda.\nO Pechora nace nos Montes Urais, en Rusia e termina no mar Pechora, pasando por varias cidades, entre elas Pechora, que d\u00e1 nome ao r\u00edo. Pola s\u00faa posici\u00f3n nos meses de inverno permanece conxelado, mentres que o resto do ano p\u00f3dese navegar por el."}
{"id": "501727", "revid": "23204", "url": "https://gl.wikipedia.org/wiki?curid=501727", "title": "Houston, imamo problem!", "text": "Houston, imamo problem! \u00e9 un filme de 2016 dirixido polo esloveno \u017diga Virc. \u00c9 unha coproduci\u00f3n internacional entre Eslovenia, a Rep\u00fablica Checa, Croacia, Alema\u00f1a e Qatar. O filme explora o mito do suposto acordo multimillonario da compra estadounidense do programa espacial clandestino Iugoslavia a comezos da d\u00e9cada de 1960. Est\u00e1 inspirado e baseado en numerosos eventos reais e pretende ser unha alegor\u00eda da guerra fr\u00eda.\nEstreouse o 16 de abril de 2016 no Festival de Cinema de Tribeca. Foi escollido como candidato de Eslovenia para o \u00d3scar \u00f3 mellor filme en lingua non inglesa na 89\u00aa edici\u00f3n dos premios, mais finalmente non foi nomeado."}
{"id": "501728", "revid": "23204", "url": "https://gl.wikipedia.org/wiki?curid=501728", "title": "Drevo", "text": "Drevo \u00e9 un filme esloveno de 2014 escrito e dirixido por Sonja Prosenc. O filme foi escollido como candidato de Eslovenia para o \u00d3scar \u00f3 mellor filme en lingua non inglesa na 88\u00aa edici\u00f3n dos premios, mais finalmente non foi nomeado."}
{"id": "501729", "revid": "1093", "url": "https://gl.wikipedia.org/wiki?curid=501729", "title": "Esteban Su\u00e1rez M\u00e9ndez", "text": ""}
{"id": "501730", "revid": "23204", "url": "https://gl.wikipedia.org/wiki?curid=501730", "title": "Razredni sovra\u017enik", "text": "Razredni sovra\u017enik \u00e9 un filme esloveno de 2013 dirixido por Rok Bi\u010dek. O filme foi escollido como candidato de Eslovenia para o \u00d3scar \u00f3 mellor filme en lingua non inglesa na 86\u00aa edici\u00f3n dos premios, mais finamente non foi nomeado."}
{"id": "501731", "revid": "23204", "url": "https://gl.wikipedia.org/wiki?curid=501731", "title": "Izlet", "text": "Izlet \u00e9 un filme esloveno de 2011 dirixido por Nejc Gazvoda. O filme foi escollido como candidato de Eslovenia para o \u00d3scar \u00f3 mellor filme en lingua non inglesa na 85\u00aa edici\u00f3n dos premios, mais finalmente non foi nomeado."}
{"id": "501732", "revid": "23204", "url": "https://gl.wikipedia.org/wiki?curid=501732", "title": "Circus Fantasticus", "text": "Circus Fantasticus \u00e9 un filme esloveno de 2011 dirixido por Janez Burger que non conta con ning\u00fan di\u00e1logo. Foi escollido como candidato de Eslovenia para o \u00d3scar \u00f3 mellor filme en lingua non inglesa na 84\u00aa edici\u00f3n dos premios, mais a Sociedade de Cineastas Eslovenos (\"Dru\u0161tvo slovenskih filmskih ustvarjalcev\", DSFU) non foi quen de enviar oficialmente a candidatura a tempo por un malentendido dentro da organizaci\u00f3n, polo que non foi inclu\u00eddo na lista definitiva de entradas."}
{"id": "501733", "revid": "1131", "url": "https://gl.wikipedia.org/wiki?curid=501733", "title": "Blumea", "text": "O nome Blumea (en homenaxe ao bot\u00e1nico Carl Ludwig Blume) pode referirse a:"}
{"id": "501734", "revid": "1131", "url": "https://gl.wikipedia.org/wiki?curid=501734", "title": "Pascais", "text": "O top\u00f3nimo galego Pascais pode referirse a:"}
{"id": "501735", "revid": "1131", "url": "https://gl.wikipedia.org/wiki?curid=501735", "title": "Pascuais", "text": ""}
{"id": "501736", "revid": "23204", "url": "https://gl.wikipedia.org/wiki?curid=501736", "title": "Johannes Hubschmid", "text": "Johannes Hubschmid, nado en K\u00fcsnacht, Z\u00faric o 14 de agosto de 1916 e finado en Heidelberg, en xaneiro de 1995 foi un romanista su\u00edzo. Dedicouse \u00e1 ling\u00fc\u00edstica rom\u00e1nica, en especial \u00e1 ling\u00fc\u00edstica hist\u00f3rica, a etnoling\u00fc\u00edstica, a lexicolox\u00eda, a onom\u00e1stica e a etimolox\u00eda das linguas rom\u00e1nicas e do substrato preindoeuropeo.\nTraxectoria.\nEstudou ling\u00fc\u00edstica rom\u00e1nica e indoeuropea, entre 1935 e 1942, nas universidades de Z\u00faric e Grenoble. Foi disc\u00edpulo, na Universidade de Z\u00faric, de Jakob Jud, A. Steiger e M. Leumann. De 1944 a 1952 traballou no Servizo Federal de Topograf\u00eda. Posteriormente, foi profesor das universidades de Berna e Heidelberg. A partir da d\u00e9cada de 1950 publicou diversos estudos sobre os elementos preindoeuropeos, principalmente nas linguas rom\u00e1nicas. Investigou tam\u00e9n o vasco e ocupouse da metodolox\u00eda na investigaci\u00f3n etimol\u00f3xica e a toponimia prerromanas. Colaborou en publicaci\u00f3ns especializadas como \"Revista de Filolox\u00eda Rom\u00e1nica\" da Universidade de Berna, \"Vox Romanica\", \"Revista Internacional de Onom\u00e1stica\", \"Etimologija\" de Moscova, \"Eusko Jakintza\", \"Enciclopedia Ling\u00fc\u00edstica Hisp\u00e1nica\" e outros."}
{"id": "501739", "revid": "75439", "url": "https://gl.wikipedia.org/wiki?curid=501739", "title": "Pokrajina \u0161t. 2", "text": "Pokrajina \u0161t. 2 \u00e9 un filme esloveno de 2008 dirixido por Vinko M\u00f6derndorfer. O filme estreouse na 65\u00aa edici\u00f3n do Festival Internacional de Cinema de Venecia. Ga\u00f1ou o premio \u00f3 mellor filme na 11\u00aa edici\u00f3n dos Premios do Cinema Esloveno.Foi escollido como candidato de Eslovenia para o \u00d3scar \u00f3 mellor filme en lingua non inglesa na 82\u00aa edici\u00f3n dos premios, mais finalmente non foi nomeado.\nO filme conta os delitos dos partisanos iugoslavos en 1945 na Eslovenia despois da segunda guerra mundial."}
{"id": "501741", "revid": "1131", "url": "https://gl.wikipedia.org/wiki?curid=501741", "title": "Pascual", "text": "Pascual (relativo ou pertencente \u00e1 Pascua) pode referirse a:"}
{"id": "501743", "revid": "1131", "url": "https://gl.wikipedia.org/wiki?curid=501743", "title": "Os Pasos", "text": ""}
{"id": "501744", "revid": "23204", "url": "https://gl.wikipedia.org/wiki?curid=501744", "title": "Petelinji zajtrk", "text": "Petelinji zajtrk \u00e9 un filme esloveno de 2007 dirixido por. \u00c9 unha adaptaci\u00f3n da novela hom\u00f3nima de Feri Lain\u0161\u010dek. O filme foi o m\u00e1is aclamado e m\u00e1is exitoso filme esloveno de t\u00f3dolos tempos, e o terceiro filme con maior \u00e9xito nos cinemas de Eslovenia despois de \"Titanic\" e \"Troia\".\nFoi escollido como candidato de Eslovenia para o \u00d3scar \u00f3 mellor filme en lingua non inglesa na 81\u00aa edici\u00f3n dos premios, mais finalmente non foi nomeado."}
{"id": "501745", "revid": "98629", "url": "https://gl.wikipedia.org/wiki?curid=501745", "title": "Blumea (x\u00e9nero)", "text": "Blumea \u00e9 un x\u00e9nero de plantas faner\u00f3gamas pertencente \u00e1 familia das aster\u00e1ceas. \nO x\u00e9nero comprende 375 taxons espec\u00edficos e infra-espec\u00edficos descritos, dos cales uns 120 est\u00e1n aceptados.\nA especie tipo \u00e9 \"Blumea balsamifera\".\nTaxonom\u00eda.\nDescrici\u00f3n.\nO x\u00e9nero foi descrito en 1833 polo bot\u00e1nico su\u00edzo Augustin Pyrame de Candolle e publicado en \"Archives de Botanique\" 2: 514.\nEtimolox\u00eda.\nO nome \"Blumea\" dedicouse en honor a Carl Ludwig Blume (Karel Lodewijk Blume) (1796-1862), bot\u00e1nico alem\u00e1n-holand\u00e9s.\nSin\u00f3nimos.\nAdemais de polo nome actualmente v\u00e1lido, o x\u00e9nero co\u00f1eceuse tam\u00e9n polos sin\u00f3nimos:\nAlgunhas especies.\nLista completa de taxons descritos e sin\u00f3nimos.\nDistribuci\u00f3n.\nDesde \u00c1frica at\u00e9 a China e Ocean\u00eda. Tam\u00e9n no Caribe e o norte de Suram\u00e9rica. Presente, pero de orixe desco\u00f1ecida, nalg\u00fans outros pa\u00edses do Cono Sur Suramericano e en M\u00e9xico. Totalmente ausente de Europa."}
{"id": "501746", "revid": "1505", "url": "https://gl.wikipedia.org/wiki?curid=501746", "title": "Pastor", "text": "Pastor \u00e9 a persoa que practica o pastoreo, o coidado e gu\u00eda do gando ao aire libre. O termo pode referirse a:"}
{"id": "501748", "revid": "1131", "url": "https://gl.wikipedia.org/wiki?curid=501748", "title": "O Pastel", "text": ""}
{"id": "501749", "revid": "1131", "url": "https://gl.wikipedia.org/wiki?curid=501749", "title": "Pastoriza a Nova", "text": ""}
{"id": "501750", "revid": "1131", "url": "https://gl.wikipedia.org/wiki?curid=501750", "title": "Pastoriza a Vella", "text": ""}
{"id": "501752", "revid": "23204", "url": "https://gl.wikipedia.org/wiki?curid=501752", "title": "Kratki stiki", "text": "Kratki stiki \u00e9 un filme esloveno de 2006 dirixido por Janez Lapajne. Foi escollido como candidato de Eslovenia para o \u00d3scar \u00f3 mellor filme en lingua non inglesa na 80\u00aa edici\u00f3n dos premios, mais finalmente non foi nomeado."}
{"id": "501754", "revid": "23204", "url": "https://gl.wikipedia.org/wiki?curid=501754", "title": "Odgrobadogroba", "text": "Odgrobadogroba \u00e9 un filme esloveno de 2005 dirixido por Jan Cvitkovi\u010d. Foi escollido como candidato de Eslovenia para o \u00d3scar \u00f3 mellor filme en lingua non inglesa na 79\u00aa edici\u00f3n dos premios, mais finalmente non foi nomeado."}
{"id": "501756", "revid": "72012", "url": "https://gl.wikipedia.org/wiki?curid=501756", "title": "Rijksherbarium", "text": ""}
{"id": "501758", "revid": "89787", "url": "https://gl.wikipedia.org/wiki?curid=501758", "title": "Herbario Nacional dos Pa\u00edses Baixos", "text": "O Herbario Nacional dos Pa\u00edses Baixos, HNPB (en neerlad\u00e9s \"Nationaal Herbarium Nederland\", NHN) \u00e9 un herbario fundado en 1999, e que consta e tres secci\u00f3ns ou ramas localizadas en Leiden, Utrecht e Wageningen. \nCada rama do HNPB, ademais das follas do propio herbario, tam\u00e9n disp\u00f3n dunha biblioteca que incl\u00fae bibliograf\u00eda bot\u00e1nica e micol\u00f3xica desde o s\u00e9culo XVI at\u00e9 a actualiade. Durante os \u00faltimos 10 anos os datos recompilados recoll\u00e9ronse nunha base de datos que hoxe en d\u00eda comprende m\u00e1is de 820 000 entradas. Esta base de datos \u00e9 unha poderosa ferramenta de investigaci\u00f3n que se pode utilizar para moitas finalidades, por exemplo, para avaliaci\u00f3ns sobre a biodiversidade. A base de datos, que incl\u00fae tam\u00e9n imaxes dixitais de todo tipo das s\u00faas colecci\u00f3ns, pode consulrase en li\u00f1a a trav\u00e9s da Brahms Database da Universidade de Oxford, e pronto estar\u00e1 dispo\u00f1\u00edbel tam\u00e9n a trav\u00e9s do GBIF.\nO herbario tam\u00e9n cont\u00e9n plantas cultivadas, tanto alimenticias coma ornamentais. As tres ramas te\u00f1en tam\u00e9n unha extensa colecci\u00f3n de zumes e mostras de madeira.\nO NHPB coordina varios proxectos de flora. A \"Flora de Malesia\" e a \"Flora das G\u00fcainas\" te\u00f1en o seu asento en Leiden, mentres que a \"Flora de Benin\" e a \"Flore de Gab\u00f3n\" est\u00e1n coordinadas desde Wageningen.\nSecci\u00f3n en Leiden.\nA secci\u00f3n de Leiden, depedente da Universidade de Leiden, tam\u00e9n co\u00f1ecida como \"Rijksherbarium\", foi fundada en Bruxelas en 1829, xusto antes do estalido da Revoluci\u00f3n belga de 1830, con Carl Ludwig Blume (1796-1862) como director. Ao estalar da guerra, Philipp Franz von Siebold evacuou persoalmente as colecci\u00f3ns do herbario. Leiden foi elixida como a s\u00faa nova localizaci\u00f3n. Que un grande como Von Siebold, que a\u00ednda \u00e9 o hoxe o holand\u00e9s m\u00e1is famoso no Xap\u00f3n, estivera implicado neste herbario xa di moito sobre a s\u00faa importancia. Despois dun auxe no s\u00e9culo XIX perdeu o seu lugar destacado na ciencia neerlandesa. Un punto de inflexi\u00f3n foi o nomeamento de Herman Johannes Lam, en 1933, que o puxo de novo no mapa, ao igual que o seu sucesor Cornelis van Steenis, de xeito que despois da segunda guerra mundial converteuse no maior herbario neerland\u00e9s con catro mill\u00f3ns de follas de herbario.\nAs colecci\u00f3ns desta secci\u00f3n albergan ao redor de 4,1 mill\u00f3ns de esp\u00e9cims de plantas, con \u00e9nfase na flora de Europa, especialmente dos Pa\u00edses Baixos, e da do sueste asi\u00e1tico.\nSecci\u00f3n de Utrecht.\nAs colecci\u00f3ns conservadas na Universiade de Utrecht, iniciadas en 1816, comprenden m\u00e1is de 800 000 esp\u00e9cimes, principalmente da Am\u00e9rica tropical (rexi\u00f3n neotropical).\nO herbario de Utrecht foi pechado e en 2009 as s\u00faas colecci\u00f3ns foron trasladadas ao de Leiden, onde est\u00e1 dirixida polo Centro de Biodiversidade Natural. Est\u00e1 previsto que este centro e o Museo de Historia Natural dos Pa\u00edses Baixos dirixan o Herbario Nacional dos Pa\u00edses Baixos. \nSecci\u00f3n de Wageningen.\nA maior\u00eda das colecci\u00f3ns da secci\u00f3n da Universidade de Wageningen, iniciadas en 1896, conte\u00f1en ao redor de 800 000 esp\u00e9cimes procedentes da \u00c1frica tropical (\u00c1frica central e occidental. "}
{"id": "501761", "revid": "5132", "url": "https://gl.wikipedia.org/wiki?curid=501761", "title": "Selecci\u00f3n de f\u00fatbol de Costa do Ouro", "text": ""}
{"id": "501762", "revid": "5132", "url": "https://gl.wikipedia.org/wiki?curid=501762", "title": "Selecci\u00f3n de f\u00fatbol da Costa do Ouro", "text": ""}
{"id": "501763", "revid": "98629", "url": "https://gl.wikipedia.org/wiki?curid=501763", "title": "Gran Premio de Austria de 2020", "text": "O Gran Premio de Austria de 2020 (oficialmente Formula 1 Rolex Gro\u00dfer Preis von \u00d6sterreich 2020) foi unha carreira do Campionato do Mundo F\u00f3rmula 1 celebrada no Red Bull Ring en Spielberg, Austria, o 5 de xullo de 2020. Foi a 1\u00aa carreira da tempada de F\u00f3rmula Un de , e o 34\u00ba Gran Premio de Austria e a 33\u00aa vez que \u00e9 valida para o Campionato do Mundo de F\u00f3rmula Un desde a s\u00faa creaci\u00f3n en , as\u00ed como a primeira das d\u00faas carreiras consecutivas que se celebrar\u00e1n no Red Bull Ring. A carreira foi a primeira carreira da tempada celebrada en Europa desde a tempada de cando comezou co Gran Premio de M\u00f3naco.\nA carreira ga\u00f1ouna o piloto de Mercedes Valtteri Bottas con Charles Leclerc no segundo posto para Ferrari e Lando Norris terminando terceiro por McLaren, o seu primeiro podio na F\u00f3rmula Un. Norris converteuse no terceiro piloto m\u00e1is novo en acadar o podio.\nAntecedentes.\nImpacto da pandemia da COVID-19.\nO calendario inicialmente previsto para o campionato viuse fortemente afectado pola pandemia por coronavirus de 2019-2020. Varios Grandes Premios foron cancelados ou aprazados despois do aborto da rolda de apertura en Australia, o que fixo que a F\u00e9d\u00e9ration Internationale de l'Automobile redacte un novo calendario. O inicio do campionato atrasouse ata o 5 de xullo, o Red Bull Ring que albergou o Gran Premio de Austria como rolda de apertura do campionato. Os organizadores da proba asinaron un contrato para acoller unha segunda carreira no circu\u00edto o 12 de xullo (unha semana despois da primeira carreira) que ser\u00e1 co\u00f1ecido como o Gran Premio de Estiria. As carreiras austr\u00edacas marcan a primeira vez que un pa\u00eds acolle d\u00faas carreiras consecutivas na mesma tempada desde cando o Xap\u00f3n acolleu o Gran Premio do Pac\u00edfico de 1995] e o Gran Premio do Xap\u00f3n de 1995.. Esta carreira tam\u00e9n marcou a primeira vez na historia do deporte que o mesmo recinto e trazado de circu\u00edto alberga carreiras consecutivas do Campionato do Mundo e a primeira vez que se celebrou unha fin de semana de carreiras na F1 a porta pechada. \nCarreira.\nInforme de carreira.\nPrimeiras voltas.\nA volta de apertura transcorreu sen incidentes, sendo o \u00fanico cambio de posici\u00f3n entre os dez primeiros [[Sebastian Vettel] que reclamaba o d\u00e9cimo lugar de [[Daniel Ricciardo]]. O [[McLaren]] de [[Lando Norris]], que clasificara no terceiro lugar, foi superado por [[Alexander Albon]] na volta tres e logo por [[Lewis Lewis]] ao pouco tempo. Hamilton entrou despois nas posici\u00f3ns do podio ao pasar por Albon na volta nove.\nO primeiro incidente da carreira produciuse na volta once cando o [[Red Bull Racing | Red Bull]] de [[Max Verstappen]], que marchaba no segundo lugar, comezou a desacelerarse cun problema el\u00e9ctrico sospeitoso. Puido volver aos boxes onde os seus mec\u00e1nicos intentaron corrixir o problema, as\u00ed a todo este non tivo \u00e9xito e viuse obrigado a retirarse da carreira. No noveno posto o [[Racing Point]] de [[Lance Stroll]] comezou a sufrir perda de potencia na volta 16, permitindo acercarse a Vettel e Ricciardo. Non obstante, Ricciardo viuse obrigado a entrar en boxes e retirarse con presuntos problemas de temperatura. Na volta 21, Stroll entrou nos boxes e retirouse da carreira, logo de caer detr\u00e1s de Vettel e os dous [[Scuderia AlphaTauri | AlphaTauri]]s. Ao mesmo tempo, [[Romain Grosjean]] 16\u00ba trompeou sobre a grava na curva tres. Caeu \u00e1 parte traseira da carreira pero foi capaz de continuar, entrando nos boxes ao final da volta para converterse no primeiro piloto en cambiar pneum\u00e1ticos.\nMedia carreira.\nNa 25\u00ba volta, [[Kevin Magnussen]] no 11\u00ba posto fixo un recto na segunda curva logo de sufrir unha avar\u00eda nos freos, provocando o primeiro [[coche de seguridade]] da carreira. Todos os coches que a\u00ednda quedaban entraron nos boxes para o seu primeiro cambios de pneum\u00e1ticos. A orde dos dez primeiros tras a primeira rolda de paradas era Bottas, Hamilton, Albon, Norris, P\u00e9rez, Leclerc, Sainz., Vettel, Gasly e Kvyat. O coche de seguridade retirouse na volta 31. No reinicio, Vettel intentou adiantar polo interior de [[Carlos Sainz V\u00e1zquez de Castro|Carlos Sainz]] na segunda curva. Os coches entraron en contacto e o [[Scuderia Ferrari | Ferrari]] de Vettel trompeou, deix\u00e1ndoo no 15\u00ba lugar. Na volta 33, P\u00e9rez superou a Norris para facerse co cuarto lugar.\nOs dous pilotos de [[Mercedes-Benz na F\u00f3rmula 1| Mercedes]], que marchaban primeiro e segundo, foron avisados \u200b\u200bpolos seus enxe\u00f1eiros para evitar pasar sobre as beirarr\u00faas. Parece que as vibraci\u00f3ns estaban a danar as caixas de cambios dos coches e tem\u00edase que isto provocase un fallo que provocase a retirada inmediata. No posto 15\u00ba, Grosjean sufriu unha avar\u00eda nos freos na volta 50, pero conseguiu chegar aos boxes para retirarse. Ao mesmo tempo, [[George Russell]] 13\u00ba perdeu a presi\u00f3n do combustible e quedou tirado na herba no interior da terceira curva, despregando o segundo coche de seguridade da carreira. Oito dos catorce pilotos restantes optaron por entrar en boxes para facer o segundo cambio de pneum\u00e1ticos, inclu\u00eddo Albon que optou por uns pneum\u00e1ticos de composto brando, mentres que os coches l\u00edderes de Mercedes optaron polos pneum\u00e1ticos de composto duro. A orde dos dez primeiros quedou Bottas, Hamilton, P\u00e9rez, Albon, Norris, Leclerc, Gasly, Ocon, Sainz e Giovinazzi.\nO coche de seguridade retirouse na volta 54. Non obstante, case inmediatamente despois do reinicio, a roda dianteira dereita do [[Alfa Romeo F1|Alfa Romeo]] de [[Kimi R\u00e4ikk\u00f6nen]] desprendeuse do coche e viuse obrigado a parar na recta principal, sacando un terceiro coche de seguridade. Pouco antes do despregamento do veh\u00edculo de seguridade, Albon superou a P\u00e9rez polo terceiro posto. A carreira retomouse na volta 61. Pouco despois do reinicio, Albon intentou adiantar a Hamilton para o segundo lugar polo exterior da curva tres. Os coches entraron en contacto, provocando que Albon trompease na grava. Puido continuar, pero regresou \u00e1 pista \u00faltimo, no 13\u00ba lugar. Pouco despois, Sainz superou a [[Esteban Ocon]] e a [[Pierre Gasly]] para facerse co sexto lugar.\n\u00daltimas voltas.\nNo quinto posto [[Charles Leclerc]] comezou a avanzar cara \u00e1 fronte, superando a [[Lando Norris]] na volta 64 e logo a P\u00e9rez na volta 66 para facerse co terceiro posto. Na mesma volta, Hamilton recibiu unha penalizaci\u00f3n de cinco segundos, sendo xulgado polos comisarios por causar a anterior colisi\u00f3n con Albon. A continuaci\u00f3n, P\u00e9rez recibiu a mesma pena por acelerar no pit lane. Na volta 68, Albon parpou na curva seis cun fallo el\u00e9ctrico, seguindo unha tendencia de mala fiabilidade para o equipo Redbull e Norris superou a P\u00e9rez polo cuarto lugar na segunda curva. Na pen\u00faltima volta, [[Daniil Kvyat]] 11\u00ba sufriu unha picada nunha roda que rompeu a s\u00faa suspensi\u00f3n, a novena retirada da carreira. Sainz superou a P\u00e9rez polo quinto posto na \u00faltima volta.\n[[Valtteri Bottas]] cruzou a li\u00f1a de meta, despois de liderar todas as voltas da carreira, para lograr a oitava vitoria da s\u00faa carreira na F\u00f3rmula Un e a s\u00faa segunda vitoria no [[Gran Premio de Austria]], logo de ga\u00f1ar a [[Gran Premio de Austria de 2017 | edici\u00f3n de 2017]]. Hamilton cruzou a li\u00f1a segundo, pero Leclerc f\u00edxose segundo despois de aplicarselle a sanci\u00f3n a Hamilton. Na \u00faltima volta, nun \u00faltimo impulso, Norris estableceu a [[volta r\u00e1pida]] da carreira e reduciu a s\u00faa brecha con Hamilton a 4,8 segundos, quedando terceiro e logrando o podio por primeira vez na s\u00faa carreira, mentres que Hamilton clasificouse cuarto e Sainz quinto. O sexto posto de P\u00e9rez non se viu afectado pola s\u00faa penalizaci\u00f3n. Gasly ga\u00f1ou puntos para AlphaTauri co s\u00e9timo lugar na primeira carreira do equipo desde o seu cambio de nome, e Ocon terminou oitavo no seu regreso ao deporte despois dun ano f\u00f3ra. [[Antonio Giovinazzi]] e Vettel redondearon os postos de puntos, sendo o debutante [[Nicholas Latifi]] o \u00fanico piloto en rematar a carreira f\u00f3ra dos puntos no und\u00e9cimo lugar.\nV\u00e9xase tam\u00e9n.\n[[Categor\u00eda:Grandes Premios de F\u00f3rmula 1 de 2020|Austria]]\n[[Categor\u00eda:Gran Premio de Austria de F\u00f3rmula 1]]"}
{"id": "501764", "revid": "5132", "url": "https://gl.wikipedia.org/wiki?curid=501764", "title": "Selecci\u00f3n de f\u00fatbol do Estado Libre Irland\u00e9s", "text": ""}
{"id": "501765", "revid": "55340", "url": "https://gl.wikipedia.org/wiki?curid=501765", "title": "Al-Nawawi", "text": "Ab\u016b Zakariyy\u0101 Ya\u1e25y\u0101 ibn Sharaf al-Nawaw\u012b (en "}
{"id": "501766", "revid": "47401", "url": "https://gl.wikipedia.org/wiki?curid=501766", "title": "Al-Nawaw\u012b", "text": ""}
{"id": "501767", "revid": "98629", "url": "https://gl.wikipedia.org/wiki?curid=501767", "title": "Mark Ronson", "text": "Mark Daniel Ronson, nado o 4 de setembro de 1975, \u00e9 un m\u00fasico, DJ, compositor e produtor musical brit\u00e1nico.[2] Ronson \u00e9 co\u00f1ecido sobre todo polas s\u00faas colaboraci\u00f3ns con artistas como Amy Winehouse, Lady Gaga, Adele, Lily Allen, Robbie Williams, Miley Cyrus, Queens of the Stone Age e Bruno Mars. Ronson recibiu sete premios Grammy, inclu\u00eddo o premio ao produtor do ano polo seu traballo co \u00e1lbum de Amy Winehouse \"Back to Black\", e dous premios \u00e1 gravaci\u00f3n do ano polos sinxelos \"Rehab\" e \"Uptown Funk\". Tam\u00e9n ga\u00f1ou un \u00d3scar, un Golden Globe Award e un Grammy por co-escribir a canci\u00f3n \"Shallow\" para o filme \"A Star is Born\" (2018). \nRonson naceu en Londres e medrou en Nova York. O seu padrastro \u00e9 o guitarrista de Foreigner Mick Jones, que axudou a que durante a s\u00faa infancia vivise rodeado pola m\u00fasica. Mentres estudaba na Universidade de Nova York, Ronson converteuse nun popular DJ na escena hip hop. O seu \u00e1lbum de estrea, \"Here Comes the Fuzz\" (2003), non chegou a entrar nas listas. En 2006 foi aclamado por producir \u00e1lbums para Lily Allen, Christina Aguilera e Amy Winehouse. En 2007 Ronson publicou o seu segundo disco, \"Version\". Desta vez o \u00e1lbum chegou ao n\u00famero 2 no Reino Unido, entrando tres dos seus sinxelos no top 10 e ga\u00f1ando o Brit Award ao mellor artista brit\u00e1nico masculino. Posteriormente lanzou o seu terceiro \u00e1lbum de estudio, \"Record Collection\", que tam\u00e9n chegou ao n\u00famero 2 do Reino Unido. \nEn 2014 Ronson publicou o seu sinxelo \"Uptown Funk\" con voces de Bruno Mars. O sinxelo pasou 14 semanas seguidas no n\u00famero 1 da lista \"Billboard\" \"Hot 100\", sete non consecutivas no n\u00famero 1 da lista brit\u00e1nica de sinxelos e converteuse nun dos sinxelos m\u00e1is vendidos de todos os tempos. O seu cuarto \u00e1lbum de estudio, \"Uptown Special\", converteuse no seu disco m\u00e1is exitoso ata a data. En 2018 fundou o seu propio selo, Zelig Records (filial de Columbia Records), e fundou o d\u00fao Silk City co produtor Diplo, co cal recibiu o Grammy Award \u00e1 mellor gravaci\u00f3n de dance pola canci\u00f3n \"Electricity\". \nAdemais do seu traballo no mundo do entretemento Ronson usa a s\u00faa influencia creativa para axudar aos demais. En 2015 converteuse en patrocinador da Amy Winehouse Foundation, que axuda a mozos marxinados a trav\u00e9s da m\u00fasica. Tam\u00e9n traballou coa campa\u00f1a End the Silence para conseguir cartos para a asociaci\u00f3n ben\u00e9fica Hope and Homes for Children e recentemente converteuse en artista mentor no Turnaround Arts, un programa nacional do John F. Kennedy Center para as artes esc\u00e9nicas, que axuda a escolas de baixo rendemento a trav\u00e9s da educaci\u00f3n en artes. "}
{"id": "501768", "revid": "89787", "url": "https://gl.wikipedia.org/wiki?curid=501768", "title": "Lithocarpus edulis", "text": "Lithocarpus edulis \u00e9 unha especie de \u00e1rbore, pertencente \u00e1 familia das fag\u00e1ceas, do grupo dos chamados \"carballos de pedra\", propio do Xap\u00f3n. \nCaracter\u00edsticas.\nAs principais caracter\u00edsticas desta especie son: \nUso.\n\u00c9 cultivado para su utilizaci\u00f3n como planta ornamental, e tam\u00e9n para aproveitar os seus froitos como alimento. \nTaxonom\u00eda.\nDescrici\u00f3n.\n\"Lithocarpus edulis\" foi descrita en 1916 polo bot\u00e1nico xapon\u00e9s Takenoshin Nakai, baixo o nome de \"Qurcus edulis\", e publicada en \"Cat. Sem. Tokyo\" 8.\nEtimolox\u00eda.\nPara a do x\u00e9nero, v\u00e9xase \"Lithocarpus\".\nO ep\u00edteto espec\u00edfico \"edulis\", \u00e9 un termo latino que significa \"comest\u00edbel\".\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:"}
{"id": "501775", "revid": "1131", "url": "https://gl.wikipedia.org/wiki?curid=501775", "title": "A Pateira", "text": ""}
{"id": "501776", "revid": "23204", "url": "https://gl.wikipedia.org/wiki?curid=501776", "title": "Ru\u0161evine", "text": "Ru\u0161evine \u00e9 un filme esloveno de 2004 dirixido por Janez Burger. O filme foi escollido como candidato de Eslovenia para o \u00d3scar \u00f3 mellor filme en lingua non inglesa na 78\u00aa edici\u00f3n dos premios, mais finalmente non foi nomeado. "}
{"id": "501777", "revid": "1131", "url": "https://gl.wikipedia.org/wiki?curid=501777", "title": "Patos", "text": "O top\u00f3nimo galego Patos pode referirse a:"}
{"id": "501778", "revid": "1131", "url": "https://gl.wikipedia.org/wiki?curid=501778", "title": "A Pata", "text": ""}
{"id": "501779", "revid": "1131", "url": "https://gl.wikipedia.org/wiki?curid=501779", "title": "O Pataqueiro", "text": ""}
{"id": "501780", "revid": "1131", "url": "https://gl.wikipedia.org/wiki?curid=501780", "title": "O Patarelo", "text": ""}
{"id": "501781", "revid": "1131", "url": "https://gl.wikipedia.org/wiki?curid=501781", "title": "A Patela", "text": ""}
{"id": "501782", "revid": "1131", "url": "https://gl.wikipedia.org/wiki?curid=501782", "title": "A Pati\u00f1a", "text": ""}
{"id": "501783", "revid": "1131", "url": "https://gl.wikipedia.org/wiki?curid=501783", "title": "As Pati\u00f1as", "text": ""}
{"id": "501784", "revid": "1131", "url": "https://gl.wikipedia.org/wiki?curid=501784", "title": "O Patronato", "text": ""}
{"id": "501787", "revid": "1131", "url": "https://gl.wikipedia.org/wiki?curid=501787", "title": "Paufito", "text": ""}
{"id": "501788", "revid": "1131", "url": "https://gl.wikipedia.org/wiki?curid=501788", "title": "Pausalido", "text": ""}
{"id": "501789", "revid": "1131", "url": "https://gl.wikipedia.org/wiki?curid=501789", "title": "A Pavana", "text": ""}
{"id": "501790", "revid": "1131", "url": "https://gl.wikipedia.org/wiki?curid=501790", "title": "O Pavill\u00f3n", "text": ""}
{"id": "501793", "revid": "23204", "url": "https://gl.wikipedia.org/wiki?curid=501793", "title": "Pod njenim oknom", "text": "Pod njenim oknom \u00e9 un filme esloveno de 2003 dirixido por Metod Pevec. Foi escollido como candidato de Eslovenia para o \u00d3scar \u00f3 mellor filme en lingua non inglesa na 77\u00aa edici\u00f3n dos premios, mais finalmente non foi nomeado. O papel principal foi interpretado por Polona Juh."}
{"id": "501797", "revid": "1131", "url": "https://gl.wikipedia.org/wiki?curid=501797", "title": "A Paxari\u00f1a", "text": "O top\u00f3nimo galego A Paxari\u00f1a pode referirse a:"}
{"id": "501798", "revid": "23204", "url": "https://gl.wikipedia.org/wiki?curid=501798", "title": "Rezervni deli", "text": "Rezervni deli \u00e9 un filme esloveno de 2003 dirixido por Damjan Kozole. Foi escollido como candidato de Eslovenia para o \u00d3scar \u00f3 mellor filme en lingua non inglesa na 76\u00aa edici\u00f3n dos premios, mais finalmente non foi nomeado."}
{"id": "501800", "revid": "1131", "url": "https://gl.wikipedia.org/wiki?curid=501800", "title": "Paxe", "text": "O termo paxe pode referirse a:\nAmais, como top\u00f3nimo Paxe pode referirse a:"}
{"id": "501801", "revid": "1131", "url": "https://gl.wikipedia.org/wiki?curid=501801", "title": "Pax\u00e1n", "text": ""}
{"id": "501802", "revid": "1131", "url": "https://gl.wikipedia.org/wiki?curid=501802", "title": "O Paxari\u00f1o", "text": ""}
{"id": "501803", "revid": "1131", "url": "https://gl.wikipedia.org/wiki?curid=501803", "title": "Paxar\u00f3n", "text": ""}
{"id": "501804", "revid": "1131", "url": "https://gl.wikipedia.org/wiki?curid=501804", "title": "Os P\u00e1xaros", "text": ""}
{"id": "501805", "revid": "1131", "url": "https://gl.wikipedia.org/wiki?curid=501805", "title": "A Paxarosa", "text": ""}
{"id": "501806", "revid": "1131", "url": "https://gl.wikipedia.org/wiki?curid=501806", "title": "O Pax\u00f3n", "text": ""}
{"id": "501807", "revid": "1131", "url": "https://gl.wikipedia.org/wiki?curid=501807", "title": "As Paxonetas", "text": ""}
{"id": "501808", "revid": "1131", "url": "https://gl.wikipedia.org/wiki?curid=501808", "title": "A Paxota", "text": ""}
{"id": "501809", "revid": "27155", "url": "https://gl.wikipedia.org/wiki?curid=501809", "title": "V\u00eda encim\u00e1tica", "text": ""}
{"id": "501810", "revid": "27155", "url": "https://gl.wikipedia.org/wiki?curid=501810", "title": "V\u00eda enzim\u00e1tica", "text": ""}
{"id": "501811", "revid": "5863", "url": "https://gl.wikipedia.org/wiki?curid=501811", "title": "Juan Antelo", "text": "Juan Antelo Lamas, nado en Santiago de Compostela, foi un sindicalista e xornalista galego.\nTraxectoria.\nFoi un dos redactores da primeira etapa de \"El Corsario\", foi detido a principios de abril de 1891 con Antonio Vidal Villanueva, o director do peri\u00f3dico, por publicar o artigo \"Una protesta, atacando el culto cat\u00f3lico\"; foi xulgado por inxurias ao director da F\u00e1brica de Tabacos en xaneiro de 1892 por un artigo pulicado en \"El Corsario\". Foi encarcerado e deportado tras participar na folga de maio de 1891. Vencellado aos carpinteiros de Santiago de Compostela, foi un dos responsables da Sociedade de Carpinteiros e Ebanistas da cidade. Membro da sociedade de carpinteiros La Emancipacion, foi un dos fundadores da federaci\u00f3n de carpinteiros en Barcelona en 1898. Foi director de \"La Emancipaci\u00f3n\". Logo da folga xeral de maio de 1901 tivo que exiliarse en Portugal para escapar da represi\u00f3n."}
{"id": "501812", "revid": "1888", "url": "https://gl.wikipedia.org/wiki?curid=501812", "title": "Juan Antelo Lamas", "text": ""}
{"id": "501813", "revid": "59564", "url": "https://gl.wikipedia.org/wiki?curid=501813", "title": "Pr\u00e9mio Liter\u00e1rio Jos\u00e9 Saramago", "text": "O Premio Literario Jos\u00e9 Saramago, institu\u00eddo pola Fundaci\u00f3n C\u00edrculo de Lectores en 1999, \u00e9 atribu\u00eddo a unha obra literaria, escrita en lingua portuguesa por autores novos, cuxa primeira edici\u00f3n fose publicada nun pa\u00eds da lusofonia.\nO Premio celebra a asignaci\u00f3n do Premio Nobel da Literatura de 1998 ao escritor portugu\u00e9s Jos\u00e9 Saramago, ten unha periodicidade bienal e o valor pecuniario do premio \u00e9 de 25 mil euros. O xurado est\u00e1 composto por 5 a 10 elementos de reco\u00f1ecido m\u00e9rito no eido cultural.\nSegund\"o\" o Regulamento, \u00abO Premio distingue unha obra literaria no dominio da \"ficci\u00f3n\", novela ou novela curta, escrita en lingua portuguesa, por un escritor con idade non superior a 35 anos, cuxa primeira edici\u00f3n fose publicada en calquera pa\u00eds da lusofonia, exclu\u00edndo obras p\u00f3stumas.\u00bb Na edici\u00f3n en 2021, o regulamento ser\u00e1 alterado por forma a inclu\u00edr escritores at\u00e9 40 anos de idade \u00e1 data de publicaci\u00f3n da obra a concurso."}
{"id": "501815", "revid": "1131", "url": "https://gl.wikipedia.org/wiki?curid=501815", "title": "Paz\u00f3", "text": "O top\u00f3nimo galego Paz\u00f3 pode referirse a:\nAmais, como apelido pode referirse a:"}
{"id": "501816", "revid": "1888", "url": "https://gl.wikipedia.org/wiki?curid=501816", "title": "Manuel Rial Gonz\u00e1lez", "text": "Manuel Rial Gonz\u00e1lez, nado na Escusa (Poio) cara a 1936 e finado na Lama o 7 de xullo de 2020, foi un pol\u00edtico galego do PPdeG.\nTraxectoria.\nGarda forestal de profesi\u00f3n. Nas primeiras elecci\u00f3ns democr\u00e1ticas encabezou a candidatura de Coalici\u00f3n Democr\u00e1tica e foi elixido alcalde da Lama con maior\u00eda absoluta. Volveu ser elixido alcalde con maior\u00eda absoluta nas municipais de 1983, 1987 e 1991 por Coalici\u00f3n Popular, Alianza Popular e o PPdeG.\nReco\u00f1ecementos.\nFoi nomeado fillo adoptivo do concello da Lama en 2002."}
{"id": "501817", "revid": "1131", "url": "https://gl.wikipedia.org/wiki?curid=501817", "title": "V\u00e1zquez Montalb\u00e1n", "text": ""}
{"id": "501827", "revid": "5132", "url": "https://gl.wikipedia.org/wiki?curid=501827", "title": "Chipre do Norte", "text": ""}
{"id": "501837", "revid": "65337", "url": "https://gl.wikipedia.org/wiki?curid=501837", "title": "Ceca de Lugdunum", "text": "A ceca de \"Lugdunum\", co\u00f1ecida tam\u00e9n como segunda ceca imperial, foi un obradoiro monetario do Imperio Romano creado o 15 a. de C. na cidade de \"Lugdunum\" (a actual Li\u00f3n), capital da Galia, a partir da reorganizaci\u00f3n do sistema monetario imperial por parte de Augusto. Co tempo converteuse nunha das cecas m\u00e1is salientables da antiga Roma e cu\u00f1ou unha grande variedade de tipos de moeda romana.\nHistoria.\nPrimeira \u00e9poca: de Augusto a Vespasiano.\nEn \"Lugdunum\" comezou a funcionar un obradoiro monetario en 43 a. de C., o mesmo ano de fundaci\u00f3n da cidade. As s\u00faas primeiras emisi\u00f3ns produc\u00edronse baixo Lucio Munacios Planco (87 a. de C. 15 d. de C.) como gobernador da Galia. Cando en novembro de 43 a. de C., Marco Antoino toma o poder como gobernador da \"Gallia Comata\" (a Galia c\u00e9ltica transalpina), ordenou d\u00faas emisi\u00f3ns de quinarios de prata, a primeira en decembro dese mesmo ano e a segunda en xaneiro de 42 a. de C. As sucesivas emisi\u00f3ns entre os anos 40 e 36 corresponderon xa ao mandato de Agripa. En 36 a. de C. cu\u00f1\u00e1ronse moedas de bronce cos bustos acaroados de Xulio C\u00e9sar e de Octavio cunha proa de galera no anverso. A partir do ano 40 co\u00f1\u00e9cense tam\u00e9n algunhas emisi\u00f3ns a nome de Octavio.Este primeiro obradoiro foi promovido \u00e1 categor\u00eda de ceca imperial por Octavio Augusto en 15 a. de C., e converteuse de cami\u00f1o nunha das cecas m\u00e1is importantes do Imperio. Viuse na obriga de ampliar as s\u00faas dimensi\u00f3ns, co fin de poder pagar aos soldados estacionados na Galia e nas rexi\u00f3ns do Rin, evitando as\u00ed que se tivesen que transportar desde Roma grandes cantidades de di\u00f1eiro en moedas cu\u00f1adas nesa cidade. \nEntre 15 a. de C. e 64 d. de C., baixo os mandatos de Tiberio, Cal\u00edgula, Claudio e Ner\u00f3n, a ceca de \"Lugdunum\" foi a \u00fanica de todo o Imperio Romano que cu\u00f1ou moeda de ouro e de prata. Con todo, non resulta doado atopar mostras de cu\u00f1axes pertencentes a determinados per\u00edodos, como \u00e9 o caso dos mandatos de Claudio ou de Ner\u00f3n. O principal argumento a favor da existencia de cu\u00f1axes de \"Lugdunum\" nestes per\u00edodos radica na perfecta continuidade do estilo entre as cu\u00f1axes de ouro e de prata de Cal\u00edgula e de Claudio. Ademais, moitas das moedas foron cu\u00f1adas no Santuario das tres Galias (\"Ara trium Galliarum\"), o que sup\u00f3n unha marca contundente da orixe destas cu\u00f1axes. As\u00ed e todo, alg\u00fans investigadores subli\u00f1an que a rareza dos exemplares co\u00f1ecidos debilita tal argumento.\n\u00c9 m\u00e1is dif\u00edcil confirmar a produci\u00f3n de moeda lionesa baixo Ner\u00f3n, a\u00ednda que existe un consenso cient\u00edfico en atribu\u00edr a esta ceca todas as moedas divisionarias de bronce dotadas dun pequeno globo baixo a efixie do anverso. E despois de Ner\u00f3n, as certezas son cada vez menores, mais a maior\u00eda dos especialistas estiman que a produci\u00f3n de moeda baixo Ner\u00f3n continuou no per\u00edodo de Galba. Pola contra, non parece que houbese cu\u00f1axe ningunha baixo Ot\u00f3n, que ter\u00eda cu\u00f1ado unicamente na ceca de Roma.\nLogo dun per\u00edodo sen actividade, o obradoiro monetario foi reaberto por Vitelio, para a cu\u00f1axe de moedas de ouro e de prata. Nese momento aparece un estilo moi definido, non s\u00f3 nesas moedas sen\u00f3n tam\u00e9n nas de bronce. A certeza desta reapertura ap\u00f3iase na cantidade de dupondios e de ases no territorio da antiga Galia, xa que semella pouco probable que outra cidade \u00e1 parte de \"Lugdunun\" acollese a ceca nesta rexi\u00f3n.\nSegundo per\u00edodo.\nA ceca pechou en 78 e non reabriu m\u00e1is que dun xeito ef\u00e9mero en 197, para cu\u00f1ar unha serie monetaria a nome de Clodio Albino, procedente de Breta\u00f1a, que parou en \"Lugdunm\" para preparar o seu asalto contra Roma. A ceca tivo que reactivarse en pouco tempo para este mester e funcionou s\u00f3 durante uns meses. A partir de a\u00ed, non foi ata o s\u00e9culo III d. de C., baixo Aureliano (probablemente en 274), cando o obradoiro retomou o seu labor dun xeito regular, por mor da renovada actividade das lexi\u00f3ns, \u00e1s que cumpr\u00eda pagar en momentos tan convulsos. Nesa \u00e9poca, a ceca de \"Lugdunum\" retomou o seu papel capital na produci\u00f3n de moeda imperial. Por\u00e9n, a partir de 294, o poder imperial decidiu establecer un novo obradoiro monetario en \"Augusta Treverorum\" (Tr\u00e9veris), o que levou a ceca lionesa ao rango de obradoiro monetario complementario. A s\u00faa produci\u00f3n mant\u00edvose durante o s\u00e9culo IV e ata o comezo do s\u00e9culo V, cara a 413.\nMoedas cu\u00f1adas.\nEstas son as denominaci\u00f3ns das moedas cu\u00f1adas na ceca de \"Lugdunum\" en diversos momentos da s\u00faa historia:\nMarcas de ceca.\nA reforma levada a cabo por Diocleciano xeneralizou o uso das marcas de ceca para informar da procedencia das moedas, xeralmente presentes no exergo dos reversos. Estas son as m\u00e1is frecuentes das utilizadas pola ceca de \"Lugdunum\" para as moedas de ouro, de prata e de bronce, en funci\u00f3n da \u00e9poca:\nLocalizaci\u00f3n.\nO establecemento monetario non deixou rastro arqueol\u00f3xico ning\u00fan. Poder\u00eda estar situado nas proximidades do lugar onde se estableceu a gornici\u00f3n romana. De feito, a inscrici\u00f3n epigr\u00e1fica da tumba dun lexionario revelou que este fora asignado \u00e1 \"cohors XVII lugdunensis ad monetam\", e tal expresi\u00f3n suxire o papel particular desa cohorte, como garant\u00eda da seguridade do obradoiro monetario.\nMalia a ausencia de datos arqueol\u00f3xicos conclu\u00edntes, \u00e9 plausible relacionar as instalaci\u00f3ns da ceca co outeiro de Fourvi\u00e8re, no actual distrito lion\u00e9s de Saint-Just. A co\u00f1ecida como Grotte B\u00e9relle (unha gran cisterna soterrada de orixe galo-romana, cuns 440 m3 de capacidade) poder\u00eda ter sido a reserva de auga para a cohorte urbana asignada \u00e1 seguridade da ceca. "}
{"id": "501838", "revid": "65337", "url": "https://gl.wikipedia.org/wiki?curid=501838", "title": "Segunda ceca imperial", "text": ""}
{"id": "501839", "revid": "23204", "url": "https://gl.wikipedia.org/wiki?curid=501839", "title": "Paulo Jos\u00e9 Miranda", "text": "Paulo Jos\u00e9 Miranda, nado na Aldea de Paio Pires -Seixal- o 21 de maio de 1965, \u00e9 un novelista, poeta e dramaturgo portugu\u00e9s.\nTraxectoria.\n\"A Voz que nos Trai\", o seu primeiro libro de poes\u00edas, publicado en 1997. Iniciou ent\u00f3n o seu \"tr\u00edptico da creaci\u00f3n\", unha serie de novelas sobre autores portugueses do s\u00e9culo XIX, con \"Um Prego no Cora\u00e7\u00e3o\" (1998) a Ces\u00e1rio Verde, en \"Natureza Morta\" (1999) a Jo\u00e3o Domingos Bontempo, e, en \"V\u00edcio\" (2001), a Antero de Quental. \nViviu durante cinco anos na Turqu\u00eda coa s\u00faa compa\u00f1eira na \u00e9poca, a cineasta Pelin Esmer. Volveu para Portugal en 2003. En 2005 mudouse para o Brasil, onde morou en distinguidos sitios: R\u00edo de Xaneiro, S\u00e3o Paulo, Florian\u00f3polis, Eldorado do Sur, Jaguar\u00e3o e Porto Alegre. Despois en Fazenda Rio Grande, na Rexi\u00f3n Metropolitana de Curitiba.\nRegresou a Portugal, comezando pouco despois a traballar na biograf\u00eda de Manoel de Oliveira, \"A Morte n\u00e3o \u00c9 Priorit\u00e1ria\"."}
{"id": "501840", "revid": "23204", "url": "https://gl.wikipedia.org/wiki?curid=501840", "title": "Zvenenje v glavi", "text": "Zvenenje v glavi \u00e9 un filme esloveno de 2002 dirixido por Andrej Ko\u0161ak. Foi escollido como candidato de Eslovenia para o \u00d3scar \u00f3 mellor filme en lingua non inglesa na 75\u00aa edici\u00f3n dos premios, mais finalmente non foi nomeado."}
{"id": "501841", "revid": "23204", "url": "https://gl.wikipedia.org/wiki?curid=501841", "title": "Kruh in mleko", "text": "Kruh in mleko \u00e9 un filme esloveno de 2001 dirixido por Jan Cvitkovi\u010d. Foi escollido como candidato de Eslovenia para o \u00d3scar \u00f3 mellor filme en lingua non inglesa na 74\u00aa edici\u00f3n dos premios, mais finalmente non foi nomeado."}
{"id": "501842", "revid": "23204", "url": "https://gl.wikipedia.org/wiki?curid=501842", "title": "Selecci\u00f3n de f\u00fatbol de Letonia", "text": "A selecci\u00f3n de f\u00fatbol de Letonia (en ) \u00e9 o equipo que representa a Letonia nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Federaci\u00f3n Letoa de F\u00fatbol (\"Latvijas Futbola feder\u0101cija\"), pertencente \u00e1 UEFA e \u00e1 FIFA."}
{"id": "501844", "revid": "23204", "url": "https://gl.wikipedia.org/wiki?curid=501844", "title": "Avtsajder", "text": "Avtsajder \u00e9 un filme esloveno de 1997 escrito e dirixido por Andrej Ko\u0161ak. O filme foi escollido como candidato de Eslovenia para o \u00d3scar \u00f3 mellor filme en lingua non inglesa na 70\u00aa edici\u00f3n dos premios, mais finalmente non foi nomeado."}
{"id": "501845", "revid": "89787", "url": "https://gl.wikipedia.org/wiki?curid=501845", "title": "Rally de Nar\u00f3n de 1992", "text": "O Rally de Nar\u00f3n de 1992 foi a quinta edici\u00f3n de dito rally e a primeira proba da tempada 1992 do Campionato de Galicia de Rallys de Terra. Celebrouse o 2 de maio de 1992 e o vencedor foi por terceiro ano consecutivo o dumbri\u00e9s Manuel Senra a bordo dun Peugeot 205 GTI.\nItinerario.\nA proba constou dun percorrido total de 248 km, dos cales 36,8 corresponderon aos oito treitos cronometrados. Os treitos non se deron a co\u00f1ecer ata unha hora antes da disputa do rally e consistiron en d\u00faas pasadas matinais por Anca e Lamas e pola tarde d\u00faas polos de Sedes e O Albeiro. Ademais disputouse un noveno treito de exhibici\u00f3n, en homenaxe ao falecido Constantino Cao, a\u00ednda que este non puntuou para o rally."}
{"id": "501848", "revid": "89787", "url": "https://gl.wikipedia.org/wiki?curid=501848", "title": "Felix (filme de 1996)", "text": "Felix \u00e9 un filme esloveno de 1996 dirixido por Bo\u017eo \u0160prajc. O filme foi escollido como candidato de Eslovenia para o \u00d3scar \u00f3 mellor filme en lingua non inglesa na 69\u00aa edici\u00f3n dos premios, mais finalmente non foi nomeado."}
{"id": "501853", "revid": "89787", "url": "https://gl.wikipedia.org/wiki?curid=501853", "title": "Morana (filme)", "text": "Morana \u00e9 un filme esloveno de 1994 dirixido por Ale\u0161 Verbi\u010d. O filme foi escollido como candidato de Eslovenia para o \u00d3scar \u00f3 mellor filme en lingua non inglesa na 67\u00aa edici\u00f3n dos premios, mais finalmente non foi nomeado."}
{"id": "501854", "revid": "98629", "url": "https://gl.wikipedia.org/wiki?curid=501854", "title": "Ko zaprem o\u010di", "text": "Ko zaprem o\u010di \u00e9 un filme esloveno de 1993 dirixido por Franci Slak. O filme foi escollido como candidato de Eslovenia para o \u00d3scar \u00f3 mellor filme en lingua non inglesa na 66\u00aa edici\u00f3n dos premios, mais finalmente non foi nomeado."}
{"id": "501855", "revid": "23204", "url": "https://gl.wikipedia.org/wiki?curid=501855", "title": "Vivir es f\u00e1cil con los ojos cerrados", "text": "Vivir es f\u00e1cil con los ojos cerrados \u00e9 un filme espa\u00f1ol de 2013 escrito e dirixido por David Trueba e protagonizado por Javier C\u00e1mara. O t\u00edtulo do filme v\u00e9n da letra da canci\u00f3n \"Strawberry Fields Forever\" dos Beatles. \nO filme ga\u00f1ou seis Premios Goya, inclu\u00edndo mellor filme, mellor director, mellor gui\u00f3n orixinal e mellor actor protagonista. Foi escollido como candidato de Espa\u00f1a para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado."}
{"id": "501856", "revid": "51040", "url": "https://gl.wikipedia.org/wiki?curid=501856", "title": "John Trulock", "text": "John Trulock, nado en Bow (Londres) o 31 de decembro de 1856 e finado en Iria Flavia (Padr\u00f3n) o 8 de xu\u00f1o de 1919, foi o xerente en Galicia da compa\u00f1\u00eda inglesa The West Galicia Railway Co. Ltd., propietaria da primeira li\u00f1a de ferrocarril entre Santiago de Compostela e Vilagarc\u00eda de Arousa.\nTraxectoria.\nFillo de John Trulock (1814-1869), un comerciante de millo natural de Bow, e de Henrietta Glascott (1833-?), natural de Whitechapel, que casaron o 31 de xullo de 1855. John Trulock foi o irm\u00e1n m\u00e1is vello doutros cinco fillos do matrimonio; Alfred, Arthur, Henry, Kate e mais Ellen.\nJohn naceu en Bow e residiu con seus pais e os seus cinco irm\u00e1ns en varios lugares do leste de Londres \u00f3 longo da s\u00faa infancia. Tivo unha existencia c\u00f3moda ata os trece anos, cando seu pai finou o d\u00eda 24 de agosto de 1869 \u00e1 idade de 55 anos. Trala morte de seu pai t\u00f3dalas pertenzas da familia foron vendidas nunha poxa pouco tempo despois.\nA familia foi separada; no censo de 1871 consta que seus irm\u00e1ns foran acollidos en diferentes asilos para orfos da cidade de Londres, non obstante, John con 14 anos viv\u00eda de forma independente e figura no censo como traballador dun almac\u00e9n para unha f\u00e1brica de paraugas en Holborn.\nCando contaba 18 anos de idade Trulock foi nomeado en Galicia voceiro da compa\u00f1\u00eda Sociedad del Ferro-Carril Compostelano de la Infanta Do\u00f1a Isabel na xunta xeral de accionistas de 1875. En 1876 figura como membro do consello do Ferro-Carril Compostelano, representando o financeiro brit\u00e1nico da compa\u00f1\u00eda Credit Foncier e en 1883 aparece como xerente, cargo que ocupar\u00eda ata a s\u00faa morte en Iria Flavia no ano 1919. En 1886 adquiriu para a compa\u00f1\u00eda ferroviaria a locomotora Sar.\nCasou o 31 de maio de 1889 no Consulado brit\u00e1nico da Coru\u00f1a con Josefina Bertorini, filla do seu socio comercial Camilo Bertorini e mais da s\u00faa esposa Mar\u00eda Margarita Jones, tam\u00e9n co\u00f1ecida como Mar\u00eda Bertorini, a quen Rosal\u00eda de Castro dedicou o poema \"Na tomba do Xeneral Sir John Moore\", do libro \"Follas novas\" (1880). O matrimonio tivo sete fillos, inclu\u00eddos John, que foi piloto da RAF, Mar\u00eda, que casou con Eduardo Rodr\u00edguez-Losada Rebell\u00f3n, e mais Camila, a nai de Camilo Jos\u00e9 Cela Trulock.\nEn 1902 foi fundador e primeiro presidente do Real Club de Regatas de Galicia.\nJohn Trulock faleceu o 8 de xu\u00f1o de 1919 \u00f3s 62 anos de idade e foi soterrado no cemiterio de Adina, en Iria Flavia.\nReco\u00f1ecemento.\nTrala inauguraci\u00f3n da Fundaci\u00f3n Camilo Jos\u00e9 Cela no ano 1991, creouse o 25 de maio de 1999 o Museo do Ferrocarril, integrado dentro da casa Museo Camilo Jos\u00e9 Cela, en homenaxe a John Trulock."}
{"id": "501858", "revid": "5863", "url": "https://gl.wikipedia.org/wiki?curid=501858", "title": "Luis Quintas Goyanes", "text": "Luis Quintas Goyanes, nado en Santiago de Compostela en 1907 e finado na Coru\u00f1a o 25 de febreiro de 1987, foi un pintor galego e VIII marqu\u00e9s de Almeiras.\nFoi curm\u00e1n de Juan Jos\u00e9 Barcia Goyanes.\nTraxectoria.\nNaceu en Compostela mais viviu sempre na Coru\u00f1a. Iniciouse na pintura a idade temper\u00e1 e foi disc\u00edpulo de Castelao.\nEn 1925 participou na Exposici\u00f3n Nacional de Belas Artes. Obtivo a praza de catedr\u00e1tico de Debuxo na Escola de Artes Aplicadas e Oficios Art\u00edsticos da Coru\u00f1a e foi profesor de debuxo no instituto Eusebio da Guarda. O seu prestixio permitiulle ingresar na Real Academia Galega de Belas Artes e ser nomeado director do Museo Provincial de Belas Artes da Coru\u00f1a, cargo que ocupou durante 17 anos. Neste tempo promoveu a adquisici\u00f3n de novos fondos, a restauraci\u00f3n de cadros danados e a organizaci\u00f3n de destacadas exposici\u00f3ns.\nQuintas Goyanes distinguiuse especialmente como retratista. Destacan os seus retratos de varios alcaldes coru\u00f1eses e o de Xo\u00e1n Carlos I que se conservan no palacio de Mar\u00eda Pita, as\u00ed como os que fixo do tenor Miguel Fleta, un dos cales se conserva no Teatro Real de Madrid. Foi ademais un magn\u00edfico paisaxista da natureza galega e a s\u00faa actividade art\u00edstica tam\u00e9n abrangueu a ilustraci\u00f3n de pergameos, libros e carteis.\nReco\u00f1ecementos.\nFoi membro numerario da Real Academia Galega de Belas Artes e membro correspondente da Real Academia Galega e da Real Academia de Belas Artes de San Fernando. Conced\u00e9uselle a encomenda con placa de Afonso X o Sabio e ostentou o t\u00edtulo de VIII marqu\u00e9s de Almeiras. Unha r\u00faa do pol\u00edgono residencial de Matogrande, na Coru\u00f1a, leva o seu nome desde 1994."}
{"id": "501859", "revid": "23204", "url": "https://gl.wikipedia.org/wiki?curid=501859", "title": "15 a\u00f1os y un d\u00eda", "text": "15 a\u00f1os y un d\u00eda \u00e9 un filme espa\u00f1ol de 2013 dirixido por Gracia Querejeta. O filme foi escollido como candidato de Espa\u00f1a para o \u00d3scar \u00f3 mellor filme en lingua non inglesa na 86\u00aa edici\u00f3n dos premios, mais finalmente non foi nomeado.\nSinopse.\nO filme xira arredor de Jon, un rapaz de quince anos conflitivo e desobediente que comeza a xuntarse con malas compa\u00f1as. Para remediar esta complicada situaci\u00f3n, e a ra\u00edz dunha expulsi\u00f3n no colexio, a s\u00faa nai decide envialo co seu av\u00f3, un militar retirado que exerceu na guerra de Bosnia. O estrito home tentar\u00e1 encauzar o mozo a trav\u00e9s de distintos medios de educaci\u00f3n e disciplina."}
{"id": "501861", "revid": "89787", "url": "https://gl.wikipedia.org/wiki?curid=501861", "title": "Criptoxantina", "text": "A criptoxantina \u00e9 un pigmento carotenoide natural. Foi illada de diversas fontes, como os froitos de plantas do x\u00e9nero \"Physalis\", peles de laranxas, papaia, xema de ovo, manteiga, maz\u00e1s e soro sangu\u00edneo bovino.\nQu\u00edmica.\nPola s\u00faa estrutura a criptoxantina est\u00e1 estreitamente relacionada co \u03b2-caroteno, do que se diferencia pola adici\u00f3n dun grupo hidroxilo. \u00c9 un carotenoide membro da clase das xantofilas.\nEn forma pura, a criptoxantina \u00e9 un s\u00f3lido cristalino vermello cun brillo met\u00e1lico. \u00c9 doadamente soluble en cloroformo, benceno, piridina e disulfuro de carbono.\nBiolox\u00eda e medicina.\nNo corpo humano a criptoxantina conv\u00e9rtese en vitamina A (retinol) e \u00e9, por tanto, considerada unha provitamina A. Igual que ocorre con outros carotenoides, a criptoxantina \u00e9 un antioxidante e pode axudar a impedir os danos causados por radicais libres que sofren as c\u00e9lulas e o ADN, as\u00ed como estimular a reparaci\u00f3n de danos oxidativos no ADN.\nRecentes descubrimentos feitos en varios estudos epidemiol\u00f3xicos sobre unha asociaci\u00f3n inversa entre a \u03b2-criptoxantina e o risco de ter cancro de pulm\u00f3n suxiren que a \u03b2-criptoxantina ter\u00eda a potencialidade de actuar como axente quimiopreventrivo contra o cancro de pulm\u00f3n. Por outra parte, en pacientes adultos do grupo histol\u00f3xico en grado IV diagnosticados de glioma maligno, a inxesta de moderada a alta de criptoxantina (no segundo tertil e no tertil m\u00e1is alto comparados co tertil m\u00e1is baixo, en todos os casos) estaba asociado cunha peor supervivencia.\nOutros usos.\nA criptoxantina tam\u00e9n se usa como substancia para colorear produtos (n\u00famero INS 161c). O seu uso non est\u00e1 aprobado na UE nin EUA; pero est\u00e1 aprobado noutros pa\u00edses, como Australia e Nova Zelandia."}
{"id": "501863", "revid": "27155", "url": "https://gl.wikipedia.org/wiki?curid=501863", "title": "Beta-criptoxantina", "text": ""}
{"id": "501865", "revid": "89787", "url": "https://gl.wikipedia.org/wiki?curid=501865", "title": "Hip\u00f3tese da Terra p\u00farpura", "text": "A hip\u00f3tese da Terra p\u00farpura \u00e9 unha hip\u00f3tese astrobiol\u00f3xica que sost\u00e9n que as formas de vida da Terra primitiva estaban baseadas na mol\u00e9cula retinal en vez de na clorofila, facendo que a Terra aparecese de cor p\u00farpura en vez de verde. Un exemplo de organismos baseados no retinal que existen hoxe son os microbios fotosint\u00e9ticos denominados haloarqueas. Moitas Haloarchaea conte\u00f1en a prote\u00edna con retinal, bacteriorrodopsina, situada nas s\u00faas membranas p\u00farpuras, que leva a cabo o bombeo de prot\u00f3ns impulsado pola luz, xerando un gradiente prot\u00f3n-motriz a trav\u00e9s da membrana celular e orixinando a s\u00edntese de ATP. A membrana p\u00farpura haloarqueana constit\u00fae un dos sistemas bioenerx\u00e9ticos m\u00e1is simples co\u00f1ecidos para captar enerx\u00eda da luz.\nA membrana p\u00farpura que cont\u00e9n retinal mostra un pico de absorci\u00f3n de luz centrado na rexi\u00f3n rica en enerx\u00eda verde-amarela do espectro solar, o que permite a transmisi\u00f3n de luz vermella e verde e d\u00e1 como resultado unha cor p\u00farpura. Os pigmentos clorof\u00edlicos, ao contrario, absorben luz vermella e azul, pero pouca ou ningunha luz verde, o que ten como resultado a caracter\u00edstica cor verde das plantas, cianobacterias e membranas fotosint\u00e9ticas. Os microorganismos con pigmentos p\u00farpuras e verdes frrecuentemente coexisten en comunidades estratificadas nas que poden utilizar rexi\u00f3ns complementarias do espectro solar.\nA simplicidade dos pigmentos retinal das haloarqueas en comparaci\u00f3n coas membranas fotosint\u00e9ticas m\u00e1is complexasv baseadas na clorofila, as\u00ed como a s\u00faa asociaci\u00f3n con l\u00edpidos isoprenoides na membrana celular, xunto co descubrimento de compo\u00f1entes da membrana arqueana en sedimentos antigos da Terra primitiva, son datos consistentes coa aparici\u00f3n temper\u00e1 de formas de vida con membrana p\u00farpura antes da aparici\u00f3n da fotos\u00edntese verde. A coexistencia de microorganismos que te\u00f1en pigmentos p\u00farpuras e verdes en moitos ambientes suxire a s\u00faa coevoluci\u00f3n. Os astrobi\u00f3logos sinalaron que os pigmentos baseados no retinal poden servir como biosignaturas remotas na investigaci\u00f3n de exoplanetas."}
{"id": "501869", "revid": "89787", "url": "https://gl.wikipedia.org/wiki?curid=501869", "title": "Pete Shelley", "text": "Pete Shelley, nado como Peter Campbell McNeish o 17 de abril de 1955 e finado o 6 de decembro de 2018, foi un cantante, compositor e guitarrista ingl\u00e9s. Shelley formou a banda de punk rock Buzzcocks con Howard Devoto en 1976 e converteuse no vocalista e guitarrista principal do grupo en 1977 cando Devoto marchou. Buzzcocks publicou o seu maior \u00e9xito, \"Ever Fallen in Love (With Someone You Shouldn't've)\", en 1978. A banda separouse en 1981 e reformouse a finais dos 80. Shelley tam\u00e9n tivo unha carreira en solitario chegando o seu tema \"Homosapien\" a entrar nas listas estadounidenses no ano 1981. \nBiograf\u00eda.\nShelley naceu no n\u00famero 48 da r\u00faa Milton Street, en Leigh, Lancashire. A s\u00faa nai era unha extraballadora dun mu\u00ed\u00f1o e o seu pai montaba maquinaria na mina de carb\u00f3n Astley Green Colliery. Ti\u00f1a un irm\u00e1n m\u00e1is novo chamado Gary. O seu nome art\u00edstico inspirouse en Percy Bysshe Shelley, o seu poeta rom\u00e1ntico favorito.\nBuzzcocks.\nShelley formou Buzzcocks con Howard Devoto despois de co\u00f1ecerse no Bolton Institute of Technology (agora University of Bolton) en 1975 e de viaxar despois a High Wycombe, preto de Londres, para ver aos Sex Pistols. A banda inclu\u00eda ao baixista Steve Diggle e ao bater\u00eda John Maher e realizou o seu primeiro concerto en 1976 en Manchester, abrindo para os Sex Pistols.\nEn 1977 Buzzcocks publicou o seu primeiro EP, \"Spiral Scratch\", a trav\u00e9s do seu pripio selo independente, New Hormones. Cando Devoto deixou a banda en febreiro de 1977, Shelley f\u00edxose cargo das voces principais e das composici\u00f3ns. Traballando co produtor Martin Rushent, o grupo creou os sinxelos punk/new wave \"Orgasm Addict\", \"What Do I Get?\" e \"Ever Fallen in Love (With Someone You Shouldn't've)\", xunto con tres \u00e1lbums: \"Another Music in a Different Kitchen\" (1978), \"Love Bites\" (1978) \"e A Different Kind of Tension\" (1979). Dificultades coa s\u00faa discogr\u00e1fica e unha disputa con Virgin Publishing sobre a edici\u00f3n brit\u00e1nica do seu disco de grandes \u00e9xitos, \"Singles Going Steady\", fixeron que a banda se separase en 1981.\nShelley desenvolveu unha imaxe persoal distinta \u00e1 de moitos dos seus contempor\u00e1neos rebeldes do punk dos 70, dic\u00edndolle a \"Melody Maker\" en 1978, \"Non vou ser desagradable. S\u00f3 somos catro bos rapaces, o tipo de xente que poder\u00edas levar \u00e1 casa dos teus pais\".\nCarreira en solitario.\nO \u00e1lbum de estrea en solitario de Shelley, \"Sky Yen\", grav\u00e1rase en 1974 pero non ser\u00eda editado ata marzo de 1980 a trav\u00e9s do seu propio selo, Groovy Records. Foi gravado como unha peza musical continua empregando un oscilador constru\u00eddo a prop\u00f3sito, e usando electr\u00f3nica en capas e manipulaci\u00f3n de velocidade para acadar o seu tacto experimental. Con ra\u00edces na m\u00fasica electr\u00f3nica, foi comparado co krautrock. Groovy Records tam\u00e9n editou a banda sonora de \"Hangahar\" de Sally Timms e Lindsay Lee, que inclu\u00eda a Shelley como m\u00fasico, e un \u00e1lbum dos artistas Eric Random, Barry Adamson e Francis Cookson co nome \"Free Agents\". Groovy Records non publicar\u00eda m\u00e1is discos.\nEn 1981 Shelley editou o seu primeiro sinxelo s\u00f3, \"Homosapien\", producido por Rushent. Nesta gravaci\u00f3n regresou aos seus intereses orixinais na m\u00fasica electr\u00f3nica e cambiou a \u00e9nfase da guitarra ao sintetizador; a elaborada programaci\u00f3n da caixa de ritmos e dos sintetizadores por parte de Rushent sentou as bases para a s\u00faa seguinte produci\u00f3n, o \u00e1lbum de Human League \"Dare\". \"Homosapien\" foi prohibida na BBC por \"referencia expl\u00edcita ao sexo gay\". \"Homosapien\" chegou ao n\u00famero 14 da lista dance dos Estados Unidos. Shelley falou abertamente sobre a s\u00faa bisexualidade na \u00e9poca, algo que estivera impl\u00edcito en moitas das canci\u00f3ns que escribira, pero que agora chamou m\u00e1is a atenci\u00f3n debido a \"Homosapien\" e a prohibici\u00f3n da BBC. O sinxelo foi seguido por un disco co mesmo t\u00edtulo.\nShelley publicou o seu terceiro \u00e1lbum, \"XL1\", en 1983 a trav\u00e9s de Genetic Records. Ademais do \u00e9xito menor \"Telephone Operator\", o disco inclu\u00eda un programa de ordenador para o ZX Spectrum con letras e gr\u00e1ficos que se amosaban a tempo coa m\u00fasica. \"XL1\" foi producido por Rushent e Shelley.\nEn xu\u00f1o de 1986 Shelley editou o sinxelo \"Never Again\", seguido polo \u00e1lbum \"Heaven and the Sea\". En 1987 publicou unha nova canci\u00f3n, \"Do Anything\", para a pel\u00edcula \"Some Kind of Wonderful\". Shelley compuxo o tema da intro do Tour de France para o Channel 4, que foi usado dende finais dos 80 ata mediados dos 90.\nShelley regravou unha nova versi\u00f3n de \"Homosapien\", chamada \"Homosapien II\", en 1989. O sinxelo contaba con catro remesturas da nova gravaci\u00f3n. Tam\u00e9n tocou con outros m\u00fasicos durante a s\u00faa carreira, como The Invisible Girls que respaldaban ao poeta punk John Cooper Clarke. Shelley tam\u00e9n frmou unha banda de curta vida chamada The Tiller Boys. Reuniuse brevemente con Howard Devoto para facer o \u00e1lbum \"Buzzkunst\", editado en 2002. Shelley apareceu no EP de estrea da banda dos \u00c1nxeles The Adored, editado en 2005, que xirou con Buzzcocks no ano seguinte.\nReforma de Buzzcocks.\nBuzzcocks reuniuse en 1989 e publicou un novo \u00e1lbum, \"Trade Test Transmissions\", en 1993. A banda continuou xirando e editou o \u00e1lbum \"The Way\" en 2014. En 2005 Shelley regravou \"Ever Fallen in Love\" cun grupo de estrelas, inclu\u00eddos Roger Daltrey, David Gilmour, Peter Hook, Elton John, Robert Plant e varias bandas contempor\u00e1neas, como un tributo a John Peel."}
{"id": "501870", "revid": "89787", "url": "https://gl.wikipedia.org/wiki?curid=501870", "title": "Clock DVA", "text": "Clock DVA \u00e9 unha banda inglesa de m\u00fasica industrial, post-punk e EBM procedente de Sheffield. O grupo cre\u00e1rono no ano 1978 Adolphus \"Adi\" Newton e Steven \"Judd\" Turner. Xunto co dos seus contempor\u00e1neos Heaven 17, o nome de Clock DVA foi inspirado pola Nadsat, a xerga da novela de Anthony Burgess \"A Clockwork Orange\". Dva e \"dous\" en ruso. "}
{"id": "501871", "revid": "89787", "url": "https://gl.wikipedia.org/wiki?curid=501871", "title": "El baile de la Victoria", "text": "El baile de la Victoria \u00e9 un filme de 2009 dirixido por Fernando Trueba, producido entre Espa\u00f1a e Chile e filmado en Chile. \u00c9 unha adaptaci\u00f3n da novela do mesmo nome escrita por Antonio Sk\u00e1rmeta, ga\u00f1ador do Premio Planeta de Novela no ano 2003. O filme foi escollido como candidato de Espa\u00f1a para o \u00d3scar \u00f3 mellor filme en lingua non inglesa na edici\u00f3n dos premios, mais finalmente non foi nomeado."}
{"id": "501872", "revid": "23204", "url": "https://gl.wikipedia.org/wiki?curid=501872", "title": "Soldados de Salamina (filme)", "text": "Soldados de Salamina \u00e9 un filme espa\u00f1ol de 2003 dirixido por David Trueba, baseado no libro por Javier Cercas. Est\u00e1 protagonizado por Ariadna Gil e Ram\u00f3n Fontser\u00e8, e estivo nomeado a oito Premios Goya en 2004, ga\u00f1ando o de mellor fotograf\u00eda. Estreouse na secci\u00f3n Un Certain Regard do Festival Internacional de Cinema de Cannes de 2003. As escenas de exteriores do filme foron rodadas en Xirona."}
{"id": "501873", "revid": "1410", "url": "https://gl.wikipedia.org/wiki?curid=501873", "title": "Selecci\u00f3n de f\u00fatbol de Lituania", "text": "A selecci\u00f3n de f\u00fatbol de Lituania (en ) \u00e9 o equipo que representa a Lituania nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Federaci\u00f3n Letoa de F\u00fatbol (\"Lietuvos futbolo federacija\"), pertencente \u00e1 UEFA e \u00e1 FIFA."}
{"id": "501875", "revid": "109216", "url": "https://gl.wikipedia.org/wiki?curid=501875", "title": "Otger Catal\u00f3", "text": "Otger Catal\u00f3 (ou Catalon), ou pai da Patria, \u00e9 un personaxe lendario que segundo a tradici\u00f3n conquistou Catalu\u00f1a aos sarracenos xunto cos Nove Bar\u00f3ns da Fama. Segundo algunhas lendas, o nome de Catalu\u00f1a derivar\u00eda do seu apelido. En calquera caso, as referencias escritas m\u00e1is antigas a este personaxe que sobreviviron en catal\u00e1n son do s\u00e9culo XV, moito m\u00e1is tarde do per\u00edodo en que se sup\u00f3n que viviu (s\u00e9culo VIII), e debe boa parte do aspecto e promoci\u00f3n da s\u00faa memoria \u00e1 ideolox\u00eda catalanista cultivada na obra dos autores da Renaixen\u00e7a catal\u00e1, especialmente V\u00edctor Balaguer, Antoni Ferrer i Codina e Jacint Verdaguer.\nNo ano 2012 inaugurouse en Gombr\u00e8n o centro de interpretaci\u00f3n do \"Ano 0\" de Montgrony, onde se conta a lenda.\nCinema.\nNo ano 2017 estreouse o filme \"P\u00e0tria\", que narra a historia de Otger Catal\u00f3 e os Nove Bar\u00f3ns da Fama."}
{"id": "501876", "revid": "23204", "url": "https://gl.wikipedia.org/wiki?curid=501876", "title": "P\u00e0tria (filme de 2017)", "text": "P\u00e0tria, cuxo t\u00edtulo completo \u00e9 \"P\u00e0tria, la llegenda d'Otger Catal\u00f3 i els 9 barons de la fama\", \u00e9 un filme catal\u00e1n dirixido por Joan Frank Charansonnet que se estreou o 9 de xu\u00f1o de 2017. A historia do filme est\u00e1 baseada na lenda de Otger Catal\u00f3.\nRodaxe.\nO filme rodouse en diferentes localizaci\u00f3ns de Bergued\u00e0 (Serrateix e Guardiola), Solson\u00e8s (La Valldora), Bages (Balsareny) e o Empord\u00e1n (Requesens)."}
{"id": "501877", "revid": "23204", "url": "https://gl.wikipedia.org/wiki?curid=501877", "title": "P\u00e0tria, la llegenda d'Otger Catal\u00f3 i els 9 barons de la fama", "text": ""}
{"id": "501878", "revid": "23204", "url": "https://gl.wikipedia.org/wiki?curid=501878", "title": "Juana la Loca (filme)", "text": "Juana la Loca \u00e9 un filme de 2001 escrito e dirixido por Vicente Aranda e protagonizado por Pilar L\u00f3pez de Ayala e Daniele Liotti. \u00c9 unha coproduci\u00f3n internacional entre Espa\u00f1a, Portugal e Italia. O argumento conta o destino tr\u00e1xico da ra\u00ed\u00f1a Xoana de Castela, tolamente namorada do seu marido infiel, Filipe o Fermoso, arquiduque de Austria. O filme recibiu 3 Premios Goya nas categor\u00edas de mellor actriz, mellor vestiario e mellor maquillaxe e peiteado."}
{"id": "501879", "revid": "23204", "url": "https://gl.wikipedia.org/wiki?curid=501879", "title": "You're the One (una historia de entonces)", "text": "You're the One (una historia de entonces) \u00e9 un filme espa\u00f1ol de 2000 dirixido por Jos\u00e9 Luis Garci. Foi escollido como candidato de Espa\u00f1a para o \u00d3scar \u00f3 mellor filme en lingua non inglesa na 73\u00aa edici\u00f3n dos premios, mais finalmente non foi nomeado."}
{"id": "501880", "revid": "23204", "url": "https://gl.wikipedia.org/wiki?curid=501880", "title": "El abuelo", "text": "El abuelo \u00e9 un filme espa\u00f1ol de 1998 escrito, producido e dirixido por Jos\u00e9 Luis Garci. Est\u00e1 protagonizado por Fernando Fern\u00e1n G\u00f3mez, Cayetana Guill\u00e9n Cuervo e Rafael Alonso Ochoa. O filme, unha adaptaci\u00f3n da novela do mesmo t\u00edtulo por Benito P\u00e9rez Gald\u00f3s, conta a historia dun nobre fidalgo que regresa do Per\u00fa que descobre que unha das s\u00faas d\u00faas netas \u00e9 filla ilex\u00edtima, produto dun amor\u00edo entre a s\u00faa nora e un artista.\nFoi nomeado \u00f3 \u00d3scar \u00f3 mellor filme en lingua non inglesa na 71\u00aa edici\u00f3n dos premios."}
{"id": "501881", "revid": "1410", "url": "https://gl.wikipedia.org/wiki?curid=501881", "title": "Selecci\u00f3n de f\u00fatbol de Macedonia do Norte", "text": "A selecci\u00f3n de f\u00fatbol de Macedonia do Norte (en macedonio: \u0424\u0443\u0434\u0431\u0430\u043b\u0441\u043a\u0430 \u0440\u0435\u043f\u0440\u0435\u0437\u0435\u043d\u0442\u0430\u0446\u0438\u0458\u0430 \u043da \u0421\u0435\u0432\u0435\u0440\u043d\u0430 \u041c\u0430\u043a\u0435\u0434\u043e\u043d\u0438\u0458\u0430, \"Fudbalska reprezentacija na Severna Makedonija\"; en alban\u00e9s: \"Komb\u00ebtarja e futbollit t\u00eb Maqedonis\u00eb s\u00eb Veriut\") \u00e9 o equipo que representa a Macedonia do Norte nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Federaci\u00f3n de F\u00fatbol de Macedonia do Norte ( \u0424\u0443\u0434\u0431\u0430\u043b\u0441\u043a\u0430 \u0424\u0435\u0434\u0435\u0440\u0430\u0446\u0438\u0458\u0430 \u043d\u0430 \u041c\u0430\u043a\u0435\u0434\u043e\u043d\u0438\u0458\u0430, \"Fudbalska Federacija na Makedonija\"), pertencente \u00e1 UEFA e \u00e1 FIFA."}
{"id": "501882", "revid": "5132", "url": "https://gl.wikipedia.org/wiki?curid=501882", "title": "Selecci\u00f3n de f\u00fatbol de Macedonia", "text": ""}
{"id": "501891", "revid": "51984", "url": "https://gl.wikipedia.org/wiki?curid=501891", "title": "Selecci\u00f3n de f\u00fatbol de Luxemburgo", "text": "A selecci\u00f3n de f\u00fatbol de Luxemburgo (en , en , en ) \u00e9 o equipo que representa a Luxemburgo nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Federaci\u00f3n Luxemburguesa de F\u00fatbol (\"L\u00ebtzebuerger Foussballfederatioun\", \"F\u00e9d\u00e9ration Luxembourgeoise de Football\", \"Luxemburger Fu\u00dfballf\u00f6deration\"), pertencente \u00e1 UEFA e \u00e1 FIFA."}
{"id": "501892", "revid": "98629", "url": "https://gl.wikipedia.org/wiki?curid=501892", "title": "Secretos del coraz\u00f3n", "text": "Secretos del coraz\u00f3n \u00e9 un filme espa\u00f1ol de 1997 dirixido por Montxo Armend\u00e1riz. Foi nomeado para o \u00d3scar \u00f3 mellor filme en lingua non inglesa na 70\u00aa edici\u00f3n dos premios."}
{"id": "501894", "revid": "23204", "url": "https://gl.wikipedia.org/wiki?curid=501894", "title": "Bwana", "text": "Bwana \u00e9 un filme espa\u00f1ol de 1996 dirixido por Imanol Uribe. Foi escollido como candidato de Espa\u00f1a para o \u00d3scar \u00f3 mellor filme en lingua non inglesa na 69\u00aa edici\u00f3n dos premios, mais finalmente non foi nomeado."}
{"id": "501895", "revid": "23204", "url": "https://gl.wikipedia.org/wiki?curid=501895", "title": "La flor de mi secreto", "text": "La flor de mi secreto \u00e9 un filme espa\u00f1ol de 1995 dirixido por Pedro Almod\u00f3var. O filme foi escollido como candidato de Espa\u00f1a para o \u00d3scar \u00f3 mellor filme en lingua non inglesa na 68\u00aa edici\u00f3n dos premios, mais finalmente non foi nomeado."}
{"id": "501896", "revid": "98629", "url": "https://gl.wikipedia.org/wiki?curid=501896", "title": "C\u00e9lula ganglionar da retina", "text": "As c\u00e9lulas ganglionares da retina ou simplemente c\u00e9lulas ganglionares, son un tipo de neuronas que se encontran preto da superficie interna da retina do ollo humano, na chamada capa de c\u00e9lulas ganglionares, e noutros animais. Reciben informaci\u00f3n visual procedente dos fotorreceptores por medio de dous tipos de neuronas intermediarias: c\u00e9lulas bipolares da retina e c\u00e9lulas am\u00e1crinas. As c\u00e9lulas am\u00e1crinas da retina, que son c\u00e9lulas de campo especialmente estreito, son importantes para crear subunidades funcionais dentro da capa de c\u00e9lulas ganglionares e ao facelo as c\u00e9lulas ganglionares poden detectar un pequeno punto mov\u00e9ndose a gran distancia. As c\u00e9lulas ganglionares en conxunto transmiten informaci\u00f3n visual formadora de imaxes e non formadora de imaxes desde a retina en forma de potenciais de acci\u00f3n a varias rexi\u00f3ns do t\u00e1lamo, hipot\u00e1lamo e mesenc\u00e9falo ou cerebro medio.\nAs c\u00e9lulas ganglionares var\u00edan significativamente en tama\u00f1o, conexi\u00f3ns e respostas \u00e1 estimulaci\u00f3n visual, pero todas comparten a propiedade definitoria de teren un ax\u00f3n longo que se estende ata o cerebro. Estes ax\u00f3ns forman o nervio \u00f3ptico, o quiasma \u00f3ptico e o tracto \u00f3ptico.\nUnha pequena porcentaxe das c\u00e9lulas ganglionares contrib\u00faen pouco ou nada \u00e1 visi\u00f3n, pero son elas mesmas fotosensibles, polo que se chaman c\u00e9lulas ganglionares fotosensibles. Os seus ax\u00f3ns forman o tracto retinohipotal\u00e1mico e contrib\u00faen a establecer os ritmos circadianos e o reflexo pupilar \u00e1 luz, que fai variar o tama\u00f1o da pupila.\nOs seis tipos de neuronas da retina son: c\u00e9lulas bipolares, c\u00e9lulas ganglionares, c\u00e9lulas horizontais, c\u00e9lulas am\u00e1crinas, bast\u00f3ns e conos.\nFunci\u00f3n.\nNa retina humana hai uns 0,7 a 1,5 mill\u00f3ns de c\u00e9lulas ganglionares. Como hai uns 4,6 mill\u00f3ns de conos e 92 mill\u00f3ns de bast\u00f3ns, que suman 96,6 mill\u00f3ns de fotorreceptores en cada retina, como media cada c\u00e9lula ganglionar recibe impulsos de aproximadamente 100 bast\u00f3ns e conos. Por\u00e9n, estas cifras var\u00edan moito entre individuos e en funci\u00f3n da localizaci\u00f3n na retina. Na f\u00f3vea (no centro da retina), unha soa c\u00e9lula ganglionar est\u00e1 comunicada tan s\u00f3 con cinco fotorreceptores. Nas zonas m\u00e1is perif\u00e9ricas da retina, unha c\u00e9lula ganglionar recibe informaci\u00f3n de moitos centos de fotorreceptores.\nAs c\u00e9lulas ganglionares disparan espontaneamente potenciais de acci\u00f3n cunha frecuencia basal mentres est\u00e1n en repouso. A excitaci\u00f3n das c\u00e9lulas ganglionares ten como resultado un incremento da taxa de disparo, mentres que a s\u00faa inhibici\u00f3n orixina unha diminuci\u00f3n da taxa de disparos.\nTipos.\nHai unha gran variedade de tipos de c\u00e9lulas ganglionares entre as especies. Nos primates, inclu\u00eddos os humanos, hai xeralmente c\u00e9lulas glandulares de tres clases:\nBase\u00e1ndose nas s\u00faas proxecci\u00f3ns e funci\u00f3ns, hai polo menos cinco clases de c\u00e9lulas glanglionares, que son:\nTipo P.\nAs c\u00e9lulas ganglionares da retina de tipo P prox\u00e9ctanse \u00e1s capas parvocelulares do n\u00facleo xeniculado lateral. Estas c\u00e9lulas co\u00f1\u00e9cense como c\u00e9lulas ganglionares ananas, con \u00e1rbores dendr\u00edticas e corpos celulares pequenos. Un 80% de todas as c\u00e9lulas ganglionares da retina son c\u00e9lulas ananas da v\u00eda parvocelular. Reciben impulsos de relativamente poucos bast\u00f3ns e conos. Presentan unha velocidade de conduci\u00f3n lenta e responden aos cambios en cor, pero s\u00f3 responden debilmente aos cambios de contraste a non ser que o cambio sexa grande (Kandel et al., 2000). Te\u00f1en campos receptivos centro-arredores simples, onde o centro pode estar en ON ou OFF, mentres que os arredores est\u00e1n no oposto.\nTipo M.\nAs c\u00e9lulas ganglionares de tipo M prox\u00e9ctanse \u00e1s capas magnocelulares do n\u00facleo xeniculado lateral. Estas c\u00e9lulas co\u00f1\u00e9cense como c\u00e9lulas ganglionares parasol, con \u00e1rbores dendr\u00edticas e corpos celulares de gran tama\u00f1o. Un 10% de todas as c\u00e9lulas glandulares da retina son c\u00e9lulas parasol e estas c\u00e9lulas forman parte da v\u00eda magnocelular. Reciben impulsos de relativamente poucos bast\u00f3ns e conos. Te\u00f1en velocidades de conduci\u00f3n r\u00e1pidas e poden responder a est\u00edmulos de baixo contraste, pero non son moi sensibles aos cambios de cor (Kandel et al., 2000). Te\u00f1en campos receptivos moito m\u00e1is grandes que, non obstante, son tam\u00e9n de tipo centro-arredores.\nTipo K.\nAs c\u00e9lulas ganglionares de tipo K prox\u00e9ctanse \u00e1s capas coniocelulares do n\u00facleo xeniculado lateral. As c\u00e9lulas ganglionares de tipo K identific\u00e1ronse recentemente. Coniocelular significa que son \"c\u00e9lulas tan pequenas como o po\"; o seu pequeno tama\u00f1o fai que sexan dif\u00edciles de atopar. Un 10% de todas as c\u00e9lulas ganglionares son c\u00e9lulas biestratificadas, e estas c\u00e9lulas seguen a v\u00eda coniocelular. Reciben impulsos dunha cantidade intermedia de bast\u00f3ns e conos. Poden estar implicadas na visi\u00f3n das cores. Te\u00f1en campos receptivos moi grandes que te\u00f1en centros (non aredores) e est\u00e1n sempre en ON para os conos azuis e en OFF para os conos vermellos e verdes.\nC\u00e9lula ganglionar fotosensible.\nAs c\u00e9lulas ganglionares fotosensibles, inclu\u00edndo pero non limitadas \u00e1s c\u00e9lulas ganglionares da retina xigantes, conte\u00f1en o seu propio fotopigmento, a melanopsina, que as fai responder directamente \u00e1 luz mesmo en ausencia de bast\u00f3ns e conos. Prox\u00e9ctanse, entre outras \u00e1reas, ao n\u00facleo supraquiasm\u00e1tico por medio do tracto retinohipotal\u00e1mico para estableceren e manteren os ritmos circadianos. Outras c\u00e9lulas ganglionares da retina prox\u00e9ctanse ao n\u00facleo xeniculado lateral, inclu\u00edndo c\u00e9lulas que fan conexi\u00f3ns co n\u00facleo de Edinger-Westphal, para o control do reflexo pupilar \u00e1 luz, e c\u00e9lulas ganglionaes da retina xigantes.\nFisiolox\u00eda.\nA maior\u00eda das c\u00e9lulas ganglionares maduras poden disparar potenciais de acci\u00f3n a unha alta frecuencia debido \u00e1 s\u00faa expresi\u00f3n de canles de potasio Kv3.\nBioloxia do desenvolvemento.\nM\u00e1is abaixo hai un breve resumo da biolox\u00eda do desenvolvemento destas c\u00e9lulas. Para unha fonte de referencia, p\u00f3dese consultar os artigos \"Connecting the Retina to the Brain\" de Erskine et al. e \"Retinal Axon Growth at the Optic Chiasm\" de Petros TJ et al. A maior\u00eda da informaci\u00f3n que se salienta m\u00e1is abaixo procede desas d\u00faas excelentes an\u00e1lises.\nCrecemento da retina: o comezo.\nAs c\u00e9lulas ganglionares da retina aparecen o d\u00eda 11 do desenvolvemento embrionario (E11) e no d\u00eda postnatal cero (PN0) no rato, e entre as semanas 5 e 18 \"in utero\" no desevolvemento humano. En mam\u00edferos estas c\u00e9lulas eng\u00e1dense normalmente ao principio no aspecto dorsal-central da copa \u00f3ptica, que est\u00e1 localizada no centro do ollo. Despois, o crecemento das c\u00e9lulas fai un varrido ventral e perifericamente desde al\u00ed, nun padr\u00f3n semellante a unha onda. Este proceso depende de factores do h\u00f3spede, que van desde factores de sinalizaci\u00f3n como FGF3 e FGF8 \u00e1 inhibici\u00f3n da v\u00eda de sinalizaci\u00f3n de Notch. Moi importante \u00e9 que o factor de transcrici\u00f3n \"Atoh7\", que cont\u00e9n o dominio bHLH (h\u00e9lice b\u00e1sica-bucle-h\u00e9lice) e os seus efectores de augas abaixo, como \"Brn3b\" e \"Isl-1\", funcionan promovendo a supervivencia das c\u00e9lulas ganglionares e a s\u00faa diferenciaci\u00f3n. A \"onda de diferenciaci\u00f3n\" que impulsa o desenvolvemento das c\u00e9lulas ganglionares a trav\u00e9s da retina est\u00e1 tam\u00e9n regulada, especialmente polos factores con bHLH \"Neurog2\" e \"Ascl1\" e a sinaliaci\u00f3n de FGF/Shh, derivados da periferia.\nCrecemento dentro da capa (de fibras \u00f3pticas) de c\u00e9lulas ganglionares.\nAs c\u00e9lulas ganglionares da retina proxenitoras iniciais normalmente estenden prolongaci\u00f3ns que conectan coas membranas limitantes externa e interna da retina coa capa externa adxacente ao epitelio pigmentario da retina e coa interna situada a car\u00f3n do futuro humor v\u00edtreo. O soma celular ach\u00e9gase ao epitelio pigmentario, sofre unha divisi\u00f3n celular terminal e diferenciaci\u00f3n e despois migra cara a atr\u00e1s en direcci\u00f3n \u00e1 membrana limitante interna nun proceso chamado translocaci\u00f3n somal. A cin\u00e9tica da translocaci\u00f3n somal das c\u00e9lulas ganglionares da retina e os mecanismos subxacentes co\u00f1\u00e9cense mellor no peixe cebra. As c\u00e9lulas ganglionares estenden un ax\u00f3n na capa ganglionar da retina, que \u00e9 dirixido polo contacto con lamininas. A retracci\u00f3n do proceso apical da c\u00e9lula ganglionar est\u00e1 mediado probablemente pola sinalizaci\u00f3n da v\u00eda Slit-Robo.\nAs c\u00e9lulas ganglionares crecen ao longo do p\u00e9 terminal glial situado na superficie v\u00edtrea interna (lado m\u00e1is pr\u00f3ximo ao futuro humor v\u00edtreo). A mol\u00e9cula de adhesi\u00f3n celular neural (N-CAM) \u00e9 a mediadora desta adhesi\u00f3n por medio de interacci\u00f3ns homof\u00edlicas (N-CAM \u00fanese s\u00f3 ao mesmo tipo de N-CAM: A con A, B con B; nunca A con B). A sinalizaci\u00f3n de Slit tam\u00e9n xoga un papel, impedindo que as c\u00e9lulas ganglionares crezan en capas que est\u00e1n al\u00e9n da capa de fibras \u00f3pticas.\nOs ax\u00f3ns das c\u00e9lulas ganglionares crecen e est\u00e9ndense cara ao disco \u00f3ptico, por onde saen do ollo. Unha vez diferenciadas, est\u00e1n beireadas por unha rexi\u00f3n perif\u00e9rica inhibitoria e unha rexi\u00f3n central atractora, o que promove o alongamento do ax\u00f3n cara ao disco \u00f3ptico. Hai proteoglicanos de condroit\u00edn sulfato (CSPGs) ao longo do neuroepitelio retiniano (superficie sobre a cal se apoian as c\u00e9lulas ganglionares) nun gradiente perif\u00e9rico alto-central baixo. Slit tam\u00e9n se expresa nun padr\u00f3n similar, segregado polas c\u00e9lulas no cristalino. As mol\u00e9culas de adhesi\u00f3n, como N-CAM e L1, promoven o crecemento centralmente e tam\u00e9n axudan a formar axeitadamente os feixes dos ax\u00f3ns das c\u00e9lulas ganglionares. Shh exp\u00e9resase nun gradiente central alto e perif\u00e9rico baixo, promovendo unha proxecci\u00f3n central da extensi\u00f3n dos ax\u00f3ns das c\u00e9lulas ganglionares v\u00eda Patched-1, o receptor principal da sinalizaci\u00f3n mediada por Shh.\nCrecemento en e a trav\u00e9s do nervio \u00f3ptico.\nAs c\u00e9lulas ganglionares saen da capa ganglionar da retina a trav\u00e9s do disco \u00f3ptico, para o cal c\u00f3mpre que realicen un xiro de 45\u00b0. Isto require interacci\u00f3ns complexas coas c\u00e9lulas gliais do disco \u00f3ptico, que expresan gradientes locais de Netrina-1, un morf\u00f3xeno que interacciona co receptor DCC (\"Deleted in Colorectal Cancer\") en conos de crecemento dos ax\u00f3ns das c\u00e9lulas ganglionares. Este morf\u00f3xeno atrae inicialmente os ax\u00f3ns das c\u00e9lulas ganglionares, pero despois, por medio dun cambio interno no cono de crecemento das c\u00e9lulas ganglionares, a Netina-1 conv\u00e9rtese en repulsiva, empurrando o ax\u00f3n a sa\u00edr f\u00f3ra do disco \u00f3ptico. Isto est\u00e1 mediado por un mecanismo dependente do AMPc. Ademais, poden estar tam\u00e9n implicadas as CSPGs e a sinalizaci\u00f3n de Eph/Ephrin.\nAs c\u00e9lulas ganglionares crecen ao longo dos p\u00e9s terminais gliais no nervio \u00f3ptico. Esta gl\u00eda segrega as repulsivas Semaforina 5a e Slit nos arredores, cubrindo o nervio \u00f3ptico, o que asegura que as fibras permanezan no nervio \u00f3ptico. \"Vax1\", un factor de tanscrici\u00f3n expresado polo dienc\u00e9falo ventral e as c\u00e9lulas gliais na rexi\u00f3n na que se forma o quiasma, pode tam\u00e9n ser segregado para controlar a formaci\u00f3n do quiasma.\nCrecemento no quiasma \u00f3ptico.\nCando as c\u00e9lulas ganglionares se aproximan ao quiasma \u00f3ptico (o punto no que se xuntan os dous nervios \u00f3pticos), no dienc\u00e9falo ventral nos d\u00edas E10-E11 no rato, te\u00f1en que tomar a decisi\u00f3n de decusar ao tracto \u00f3ptico contralateral (do lado oposto) ou permanecer no tracto \u00f3ptico ipsilateral (do mesmo lado). No rato, aproximadamente o 5% das c\u00e9lulas ganglionares, principalmente as que ve\u00f1en da rexi\u00f3n do crecente temporal ventral da retina, permanecen como ipsilaterais, mentres que o restante 95% das c\u00e9lulas ganglionares cruzan ao outro lado. Isto est\u00e1 en gran medida controlado polo grao de solapamento binocular entre os dous campos de visi\u00f3n dos ollos. Os ratos non te\u00f1en un solapamento significativo, mentres que os humanos si, e neles aproximadamente o 50% das c\u00e9lulas ganglionares cruzan e o outro 50% permanece ipsilateral.\nConstruci\u00f3n do perfil repulsivo do quiasma.\nUnha vez que as c\u00e9lulas ganglionares chegan ao quiasma, as c\u00e9lulas gliais que as soste\u00f1en cambian dunha morfolox\u00eda intrafascicular a outra radial. Un grupo de c\u00e9lulas diencef\u00e1licas que expresan na s\u00faa superficie celular o ant\u00edxeno SSEA-1 (\"stage-specific embryonic antigen\", ant\u00edxeno embrional espec\u00edfico de estadio) e CD44 toman unha forma de V invertido. Estas c\u00e9lulas establecer\u00e1n o aspecto posterior do bordo do quiasma \u00f3ptico. Ademais, a sinalizaci\u00f3n de Slit \u00e9 importante aqu\u00ed: Os proteoglicanos de hepar\u00e1n sulfato (HSPGs), que son prote\u00ednas da matriz extracelular, ancoran o morf\u00f3xeno Slit en puntos espec\u00edficos do bordo do quiasma posterior. As c\u00e9lulas ganglionares empezan a expresar Robo, que \u00e9 o receptor para Slit, neste punto e as\u00ed facilitan a repulsi\u00f3n.\nC\u00e9lulas ganglionares que se proxectan contralateralmente.\nOs ax\u00f3ns das c\u00e9lulas ganglionares que viaxan ao tracto \u00f3ptico contralateral deben cruzar (decusaci\u00f3n) ao outro lado. Shh exerce un papel nisto. Expr\u00e9sase ao longo da li\u00f1a media no dienc\u00e9falo ventral, proporcionando un sinal repulsivo para impedir que as c\u00e9lulas gsnglionares crucen a li\u00f1a media ectopicamente. Por\u00e9n, neste gradiente x\u00e9rase un burato, o que permite que as c\u00e9lulas ganglionares decusen. A\u00ednda se investiga activamente para intentar comprender o mecanismo utilizado para esta obliteraci\u00f3n illada.\nEntre as mol\u00e9culas que son mediadoras nesta atracci\u00f3n est\u00e1 NrCAM, que a expresan as c\u00e9lulas ganglionares en crecemento e a gl\u00eda da li\u00f1a media e act\u00faa xunto con Sema6D, por medio da v\u00eda do receptor de Plexina-A1. VEGF-A \u00e9 liberada da li\u00f1a mediae dirixe as c\u00e9lulas ganglionares para que tomen a ruta contralateral, mediado polo receptor de neuropilina-1 (NRP1). O AMPc parece ser moi importante na regulaci\u00f3n da produci\u00f3n da prote\u00edna NRP1, regulando as\u00ed a resposta dos conos de crecemento ao gradiente de VEGF-A no quiasma.\nC\u00e9lulas ganglionares que se proxectan ipsilateralmente.\nOs \u00fanicos compo\u00f1entes en ratos que se proxectan ipsilateralmente (ao mesmo lado onde est\u00e1n) son as c\u00e9lulas ganglionares da retina do crecente temporal ventral da retina, e s\u00f3 porque expresan o factor de transcrici\u00f3n \"Zic2\". O \"Zic2\" promove a expresi\u00f3n do receptor de tirosina quinase EphB1, que, por medio dunha sinalizaci\u00f3n (ver Xu et al.) se une ao ligando Ephrin B2 expresado pola gl\u00eda da li\u00f1a media e \u00e9 repelido para afastarse do quiasma. Algunhas c\u00e9lulas ganglionares do crecente temporal ventral prox\u00e9ctanse contralateralmente porque expresan o factor de transcrici\u00f3n \"Islet-2\", que \u00e9 un regulador negativo da produci\u00f3n de \"Zic2\".\nShh xoga tam\u00e9n un papel clave en manter os ax\u00f3ns das c\u00e9lulas ganglionares en situaci\u00f3n ipsilateral. Shh \u00e9 expresado polas c\u00e9lulas ganglionares que se proxectan contralateralmente e as c\u00e9lulas gliais da li\u00f1a media. Boc ou \"Brother of CDO\", irm\u00e1n de CDO (\"CAM-related/downregulated by oncogenes\", relacionado con CAM/regulado \u00e1 baixa por oncoxenes), que \u00e9 un correceptor para Shh que infl\u00fae na sinalizacion de Shh a trav\u00e9s de Ptch1,parece ser un mediador nesta repulsi\u00f3n, xa que est\u00e1 s\u00f3 nos conos de crecemento que proceden das c\u00e9lulas ganglionares que se proxectan ipsilateralmente.\nOutros factores que infl\u00faen no crecemento ipsilateral das c\u00e9lulas ganglionares son os da familia da Teneurina, que son prote\u00ednas de adhesi\u00f3n transmembrana que usan interacci\u00f3ns homof\u00edlicas para controlar a gu\u00eda, e Nogo, que se expresa na gl\u00eda radial da li\u00f1a media. O receptor de Nogo s\u00f3 se expresa nas c\u00e9lulas ganglionares da crista temporal ventral. Por\u00e9n, o papel de Nogo na sinalizaci\u00f3n no quiasma a\u00ednda est\u00e1 en activo estudo.\nFinalmente, outros factores de transcrici\u00f3n parecen xogar un papel significativo xerando alteraci\u00f3ns. Por exemplo, Foxg1, tam\u00e9n chamado Brain Factor 1, e Foxd1, tam\u00e9n chamado Brain Factor 2, son factores de transcrici\u00f3n de h\u00e9lice alada que se expresan nas copas \u00f3pticas temporais e nasais e as ves\u00edculas \u00f3pticas empezan a evaxinarse do tubo neural. Estes factores tam\u00e9n se expresan no deienc\u00e9falo ventral, e Foxd1 \u00e9 expresado preto do quiasma, mentres que Foxg1 expr\u00e9sase m\u00e1is rostralmente. Parecen desempe\u00f1ar un papel en definir a proxecci\u00f3n ipsilateral ao alteraren a expresi\u00f3n de Zic2 e a produci\u00f3n do receptor de EphB1.\nCrecemento no tracto \u00f3ptico.\nUnha vez f\u00f3ra do quiasma \u00f3ptico, as c\u00e9lulas ganglionares est\u00e9ndense dorsocaudalmente ao longo da superficie diencef\u00e1lica ventral orixinando o tracto \u00f3ptico, que as guiar\u00e1 ao col\u00edculo superior e n\u00facleo xeniculado lateral nos mam\u00edferos, ou ao tectum en vertebradlos inferiores. Sema3d parece promover o crecemento, polo menos no tracto proximal, e os rearranxos do citoesqueleto a nivel do cono de crecemento parecen ser significativos.\nMielinazaci\u00f3n.\nNa maior\u00eda dos mam\u00edferos os ax\u00f3ns das c\u00e9lulas ganglionares non est\u00e1n mielinizados dentro da retina. Por\u00e9n, as partes dos ax\u00f3ns que est\u00e1n al\u00e9n da retina si est\u00e1n mielinizados. Este padr\u00f3n de mielinizaci\u00f3n expl\u00edcase funcionalmente pola opacidade relativamene alta dos ax\u00f3ns mielinizados con mielina que pasan pola retina, que absorber\u00edan algo de luz antes de que esta alcanzase a capa fotorreceptora, reducindo a calidade de visi\u00f3n. Nalgunhas enfermidades humanas oculares isto realmente ocorre. Nalg\u00fans vertebrados, por exemplo o polo, os ax\u00f3ns das c\u00e9lulas ganglionares si est\u00e1n mielinizados dentro da retina."}
{"id": "501897", "revid": "89787", "url": "https://gl.wikipedia.org/wiki?curid=501897", "title": "Canci\u00f3n de cuna", "text": "Canci\u00f3n de cuna \u00e9 un filme espa\u00f1ol de 1994 dirixido por Jos\u00e9 Luis Garci. O filme foi escollido como candidato de Espa\u00f1a para o \u00d3scar \u00f3 mellor filme en lingua non inglesa na 67\u00aa edici\u00f3n dos premios, mais finalmente non foi nomeado."}
{"id": "501898", "revid": "98629", "url": "https://gl.wikipedia.org/wiki?curid=501898", "title": "Maaria Eira", "text": "Maaria Eira, tam\u00e9n co\u00f1ecida como Saskia Marjatta D'Onofrio e nada co apelido Suomalainen en Helsinqui o 23 de outubro de 1924 e finada en Roma o 19 de xu\u00f1o de 1999 , foi unha soprano finlandesa, que se fixo popular no seu pa\u00eds como protagonista de catro filmes musicais realizados en 1944 e 1954. \nTraxectoria.\nProcedente dunha familia de artistas, seu av\u00f3 materno fora o escultor Emil Wikstr\u00f6m, seu pai o escritor e violinista Yrj\u00f6 Suomalainen e s\u00faa nai a bailarina de ballet Estelle Wikstr\u00f6m. O seu irm\u00e1n m\u00e1is vello, Kari Suomalainen, foi un reco\u00f1ecido debuxante de prensa.\nMaaria asistiu \u00e1 escola de ballet da \u00d3pera Finlandesa entre 1928 e 1936 e estudou canto con Olavi Nyberg. En 1942, con 19 anos, debutou na \u00d3pera Nacional no papel de Gilda no \"Rigoletto\" de Giuseppe Verdi e apareceu como solista noutras produci\u00f3ns oper\u00edsticas. A s\u00faa beleza e carisma art\u00edstico chamou a atenci\u00f3n do mundo cinematogr\u00e1fico e recibiu ofertas entrar no mundo do cinema, e as\u00ed en 1944 protagonizou dous filmes musicais, \"Ballaadi\" de Toivo S\u00e4rkk\u00e4a e mais \"Miesmalli\" de Ossi Elstel\u00e4. A cr\u00edtica reco\u00f1eceu o seu valor art\u00edstico mais criticou a s\u00faa falta de formaci\u00f3n interpretativa.\nEn 1946 marchou a Estocolmo para perfeccionar o seu canto, estudou baixo a direcci\u00f3n de Britta von Vegesack e en 1948 pasou a colaborar coa \u00d3pera Real de Suecia. O repertorio de Eira nesta s\u00faa etapa sueca estaba centrouse en papeis coloratura como o de Philine no \"Mignon\" de Ambroise Thomas ou o de \"Juliette\" do \"Rom\u00e9o et Juliette\" de Charles Gounod. En 1950 o encontro con Beniamino Gigli foi decisivo na s\u00faa carreira, e polo seu consello marchou a Roma para estudar con Marcantoni e al\u00ed se aveci\u00f1ou definitivamente. \nEn 1951 ga\u00f1ou o Concurso Internacional de \u00f3pera do Teatro da \u00d3pera de Roma e da \"Accademia Nazionale di Santa Cecilia\". Cantou en diversos escenarios de Italia e outros pa\u00edses europeos e mais nos Estados Unidos. No ano 1954 viu a estrea de dous filmes musicais finlandeses que a ti\u00f1an como protagonista, \"Onnelliset\" de Hannu Leminen e \"M\u00e4 oksalla ylimm\u00e4ll\u00e4\" de Jack Witikka. E tam\u00e9n nese ano de 1954 co\u00f1eceu \u00e1 soprano Toti Dal Monte que traballaba como profesora de canto, e converteuse na s\u00faa disc\u00edpula e na s\u00faa man dereita. En 1956 acompa\u00f1ouna a Moscova e actuou como modelo de canto durante as clases. Na s\u00faa etapa italiana representou papeis m\u00e1is dram\u00e1ticos, e a partir da d\u00e9cada de 1960 e durante vinte anos exerceu como directora de \u00f3pera."}
{"id": "501899", "revid": "98629", "url": "https://gl.wikipedia.org/wiki?curid=501899", "title": "R\u00edo Dvin\u00e1 Setentrional", "text": "O r\u00edo Dvin\u00e1 Setentrional, tam\u00e9n chamado Dvin\u00e1 do Norte, (, \"S\u00e9vernaya Dvin\u00e1\") \u00e9 un r\u00edo do norte da Rusia europea que fl\u00fae en direcci\u00f3n noroeste at\u00e9 desembocar na ba\u00eda Dvin\u00e1, no mar Branco. Ten unha lonxitude nominal de 748\u00a0km (que alcanzan os 1685\u00a0km coa s\u00faa fonte, o r\u00edo S\u00fajona-Kubena) e drena unha gran conca de 357\u00a0000\u00a0km\u00b2, a 5.\u00aa de Europa e a 10.\u00aa conca rusa. Un sistema da s\u00faa cuenca \u00e9 a\u00ednda m\u00e1is largo, o formado por Dvin\u00e1 Setentrional\u2014V\u00edchegda que chega aos 1840\u00a0km (680\u00a0km do propio Dvin\u00e1 e 1160\u00a0km do V\u00edchegda) o que o sit\u00faa como o sexto r\u00edo m\u00e1is longo de Europa, tras o Volga, Danubio, Ural, Dni\u00e9per e Don. Administrativamente, discorre polos \u00f3blast de V\u00f3logda e Arcanxo.\nEtimolox\u00eda.\nSegundo o \"Dicionario Etimol\u00f3xico\" do ling\u00fcista ruso-xermano Max Vasmer, o nome do r\u00edo foi tomado do Dvina Occidental. O hidr\u00f3nimo Dvina non prov\u00e9n das linguas ur\u00e1licas; con todo, a s\u00faa orixe non est\u00e1 claro. Posiblemente sexa unha palabra indoeuropea que adoitaba significar 'r\u00edo' ou 'arroio'.\nEn idioma komi, o r\u00edo ch\u00e1mase \u0412\u044b\u0301\u043d\u0432\u0430/V\u00fdnva, de \"vyn\", 'poder', e \"vai\", 'auga, r\u00edo', polo tanto, 'r\u00edo poderoso'.\nHistoria.\nA \u00e1rea foi poboada orixinalmente polos pobos ugrofineses e logo colonizada pola rep\u00fablica de Novgorod. A \u00fanica excepci\u00f3n foi Veliky Ustyug, que formaba parte do principado de Vladimir-Suzdal. O resto da conca do Dvina Setentrional estaba controlada por Novgorod. Veliky Ustyug foi mencionada por primeira vez nas cr\u00f3nicas en 1207, Shenkursk en 1229 e Solvychegodsk foi fundada no s\u00e9culo XIV. No s\u00e9culo XIII, os comerciantes de Novgorod xa chegaban ao mar Branco. A \u00e1rea era atractiva en primeira instancia debido ao comercio de peles. A principal v\u00eda fluvial dende Novgorod cara ao Dvina Setentrional \u00eda ao longo do Volga e o seu afluente, o Sheksna, ao longo do r\u00edo Slavyanka at\u00e9 o lago Nikolskoye; daquela as embarcaci\u00f3ns eran porteadas por terra at\u00e9 o lago Blagoveshchenskoye; dende al\u00ed, augas abaixo ao longo do r\u00edo Porozovitsa at\u00e9 o lago Kubenskoye, e m\u00e1is al\u00f3 at\u00e9 o S\u00fajona e o Dvina Setentrional.\nDende o Dvina Setentrional, hab\u00eda varias formas de chegar \u00e1 conca do Mezen (dende onde os comerciantes pod\u00edan chegar \u00e1 conca do Pechora e \u00e1 do Obi). Unha era remontar augas arriba polo V\u00edchegda e o Yarenga, e logo por terra at\u00e9 o r\u00edo Vashka. Outra tam\u00e9n \u00eda r\u00edo arriba, polo V\u00edchegda, segu\u00eda polo Vym e o Yelva, e logo, por terra, at\u00e9 o Irva e o Mezen. Outras d\u00faas opci\u00f3ns inclu\u00edan remontar r\u00edo arriba polo Pinega e logo por terra at\u00e9 o Kuloy e at\u00e9 o Mezen, ou usar o Pukshenga e o Pokshenga para chegar ao Pinega, e logo dende o Yozhuga tomar botes por terra at\u00e9 o Zyryanskaya Yezhuga e o Vashka. Desde o V\u00edchegda, os comerciantes tam\u00e9n pod\u00edan chegar directamente \u00e1 conca do r\u00edo Pechora a trav\u00e9s do Cherya e o Izhma, ou polo Mylva.\nDesde o s\u00e9culo XIV, Jolmogory (que fora fundado en 1177 augas abaixo da confluencia co P\u00ednega, xa na parte final do r\u00edo) foi o principal porto comercial no Dvina Setentrional, pero no s\u00e9culo XVII perdeu esa condici\u00f3n ante o porto de Arj\u00e1nguelsk, que fora fundado en 1584 por Iv\u00e1n IV de Rusia. E a\u00ednda retendo at\u00e9 1762 Jolmogory a sede da eparqu\u00eda de Jolmogory e Vaga \u2014dende 1732 co\u00f1ecida como eparqu\u00eda de Jolmogory e Archangelogorod\u2014, que ti\u00f1a a xurisdici\u00f3n sobre todo o norte de Rusia, inclu\u00eddo o mosteiro Solovetsky. Arj\u00e1nguelsk estaba localizado uns 50 km augas baixo de Jolmogory, xa na boca do estuario. De 1553 a 1713, o r\u00edo foi practicamente a \u00fanica arteria comercial segura que conectaba o centro de Rusia con Arj\u00e1nguelsk, que pasou a ser o principal porto do comercio mar\u00edtimo entre Rusia e os pa\u00edses do norte e oeste de Europa.\nPedro I de Rusia cambiou totalmente a situaci\u00f3n, fundando a cidade de San Petersburgo en 1703, abrindo as\u00ed o cami\u00f1o para o comercio do mar B\u00e1ltico e constru\u00edndo a estrada entre San Petersburgo e Arj\u00e1nguelsk a trav\u00e9s de Kargopol. San Petersburgo converter\u00edase na capital do imperio ruso. Iso provocou que Arj\u00e1nguelsk entrase nunha profunda decadencia no s\u00e9culo XVIII, xa que o comercio polo mar B\u00e1ltico predominaba sobre o do mar Branco. O comercio volveu florecer no XIX, tras completarse a li\u00f1a do ferrocarril con Moscova. Hoxe \u00e9 un importante porto pesqueiro e madeireiro. O r\u00edo perdeu rapidamente o seu papel como ruta comercial l\u00edder, que se acelerou coa construci\u00f3n do ferrocarril entre Vologda e Arj\u00e1nguelsk entre 1894 e 1897. A boca do Dvina foi considerada polo Imperio ruso como un lugar estrat\u00e9xico para a defensa de Arj\u00e1nguelsk no cami\u00f1o cara ao centro da Rusia europea.\nO Dvina Setentrional foi escenario de varias batallas durante a Guerra Civil Rusa, moitas das cales involucraron ao ex\u00e9rcito intervencionista do acordo como parte da s\u00faa Campa\u00f1a do Norte de Rusia. Unha flotilla especial do Dvina Setentrional existiu durante a Guerra Civil.\nXeograf\u00eda.\nO r\u00edo Dvin\u00e1 Setentrional nace da confluencia do r\u00edo S\u00fajona e o r\u00edo Yug, preto da cidade de Veliki \u00dastiug (33\u00a0419\u00a0hab. no ano 2002), na parte oriental do \u00f3blast de V\u00f3logda. O r\u00edo discorre primeiro en direcci\u00f3n norte, por unha zona pantanosa e cuberta de bosques moi rica p\u00edscicolamente. Tras chegar a Kras\u00e1vino (8211\u00a0hab.) abandona pronto o \u00f3blast de V\u00f3logda e pen\u00e9trase, pola parte meridional, no \u00d3blast de Arj\u00e1ngelsk. Pasa primeiro por Priv\u00f3dino e ao pouco chega \u00e1 cidade de Kotlas (60\u00a0600\u00a0hab.), a m\u00e1is importante do seu curso medio, onde recibe pola esquerda ao r\u00edo V\u00edchegda. Vira o Dvin\u00e1 a partir de aqu\u00ed cara ao Noroeste, atravesando as localidades de \u00dasovo, Derev\u00e9nskaya e Krasnoborsk (7193\u00a0hab.), na que recibe, pola dereita, ao r\u00edo \u00daftiuga (na conca do Dvin\u00e1 hai outro r\u00edo co mesmo nome, un afluente do S\u00fajona). Neste tramo o r\u00edo cruza unha zona de outeiros na que o seu curso se estreita e est\u00e1 bordeado por escarpadas beiras nas que finaliza o bosque.\nContinua augas abaixo na mesma direcci\u00f3n noroeste, chegando a Cherevkovo (3614\u00a0hab.), para entrar logo nun tramo no que se incorporan un grupo de pequenos afluentes por ambas marxes: pola esquerda, os r\u00edos Avniuga, Yumiz, K\u00f3dima; e, pola dereita, os r\u00edos Erga e Nondrus. Segue chegando \u00e1s localidades de P\u00f3chegda (3050\u00a0hab.), C\u00e1movo, Konetsgorie e Ust-Vaga, onde recibe, pola esquerda, outro dos seus afluentes importantes, o r\u00edo Vaga. Chega a continuaci\u00f3n o Dvin\u00e1 a Bereznik (8053\u00a0hab.), Os\u00ednovo (1617\u00a0hab.) e Ust-Vayenga (1431\u00a0hab.), onde recibe, pola dereita, ao r\u00edo Vayenga. Segue por Hetogo e aqu\u00ed vira en direcci\u00f3n Norte, chegando ao pouco a Kali, Lipovik, Zacacev e Emetsk, onde recibe pola dereita ao r\u00edo Emca e ao pouco, pola esquerda, ao Puksenga. Segue o seu curso chegando a Bol Gor\u00e1, Brian N\u00e1volok, Kopacevo, Tovra e Ust-P\u00ednega, onde recibe, pola dereita, ao r\u00edo P\u00ednega, outro longo afluente procedente do Nord\u00e9s.\nA partir de aqu\u00ed o Dvin\u00e1 xira en direcci\u00f3n noroeste e corre pola meseta do mar Branco e do Kuloj. O seu curso div\u00eddese en varios brazos e ens\u00e1nchase moito, at\u00e9 7 km e unha profundidade de 15 m, con varias illas importantes na canle. Chega \u00e1 cidade de Novodvinsk (43\u00a0383\u00a0hab.) e logo forma un amplo delta duns 900 km\u00b2, en cuxas marxes se atopan as m\u00e1is importantes cidades de todo a s\u00faa discorrer, Arj\u00e1ngelsk (356\u00a0051\u00a0hab.) e Severodvinsk (201\u00a0551\u00a0hab.). Desauga finalmente no mar Branco, despois de 744 km de percorrido, na ba\u00eda que leva o seu nome, ba\u00eda Dvina, duns 100 km de lonxitude e uns 70 km de anchura media.\nA conca do Dvin\u00e1 Setentrional \u00e9 moi importante polo seu gran tama\u00f1o (357\u00a0000\u00a0km\u00b2), comprende parte do territorio da Rep\u00fablica de Komi e dos \u00f3blast de Arj\u00e1nguelsk, K\u00edrov, Kostrom\u00e1 e V\u00f3logda. En xeral \u00e9 unha rexi\u00f3n con baixa densidade de poboaci\u00f3n por mor de fr\u00edo, na s\u00faa maior\u00eda son bosques boreales de con\u00edferas.\nNavegaci\u00f3n.\nO r\u00edo Dvin\u00e1 Setentrional \u00e9 navegable dende o principio at\u00e9 o final, pero permanece conxelado a partir de decembro at\u00e9 abril. Tam\u00e9n se utiliza moito para o transporte de madeira frotando.\nO r\u00edo \u00e9 unha das arterias fluviais m\u00e1is importantes do norte da Federaci\u00f3n de Rusia e alg\u00fans dos seus tramos forman parte da v\u00eda navegable Volga-B\u00e1ltico, que conecta o mar do Norte e o mar Mediterr\u00e1neo. As d\u00faas son as canles artificiais que permiten esta navegaci\u00f3n, un deles abandonado:\nHidrolox\u00eda.\nO Dvin\u00e1 Setentrional ten un r\u00e9xime fluvial pluvio-nival, cunha dominante nival. Ten un sistema similar ao do resto de r\u00edos de Rusia: os meses de inverno e a primeira parte da primavera o caudal \u00e9 m\u00ednimo (m\u00ednimo en marzo), pero aumenta rapidamente co desxeo de primavera (m\u00e1ximo en maio). O caudal medio de auga ao ano na s\u00faa cabeceira \u00e9 de 770 m\u00b3/s (Mosquera, na confluencia do S\u00fajona) e na s\u00faa boca \u00e9 de case 3.500m\u00b3/s; o m\u00e1ximo de maio trad\u00facense nunha importante crecida do nivel do r\u00edo, que pode alcanzar os 14 m no seu curso inferior.\nO Dvin\u00e1 Setentrional permanece conxelado durante un longo per\u00edodo, xeralmente, entre finais de outubro a principios de novembro e finais de abril a principios de maio. \nFauna.\nAo redor de 30 especies de peixes viven no r\u00edo, como o esturi\u00f3n esterlete, o salm\u00f3n branco nelma, o cor\u00e9xono branco, \"coregonus pidschian\", a brema etc."}
{"id": "501902", "revid": "98629", "url": "https://gl.wikipedia.org/wiki?curid=501902", "title": "Caioteira", "text": "A caioteira (Sechium edule) \u00e9 unha cucurbit\u00e1cea cuxo froito, a caiota, \u00e9 de amplo uso como hortaliza.\nClasificaci\u00f3n e descrici\u00f3n.\nA especie \"Sechium edule\" \u00e9 unha rubideira perenne, monoica e viv\u00edpara de talos arestados e lisos, at\u00e9 de 15 m de longo, moi ramificados. Os talos te\u00f1en cord\u00f3ns de fibras longas e fortes, as gu\u00edas crecen dunha cepa permanente e duran dun a dous anos. Dun n\u00f3 do talo sae un gabi\u00e1n, de base longa e forte, que acaba en tres ou catro ramificaci\u00f3ns, unha delas m\u00e1is grosa e longa que as outras. Ao lado oposto do n\u00f3 abrocha unha folla, de cuxa axila saen inflorescencias ou ramas vexetativas. As follas te\u00f1en o pec\u00edolo curto e xeralmente curvo. A l\u00e1mina palmada, coa base profundamente recortada, ten de cinco a sete lobos obtusos e apiculados, a marxe pos\u00fae uns pequenos dentes, claros e espazados. Hai cinco nervios principais que saen do pec\u00edolo, afundidos no lado superior e prominentes no rev\u00e9s da l\u00e1mina. As flores son unisexuais, ambas son semellantes e pos\u00faen dez nect\u00e1rios en forma de poros situados na base do c\u00e1liz, prod\u00facense en etapas sucesivas no talo e en cada n\u00f3 hai inflorescencias pistiladas e estaminadas, est\u00e1n espazadas e \u00e1brense sucesivamente, a\u00ednda que moitas delas non chegan a abrir pois secan e caen. A corola ten at\u00e9 dous cent\u00edmetros de di\u00e1metro, formada por cinco p\u00e9talos unidos s\u00f3 na base, amarelados e con estr\u00edas verdosas. \nO froito \u00e9 unha baga solitaria ou en pares sobre un mesmo ped\u00fanculo, viv\u00edpara, carnosa, indehiscente, con diferentes formas tama\u00f1os e cun crecemento sigmoide. O exocarpo, \u00e9 liso ou finamente pubescente, ou con espi\u00f1as que var\u00edan en n\u00famero e tama\u00f1o, con presenza ou ausencia de surcos e con tonalidades verde escuras, verde claras e brancas. O mesocarpo \u00e9 carnoso seco ou suave, cor verdosa a branca, formado por un par\u00e9nquima de almacenamento que \u00e9 rico en nutrientes e con fibras que forman unha rede ao redor do endocarpo. A semente, \u00e9 \u00fanica, grande, ovoide, achatada, lisa, suave e formada por dous cotiled\u00f3ns grandes.\nA planta pos\u00fae un sistema de ra\u00edces fibrosas e algunhas sofren un proceso de tuberizaci\u00f3n na s\u00faa parte terminal durante a \u00e9poca fr\u00eda do ano. A ra\u00edz tuberizada tende a desaparecer cando a planta emite novos talos e estes se desenvolven; primeiro perde dureza e posteriormente entra en estado de putrefacci\u00f3n.\nFroito.\nTen unha cor que vai desde a verde escura \u00e1 verde clara ou amarela clara case branca. Cando est\u00e1 tenro presenta unha casca lustrosa e consistencia dura. Pode estar cuberto por espi\u00f1as ou non. A caiota sen espi\u00f1as ten unha aparencia m\u00e1is lisa e pode presentar menos fendas que a caiota con espi\u00f1as.\nCada caiota ten unha semente ampla e chata, chamada \"pebida\", que \u00e9 comestible ademais da polpa. Comunmente as caiotas pesan ao redor dos 500 gramos, a\u00ednda que alg\u00fans chegan a pesar at\u00e9 2 quilogramos.\n\u00c9 un dos froitos que m\u00e1is axudan ao mantemento e coidado do pelo, pel e u\u00f1as. \nCasca.\nA casca non \u00e9 apta para conservaci\u00f3n.\nVariedades.\nUnha variedade moi pequena de cor amarela ou verde da caiota co\u00f1\u00e9cese en Costa Rica co nome de \"cocoro\". En Guatemala e en Honduras, unha variedade de cor amarelada co\u00f1\u00e9cese como \"perulero\". O perulero \u00e9 branco por dentro e amarelo por f\u00f3ra. A s\u00faa consistencia \u00e9 m\u00e1is suave e zumenta que a caiota tradicional, que \u00e9 de cor verde, e p\u00f3dese establecer que existan cepas diferenciadas do froito estudado.\nCultivos.\nOs cultivos son 'Broad Green', 'Long White', 'Oval Green', 'Pointed Green', 'Round White'. Foron cultivares estudados en Porto Rico en 1901.\nDistribuci\u00f3n.\nA caioteira \u00e9 unha especie que foi domesticada dentro da \u00e1rea cultural de Mesoam\u00e9rica, e na rexi\u00f3n comprendida entre o sur de M\u00e9xico e Honduras. O cultivo da caiota est\u00e1 amplamente difundido en Mesoam\u00e9rica. A s\u00faa introduci\u00f3n nas Antillas e Am\u00e9rica do Sur levouse a cabo entre os s\u00e9culos XVIII e XIX. Nesta mesma \u00e9poca introduciuse en Europa, desde onde foi levada a \u00c1frica, Asia e Australia mentres que a s\u00faa introduci\u00f3n nos Estados Unidos data de finais do s\u00e9culo XIX.\nNa actualidade, a comercializaci\u00f3n a grande escala recae nun tipo chamado verde liso. Os principais pa\u00edses produtores son M\u00e9xico, Costa Rica, Guatemala, Brasil, Estados Unidos de Am\u00e9rica, Alxeria, India, Nova Zelandia e Australia. En M\u00e9xico, son seis os estados que te\u00f1en unha produci\u00f3n importante de caiota para o mercado: Chiapas, Michoac\u00e1n, Estado de M\u00e9xico, Nayarit, Xalisco e Veracruz.\nAmbiente.\nA caioteira cult\u00edvase de maneira tradicional en moitas rexi\u00f3ns do mundo, preferentemente entre os 800 e 1 800 m de altitude. Mais en moitas rexi\u00f3ns existen variantes adaptadas ao cultivo a nivel do mar (en R\u00edo de Xaneiro e no Iucat\u00e1n); noutras d\u00e1se por enriba dos 2 000 m (en Bolivia e en M\u00e9xico, en Oaxaca e Chihuahua). As taxas silvestres m\u00e1is pr\u00f3ximas a \"S. edule\" presentan unha distribuci\u00f3n de altitudes similar, xa que crecen entre os 50 e 2 100 m. En termos xerais, este vexetal pos\u00fae a tendencia de habitar en \u00e1reas completamente abruptas e case inaccesibles, onde as condici\u00f3ns do chan resultan desfavorables para exercer alg\u00fan tipo de agricultura e gandar\u00eda. As condici\u00f3ns do medio f\u00edsico onde prospera a caioteira silvestre, xeralmente interact\u00faan co bosque mes\u00f3filo de monta\u00f1a ou bosque de n\u00e9boa, e nas partes m\u00e1is baixas at\u00f3paselle en zonas, entre a selva mediana e a selva alta subperennifolia. Require de chans h\u00famidos e con abundante materia org\u00e1nica ou humus. Moitas recollidas depositadas nos principais herbarios do pa\u00eds mexicano (MEXU, XAL, CHAPA), foron recollidas preto de r\u00edos, arroios ou cachoeiras, onde as plantas poden atoparse formando diversas e enormes agrupaci\u00f3ns.\nEstado de conservaci\u00f3n.\nM\u00e9xico \u00e9 un dos centros de maior diversidade biol\u00f3xica. Veracruz, Chiapas e Oaxaca son os estados nos que se situaron as \u00e1reas con maior diversidade. Os rexistros de exploraci\u00f3ns coinciden en que a maior variaci\u00f3n at\u00f3pase entre o sur de M\u00e9xico e Guatemala. A distribuci\u00f3n xeogr\u00e1fica dos parentes silvestres de \"S. edule\" tam\u00e9n confirma a orixe mesoamericana deste cultivo.\nNo caso das especies \"S. edule\", o ambiente no cal se desenvolveu e evolucionou viuse alterado pola actividade humana, de tal forma que moitos dos sitios naturais de dispersi\u00f3n se perderon. Isto suxire que a s\u00faa distribuci\u00f3n xeogr\u00e1fica no pasado era moito m\u00e1is ampla. O cambio de usos do solo significou o seu desprazamento e at\u00e9 a s\u00faa extinci\u00f3n en varios puntos xeogr\u00e1ficos, xa que para os agricultores \u00e9 maleza.\nSobre a especie \"S. edule\" existe pouca informaci\u00f3n sobre como mellorar a s\u00faa conservaci\u00f3n, cuxa diversidade est\u00e1 en risco debido \u00e1 perda da biodiversidade, por tallas en \u00e1reas boscosas que foron erosionando a biodiversidade desta especie e a\u00ednda cando a caoita representa importancia econ\u00f3mica, social, cultural e ambiental, a s\u00faa conservaci\u00f3n non foi debidamente abordada nun proceso de investigaci\u00f3n integral. Para isto \u00e9 necesario realizar estudos sobre os recursos xen\u00e9ticos desta especie que axuden ao desenvolvemento de pr\u00e1cticas sobre a conservaci\u00f3n do xermoplasma de S. \"edule\" para manter o equilibrio da biodiversidade non s\u00f3 en M\u00e9xico sen\u00f3n en toda a s\u00faa \u00e1rea de dispersi\u00f3n.\nTerminolox\u00eda.\nO nome que se lle d\u00e1 ao froito, e por extensi\u00f3n \u00e1 planta, \u00e9: \"chayote\" en espa\u00f1ol e n\u00e1huatl (\"chayotli\") quere dicir \"cabaza espi\u00f1enta\", nome con que se co\u00f1ece en M\u00e9xico, Panam\u00e1, Nicaragua, Cuba, Porto Rico e Costa Rica. Tam\u00e9n chamado \"cidrayota\", \"tayota\" (en Rep\u00fablica Dominicana), \"g\u00fcisquil\" (en Guatemala e O Salvador.), e \"guatilla chuchu\", ou \"xux\u00fa\" ou \"yuyu\" no Brasil, \"papapobre\" ou \"papa de pobre\", \"choko\" ou \"guatila\" ou \"caihua\" en Chile, cabaza chinesa ou \"cabaza chilena\" ou \"calabacita chinesa\" no Per\u00fa; \"cidra\", \"papa del moro\", \"cidra papa\", \"pataste;\" \"chayota\" en Venezuela, \"pataste\" en Honduras. En Colombia: \"guatila\" ou \"papa de pobre\" (no interior) ou \"cidra\" (no Eixo cafeteiro e Antioquia), \"yota\" (no departamento de Santander). En Espa\u00f1a cult\u00edvase este froito e comercial\u00edzase como \"chayota\" ou \"patata china;\" na Arxentina, Uruguai e Paraguai como \"papa del aire\" ou \"chu-chu;\". En Filipinas recibe o nome de \"sayote\" e cult\u00edvase nas zonas monta\u00f1osas do pa\u00eds, como A Cordilleira.\nA ra\u00edz, comestible, no estado de Michoac\u00e1n de M\u00e9xico co\u00f1\u00e9cese como \"huar\u00e1s\", en Chiapas como \"cuesa\", en Oaxaca como \"chayocamote\", en Poboa e Veracruz ch\u00e1maselle \"chayoteste\". Noutras partes de M\u00e9xico ch\u00e1maselle \"chinchayote\" ou simplemente \"chayote\". Segundo o INCAP, a ra\u00edz da caioteira co\u00f1\u00e9cese como \"ichintal\" en Guatemala (tanto \"ichintal\" como \"g\u00fcisquil\" son palabras que prove\u00f1en dalgunha das linguas maias do pa\u00eds), \"chinta\" ou \"chintla\" no Salvador, \"echinta\" ou \"patastilla\" en Honduras, \"ra\u00edz de chayote\" en Panam\u00e1 e \"tayota\" na Rep\u00fablica Dominicana.\nEn Kenya foi introducido por membros da comunidade mexicana (misioneiras e misioneiros) e \u00e9 co\u00f1ecido como \"shushu\". C\u00f3cese e m\u00f3ese para combinalo cun prato do oeste de Kenya co\u00f1ecido como \"mukimo\" (pronunciado: mokim\u00f3). A\u00ednda que se vende nos mercados quenianos, non \u00e9 moi popular.\nUsos.\nGastronom\u00eda.\nA caiota \u00e9 amplamente consumida en toda Am\u00e9rica Latina. \u00dasase a modo similar que a cabaza, cort\u00e1ndose en dados e inclu\u00edndoa en sopas e guisos. \nA ra\u00edz ou tub\u00e9rculo tam\u00e9n \u00e9 comestible e presentan semellanza coas patacas. Ten unha aparencia basta e suave sabor. En Colombia, en xeral \u00fasase como calquera tub\u00e9rculo substitu\u00edndo a pataca, nalgunhas partes non \u00e9 usado como comestible para humanos pero si para os animais dom\u00e9sticos para o gado ou ou porcos. Algunhas das preparaci\u00f3ns incl\u00faen pastas, sopas (\"sancocho\"), tortas, de verdura de acompa\u00f1amento e mollos.\nArtesan\u00edas.\nOs talos, pola s\u00faa flexibilidade e resistencia, util\u00edzanse para a fabricaci\u00f3n artesanal de cestar\u00eda e chapeus.\nMedicinais.\nA decocci\u00f3n de follas e talos \u00fasase oralmente para tratar c\u00e1lculos renais, arteroescleroses, hipertensi\u00f3n, afecci\u00f3ns respiratorias (bronquite, catarro, tose), c\u00f3lico, dor de o\u00eddos, febre, mal de ollo, pano na cara.\nA ra\u00edz empr\u00e9gase para afecci\u00f3ns respiratorias e urinarias. O froito, \u00fasase en cataplasma contra a inflamaci\u00f3n da pel e as queimaduras; o epicarpo ou zume do froito apl\u00edcase topicamente nas feridas e chagas sen deixar cicatriz. Unha emulsi\u00f3n de sementes util\u00edzase para aliviar a inflamaci\u00f3n intestinal. Tam\u00e9n se lle atribu\u00e9n propiedades diur\u00e9ticas e expectorantes \u00e1s follas e ra\u00edces e ao froito, propiedades cicatrizais e emolentes."}
{"id": "501904", "revid": "89787", "url": "https://gl.wikipedia.org/wiki?curid=501904", "title": "Selecci\u00f3n de f\u00fatbol de Malta", "text": "A selecci\u00f3n de f\u00fatbol de Malta (en , en ) \u00e9 o equipo que representa a Malta nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol de Malta (\"Malta Football Association\", \"Asso\u010bjazzjoni tal-Futbol ta' Malta\"), pertencente \u00e1 UEFA e \u00e1 FIFA."}
{"id": "501906", "revid": "5132", "url": "https://gl.wikipedia.org/wiki?curid=501906", "title": "Wellington Phoenix Football Club", "text": ""}
{"id": "501908", "revid": "5132", "url": "https://gl.wikipedia.org/wiki?curid=501908", "title": "Melbourne City Football Club", "text": ""}
{"id": "501910", "revid": "5132", "url": "https://gl.wikipedia.org/wiki?curid=501910", "title": "Selecci\u00f3n de f\u00fatbol de Moldavia", "text": "A selecci\u00f3n de f\u00fatbol de Moldavia ou Moldova (en ) \u00e9 o equipo que representa \u00e1 Rep\u00fablica Moldova nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Federaci\u00f3n Moldova de F\u00fatbol (\"Federa\u021bia Moldoveneasc\u0103 de Fotbal\"), pertencente \u00e1 UEFA e \u00e1 FIFA."}
{"id": "501911", "revid": "5132", "url": "https://gl.wikipedia.org/wiki?curid=501911", "title": "Selecci\u00f3n de f\u00fatbol de Moldova", "text": ""}
{"id": "501912", "revid": "5132", "url": "https://gl.wikipedia.org/wiki?curid=501912", "title": "Selecci\u00f3n de f\u00fatbol da Rep\u00fablica Moldova", "text": ""}
{"id": "501913", "revid": "5132", "url": "https://gl.wikipedia.org/wiki?curid=501913", "title": "Rep\u00fablica Moldova", "text": ""}
{"id": "501914", "revid": "98629", "url": "https://gl.wikipedia.org/wiki?curid=501914", "title": "Pigface", "text": "Pigface \u00e9 un supergrupo estadounidense de rock industrial formado no ano 1990 por Martin Atkins e William Rieflin.\nHistoria.\nPigface formouse a partir da xira de Ministry \"The Mind is a Terrible Thing to Taste\", da cal sa\u00edu o \u00e1lbum e v\u00eddeo ao vivo \"In Case You Didn't Feel Like Showing Up\". Para a xira Al Jourgensen trouxo a Atkins, Nivek Ogre e Chris Connelly. Na xira tam\u00f1\u00e9n participou Rieflin, bater\u00eda habitual de Ministry na \u00e9poca. A\u00ednda que Atkins gozou coa din\u00e1mica de tocar cun segundo bater\u00eda, sent\u00eda que a formaci\u00f3n era capaz de facer algo m\u00e1is do que estaba a facendo, sendo chamados fercuentemente \"unha banda de versi\u00f3ns de Ministry\". Unha vez rematada a xira, Atkins e Rieflin decidiron continuar traballando xuntos e recrutaron a varios dos seus compa\u00f1eiros. Pigface naceu coa intenci\u00f3n de manter un tipo de colaboraci\u00f3n onde m\u00fasicos con mente experimental puidesen participal, moitos dos cales, sobre todo ao pincipio, gravaran para o influente selo industrial Wax Trax! Records.\nTrent Reznor foi tam\u00e9n un dos primeiros colaboradores, antes de que Nine Inch Nails se convertese nun nome familiar. \"Suck\", co-escrita e cantada por Reznor, foi un \u00e9xito no underground, e Reznor posteriormente regravou o tema para o EP \"Broken\".\nRieflin deixou Pigface despois da primeira xira, deixando a Atkins como \u00fanico fundador de Pigface. Con centos de colaboradores musicias para gravar e actuar con Pigface, era seguro que cada \u00e1lbum, xira e canci\u00f3n era \u00fanica. Por\u00e9n, esta pr\u00e1ctica recibiu algunhas cr\u00edticas negativas debido a que se percib\u00eda unha falta de continuidade.\nEn 2009 Full Effect Records, un selo baseado en Detroit, anunciou a fichaxe de Pigface. O seu \u00e1lbum \"6\", unha colecci\u00f3n de canci\u00f3ns gravadas durante os cinco anos anteriores, publicouse pouco despois do anuncio. A diferenza dos seus anteriores lanzamentos, a banda non realizou ningunha xira para promocionar o \u00e1lbum.\nTras unha pausa de sete anos, Pigface regresou para dous concertos en Chicago en novembro de 2016. O primeiro foi un concerto de ensaio en Reggie o d\u00eda 24 de novembro, e no d\u00eda seguinte a banda tocou no House of Blues. Nas d\u00faas actuaci\u00f3ns actuaron varios dos primeiros membros da banda, ademais de tocar Lesley Rankine, En Esch, Mary Byker, Curse Mackey, Dirk Flannigan e Fallon Bowman.\nVarias bandas relacionadas con Pigface, todas elas con Martin Atkins como membro com\u00fan, publicaron \u00e1lbums durante o tempo no que o grupo estivo activo. Entre esas bandas at\u00f3panse Murder, Inc., The Damage Manual, Ritalin, Martin Atkins And The Chicago Industrial League, Spasm, e The Love Interest.\nEn marzo de 2019 Atkins anunciou que Pigface xirar\u00eda novamente tras 14 anos realizando trece concertos nos Estados Unidos no mes de novembro dese ano. O 12 de febreiro de 2020 anunciouse unha xira nacional m\u00e1is extensa que ter\u00eda lugar entre maio e xullo dese ano. Por\u00e9n, o 2 de abril Atkins anunciou que a xira quedaba cancelada por mor da pandemia por coronavirus.\nRieflin morreu de cancro o d\u00eda 24 de marzo de 2020 ao 59 anos de idade."}
{"id": "501918", "revid": "5132", "url": "https://gl.wikipedia.org/wiki?curid=501918", "title": "Selecci\u00f3n de f\u00fatbol de Montenegro", "text": "A selecci\u00f3n de f\u00fatbol de Montenegro (en ) \u00e9 o equipo que representa a Montenegro nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol de Montenegro (\u0424\u0443\u0434\u0431\u0430\u043b\u0441\u043a\u0438 \u0441\u0430\u0432\u0435\u0437 \u0426\u0440\u043d\u0435 \u0413\u043e\u0440\u0435, \"Fudbalski savez Crne Gore\"), pertencente \u00e1 UEFA e \u00e1 FIFA. A selecci\u00f3n de Montenegro \u00e9 unha das m\u00e1is novas do mundo, t\u00e9ndose unido \u00e1 FIFA e \u00e1 UEGA en 2007 ap\u00f3s a s\u00faa independencia en 2006."}
{"id": "501919", "revid": "89787", "url": "https://gl.wikipedia.org/wiki?curid=501919", "title": "Selecci\u00f3n de f\u00fatbol de Serbia e Montenegro", "text": "A selecci\u00f3n de f\u00fatbol de Serbia e Montenegro (, \"Fudbalska reprezentacija Srbije i Crne Gore\") foi a selecci\u00f3n nacional de f\u00fatbol da uni\u00f3n pol\u00edtica que representaba Serbia e Montenegro. Estaba controlada pola Asociaci\u00f3n de F\u00fatbol de Serbia e Montenegro (\u0424\u0443\u0434\u0431\u0430\u043b\u0441\u043a\u0438 \u0441\u0430\u0432\u0435\u0437 \u0421\u0440\u0431\u0438\u0458\u0435 \u0438 \u0426\u0440\u043d\u0435 \u0413\u043e\u0440\u0435, \"Fudbalski savez Srbije i Crne Gore\"). Durante once anos, emtros o estado se chamou Rep\u00fablica Federal de Iugoslavia, o equipo foi co\u00f1ecido como selecci\u00f3n de f\u00fatbol da FR Iugoslavia (\u0424\u0443\u0434\u0431\u0430\u043b\u0441\u043a\u0430 \u0440\u0435\u043f\u0440\u0435\u0437\u0435\u043d\u0442\u0430\u0446\u0438\u0458\u0430 \u0421\u0420 \u0408\u0443\u0433\u043e\u0441\u043b\u0430\u0432\u0438\u0458\u0435, \"Fudbalska reprezentacija SR Jugoslavije\"). O nome mudou en febreiro de 2003 cando o nome do estado pasou a ser Serbia e Montenegro. \nEn 2006, Montenegro declarou a s\u00faa independencia de Serbia, polo que o equipo pasou a ser a o 28 de xu\u00f1o de 2006. Para representar ao novo estado, foi creada a . As\u00ed, a selecci\u00f3n de Serbia mantivo o historial e rexitros da selecci\u00f3n anterior. A\u00ednda que politicamente Serbia e Montenegro non estaba considerado como o estado sucesor da antiga Iugoslavia, a FIFA e \u00e1 UEFA consideran que Serbia e Montenegro (e por tanto Serbia) \u00e9 a \u00fanica sucesora directa da , polo que rete\u00f1en os seus logros e t\u00edtulos."}
{"id": "501920", "revid": "1888", "url": "https://gl.wikipedia.org/wiki?curid=501920", "title": "Jos\u00e9 Mar\u00eda Trigo Gonz\u00e1lez", "text": "Jos\u00e9 Mar\u00eda Trigo Gonz\u00e1lez, nado en Gaxate (A Lama) e finado en 1950, foi un empresario e pol\u00edtico galego.\nTraxectoria.\nEmigrado en Portugal, creou o primeiro Hotel Universo na Rua do Carmo de Lisboa, e despois impulsou un segundo Hotel Universo en Luanda, capital de Angola. Foi vogal da directiva de Juventud de Galicia en Lisboa en 1931. Na II Rep\u00fablica foi presidente do Casino de Gaxate en 1933, e alcalde da Lama en 1934.\nVida persoal.\nCasou en Pontevedra con Honorata Menlle Pena en xu\u00f1o de 1927."}
{"id": "501921", "revid": "15490", "url": "https://gl.wikipedia.org/wiki?curid=501921", "title": "Jos\u00e9 Ramos-Horta", "text": "Jos\u00e9 Manuel Ramos-Horta , nado en Dili o 26 de decembro de 1949, \u00e9 un pol\u00edtico e xurista timorense, presidente do seu pa\u00eds de 2007 a 2012. Inicialmente fora o voceiro da resistencia timorense no exilio durante a ocupaci\u00f3n indonesia entre 1975 e 1999. Secuencialmente, foi Ministro de Negocios Estranxeiros de Timor-Leste desde a s\u00faa independencia en 2002.\nTraxectoria.\nNacido de nai timorense, de nome Natalina Ramos Filipe Horta, e pai portugu\u00e9s (exiliado en Timor), foi educado nunha misi\u00f3n cat\u00f3lica en Soibada. Debido \u00e1 actividade pol\u00edtica pro-independencia, estivo exiliado durante un ano (1970-1971) durante a \u00e9poca colonial en Mozambique.\nConsiderado como moderado, ocupa o cargo de Ministro das Relaci\u00f3ns Exteriores no goberno auto-proclamado o 28 de novembro de 1975, con s\u00f3 25 anos de idade. Deixou Timor-Leste s\u00f3 tres d\u00edas antes da invasi\u00f3n indonesia, de viaxe a Nova York para presentar \u00e1s Naci\u00f3ns Unidas o caso timorense. Al\u00ed exp\u00f3n a violencia perpetrada por Indonesia na ocupaci\u00f3n do territorio, torn\u00e1ndose o representante permanente da Fretilin na ONU nos anos seguintes.\nEn decembro de 1996, Jos\u00e9 Ramos-Horta partilla o Nobel da Paz co compatriota bispo Carlos Filipe Ximenes Belo. O Comit\u00e9 Nobel laureounos polo continuo esforzo para rematar coa opresi\u00f3n vixente en Timor-Leste, esperando que \"o premio sirva para o encontro dunha soluci\u00f3n diplom\u00e1tica para o conflito en Timor-Leste con base no dereito dos pobos \u00e1 autodeterminaci\u00f3n\".\nJos\u00e9 Ramos Horta estudou Dereito Internacional na Academia de Dereito Internacional da Haia, nos Pa\u00edses Baixos (1983) e na Universidade de Antioch (Estados Unidos) onde completou o mestrado en Estudos da Paz (1984), ben como unha serie doutros cursos de post-graduaci\u00f3n sobre a tem\u00e1tica do Dereito Internacional e da Paz. O 9 de xu\u00f1o de 1998 foi agraciado coa Gran Cruz da Orde da Liberdade de Portugal. En outubro de 2000 foi investido, xuntamente con D. Ximenes Belo e Xanana Gusm\u00e3o, como doutor \u00abHonoris causa\u00bb pola Universidade do Porto (por proposta da respectiva Facultade de Letras).\nEn 2003, Jos\u00e9 Ramos Horta apoiou a invasi\u00f3n do Iraq polas tropas anglo-norteamericanas, criticando o r\u00e9xime ditatorial de Sadam Hussein e a Al Qaeda, lembrando que Osama bin Laden xustificara o ataque terrorista de Bal\u00ed entre outros argumentos como o feito de ser Timor-Leste supostamente v\u00edtima de ataques contra o islam polos pa\u00edses occidentais (Indonesia ten a maior poboaci\u00f3n isl\u00e1mica no mundo).\nCarreira gobernamental.\nFoi Ministro dos Negocios Estranxeiros no I Goberno de Transici\u00f3n de Timor-Leste e II Goberno de Transici\u00f3n de Timor-Leste, liderado polas Naci\u00f3ns Unidas, de 2000 a 2002 e no I Goberno Constitucional, de 2002 a 2006.\nA finais de xu\u00f1o de 2006, renunciou ao cargo de Ministro de Negocios Estranxeiros e da Defensa ao saber que o cuestionado primeiro ministro Mari Alkatiri permanecer\u00eda no cargo.\nTras a crise que culminou na renuncia de Alkatiri, asumiu en 8 de xullo de 2006 o cargo de primeiro ministro, xunto con Estanislau da Silva como viceprimeiro ministro e Rui Ara\u00fajo como segundo viceprimeiro ministro.\nJos\u00e9 Ramos-Horta era descrito pola prensa portuguesa como un dos sucesores de Kofi Annan no cargo de secretario-xeral da ONU. Ramos-Horta non confirmou o seu interese no cargo, mais tampouco exclu\u00edu a hip\u00f3tese.\nNa segunda volta das elecci\u00f3ns de 9 de maio de 2007, Ramos-Horta foi elixido Presidente da Rep\u00fablica de Timor-Leste, en disputa con Francisco Guterres Lu Olo, sucedendo a Xanana Gusm\u00e3o no cargo. Terminou o seu mandado en 2012, sendo seguido por Taur Matan Ruak.\nDesde outubro de 2014 \u00e9 presidente do Panel Independente de Alto Nivel para as Operaci\u00f3ns de Paz da ONU e copresidente da Comisi\u00f3n Internacional sobre o Multilateralismo. \nAtentado.\nNa ma\u00f1\u00e1 de 11 de febreiro de 2008 recibiu un tiro no est\u00f3mago, durante un ataque armado \u00e1 s\u00faa casa. O ataque foi perpetrado polo grupo disidente das forzas armadas liderado por maior Alfredo Reinado, que morreu no ataque."}
{"id": "501922", "revid": "27249", "url": "https://gl.wikipedia.org/wiki?curid=501922", "title": "Jos\u00e9 Ramos Horta", "text": ""}
{"id": "501923", "revid": "27249", "url": "https://gl.wikipedia.org/wiki?curid=501923", "title": "Sechium edule", "text": ""}
{"id": "501927", "revid": "22570", "url": "https://gl.wikipedia.org/wiki?curid=501927", "title": "Prong", "text": "Prong \u00e9 unha banda estadounidense de heavy metal formada en 1986 polo baixista Mike Kirkland e o guitarrista Tommy Victor, o \u00fanico membro constante do grupo. Ata a data Prong leva publicados doce \u00e1lbums de estudio (inclu\u00eddo un \u00e1lbum de versi\u00f3ns), un \u00e1lbum ao vivo, catro EPs, un DVD e un \u00e1lbum de remesturas. \nProng tivo dous lanzamentos independentes, \"Primitive Origins\" (1987) e \"Force Fed\" (1989), que chamaron a atenci\u00f3n de Epic Records, selo co cal ficharon en 1989. Os seus primeiros dous \u00e1lbums con Epic, \"Beg to Differ\" (1990) e \"Prove You Wrong\" (1991), tiveron boas cr\u00edticas e chamou a atanci\u00f3n do progama \"Headbangers Ball\" da MTV. O seu \u00e1lbum de 1994 \"Cleansing\" tam\u00e9n foi exitoso,[2] e inclu\u00eda unha das s\u00faas canci\u00f3ns m\u00e1is co\u00f1ecidas, \"Snap Your Fingers, Snap Your Neck\". Tras publicar un \u00e1lbum m\u00e1is en 1996, \"Rude Awakening\", Prong separouse en 1997 pero reformouse en 2002 e contin\u00faa tocando e gravando dende ent\u00f3n. "}
{"id": "501929", "revid": "54334", "url": "https://gl.wikipedia.org/wiki?curid=501929", "title": "Lard", "text": "Lard \u00e9 unha banda estadounidense de hardcore punk/m\u00fasica industrial formada no ano 1988 como un proxecto paralelo por Jello Biafra (voces; antes en Dead Kennedys), Al Jourgensen (guitarra; tam\u00e9n en Ministry), Paul Barker (baixo; tam\u00e9n en Ministry), e Jeff Ward (bater\u00eda; fora membro de xira con Ministry). Co paso dos anos varios membros m\u00e1is de Ministry tocaron con Lard, como Bill Rieflin, Mike Scaccia, e Rey Washam.\nAo igual que a meirande parte do traballo de Biafra, as canci\u00f3ns de Lard son furiosamente pol\u00edticas (a guerra contra as drogas \u00e9 un tema particularmente com\u00fan) pero a mi\u00fado cun toque de humor.\nLard nunca xirou oficialmente e s\u00f3 tocou ao vivo un feixe de veces, a meirande parte delas na \u00e1rea de San Francisco (onde Jello vive e dirixe o seu selo Alternative Tentacles). A banda tocou durante a xira de 1988 de Ministry e nas s\u00faas datas entre 1989 e 1990. Tocou unha vez en Chicago tras rematar a gravaci\u00f3n de \"The Last Temptation Of Reid\", unha vez nos \u00c1nxeles en marzo de 2003 tras un concerto de Ministry, e en San Francisco, Portland e Seattle en setembro de 2004 durante a xira \"Evil Doer\" de Ministry. Debido a que os seus membros clave est\u00e1n activos noutros proxectos \u00e9 pouco probable que a banda realice xiras no futuro.\nSegundo unha entrevista de marzo de 2009 con Jourgensen, el e Biafra est\u00e1n traballando nun novo \u00e1lbum de Lard, que ser\u00e1 gravado no estudio de Jourgensen en El Paso. Por\u00e9n, segundo outra entrevista con Biafra en xaneiro de 2010 este indicou que non era probable un novo traballo da banda, dicindo \"Eu e Al falamos diso durante anos, pero nunca fomos capaces de ter un momento para intentalo e armalo\". "}
{"id": "501931", "revid": "98629", "url": "https://gl.wikipedia.org/wiki?curid=501931", "title": "Revolting Cocks", "text": "Revolting Cocks, tam\u00e9n co\u00f1ecida como RevCo, \u00e9 unha banda belga-estadounidense de rock industrial e, por momentos, un supergrupo que naceu como un proxecto paralelo dos m\u00fasicas Richard23, de Front 242, Luc van Acker e Al Jourgensen, de Ministry. \nHistoria.\nOrixes.\nAs orixes de Revolting Cocks rem\u00f3ntanse a finais de 1984, cando o grupo belga de industrial dance Front 242, despois de ter sido invitado polo selo independente de Chicago Wax Trax! Records, comezou a s\u00faa primeira xira estadounidense como abreconcertos de Ministry. Despois o vocalista de Ministry Al Jourgensen pediulle ao membro de Front 242 Richard23 producir un proxecto de remesturas dub. Tras regresar a Bruxelas, Richard23 discutiu a colaboraci\u00f3n con Luc van Acker; Van Acker, que anteriormente fora guitarrista de sesi\u00f3n de Shriekback, uniuse ao novo proxecto despois de falar con Jourgensen por tel\u00e9fono. O nome da banda procede dun incidente que tivo lugar nun bar de Chicago; segundo van Acker e Jourgensen, a banda estaba probando \"expresi\u00f3ns insultanes en franc\u00e9s\" cun camareiro, pedindo algo que eles dic\u00eda que significaba \"revolting cock\" o que levou ao camareiro a dicir, \"You are revolting cocks!\".\nO seu primeiro lanzamento foi \"No Devotion\" a trav\u00e9s de Wax Trax! Records en 1985. Pouco despois editaron o \u00e1lbum \"Big Sexy Land\" (1986), que era unha mestura de m\u00fasica industrial, hard rock e EBM onde dominaban os samplers e os fortes ritmos sintetizados.\nInicios.\nRichard23 marchou en 1986, despois de pelexarse con Jourgensen sobre a remestura feita por el e Adrian Sherwood do tema \"You Often Forget\". Aos dous membros restantes un\u00edronselle Chris Connelly (antes en Finitribe e despois en Ministry), Paul Barker e Bill Rieflin (os dous antes en The Blackouts e nese momento en Ministry), aparecendo varios m\u00fasicos m\u00e1is como colaboradores ou invitados.\nO seguinte \u00e1lbum ao vivo, \"Live! You Goddamned Son of a Bitch\" (1988), marcou a estrea da banda en directo, contando con versi\u00f3ns m\u00e1is agresivas das canci\u00f3ns de \"Big Sexy Land\" xunto con alg\u00fan material novo. Esta tendencia continuou en \"Beers, Steers, and Queers\" (1990), creando capas de samplers e usando cada vez m\u00e1is distorsi\u00f3n. \"Linger Ficken' Good\" (1993) foi publicado por Sire Records, con moitos dos temas regresando a o son anterior con menos capas. O disco inclu\u00eda unha versi\u00f3n do tema de Rod Stewart \"Da Ya Think I'm Sexy?\", tam\u00e9n editada como sinxelo. Preparouse unha xira pero esta finalmente cancelouse e a banda entrou nun hiato.\nPrimeiro rexurdimento.\nEn 2004, Jourgensen, con Phildo Owens (Skatenigs, Snow Black), resucitou o grupo, e presentou unha nova canci\u00f3n, \"Prune Tang\". Un \u00e1lbum titulado \"Purple Head\" estaba planeado para ese mesmo ano pero o seu lanzamento atrasouse ata 2006 cambiando o t\u00edtulo a \"Cocked and Loaded\". \"Caliente (Dark Entries)\", unha versi\u00f3n de \"Dark Entries\" de Bauhaus co vocalista Gibby Haynes (Butthole Surfers), apareceu na banda sonora do filme \"Saw II\" en 2005.\nTras crear unha banda para os directos como abreconcertos de Ministry na s\u00faa xira \"MasterBaTour\" de 2006, Jourgensen elixiu ao vocalista Josh Bradford (Stayte, Simple Shelter, V.H.S.), ao teclista Clayton Worbeck (Stayte, Simple Shelter), e ao guitarrista Sin Quirin (Society 1, despois en Ministry e ReVamp) como nova formaci\u00f3n atempo completo de Revolting Cocks, que agora se fac\u00eda chamar \"RevCo\". O grupo gravou \"Sex-O Olympic-O\", que ti\u00f1a que ser lanzado en outubro de 2008 e finalmente apareceu o 3 de marzo de 2009 tras atrasarse varias veces. Tras unha xira a banda lanzou un segundo \u00e1lbum con esa formaci\u00f3n, \"\u00bfGot Cock?\", oen abril de 2010. O proxecto disolveuse novamente ao marchar Bradford e Worbeck. Quirin continuoutraballando con Jourgensen tras a reuni\u00f3n de Ministry en 2011.\nSegundo rexurdimento.\nWax Trax! Records organizou unha serie de concertos, \"Wax Trax! Records Retrospectacle: \u200b33 1\u20443 Year Anniversary\", entre o 15 e o 17 de abril de 2011 no Metro Chicago. Como parte do cartel, Chris Connelly, Paul Barker e Luc van Acker interpretaron canci\u00f3ns de Revolting Cocks con Duane Buford, Dan Brill, Jamie Duffy e outros m\u00fasicos. Para o seu concerto do d\u00eda 17 Richard 23 uniuse a eles para tocar a canci\u00f3n \"No Devotion\".\nEn 2016 Richard 23, van Acker, Barker e Connelly realizaron co nome The Cocks unha xira de seis datas para celebrar o 30 aniversario de \"Big Sexy Land\", acompa\u00f1ados por Dan Brill e Jason Novak. En 2017 realizaron unha xira m\u00e1is extensa usando o seu nome orixinal. O grupo realizou unha serie de concertos en Europa, tocando nos festivais WGT e Infest, antes de regresar aos Estados Unidos para unha xira con Front Line Assembly.\nO 8 de abril de 2018 Jourgensen anunciou que a banda estaba preparando un novo \u00e1lbum."}
{"id": "501934", "revid": "1987", "url": "https://gl.wikipedia.org/wiki?curid=501934", "title": "Revoluci\u00f3n Iraniana", "text": ""}
{"id": "501935", "revid": "1093", "url": "https://gl.wikipedia.org/wiki?curid=501935", "title": "Antonio Gato Soengas", "text": ""}
{"id": "501938", "revid": "27155", "url": "https://gl.wikipedia.org/wiki?curid=501938", "title": "C\u00e9lula fotorreceptora", "text": ""}
{"id": "501939", "revid": "98629", "url": "https://gl.wikipedia.org/wiki?curid=501939", "title": "Selecci\u00f3n de f\u00fatbol do Sarre", "text": "A selecci\u00f3n de f\u00fatbol do Sarre (en ) foi a selecci\u00f3n nacional de f\u00fatbol que representou a nivel internacional o Protectorado de Sarre entre 1950 e 1956 durante a ocupaci\u00f3n francesa ap\u00f3s a segunda guerra mundial. Como a poboaci\u00f3n local non quer\u00eda unirse a Francia, foi fundada esta organizaci\u00f3n \u00e1 parte. \nHistoria.\nResultados.\nA selecci\u00f3n do Sarre xogou dezanove encontros, dos cales ga\u00f1ou tres, empatou tres e paerdeu dez."}
{"id": "501940", "revid": "5132", "url": "https://gl.wikipedia.org/wiki?curid=501940", "title": "Selecci\u00f3n de f\u00fatbol de Sarre", "text": ""}
{"id": "501941", "revid": "5132", "url": "https://gl.wikipedia.org/wiki?curid=501941", "title": "Selecci\u00f3n de f\u00fatbol de Saarland", "text": ""}
{"id": "501942", "revid": "5132", "url": "https://gl.wikipedia.org/wiki?curid=501942", "title": "Selecci\u00f3n de f\u00fatbol do Protectorado de Sarre", "text": ""}
{"id": "501943", "revid": "5132", "url": "https://gl.wikipedia.org/wiki?curid=501943", "title": "Selecci\u00f3n de f\u00fatbol do Protectorado do Sarre", "text": ""}
{"id": "501944", "revid": "88215", "url": "https://gl.wikipedia.org/wiki?curid=501944", "title": "Primeiro ministro de Costa do Marfil", "text": ""}
{"id": "501945", "revid": "109216", "url": "https://gl.wikipedia.org/wiki?curid=501945", "title": "Jos\u00e9 Lu\u00eds Peixoto", "text": "Jos\u00e9 Lu\u00eds Peixoto, nado en Galveias, Alto Alentexo, o 4 de setembro de 1974, \u00e9 un narrador, poeta e dramaturgo portugu\u00e9s, cuxa primeira obra foi publicada en 2000.\nTraxectoria.\nFillo de Jos\u00e9 Jo\u00e3o Serrano Peixoto, Jos\u00e9 Lu\u00eds Peixoto naceu na aldea de Galveias, no alto Alentejo, onde viviu at\u00e9 aos 18 anos, idade en que foi estudar para a Facultade de Ciencias Sociais e Humanas da Universidade Nova de Lisboa. Tras terminar a s\u00faa licenciatura en Linguas e Literaturas Modernas, na variante de estudos ingleses e alem\u00e1ns, foi profesor en varias escolas portuguesas e na Cidade da Praia, en Cabo Verde. En 2001, dedicouse profesionalmente \u00e1 escrita. \nProxecci\u00f3n.\nCon s\u00f3 27 anos, Jos\u00e9 Lu\u00eds Peixoto foi o m\u00e1is novo vencedor de sempre do Premio Literario Jos\u00e9 Saramago. Desde ese reco\u00f1ecemento, a s\u00faa obra ten recibido amplo reco\u00f1ecemento portugu\u00e9s e internacional. Os seus libros est\u00e1n traducidos e publicados en 26 idiomas. A novela \"Galveias\" foi o primeiro libro de lingua portuguesa en ser traducido directamente para o idioma xeorxiano, acontecendo o mesmo ao libro \"A M\u00e3e que Chovia\", que foi o primeiro en ser traducido directamente do portugu\u00e9s para o mongol. \n\"Morreste-me\" foi escollido como un dos 10 libros da primeira d\u00e9cada do s\u00e9culo XXI pola revista \"Vis\u00e3o\". Nas mesmas condici\u00f3ns, \"Nenhum Olhar\" foi escollido como un dos libros da d\u00e9cada polo xornal \"Expresso\". \nA novela \"Uma Casa na Escurid\u00e3o\" foi inclu\u00eddo na edici\u00f3n europea de \"1001 Libros para Ler Antes de Morrer - Unha gu\u00eda cronol\u00f3xica das m\u00e1is importantes novelas de todos os tempos\". \n\"Nenhum Olhar\" foi inclu\u00eddo na lista do \"Financial Times\" das mellores novelas publicadas en Inglaterra en 2007, tendo tam\u00e9n sido inclu\u00eddo no programa Discover Great New Writers das librar\u00edas americanas Barnes &amp; Noble. \nA s\u00faa obra ten sido abundantemente adaptada para espect\u00e1culos e obras art\u00edsticas de diversos x\u00e9neros. \nTen sido colunista de varios \u00f3rganos da prensa portuguesa, como \u00e9 o caso do \"Jornal de Letras\" ou das revistas \"Vis\u00e3o, GQ, Time Out, Not\u00edcias Magazine, UP\", entre outras. \nSobre a Obra de Jos\u00e9 Lu\u00eds Peixoto.\nA obra de Jos\u00e9 Lu\u00eds Peixoto presenta asinal\u00e1bel cohesi\u00f3n formal e tem\u00e1tica. \"Nenhum Olhar, Cal\" ou \"Galveias\" revelan unha nova abordaxe aos temas alentexanos na literatura portuguesa. A ruralidade \u00e9 retratada a trav\u00e9s de grande sofisticaci\u00f3n formal, cunha in\u00e9dita matriz pos-moderna. Podendo estabelecer relaci\u00f3ns coa historia de Portugal \u2014 como en \"Cemit\u00e9rio de Pianos, Livro\" ou \"Em Teu Ventre\" \u2014, \u00e9 tam\u00e9n com\u00fan que as obras de Jos\u00e9 Lu\u00eds Peixoto traten as relaci\u00f3ns persoais e/ou familiares, cunha forte carga autobiogr\u00e1fica \u2014 como en \"Morreste-me\", \"Abra\u00e7o\", todos os seus t\u00edtulos po\u00e9ticos ou, mesmo, \"Dentro do Segredo\". A alegor\u00eda ocupa tam\u00e9n un lugar importante na s\u00faa escrita, a trav\u00e9s dos t\u00edtulos \"Uma Casa na Escurid\u00e3o\" e \"Ant\u00eddoto\". Estas abordaxes, no entanto, est\u00e1n distribu\u00eddas un pouco por toda a s\u00faa obra, non sendo dif\u00edcil sinalar libros que conte\u00f1an varios destes temas principais en simult\u00e1neo, a saber: ruralidade, relaci\u00f3ns coa historia, an\u00e1lise das relaci\u00f3ns persoais e/ou familiares, modelos aleg\u00f3ricos.\nRecensi\u00f3n Cr\u00edtica.\n\"Unha das revelaci\u00f3ns m\u00e1is sorprendentes da literatura portuguesa. \u00c9 un home que sabe escribir e que vai ser o continuador dos grandes escritores.\"\nJos\u00e9 Saramago\n\"Peixoto ten unha extraordinaria forma de interpretar o mundo, expresa polas s\u00faas escollas certeiras de linguaxe e de imaxes.\"Equipos Literary Supplement\n\"Un valor seguro da literatura portuguesa, con gran sentido de linguaxe po\u00e9tica e gran dominio da lingua portuguesa.\" Manuel V\u00e1squez Mont\u00e1lban\n\"O fant\u00e1stico \u00e9 contado coa naturalidade do coti\u00e1n. A cr\u00f3nica e a f\u00e1bula sobrep\u00f3\u00f1ense, como as historias que contan ou presencian ou calan as personaxes de William Faulkner ou de Juan Rulfo.\" Antonio Mu\u00f1oz Molina\n\"Como Saramago, Jos\u00e9 Lu\u00eds Peixoto \u00e9 un escritor tocado polo xenio.\"Urbano Tavares Rodrigues\n\"Un dos escritores m\u00e1is dotados do seu pa\u00eds.\"Le Monde\n\"Peixoto articula un interesante discurso sobre a identidade e a orfandade, e elabora en paralelo un marabilloso retrato psicol\u00f3xico do mundo rural portugu\u00e9s.\"\nEl Pa\u00eds\nOs seus libros te\u00f1en tido referencias cr\u00edticas en publicaci\u00f3ns internacionais de referencia como: \"The Independent, The Guardian, Equipos Literary Suplement, Esquire, Monocle, Metro, Equipo Out New York, San Francisco Chronicle, El Pa\u00eds, El Mundo, ABC, Le Figaro, Le Monde, La Reppublica, Corriere de la Sera, L'Unit\u00e0, Folla de S.Paulo, Estado de S\u00e3o Paulo, etc.\"\nObras Publicadas.\nTexto para m\u00fasica.\nEscribiu textos para os grupos : A Naifa, Quinta do Bill, M\u00edsia, Joana Amendoeira."}
{"id": "501946", "revid": "98629", "url": "https://gl.wikipedia.org/wiki?curid=501946", "title": "KMFDM", "text": "KMFDM (orixinalmente Kein Mehrheit F\u00fcr Die Mitleid, que se poder\u00eda traducir como \"sen piedade para a maior\u00eda\") \u00e9 unha banda alem\u00e1 de m\u00fasica industrial procedente de Hamburgo liderado por Sascha Konietzko, que fundou o grupo no ano 1984 como un proxecto de performance.\nA primeira encarnaci\u00f3n da banda inclu\u00eda ao bater\u00eda alem\u00e1n En Esch e ao vocalista brit\u00e1nico Raymond Watts. O tr\u00edo gravou os primeiros \u00e1lbums da banda en Alema\u00f1a antes de que Konietzko e Esch se mudasen aos Estados Unidos, onde conseguiron un maior \u00e9xito co selo industrial seminal Wax Trax! Records. O guitarrista alem\u00e1n G\u00fcnter Schulz uniuse en 1990 e tanto el como Esch continuaron ata que KMFDM se separou en 1999. Konietzko resucitou a banda en 2002 (Esch e Schulz non se uniron), desta vez no selo Metropolis Records, e cara 2005 ti\u00f1a xa unha formaci\u00f3n consistente que inclu\u00eda \u00e1 vocalista estadounidense Lucia Cifarelli, aos guitarristas brit\u00e1nicos Jules Hodgson e Steve White, e ao bater\u00eda brit\u00e1nico Andy Selway. Konietzko e Cifarelli regresaron a Alema\u00f1a en 2007, mentres que o resto da banda quedou nos Estados Unidos. Hodgson e White pasaron a traballar noutros proxectos entre 2015 e 2017, deixando ao grupo como un tr\u00edo. Ademais destes membros principais, ducias de m\u00fasicos traballaron coa banda ao longo da s\u00faa historia. KMFDM chegou a vender m\u00e1is de 2 mill\u00f3ns de discos en todo o mundo.\nOs cr\u00edticos consideran a KMFDM unha das primeiras bandas en levar a m\u00fasica industrial ao gran p\u00fablico, a\u00ednda que Konietzko se refire \u00e1 m\u00fasica do grupo como \"The Ultra-Heavy Beat\". A banda incorpora riffs de guitarra do heavy metal, m\u00fasica electr\u00f3nica, samples, e tanto voces masculinas como femininas ao seu son, which encompasses a variety of styles inclu\u00eddo rock industrial e electronic body music. A banda \u00e9 ferozmente pol\u00edtica, con moitas das s\u00faas letras en contra da violencia, a guerra e a opresi\u00f3n. KMFDM realiza polo menos unha xira por cada gran lanzamento e os seus membros son co\u00f1ecidos pola s\u00faa accesibilidade e e a interacci\u00f3n cos seus seguidores, tanto a trav\u00e9s de internet como nos seus concertos. Os seus membros, s\u00f3s ou traballando xuntos ou con outros m\u00fasicos, gravaron baixo outros moitos nomes, principalmente Pig, Excessive Force, e Slick Idiot. "}
{"id": "501947", "revid": "22570", "url": "https://gl.wikipedia.org/wiki?curid=501947", "title": "Front 242", "text": "Front 242 \u00e9 un grupo belga de m\u00fasica electr\u00f3nica que se fixo co\u00f1ecido durante os anos 80. O grupo \u00e9 pioneiro do estilo que eles mesmos chamaron electronic body music, e tivo unha profunda influenca na m\u00fasica industrial e electr\u00f3nica."}
{"id": "501948", "revid": "98629", "url": "https://gl.wikipedia.org/wiki?curid=501948", "title": "Godflesh", "text": "Godflesh \u00e9 unha banda inglesa de metal industrial procedente de Birmingham. O grupo formouse no ano 1982 co nome Fall of Because pero non editou m\u00fasica ata 1988 cando Justin Broadrick (guitarra, voces e programaci\u00f3n) e G. C. Green (baixo) cambiaronlle o nome ao grupo e decidiron usar unha caixa de ritmos para a percusi\u00f3n. Mesturando heavy metal con m\u00fasica industrial e posteriormente con m\u00fasica electr\u00f3nica e dub, o innovador son de Godflesh \u00e9 amplamente considerado como unha influencia fundacional para outros artistas do metal industrial e o post-metal e moi importante para o metal experimental e o metal extremo.\nA banda fichou por Earache Records a finais dos 80 e publicou o seu influente \u00e1lbum de estrea, \"Streetcleaner\" (1989), coa aclamaci\u00f3n da cr\u00edtica. Tras o lanzamento de \"Pure\" (1992) e de \"Selfless\" (1994), comezaron a experimentar con bater\u00edas ao vivo, e con sons do hip hop e do breakbeat. Os \u00e1lbums resultantes, \"Songs of Love and Hate\" (1996) e \"Us and Them\" (1999), foron seguidos por \"Hymns\" (2001), que viu unha simplificaci\u00f3n no son da banda. Pouco despois da marcha de Green en 2002, Broadrick puxo fin a Godflesh e dedicouse a outros proxectos, inclu\u00eddo Jesu. Broadrick e Green reformaron Godflesh en 2010, publicando \"A World Lit Only by Fire\" (2014) e \"Post Self\" (2017) con aclamaci\u00f3n da cr\u00edtica.\nComo pioneiro do metal industrial, o son inicial de Godflesh defin\u00edase por ritmos \u00e1speros, baixos enfatizados, guitarras distorsionadas e voces escasas cantadas de forma grave e gutural. A banda actuou durante a meirande parte da s\u00faa carreira como un d\u00fao con Broadrick e Green tocando sobre percusi\u00f3n programada, normalmente nun contexto de escenas apocal\u00edpticas e iconograf\u00eda cristi\u00e1. A m\u00fasica de Godflesh \u00e9 considerada especialmente pesada e sombr\u00eda, con \"Streetcleaner\" sendo nomeado por varias publicaci\u00f3ns como un dos mellores e m\u00e1is pesados \u00e1lbums de metal. \nHistoria.\nFormaci\u00f3n e primeiros anos.\nFall of Because, a banda que se converter\u00eda en Godflesh, formouse no ano 1982 cando G. C. Green e Paul Neville, dous m\u00fasicos novos que viv\u00edan en vivendas econ\u00f3micas no leste de Birmingham, comezaron a experimentar musicalmente xunto cunha caixa de ritmos. Fall of Because, chamada as\u00ed por unha canci\u00f3n de Killing Joke e un cap\u00edtulo dun libro de Aleister Crowley, aopou un bater\u00eda cando Justin Broadrick, que viv\u00eda no mesmo edificio que Green e Neville, uniuse ao grupo en 1984 tras organizar un concerto en The Mermaid, Birmingham. Nesa actuaci\u00f3n, Fall of Because, Final (o primeiro grupo de Broadrick) e unha primeira encarnaci\u00f3n de Napalm Death tocaron diante dunhas 25 persoas. Nos meses seguintes Broadrick uniuse a Napalm Death como guitarrista e a Fall of Because como bater\u00eda e alterou o son destes \u00faltimos ao ensinarlles \u00e1lbums de Swans, Sonic Youth e Discharge a Green e Neville. Con s\u00f3 15 anos de idade, Broadrick dixo que \"usurpara\" a s\u00faa banda.\nFall of Because gravou unha demo titulada \"Extirpate\" en 1986, que conti\u00f1a varios temas que despois pasar\u00edan a ser canci\u00f3ns de Godflesh. Debido a que esas gravaci\u00f3ns non estar\u00edan amplamente a disposici\u00f3n do p\u00fablico ata 1999, retrospectivamente foron reco\u00f1ecidas como \"misteriosamente\" adiantadas ao seu tempo por \"Exclaim!\". Posteriormente en 1986, Broadrick foi invitado a tocar a bater\u00eda con Head of David, levando \u00e1 s\u00faa marcha de Napalm Death e pouco despois de Fall of Because en 1987. Ent\u00f3n, en marzo de 1988, deixou Head of David e contactou con Green en abril para reformar Fall of Because como d\u00fao. Nesa reforma Broadrick f\u00edxose cargo da guitarra e a banda volveu a empregar unha caixa de ritmos para a percusi\u00f3n. Nese momento foi cando o grupo pasou a chamarse Godflesh. Broadrick explicou o novo nome dicindo, \"escoitei unha vez a algu\u00e9n dicir que a m\u00fasica \u00e9 a voz de Deus. A palabra 'God' (Deus) conxura algo inmenso e inconcebible. A parte 'flesh' (carne) \u00e9 o que te afecta a nivel f\u00edsico. A nosa m\u00fasica \u00e9 forte e destructiva\".\n\"Godflesh\", \"Streetcleaner\" e \"Pure\".\nInspirados pola sombr\u00eda paisaxe urbana de Birmingham \u00e9 pola m\u00fasica extrema que Broadrick lle ensinara a Green, Godflesh adquir\u00edu un ton claramente m\u00e1is pesado que o de Fall of Because, inspirado principalmente por The Cure. En 1988 a banda estableceu a s\u00faa presenza na escena da m\u00fasica underground co lanzamento do EP \"Godflesh\" a trav\u00e9s do selo Swordfish. Ese EP, considerado a fonte do metal industrial xunto co \u00e1lbum de Ministry de 1988 \"The Land of Rape and Honey\", combinaba ritmos industriais programados, voces distorsionadas, guitarras graves e riffs de baixo para crear o son polo que Godflesh ser\u00eda co\u00f1ecido.\nPouco despois do lanzamento de \"Godflesh\" a banda gravou utro EP titulado \"Tiny Tears\" formado por catro canci\u00f3ns curtas e \u00e1speras. Antes do lanzamento deste EP a banda fichou pola discogr\u00e1fica Earache Records, e o fundador do selo, Digby Pearson, convenceu a Broadrick e a Green para que almacenasen \"Tiny Tears\" e usasen os seus temas como canci\u00f3ns extra do seu primeiro \u00e1lbum. A banda accedeu e en 1989 publicouse \"Streetcleaner\", que ser\u00eda aclamado pola cr\u00edtica e foi reco\u00f1ecido como un fito da m\u00fasica heavy metal. En \"Streetcleaner\" Neville regresou \u00e1 banda, desa vez como segundo guitarrista. O \u00e1lbum definiu a\u00ednda m\u00e1is o son de Godflesh, destacando sobre outros discos de metal con produci\u00f3n pouco com\u00fan que enfatizaba os ritmos mec\u00e1nicos e un baixo percusivo sobre a guitarra. \"Streetcleaner\" consid\u00e9rase particularmente pesado e sombr\u00edo.\nEntre febreiro de marzo de 1991 Godflesh regresou ao estudio para gravar o EP \"Slavestate\", no cal a banda experimentou co dance e m\u00e1is elementos electr\u00f3nicos. En abril dese ano o grupo comezou a s\u00faa primeira xira por Norteam\u00e9rica, a xira \"Grindcrusher\" de Earache,ao lado dos seus compa\u00f1eiros de selo Nocturnus e Napalm Death. Segundo Mike Browning de Nocturnus, \u00e1 meirande parte dos concertos das 45 datas asistiron entre 200 e 300 persoas. Godflesh perdeuse o primeiro concerto debido a problemas cos seus permisos, pero conseguiu chegar \u00e1 segunda data no L'Amour de Brooklyn. O local estaba cheo, e cando Godflesh sa\u00edu ao escenario a s\u00faa caixa de ritmos fallou e a banda non continuou. Tras conseguir unha caixa de ritmos nova, Broadrick e Green program\u00e1rona apresuradamente para ter listas catro canci\u00f3ns para o seu terceiro concerto no Channel en Boston. A pesar desa dificultades inciciais, o rest da xira marchou ben e Godflesh tivo unha recepci\u00f3n sorprendentemente positiva. \"Slavestate\" publicouse en xullo, despois de rematar a xira. En agosto e outubro de 1991 tanto Broadrick como Green foron convidados a gravar \"Buried Secrets\" (1992), en EP de Painkiller.\nCos \u00e9xitos de \"Streetcleaner\", \"Slavestate\", unha actuaci\u00f3n como abreconcertos para Nirvana e a xira \"Grindcrusher\", Godflesh comezou a traballar no seu segundo \u00e1lbum, desta vez sen Neville, que preferiu centrarse no seu outro proxecto, Cable Regime, no que Broadrick traballaba habitualmente como produtor. Para enche o oco Robert Hampson, de Loop, foi invitado a tocar na metade dos temas do novo traballo e de \"Cold World\" (1991), un EP gravado nas mesmas sesi\u00f3ns. O \u00e1lbum \"Pure\" editouse en 1992 a trav\u00e9s de Earache e dende ent\u00f3n ten sido reco\u00f1ecido como un importante lanzamento do x\u00e9nero post-metal. Musicalmente \"Pure\" era incluso m\u00e1is mec\u00e1nico que \"Streetcleaner\", enfatizando a\u00ednda m\u00e1is a caixa de ritmos e cunha produci\u00f3n que aumentou a percusi\u00f3n cunha atmosfera escura e sombr\u00eda. A pesar de que os experimentos de Godflesh m\u00e1is abertos co hip hop e os breakbeats ocorreron posteriormente na s\u00faa carreira, \"Pure\" conta con elementos dos dous enterrados baixo os quexidos de guitarra, os berros e a bater\u00eda agresiva e repetitiva. O \u00e1lbum contin\u00faa a s\u00faa experimentaci\u00f3n con estruturas de canci\u00f3ns at\u00edpicas na s\u00faa conclusi\u00f3n, \"Pure II\", unha peza de ambiente drone de 20 minutos cun ritmo somerxido que, como dixo Ned Raggett de Allmusic, \"golpea como un can\u00f3n distante\".\nA pesar da insatisfacci\u00f3n de Broadrick coa mestura de \"Pure\" por non ser \"o suficientemente pesado\", moitos cr\u00edticos consideran ao \u00e1lbum como implacable; nunha recensi\u00f3n positiva, Mike Gitter de \"Spin\" escribiu que \"Hiroshima fora probablemente m\u00e1is divertido [\"ca Pure\"]\". Para promocionar o \u00e1lbum Goddflesh planeou ser abreconcertos de Ministry noutra xira por Am\u00e9rica do Norte, pero no seu lugar acabaron por abrir os concertos da banda de electro-industrial Skinny Puppy na s\u00faa xira do \"Last Rights\" (1992). Novamente debido a problemas cos permisos de entrada aos Estados Unidos, Godflesh viuse forzada a cancelar varias datas; posteriormente regresar\u00edan como cabezas de cartel para realizar os concertos cancelados. Broadrick dir\u00eda posteriormente que esa \u00e9poca da banda ent\u00e9ndese como \"a representaci\u00f3n m\u00e1is honesta do que Godflesh propuxo alcanzar\".\n\"Selfless\", \"Songs of Love and Hate\" e \"Us and Them\".\nDespois dun anos de moi pouca actividade en 1993, varios selos contactaron con Godflesh. Segundo Broadrick, Danny Goldberg de Atlantic Records invitounos a Londres e expresoulles o seu desexo de facerse coa banda. Sobre ese per\u00edodo Broadrick dixo, \"Realmente pensaban que Godflesh poder\u00eda ser o seguinte Nine Inch Nails e que \u00edamos encher putos estadios. Os rumores na \u00e9poca eran rid\u00edculos. Obviamente superaban as vendas. Era todo un \"hype\"\". Finalmente a banda acabou fichando con Columbia para o lanzamento do EP \"Merciless\" en 1994, o t\u00edtulo do que fora unha canci\u00f3n de Fall of Because. Outro EP, \"Messiah\", gravouse durante esas sesi\u00f3ns, pero non foi distribu\u00eddo a grande escala ata o su lanzamento en 2003 por parte de Relapse Records. Posteriormente en 1994 a banda publicou o seu terceiro \u00e1lbum, \"Selfless\", que representou un cambio no son do grupo cunha produci\u00f3n m\u00e1is pu\u00edda e un maior enfoque cara os riffs tradicionais do heavy metal. A pesar de ser o disco m\u00e1is vendido da banda cunhas 1800 000 copias despachadas, \"Selfless\" considerouse unha decepci\u00f3n comercial. Isto unido \u00e1 prohibici\u00f3n do primeiro v\u00eddeo musical importante de Godflesh levou ao final da s\u00faa colaboraci\u00f3n con Columbia.\nSent\u00edndose abandonada tras ser expulsados abruptamente de Columbia, Godflesh atopouse perdida brevemente en 1995. No ano seguinte a banda regresou a Earache e creou o seu cuarto \u00e1lbum de estudio, \"Songs of Love and Hate\", cos primeiros temas de Godflesh feitos cun bater\u00eda humano dende os seus tempos de Fall of Because; Bryan Mantia de Praxis ser\u00eda o encargado de proporcionar a agresividade dunha bater\u00eda non mec\u00e1nica. Broadrick cre que \"Songs of Love and Hate\" marcou o punto onde Godflesh perdeu de vista o seu obxectvo orixinal e comezou a facer m\u00fasica \"autoconsciente\". Cando chegou o momento da xira de promoci\u00f3n do \u00e1lbum en 1996 Mantia uniuse a Primus, e Godflesh recrutou a Ted Parsons de Prong e Swans para encargarse da xira no seu lugar. Xunto coa continuaci\u00f3n do disco, o lanzamento de remesturas \"Love and Hate in Dub\" (1997), \"Songs of Love and Hate\" afastouse das ra\u00edces industriais de Godflesh cara a experimentaci\u00f3n co formato convencional de verso-estribillo, o hip hop, o dub e o drum and bass. O \u00e1lbum de mesturas foi promocionado cun \u00fanico concerto o 4 de outubro de 1997 en The Garage, Londres, onde Broadrick operou unha mesa de mesturas, Steve Hough tocou a guitarra, Green o baixo e Diarmuid Dalton apoiou \u00e1 banda cun sintetizador Moog.\nEsta experimentaci\u00f3n continuou e incrementouse co seguinte \u00e1lbum de Godflesh, \"Us and Them\" (1999). Mentres que a percusi\u00f3n ao vivo foi desbotada en favor de m\u00e1quinas, en \"Us and Them\" o grupo foi a\u00ednda m\u00e1is lonxe no uso de electr\u00f3nica e son drum-and-bass. Broadrick admitiu rapidamente que \"odiaba\" o \u00e1lbum e que se trataba dunha \"crise de identidade\". Posteriormente dixo que revisou os seus pensamentos e que esaxerara o seu odio con respecto ao disco a pesar de que a\u00ednda ti\u00f1a problemas con el. Pouco despois do lanzamento de \"Us and Them\" en 1999, Godflesh comezou a traballar nun \u00e1lbum de remesturas, \"Us and Them in Dub\". A\u00ednda que este traballo nunca chegou a editarse, dous dos seus temas apareceron no recompilatorio de 2001 \"In All Languages\". Tam\u00e9n en 1999 publicouse \"Life Is Easy\", un \u00e1lbum que recompilaba as gravaci\u00f3ns de Godflesh como Fall of Because.\n\"Hymns\" e disoluci\u00f3n.\nTras o lanzamento do dobre \u00e1lbum recompilatorio \"In All Languages\", Godflesh publicou o seu sexto \u00e1lbum de estudio, \"Hymns\" (2001), a trav\u00e9s de varios selos. No traballo Godflesh volveu a utilizar un bater\u00eda humano; Parsons regresou para gravar a percusi\u00f3n e, segundo Broadrick, para proporcionar a inspiraci\u00f3n que a banda precisaba para continuar. \"Hymns\" marcou un cambio dram\u00e1tico afast\u00e1ndose da recente experimentaci\u00f3n de Godflesh e mov\u00e9ndose no seu lugar cara o heavy metal, co s\u00f3 uns poucos temas revelando influencias hip hop ou electr\u00f3nicas; Broadrick quer\u00eda que \"Hymns\" fose m\u00e1is un \u00e1lbum de rock que calquera outro dos lanzamentos de Godflesh. O \u00e1lbum gravouse nun estudio profesional e un produtor externo ao grupo encargouse de suprevisar o proceso, d\u00faas novidades para Godflesh que Parsons cr\u00eda que eran erros. A pesar de recibir recensi\u00f3ns positivas, o produto final de \"Hymns\" non foi do agrado de Broadrick, tanto que o restaurou a un estado semellante ao das demos nunha reedici\u00f3n en 2013. Coa banda desanimada pola produci\u00f3n problem\u00e1tica de \"Hymns\" e temendo unha futura xira, o futuro de Godflesh non estaba claro.\nEn outubro de 2001, o mesmo mes da edici\u00f3n de \"Hymns\", Broadrick recibiu unha chamada de Green xusto d\u00faas semanas antes de que Godflesh comezase unha xira con Strapping Young Lad e Fear Factory. Na chamada Green expresou frustraci\u00f3n por ter que abrir para d\u00faas bandas novas a pesar de levar na industria musical dende 1982, ademais de por ter sido forzados a realizar unha xira para promocionar un \u00e1lbum que fora manipulado dende f\u00f3ra. Green deixou entristecido Godflesh para regresar \u00e1 universidade. Para facer fronte \u00e1 marcha do seu amigo, Broadrick dedicou todos os seus esforzos para manter a banda. Rapidamente anunciouse que Green ser\u00eda substitu\u00eddo polo antigo baixista de Killing Joke e Prong Paul Raven. A\u00ednda que a esta configuraci\u00f3n de Godflesh ocorr\u00e9ronselle ideas para un novo \u00e1lbum de estudio, Broadrick foi sempre consciente de que o \u00e1lbum nunca chegar\u00eda. Non moito despois de que esta encarnaci\u00f3n de curta vida de Godflesh realizase un feixe de concertos nos que Broadrick dixo que \"se sentira completamente equivocado\", el experimentou unha crise nerviosa o d\u00eda anterior de iniciar outra xira por Am\u00e9rica do Norte, desta vez con High on Fire e Isis. Broadrick recordou a crise como \"un momento Brian Wilson real\" e dixo, \"Sentinme paralizado polo estr\u00e9s, que se fora acumulando ao longo de varios meses, e literalmente non pod\u00eda sa\u00edr da cama. Quedei entumecido e non me pod\u00eda mover, polo que cando o coche chegou para recollerme e levarme ao aeroporto, corr\u00edn e escond\u00ednme na casa doutro amigo en Birmingham\". Todos os concertos cancel\u00e1ronse, e Godflesh separouse oficialmente o 10 de abril de 2002.\nA xira cancelada causoulle moitos problemas a Broadrick; a s\u00faa relaci\u00f3n de 13 anos coa s\u00faa moza rematou, e un condutor de autob\u00fas que fora contratado para a xira ameazouno de morte. Nun momento de p\u00e1nico, Broadrick volveu a hipotecar a s\u00faa casa e conseguiu uns 35 000 d\u00f3lares para pagar ao condutor e a todos os que se viron afectados pola cancelaci\u00f3n. Broadrick, nun momento baixo da s\u00faa vida, ti\u00f1a pouco que facer pero traballou en m\u00fasica nova e diferente. Sobre ese per\u00edodo posteriormente dixo, \"O meu \u00fanico consuelo, a mi\u00f1a \u00fanica v\u00eda de escape nese momento foi gravar o primeiro \u00e1lbum de Jesu\". \"Jesu\", o \u00faltimo tema de \"Hymns\" e, ata 2014, a \u00faltima canci\u00f3n orixinal de Godflesh, remataba cunha pasaxe oculta de infrecuente tranquilidade e melodicismo. O seguinte proxecto de Broadrick, Jesu, adoptou un son shoegaze e o seu primeiro EP, \"Heart Ache\", foi publicado en 2004. No material promocional de \"Heart Ache\", hab\u00eda unha mensaxe de Broadrick que dic\u00eda, \"Godflesh est\u00e1 morto, longa vida a Jesu\".\nReuni\u00f3n.\nDespois da disoluci\u00f3n de Godflesh, Broadrick e Green raramente falaron. A\u00ednda que non houbo ning\u00fan enfrontamento entre os dous membros Broadrick asumiu que o proxecto estaba morto, crendo que o interese de Green desaparecera. Por\u00e9n, en 2009 Broadrick decidiu achegarse a Green e ofrecerlle unha reforma, algo que os promotores levaban buscando moito tempo. Green respostou \u00e1 chamada de Broadrick \u00e1s poucas horas dicindo que estar\u00eda encantado de facelo. Os dous membros pux\u00e9ronse rapidamente de acordo en que o m\u00e1is importante para a integridade da reuni\u00f3n era que deber\u00edan regresar a usar unha caixa de ritmos como percusi\u00f3n. \nEn novembro de 2009 a reuni\u00f3n f\u00edxose p\u00fablica cando Godflesh anunciou que actuar\u00edan no Hellfest Summer Open Air de 2010 en Clisson, Francia. Cando lle preguntaron nunha entrevista en febreiro de 2010 sobre o futuro da banda, Broadrick respostou, \"Godflesh non se compromete agora a nada ag\u00e1s ao Hellfest. Non estou seguro cara onde iremos a partir dal\u00ed, se imos a algures\". Broadrick tam\u00e9n revelou que a probabilidade de lanzar material novo era \"bastante m\u00ednima\", pero que esa posibilidade a\u00ednda exist\u00eda; a\u00ednda que m\u00e1is tarde, en 2014, insistiu que \"en \u00faltima instancia, todo o tema da reforma era fundamentalmente sobre querer facer m\u00fasica nova\". O 18 de xu\u00f1o de 2010 Godflesh actuou por vez primeira dende 2001 no Hellfest. O concerto estivo cheo de dificultades t\u00e9cnicass, rematando despois de corenta minutos en vez de tocar os sesenta planeados. A pesar da frustraci\u00f3n da actuaci\u00f3n de regreso, Godflesh continuou tocando en festivais durante 2010 e 2011, inclu\u00eddo un concerto no festival Roadburn en Tilburg, Pa\u00edses Baixos, no 2011, onde interpretaron na s\u00faa totalidade o seu primeiro \u00e1lbum, \"Streetcleaner\". Este concerto foi lanzado posteriormente como o priemiro \u00e1lbum ao vivo da banda en 2013.\nEn decembro de 2010 Broadrick revelou \u00e1 revista \"Decibel\" que Godflesh estaba montando gradualmente novas ideas para un \u00e1lbum de estudio. Explicou, \"\u00e9 algo que discutimos todo o tempo, e eu te\u00f1o anacos de material. Pero \u00e9 algo que a\u00ednda temos que desenvolver realmente. Ser\u00eda bastante doado eliminar de oito a dez temas e publicar o m\u00e1is rapidamente posible para capitalizar a popularidade do grupo, pero se sentir\u00eda completamente equivocado\". En 2011 Godflesh (xunto con Black Sabbath, Napalm Death, Judas Priest e Led Zeppelin) foi reco\u00f1ecida polo proxecto de arquivo baseado no Reino Unido \"Home of Metal\" contribu\u00ednte importante ao x\u00e9nero heavy metal. Tras conseguir este galard\u00f3n Broadrick continuou confirmando a existencia dun novo \u00e1lbum de Godflesh ao longo de 2012, dic\u00edndo que porbablemente ser\u00eda editado en 2013 tras un novo EP. En 2013 a banda publicou a s\u00faa primeira gravaci\u00f3n nova en m\u00e1is de 12 anos, unha versi\u00f3n do tema de Slaughter \"F.O.D. (Fuck of Death)\", a trav\u00e9s da serie de flexi discs da revista \"Decibel\". O flexi disc inclu\u00eduse no n\u00famero de novembro da revista. Posteriormente nese mesmo ano Godflesh interpretou a totalidade de \"Pure\" no Roadburn, contando con Hampson \u00e1 guitarra en parte do concerto. En 2014 Broadrick dixo que disolver Godflesh fora a mellor cousa que nunca fixera e afirmou que o seguinte \u00e1lbum era o seu favorito despois do \"Selfless\" de 1994.\n\"A World Lit Only by Fire\" e \"Post Self\".\nDende 2012 ata 2014 Godflesh estivo no estudio privado de Broadrick traballando no seu s\u00e9timo \u00e1lbum. O proceso foi lento debido ao compromiso de Broadrick de realizar un \u00e1lbum de Godflesh axeitado, en vez dunha explotaci\u00f3n oca da atenci\u00f3n dos medios de comunicaci\u00f3n tras a reforma da banda. Tras un longo proceso de revisi\u00f3n desas sesi\u00f3ns de gravaci\u00f3n xurdiron o EP \"Decline &amp; Fall\" e o \u00e1lbum \"A World Lit Only by Fire\", nos cales Broadrick interpretaba unha guitarra de oito cordas. O disco foi o primeiro da banda en entrar nas listas estadounidense e foi aclamado pola cr\u00edtica, mostrando eloxios polo seu peso extremo e loub\u00e1ndoo como o retorno ideal para Godflesh. Musicalmente Broadrick dixo que \"A World Lit Only by Fire\" era m\u00e1is semellante a \"Streetcleaner\" e a \"Pure\", e Green engadiu que estaba \"espiritualmente\" preto deses primeiros lanzamentos. Sobre o son do \u00e1lbum Broadrick dixo, \"\u00e9 extremadamente m\u00ednimo e moi, moi brutal - un disco bastante implacable, creo\". \"Decline &amp; Fall\" e \"A World Lit Only by Fire\" era pesado, distorsionado, e conducido por riffs, o que Broadrick viu como un regreso \u00e1 simplicidade directa da forma orixinal de Godflesh. Todo o proceso de gravaci\u00f3n e edici\u00f3n do disco foi realizado pola propia banda a trav\u00e9s do selo de Broadrick, Avalanche Recordings.\nTras varias xiras de promoci\u00f3n de \"A World Lit Only by Fire\" e un intento fallidode lanzamento dun \u00e1lbum de remesturas con Parsons proporcionando bater\u00edas adicionais, Godflesh regresou ao estudio en 2016 para a gravaci\u00f3n dun novo traballo. \"Post Self\", o oitavo \u00e1lbum de estudio da banda, publicouse o 17 de novembro de 2017, pouco despois doutro concerto onde tocaron enteiramente \"Streetcleaner\". A deferenza de \"A World Lit Only by Fire\" que se centrou m\u00e1is en facer un regreso explosivo, \"Post Self\" \u00e9 m\u00e1is introspectivo e depresivo. A meirande parte dos riffs tradicionais foron eliminados en favor de atmosferas, ru\u00eddo e experimentaci\u00f3n. \"Post Self\" rec\u00edb\u00edu amesma aclamaci\u00f3n que o seu predecesor, e os dous discos apareceron nas listas dos mellores discos do ano de varias publicaci\u00f3ns. Tras o lanzamento de \"Post Self\", Broadrick evitou as entrevistas, esperando darlle aos o\u00edntes tempo para formarse as s\u00faas propias opini\u00f3ns sobre a m\u00fasica e reter algunha da \"m\u00edstica\" do \u00e1lbum. Godflesh embarcouse en varias xiras breves e tocou nun feixe de festivais, iclu\u00edda a edici\u00f3n de 2018 do Roadburn onde interpretaron todo o \"Selfless\" ao vivo por vez primeira. Broadrick pasou un mes reprogramando a percusi\u00f3n do \u00e1lbum dende cero xa que as partes orixinais de bater\u00eda xa non exist\u00edan. Nunha entrevista coa revista francesa \"New Noise\", Broadrick dixo que \"Selfless\" era o \u00fantimo \u00e1lbum de Godflesh que quer\u00eda tocar na s\u00faa totalidade.\nMembros.\nFormaci\u00f3n presente\nAntigos membros\nAntigos membros de xira\nLi\u00f1a de tempo"}
{"id": "501949", "revid": "98629", "url": "https://gl.wikipedia.org/wiki?curid=501949", "title": "Herbario", "text": "En bot\u00e1nica, un herbario (do lat\u00edn \"herbarium\") \u00e9 unha colecci\u00f3n de plantas ou de partes de plantas, secadas, conservadas da mellor maneira pos\u00edbel, identificadas e acompa\u00f1adas de informaci\u00f3n cr\u00edtica como a identidade do colleiteiro, o lugar e a data da recolecci\u00f3n e o h\u00e1bitat onde se encontraba a planta. \nFunci\u00f3ns e caracter\u00edsticas.\nA s\u00faa funci\u00f3n \u00e9 a do estudo ou a ensinanza da bot\u00e1nica. A\u00ednda que primariamente se chamaba herbario a colecci\u00f3n de plantas secas, hoxe tam\u00e9n se co\u00f1ece como herbario o espazo onde se encontra esta colecci\u00f3n e \u00e1 instituci\u00f3n que a xestiona. As grandes colecci\u00f3ns adoitan residir en instituci\u00f3ns de investigaci\u00f3n, como xard\u00edns bot\u00e1nicos e departamentos universitarios, e bas\u00e9anse no traballo colleiteiro dos seus investigadores, ao que se suma o froito de frecuentes intercambios con instituci\u00f3ns parecidas. \nA confecci\u00f3n dun herbario persoal \u00e9, ademais, unha ferramenta did\u00e1ctica na educaci\u00f3n bot\u00e1nica, \u00fatil non s\u00f3 por ofrecer unha base material para o estudo da diversidade das plantas, sen\u00f3n tam\u00e9n pola experiencia que achega recoller as mostras no seu ambiente. Os maiores herbarios conte\u00f1en pregos procedentes de todo o mundo, pero existen tam\u00e9n herbarios rexionais, especializados na flora dunha parte do mundo.\nSobre o material vexetal depositado nos herbarios fundam\u00e9ntase unha parte importante da investigaci\u00f3n bot\u00e1nica, sobre todo aquela referida \u00e1 taxonom\u00eda, a\u00ednda que tam\u00e9n es \u00fatil para estudos flor\u00edsticos, bioxeogr\u00e1ficos e, incluso, moleculares. O material do herbario \u00e9 a testemu\u00f1a das citas de plantas, das descrici\u00f3ns das mesmas e dos materiais utilizados para propo\u00f1er novos taxons. O tipo nomenclatural ou esp\u00e9cime particular ou grupos de esp\u00e9cimes dun organismo do que se fai unha descrici\u00f3n cient\u00edfica que xustifica o nome cient\u00edfico dunha especie, \u00e9, na maior\u00eda dos casos, unha planta seca, depositada e conservada nun herbario.\nHistoria.\nEste concepto de herbario \u00e9 relativamente moderno. De feito, nos s\u00e9culos XV e XVI, a palabra \"herbario\" ti\u00f1a unha dupla acepci\u00f3n diferente \u00e1s actuais. En primeiro lugar utiliz\u00e1base para designar un libro no que se enumeraban, describ\u00edan e ilustraban principalmente plantas medicinais e os seus usos. En segundo lugar, tam\u00e9n se utilizaba o termo \"herbario\" para referirse a un conxunto de plantas vivas cuxo prop\u00f3sito era o estudo ou o ensino da bot\u00e1nica."}
{"id": "501960", "revid": "89787", "url": "https://gl.wikipedia.org/wiki?curid=501960", "title": "Jason Rich", "text": "Jason Rich, nado o 8 de maio de 1986 en Pensacola, Florida, \u00e9 un ex xogador profesional de baloncesto estadounidense.\nTraxectoria profesional.\nRich xogou na Universidade de Florida State, e tras graduarse foise a Italia a xogar no Pallacanestro Cant\u00f9. Despois xogou en Israel para o Maccabi Haifa BC e o Hapoel Jerusalem BC. \nTras media tempada en B\u00e9lxica co BC Oostende, o 31 de xaneiro de 2013 volveu a Italia para xogar no Vanoli Cremona ata final de tempada. Tras un ano en Rusia no Enisey Krasnoyarsk, Rich regresou \u00f3 Vanoli Cremona, co que asinou un acordo por un ano.\nEn outubro de 2014, Rich asinou co \u00c9lan Chalon. O 1 de xullo de 2017, Rich asinou co Sidigas Avellino da Lega Basket Serie A italiana.\nO 17 de outubro de 2018, Rich asinou co Be\u015fikta\u015f turco.\nO 24 de outubro de 2019, asinou unha tempada co Gaziantep Basketbol da Basketbol S\u00fcper Ligi turca.\nO 29 de xu\u00f1o de 2020, Rich asinou co Pallacanestro Varese da Lega Basket Serie A italiana, pero o 9 de xullo de 2020 decidiu non unirse \u00f3 Varese e anunciou a s\u00faa retirada."}
{"id": "501963", "revid": "89787", "url": "https://gl.wikipedia.org/wiki?curid=501963", "title": "Selecci\u00f3n de f\u00fatbol da Comunidade de Estados Independentes", "text": "A selecci\u00f3n de f\u00fatbol da Comunidade de Estados Independentes (C.E.I.) (en , \"Sbornaya SNG po futbolu\") foi unha selecci\u00f3n nacional de f\u00fatbol da Federaci\u00f3n de F\u00fatbol da Uni\u00f3n Sovi\u00e9tica en 1992 para representar \u00e1 Comunidade de Estados Independentes. O equipo foi creado para permitir \u00e1 participar na Eurocopa de 1992, a cal se clasficara antes da s\u00faa disoluci\u00f3n. Os xogadores ti\u00f1an a opci\u00f3n de representar a esta selecci\u00f3n ou \u00e1 dou seu pa\u00eds. Co fin do torneo, o equipo de foi reco\u00f1ecido como sucesor desta selecci\u00f3n (e por tanto tam\u00e9n da Uni\u00f3n Sovi\u00e9tica)."}
{"id": "501965", "revid": "5132", "url": "https://gl.wikipedia.org/wiki?curid=501965", "title": "Selecci\u00f3n de f\u00fatbol de Comunidade de Estados Independentes", "text": ""}
{"id": "501966", "revid": "5132", "url": "https://gl.wikipedia.org/wiki?curid=501966", "title": "Selecci\u00f3n de f\u00fatbol da CEI", "text": ""}
{"id": "501967", "revid": "5132", "url": "https://gl.wikipedia.org/wiki?curid=501967", "title": "Selecci\u00f3n de f\u00fatbol de CEI", "text": ""}
{"id": "501968", "revid": "5132", "url": "https://gl.wikipedia.org/wiki?curid=501968", "title": "Selecci\u00f3n de f\u00fatbol da C.E.I.", "text": ""}
{"id": "501969", "revid": "5132", "url": "https://gl.wikipedia.org/wiki?curid=501969", "title": "Selecci\u00f3n de f\u00fatbol de C.E.I.", "text": ""}
{"id": "501970", "revid": "23204", "url": "https://gl.wikipedia.org/wiki?curid=501970", "title": "Malesia", "text": "Malesia \u00e9 unha rexi\u00f3n bioxeogr\u00e1fica de clima ecuatorial situada entre a rexi\u00f3n Indomalaia e Australasia. \nConsid\u00e9rase tam\u00e9n unha rexi\u00f3n fitoxeogr\u00e1fica ou reino floral dentro da ecozona paleotropical. Esta rexi\u00f3n forma parte tanto de Asia como de Ocean\u00eda, e nela predominan os ecosistemas de selva ecuatorial.\nMalesia foi primeiro identificada como unha rexi\u00f3n flor\u00edstica conformada poa pen\u00ednsula de Malaca, Insulindia, Nova Guinea e o arquip\u00e9lago de Bismarck, sobre a base da flora tropical compartida ou derivada especialmente de Asia, pero tam\u00e9n con numerosos elementos da flora australiana, inclu\u00eddas moitas especies como as con\u00edferas Podocarpaceae e Araucariaceae. Hai coincidencia con catro rexiones distintas de fauna de mam\u00edferos.\nEsta rexi\u00f3n flor\u00edstica componse \u00e1 s\u00faa vez das seguintes rexi\u00f3ns bioxeogr\u00e1ficas:"}
{"id": "501971", "revid": "5132", "url": "https://gl.wikipedia.org/wiki?curid=501971", "title": "Selecci\u00f3n de f\u00fatbol de Irlanda (1882-1950)", "text": "A selecci\u00f3n de f\u00fatbol de Irlanda (en ) foi o equipo que representou \u00e1 Illa de Irlanda nas competici\u00f3ns internacionais oficiais de f\u00fatbol entre 1882 e 1950. A s\u00faa organizaci\u00f3n estaba a cargo da Asociaci\u00f3n Irlandesa de F\u00fatbol (\"Irish Football Association\", IFA), sendo a cuarta selecci\u00f3n m\u00e1is antiga do mundo. Participou principalmente no British Home Championship ante , e , torneo que conseguiu ga\u00f1ar en 1914. Ap\u00f3s a partici\u00f3n de Irlanda na d\u00e9cada de 1920, a\u00ednda que as competencias da IFA se restrinx\u00edan a Irlanda do Norte, o equipo da IFA continuou seleccionando xogadores de toda a illa at\u00e9 1950, non adoptando o nome de Irlanda do Norte at\u00e9 1954 na FIFA e a d\u00e9cada de 1970 no British Home Championship. Por outra banda, a , representando ao novo estado, foi creada en 1924."}
{"id": "501973", "revid": "5132", "url": "https://gl.wikipedia.org/wiki?curid=501973", "title": "Selecci\u00f3n de f\u00fatbol de Irlanda (1882\u20131950)", "text": ""}
{"id": "501974", "revid": "5132", "url": "https://gl.wikipedia.org/wiki?curid=501974", "title": "Selecci\u00f3n de f\u00fatbol da Illa de Irlanda", "text": ""}
{"id": "501975", "revid": "5132", "url": "https://gl.wikipedia.org/wiki?curid=501975", "title": "Selecci\u00f3n de f\u00fatbol de Illa de Irlanda", "text": ""}
{"id": "501978", "revid": "1131", "url": "https://gl.wikipedia.org/wiki?curid=501978", "title": "Vilanova, Vilanova, A Veiga", "text": ""}
{"id": "501979", "revid": "1131", "url": "https://gl.wikipedia.org/wiki?curid=501979", "title": "Vilanova de Trevinca", "text": ""}
{"id": "501981", "revid": "5132", "url": "https://gl.wikipedia.org/wiki?curid=501981", "title": "Jos\u00e9 Salom\u00f3n Rond\u00f3n", "text": ""}
{"id": "501983", "revid": "23204", "url": "https://gl.wikipedia.org/wiki?curid=501983", "title": "Gran Premio de Estiria de 2020", "text": "O Gran Premio de Estiria de 2020 (oficialmente Formula 1 Pirelli Gro\u00dfer Preis der Steiermark 2020) foi unha carreira do Campionato do Mundo F\u00f3rmula 1 celebrada no Red Bull Ring en Spielberg, Austria, o 12 de xullo de 2020. A carreira foi a segunda carreira da tempada de F\u00f3rmula Un de . A carreira foi a primeira disputa do Gran Premio de Estiria. A carreira celebrouse exactamente unha semana despois do Gran Premio de Austria de 2020 no mesmo circu\u00edto por mor da pandemia COVID-19.\nAntecedentes.\nImpacto da pandemia da COVID-19.\nO calendario inicialmente previsto para o campionato de viuse fortemente afectado pola Pandemia por coronavirus de 2019-2020. Varios Grandes Premios foron cancelados ou aprazados despois da cancelada rolda de apertura en Australia, o que fixo que a F\u00e9d\u00e9ration Internationale de l'Automobile redactase un novo calendario. O inicio do campionato atrasouse ata o 5 de xullo, cando o Red Bull Ring albergou o Gran Premio de Austria como rolda de apertura do campionato. Os organizadores da proba asinaron un contrato con Liberty Media, titular dos dereitos comerciais do deporte, para acoller unha segunda rolda no circu\u00edto o 12 de xullo (unha semana despois da primeira carreira) para ser co\u00f1ecido como o Gran Premio de Estiria. A carreira nomeouse de Estiria, o estado de Austria no que se atopa o circu\u00edto de Red Bull. As d\u00faas carreiras seguidas en Austria marcar\u00edan a primeira vez que un pa\u00eds acolle carreiras consecutivas na mesma tempada desde o Campionato Mundial de F\u00f3rmula Un de cando Xap\u00f3n acolleu os grandes premios do Pac\u00edfico e Xap\u00f3n. Isto tam\u00e9n marcou a primeira vez na historia do deporte que a mesma sede e trazado acolleron carreiras do Campionato Mundial consecutivas.\nActualizaci\u00f3ns de veh\u00edculos.\nEsp\u00e9rase que Ferrari traiga e presente unha ampla gama de actualizaci\u00f3ns para o Ferrari SF1000. As actualizaci\u00f3ns estaban inicialmente programadas para pero foron presentadas despois dunha mala actuaci\u00f3n en . \nClasificaci\u00f3n do campionato antes da carreira.\nDespois da primeira rolda no Gran Premio de Austria de 2020, Valtteri Bottas lideraba o campionato por 7 puntos sobre Charles Leclerc de Ferrari con Lando Norris de McLaren 2 puntos por detr\u00e1s no 3\u00ba lugar. No campionato de construtores, Mercedes lidera o campionato con 37 puntos, McLaren 2\u00ba con 26 puntos e Ferrari 3\u00ba con 19 puntos.\nCualificaci\u00f3n.\nA sesi\u00f3n foi a primeira sesi\u00f3n de clasificaci\u00f3n completamente en mollado no Red Bull Ring desde o Gran Premio de Austria de 1998.\nQ1 e Q2.\nA primeira sesi\u00f3n de cualificaci\u00f3n comezou \u00e1s 15:46 hora local, corenta e seis minutos despois do previsto. Todos os pilotos comezaron con pneum\u00e1ticos de choiva, e todos seguiron utiliz\u00e1ndoos durante toda a clasificaci\u00f3n. A pista estaba extremadamente mollada, cos coches propensos a aquaplaning. O \u00fanico gran incidente da sesi\u00f3n chegou ao final, cando Antonio Giovinazzi perdeu o control do seu Alfa Romeo despois da curva sete, o seu coche deslizouse sobre a herba e chocou suavemente cunha barreira, esparcindo alg\u00fans restos. Giovinazzi mantivo o motor en marcha, pero pronto parou na cuarta curva, o que provocou bandeiravermella os 13 segundos restantes. Giovinazzi foi eliminado da Q1 xunto con Kimi R\u00e4ikk\u00f6nen, Sergio P\u00e9rez, Nicholas Latifi e Romain Grosjean, que non estableceran tempo de volta por un problema co seu sistema de recuperaci\u00f3n de enerx\u00eda. George Russell alcanzou a Q2 por primeira vez na s\u00faa carreira, a primeira vez dun piloto de Williams desde o Gran Premio do Brasil de 2018.\nA intensidade da choiva aumentou durante a segundaquenda. Non obstante, a sesi\u00f3n continuou sen incidentes. Os eliminados foron Charles Leclerc, George Russell, Lance Stroll, Daniil Kvyat e Kevin Magnussen.\nQ3.\nAs fortes choivas continuaron ata a 3\u00aa quenda pero diminu\u00edron gradualmente ao longo da sesi\u00f3n. En varios puntos, Lewis Hamilton, Max Verstappen e Valtteri Bottas estiveron en posici\u00f3n provisional de pole position. Ao final, Hamilton logrou a pole cun tempo de volta 1:19.273, m\u00e1is de 1,2 segundos m\u00e1is r\u00e1pido que o seu rival m\u00e1is pr\u00f3ximo, Verstappen, que trompeaba no seu \u00faltimo intento. Carlos Sainz foi o terceiro clasificado, o primeiro piloto en facelo por McLaren desde Jenson Button no Gran Premio do Reino Unido de 2014, (o compa\u00f1eiro de equipo de Sainz Lando Norris comezara terceiro na carreira anterior, pero ascendera a esa posici\u00f3n despois de que Hamilton recibise unha penalizaci\u00f3n). O compa\u00f1eiro de equipo de Hamilton, Bottas clasificouse no cuarto lugar, seguido de Esteban Ocon, Lando Norris, Alexander Albon, Pierre Gasly, Daniel Ricciardo, e Sebastian Vettel.\nPost-cualificaci\u00f3n.\nA penalizaci\u00f3n de Norris emitido durante a primeira sesi\u00f3n de pr\u00e1cticas expulsouno do sexto ao noveno posto da grella. Tres pilotos foron investigados por infracci\u00f3ns \u00e1 normativa deportiva despois de clasificarse; P\u00e9rez por ignorar as bandeiras amarelas durante o Q1, R\u00e4ikk\u00f6nen e Leclerc por incumprimento do protocolo de bandeira vermella durante o Q1 e Leclerc de novo por obstaculizar a Kvyat durante a Q2. Non se empregou ningunha acci\u00f3n con respecto \u00e1s tres primeiras acusaci\u00f3ns, con todo Leclerc recibiu unha sanci\u00f3n de tres posici\u00f3ns por obstaculizar a Kvyat, traslad\u00e1ndoo do 11\u00ba ao 14\u00ba posto na grella. Na ma\u00f1\u00e1 da carreira, Giovinazzi recibiu unha penalizaci\u00f3n de cinco prazas por un cambio de caixa de cambios non programado, Mentres Romain Grosjean viuse obrigado a partir do pit lanel por un incumprimento das normas do parc ferm\u00e9 polo seu equipo, que traballou no seu coche durante m\u00e1is de 3 horas m\u00e1is do permitido pola normativa, sen a presenza dun comisario. A\u00ednda que o castigo normal en tales casos \u00e9 a descualificaci\u00f3n na fin de semana do Gran Premio, Grosjean evitou isto xa que o equipo culpou dun problema da bomba de auga ERS que deb\u00eda ser reparado para permitirlle participar.\nCarreira.\nInforme de carreira.\nVoltas iniciais.\nA carreira disputouse en condici\u00f3ns secas, en contraste coa cualificaci\u00f3n por completo en mollado, os 20 pilotos ti\u00f1an libre elecci\u00f3n de pneum\u00e1ticos de partida tal como o permite o Regulamento deportivo. Lewis Hamilton mantivo o seu liderado desde a pole. Na primeira volta Sebastian Vettel caeu ao 12\u00ba lugar detr\u00e1s de George Russell e Lance Stroll. No intento de superar ao seu compa\u00f1eiro polo interior da curva tres, Charles Leclerc chocou contra Vettel, rompendo a \u00e1 traseira de Vettel. Despregouse o coche de seguridade para eliminar os restos do incidente na terceira curva. Os dous Ferraris entraron nos boxes ao final da volta de apertura e o coche de Vettel retirouse da carreira. O coche de Leclerc sufriu danos na \u00e1 dianteira e no chan e substitu\u00eduse o seu aler\u00f3n dianteiro. A carreira retomouse na cuarta volta. Russell, que \u00eda no 11\u00ba lugar, deixou a pista na curva seis e entrou na grava. Puido continuar coa carreira, pero reincorporouse na parte traseira da pista no 18\u00ba posto. Ao final da cuarta volta, Ferrari determinou que os danos no coche de Leclerc eran demasiado grandes para continuar e entrou nos boxes para retirarse da carreira. Na oitava volta, Carlos Sainz caera do terceiro ao quinto posto logo de ser adiantado por Valtteri Bottas e Alexander Albon. Na volta 14, Sergio P\u00e9rez entrou nos postos de puntos ao superar a Lando Norris polo d\u00e9cimo lugar, logo de comezar no posto 17\u00ba.\nMedia carreira.\nNa volta 24, o segundo clasificado Max Verstappen foi o primeiro piloto en facer unha parada programada. Na volta seguinte, Esteban Ocon entrou nos boxes para retirarse da carreira, o seu coche sufr\u00eda un problema de refrixeraci\u00f3n. O l\u00edder da carreira Hamilton entrou en boxes na volta 27, co compa\u00f1eiro de equipo Bottas herdando o liderado. Na volta 32, Sainz sufriu unha parada lenta que lle custou tres posici\u00f3ns e d\u00faas voltas despois Bottas fixo a primeira parada para devolverlle a ventaxe a Hamilton. Despois de que todos os pilotos fixeran as s\u00faas primeiras paradas, a orde era Hamilton, Verstappen, Bottas, Albon, Ricciardo, Stroll, P\u00e9rez, Sainz, Norris e Pierre Gasly.\nP\u00e9rez comezou a progresar despois da s\u00faa parada en boxes, pasando ao seu compa\u00f1eiro de equipo Stroll na volta 46 e despois a Daniel Ricciardo d\u00faas voltas m\u00e1is tarde para reclamar o quinto lugar. A continuaci\u00f3n, P\u00e9rez estableceu unha serie de voltas r\u00e1pidas mentres se achegaba cara a Albon na cuarta posici\u00f3n. Gasly converteuse m\u00e1is tarde no primeiro piloto en facer d\u00faas paradas en boxes, comezara s\u00e9timo pero caeu ao 13\u00ba lugar cos seus pneum\u00e1ticos de compostos duros. Ao final da carreira s\u00f3 recuperar\u00eda ata o 15\u00ba posto. Na volta 62, Sainz deixou pasar a Norris polo oitavo lugar.\n\u00fcltimas voltas.\nBottas, que vi\u00f1a acerc\u00e1ndose lentamente a Verstappen desde a primeira rolda de paradas, superouno polo segundo posto na volta 66. Os dous coches batallaron o resto da volta, con Verstappen recuperando brevemente o posto, antes de que Bottas volvese a superalo na volta seguinte. Verstappen e Sainz no noveno lugar enfront\u00e1ronse nas d\u00faas voltas seguinte para tentar lograrr a volta r\u00e1pida da carreira, ambos pilotos ti\u00f1an grandes brechas para evitar perder posici\u00f3ns. Na pen\u00faltima volta, P\u00e9rez intentou un adiantamento sobre Albon pola cuarta praza na cuarta curva. Os coches entraron en contacto e resultou que P\u00e9rez rompeu a s\u00faa \u00e1 dianteira. A brecha de 15 segundos por detr\u00e1s de P\u00e9rez comezou a pecharse cando os danos fixeron que volvese caer. Stroll, que estivo por detr\u00e1s de Ricciardo durante case 30 voltas, fixo un intento de adiantamento para o sexto lugar na terceira curva, correndo a tope e provocando que os dous pilotos pisasen a zona de seguridade. Stroll tomou a posici\u00f3n e a xogada fixo que Ricciardo caese ao oitavo lugar por detr\u00e1s de Norris. Na \u00faltima volta, Norris pasou a Stroll polo sexto lugar na recta despois da terceira curva, antes de atrapar ao maltreiro P\u00e9rez na curva final para lograr a quinta posici\u00f3n.\nHamilton chegou \u00e1 bandeira a cuadros para lograr a s\u00faa primeira vitoria da tempada e a 85\u00ba da s\u00faa carreira, seguido de Bottas e Verstappen para completar o podio, con Albon e Norris detr\u00e1s. P\u00e9rez, Stroll e Ricciardo cruzaron a li\u00f1a de meta de tres en fondo, separados por algo m\u00e1is de 0,2 segundos, pero mantiveron as respectivas posici\u00f3ns. Sainz terminou noveno e reivindicou a s\u00faa primeira volta r\u00e1pida e a segunda volta consecutiva volta r\u00e1pida para McLaren. A volta r\u00e1pida de Sainz de 1:05.619 na volta 68 estableceu un novo r\u00e9cord de volta de carreira para o circu\u00edto. Daniil Kvyat acadou o punto final no d\u00e9cimo lugar.\nPost-carreira.\nOs comisarios investigaron a Stroll polo adiantamento a Ricciardo na pen\u00faltima volta, pero consider\u00e1rono un incidente de carreira e non se tomaron medidas. Ricciardo describiu m\u00e1is tarde a xogada como \"desesperada\" e afirmou que esperaba que Stroll recibise unha penalizaci\u00f3n. Leclerc pediu desculpas por provocar a colisi\u00f3n na primeira curva con Vettel, e sinalou que \"estou decepcionado de min. Fixen un traballo moi malo hoxe. Decepcionei ao equipo\". Vettel declarou que estaba \"moi sorprendido\" de que Leclerc intentase adiantaloo, ao sinalou que o equipo ti\u00f1a intenci\u00f3n de avaliar o rendemento das actualizaci\u00f3ns levadas ao SF1000 para a carreira. \nDespois da carreira, Renault presentou unha protesta formal aos comisarios sobre a legalidade do Racing Point RP20 e as s\u00faas supostas semellanzas co Mercedes AMG F1 W10 EQ Power da tempada anterior."}
{"id": "501984", "revid": "5110", "url": "https://gl.wikipedia.org/wiki?curid=501984", "title": "Batalla de Megido", "text": "A batalla de Megido (s\u00e9culo XV\u00a0a.\u00a0C.) librouse entre as forzas exipcias baixo o mando do fara\u00f3n Thutmose III contra unha coalici\u00f3n cananea comandada polo rei de Kadesh, para dirimir a soberan\u00eda sobre Retenu. A data m\u00e1is comunmente aceptada do feito \u00e9 o 16 de abril de 1457\u00a0a.\u00a0C (conforme \u00e1 Cronolox\u00eda do Antigo Oriente Pr\u00f3ximo), a\u00ednda que alg\u00fans autores sit\u00faana no 1482\u00a0a.\u00a0C. ou no 1479\u00a0a.\u00a0C. Terminou cunha vitoria exipcia, que obrigou aos cananeos a retirarse \u00e1 cidade de Megido, onde posteriormente foron asediados e vencidos. Co restablecemento da dominaci\u00f3n exipcia en Cana\u00e1n, Thutmose III comezou un reinado no que o imperio exipcio alcanzou a s\u00faa \u00e9poca de maior expansi\u00f3n.\n\u00c9 a primeira batalla da historia da que existe unha relaci\u00f3n hist\u00f3rica detallada. Nela rex\u00edstrase por vez primeira a utilizaci\u00f3n do arco composto e d\u00e1se o primeiro reconto de baixas. Todos os detalles da batalla proceden de fontes exipcias, principalmente das escrituras xerogl\u00edficas do templo de Am\u00f3n en Karnak, Tebas (actual Luxor) feitas polo escriba militar Tjaneni; tam\u00e9n na estela de Gebel Barkal, nunha estela do templo de Ptah de Karnak e nunha estela de Armant.\nRevolta cananea.\nAo final da rexencia de ra\u00ed\u00f1a-fara\u00f3n Hatshepsut, os gobernantes da antiga Retenu tentaron liberarse do xugo da hexemon\u00eda exipcia. Thutmose III, sucesor da s\u00faa madrasta Hatshepsut, tivo que lidar desde o primeiro momento do seu reinado con estes levantamentos.\nRetenu aliouse co reino de Mitani nas beiras do \u00c9ufrates, e co de Kadesh, cunha fortaleza que lles serv\u00eda de refuxio. A esta alianza uniuse tam\u00e9n Megido, cidade de importancia estrat\u00e9xica pola s\u00faa situaci\u00f3n xeogr\u00e1fica no val de Jezreel, tras o monte Carmelo e o Mediterr\u00e1neo, desde onde se pod\u00eda controlar a ruta principal entre Exipto e Mesopotamia. O rei de Kadesh asumiu o mando desta coalici\u00f3n.\nCampa\u00f1a exipcia.\nThutmose III reuniu un grande ex\u00e9rcito de carros de guerra e infantar\u00eda que sumaba 10.000 homes. Este alto n\u00famero \u00e9 coherente coa lonxitude da li\u00f1a de marcha descrita, de varios quil\u00f3metros de lonxitude.\nSeguindo o Cami\u00f1o de Horus, este ex\u00e9rcito reuniuse na fortaleza fronteiriza de Tharu (chamada Sile en grego) e chegou dez d\u00edas despois \u00e1 cidade leal de Gaza. Tras un d\u00eda de descanso, marchou cara a Yehem, onde chegou tras outros once d\u00edas. Desde aqu\u00ed deber\u00edan seguir cara ao norte, e pasar polo monte Carmelo, tras o cal se atopaba a cidade de Megido, onde se reuniran as forzas alzadas.\nHab\u00eda tres posibles rutas desde Yehem a Megido. Tanto a do norte, v\u00eda Zefti (ou Dyefti), como a do sur, v\u00eda Taanach, daban acceso seguro ao val de Jezreel. A ruta do medio, pasando por Aruna, era perigosa: segu\u00eda un can\u00f3n estreito, e as tropas s\u00f3 poder\u00edan viaxar en fila. Se o inimigo esperaba ao final do can\u00f3n os exipcios poder\u00edan ser facilmente divididos e atacados. Contra a opini\u00f3n dos l\u00edderes do seu ex\u00e9rcito de tomar calquera dos cami\u00f1os m\u00e1is seguros, Thutmose III decidiu marchar polo cami\u00f1o m\u00e1is estreito pero m\u00e1is curto cara a Megido.\nO propio Thutmose III conduciu os seus homes cara a Aruna. A cidade estaba debilmente protexida: un r\u00e1pido asalto exipcio dispersou \u00e1 gornici\u00f3n rebelde. Estes, pensando que os exipcios marchar\u00edan polo cami\u00f1o m\u00e1is seguro, dispuxeran destacamentos axexando as rutas norte e sur, deixando descuberto o val polo que o ex\u00e9rcito exipcio avanzou sen oposici\u00f3n.\nBatalla e asedio.\nThutmose ordenou acampar e durante a noite despregou as s\u00faas forzas cerca do inimigo. \u00c1 ma\u00f1\u00e1 seguinte atacou. Os rebeldes estaban nas alturas xunto \u00e1 fortaleza. A li\u00f1a exipcia disp\u00faxose nunha formaci\u00f3n c\u00f3ncava que ameazaba os dous flancos rebeldes, con Thutmose no centro dirixindo o ataque. A disposici\u00f3n dos exipcios, xunto co seu n\u00famero e a sorpresa do ataque desfixeron a formaci\u00f3n dos rebeldes, que se retiraron \u00e1 cidade, pechando as portas tras eles.\nAs forzas rebeldes dispersas, inclu\u00edndo aos reis de Megido e Kadesh, conseguiron reorganizarse dentro da cidade, e axudaron aos que quedaran f\u00f3ra a subir a muralla. Os exipcios, entretidos saqueando o campamento rebelde, perderon a oportunidade dunha r\u00e1pida conquista v\u00e9ndose obrigados a cercar Megido durante sete meses, tras os cales a cidade se rendeu, a\u00ednda que o rei de Kadesh fuxiu. O bot\u00edn conseguido polos exipcios quedou anotado en Karnak:\nPosteriormente en Yenoam, Nuges, Herenkeru e outras cidades rendidas nesta mesma campa\u00f1a tomar\u00edase m\u00e1is bot\u00edn, inclu\u00edndo ref\u00e9ns e escravos.\nConsecuencias.\nSeguindo o costume da \u00e9poca, Thutmose III tomou como ref\u00e9ns os fillos de cada un dos reis derrotados. Despois de ser educados na corte exipcia, foron devoltos aos seus lugares de orixe, onde gobernaron co consentimento de Exipto.\nA vitoria de Megido foi s\u00f3 o comezo da pacificaci\u00f3n de Cana\u00e1n e Siria. A esta batalla seguir\u00edan unha serie de campa\u00f1as, con periodicidade case anual, que supor\u00edan a expansi\u00f3n do poder de Exipto at\u00e9 o norte de Mesopotamia."}
{"id": "501986", "revid": "5863", "url": "https://gl.wikipedia.org/wiki?curid=501986", "title": "Tensi Gesteira Est\u00e9vez", "text": ""}
{"id": "501987", "revid": "5863", "url": "https://gl.wikipedia.org/wiki?curid=501987", "title": "Elba Pedrosa Rodr\u00edguez", "text": ""}
{"id": "501989", "revid": "25871", "url": "https://gl.wikipedia.org/wiki?curid=501989", "title": "Adriana Lisboa", "text": "Adriana Lisboa F\u00e1bregas Gurevitz, nada no R\u00edo de Xaneiro o 25 de abril de1970, \u00e9 unha escritora brasileira.\nTraxectoria.\nCreceu na s\u00faa cidade natal. Morou en Francia, en Par\u00eds e Avignon, e desde 2007 viviu a maior parte do tempo nos Estados Unidos (nunha pequena cidade pr\u00f3xima a Boulder, no Colorado).\n\u00c9 autora de sete novelas, al\u00e9n de poemas, contos e historias para nenos.\nOs seus libros foron traducidos ao ingl\u00e9s, franc\u00e9s, espa\u00f1ol, alem\u00e1n, \u00e1rabe, italiano, sueco, roman\u00e9s e serbio, e publicados en catorce pa\u00edses. Integrou varias antolox\u00edas de contos e poes\u00eda no Brasil e no exterior.\nRecibiu o Premio Jos\u00e9 Saramago, en Portugal, pola novela \"Sinfonia em branco\", o Premio Moinho Santista, no Brasil, polo conxunto das s\u00faas novelas, e o premio de autor revelaci\u00f3n da Funda\u00e7\u00e3o Nacional do Livro Infantil e Juvenil (FNLIJ) por \"L\u00edngua de trapos\". O proxecto Bogot\u00e1 39/Hay Festival alistouna entre os 39 m\u00e1is importantes autores novos latinoamericanos en 2007. Recibiu bolsas de creaci\u00f3n e traduci\u00f3n da Fundaci\u00f3n Biblioteca Nacional (Brasil), do Centre National du Libre (Francia) e da Funda\u00e7\u00e3o Jap\u00e3o.\nBacharel en m\u00fasica pola Un\u00edn-R\u00edo, Adriana Lisboa foi cantante de MPB en Francia aos dezaoito anos, m\u00e1is tarde profesora de m\u00fasica no R\u00edo e tam\u00e9n tradutora. Fixo o mestrado en literatura brasileira e o doutoramento en literatura comparada na UERJ (Universidade do Estado do R\u00edo de Xaneiro). Foi a\u00ednda investigadora visitante no Nichibunken (International Research Center for Japanese Studies), en Kioto (2006), na Universidade do Novo M\u00e9xico (2007) e na Universidade de Texas en Austin (2008-2009). Entre outros autores, traduciu para o portugu\u00e9s obras de Cormac McCarthy, Margaret Atwood, Stefan Zweig, Robert Louis Stevenson, Jonathan Safran Foer, Emily Bront\u00eb e Maurice Blanchot.\nA s\u00faa novela \"O cora\u00e7\u00e3o \u00e0s vezes para de bater\" foi adaptada para o cinema no Brasil por Maria Camargo, nun premiado filme de curtametraxe.\nEn 2012, o cineasta Eduardo Montes-Bradley realizou un documental sobre a s\u00faa vida, titulado \"Lisboa\" e filmado en Denver e Boulder, Colorado (EUA)."}
{"id": "501990", "revid": "23204", "url": "https://gl.wikipedia.org/wiki?curid=501990", "title": "El maestro de esgrima (filme)", "text": "El maestro de esgrima \u00e9 un filme espa\u00f1ol de 1992 dirixido por Pedro Olea e baseado na novela hom\u00f3nima de 1988 de Arturo P\u00e9rez-Reverte. O filme foi escollido como candidato de Espa\u00f1a para o \u00d3scar \u00f3 mellor filme en lingua non inglesa na 65\u00aa edici\u00f3n dos premios, mais finalmente non foi nomeado."}
{"id": "501992", "revid": "23204", "url": "https://gl.wikipedia.org/wiki?curid=501992", "title": "\u00a1Ay Carmela!", "text": ""}
{"id": "501993", "revid": "89787", "url": "https://gl.wikipedia.org/wiki?curid=501993", "title": "Juan de la Concha Casta\u00f1eda", "text": "Juan de la Concha Casta\u00f1eda, nado en Plasencia, C\u00e1ceres, o 29 de agosto de 1818 e finado en Madrid o 30 de agosto de 1903, foi un avogado e pol\u00edtico espa\u00f1ol, ministro de Facenda durante a rexencia de Mar\u00eda Cristina de Habsburgo-Lorena . \nTraxectoria.\nEstudou Dereito na Universidade de Salamanca e marchou en 1841 a Madrid onde casou e se incorporou ao Colexio de Avogados. En 1844, entrou ao servizo do Estado en 1844 como xu\u00edz de primeira instancia no xulgado de Pastrana; despois foi conselleiro provincial, gobernador interino de Guadalaxara e, posteriormente, oficial no Ministerio da Gobernaci\u00f3n en Madrid. Entre 1850 e 1864, foi redactor do xornal xur\u00eddico \"El Faro\". \nCando os progresistas triunfaron en 1854, abandonou a s\u00faa carreira administrativa e despois de participar nas elecci\u00f3ns de 1863 obtivo a s\u00faa primeira acta de deputado pola circunscrici\u00f3n de Gata e en 1864 por C\u00e1ceres, tomando parte activa na discusi\u00f3n dos orzamentos e outros aspectos de Facenda e econom\u00eda. Renovou a acta de deputado nas seguintes elecci\u00f3ns at\u00e9 1867. En 1866, a proposta do marqu\u00e9s de Barzanallana, ocupou a Direcci\u00f3n Xeral de Propiedades do Ministerio de Facenda. Ao cesar, en 1868, publicou unha Memoria na que narra a s\u00faa xesti\u00f3n. \nCoa Revoluci\u00f3n de 1868 e durante o Sexenio revolucionario, afastouse da pol\u00edtica activa e mesmo da Administraci\u00f3n durante a Primeira Rep\u00fablica e non regresou ata 1874 ao se produci-la Restauraci\u00f3n na que ocupou, de novo, a Direcci\u00f3n. de Propiedades. M\u00e1is tarde chegou a ser fiscal do Consello de Estado, presidente da s\u00faa Secci\u00f3n de Facenda. En 1876, como militante do recentemente creado Partido Conservador, foi elixido senador por C\u00e1ceres at\u00e9 1886 e despois en representaci\u00f3n da Real Academia de Ciencias Morales e Pol\u00edticas at\u00e9 a s\u00faa morte. \nO 10 de xullo de 1890, foi nomeado Fiscal do Tribunal Supremo e, posteriormente, foi ministro de Facenda entre o 23 de novembro de 1891 e o 11 de decembro de 1892 nun goberno presidido por C\u00e1novas del Castillo e foi gobernador do Banco de Espa\u00f1a desde xaneiro de 1900 at\u00e9 abril de 1901.\nReco\u00f1ecementos.\nO 16 de febreiro de 1877, recibiu a Gran Cruz de Isabel a Cat\u00f3lica, e a Encomenda de n\u00famero de Carlos III. "}
{"id": "501995", "revid": "1505", "url": "https://gl.wikipedia.org/wiki?curid=501995", "title": "Rally de Terra do Carballi\u00f1o de 1992", "text": "O Rally de Terra do Carballi\u00f1o de 1992 foi a quinta edici\u00f3n de dito rally. Celebrouse o 12 de setembro de 1992 e foi a terceira proba puntuable para a tempada 1992 do Campionato de Galicia de Rallys de Terra. O vencedor foi o piloto da Ca\u00f1iza Manuel Gonz\u00e1lez conducindo un Citro\u00ebn Visa 4x4."}
{"id": "501997", "revid": "785", "url": "https://gl.wikipedia.org/wiki?curid=501997", "title": "Sociedade Deportiva de Teixeiro", "text": ""}
{"id": "501998", "revid": "785", "url": "https://gl.wikipedia.org/wiki?curid=501998", "title": "SDC de Teixeiro", "text": ""}
{"id": "501999", "revid": "89787", "url": "https://gl.wikipedia.org/wiki?curid=501999", "title": "Wageningen", "text": "Wageningen \u00e9 unha cidade e municipio da provincia de G\u00fceldres, nos Pa\u00edses Baixos. \nXeograf\u00eda.\nWageningen est\u00e1 situada na beira norte do r\u00edo Rin, na fronteira coa provincia de Utrecht, e consta de dous asentamentos: Wageningen e Wageningen Hoog. \nUnha elevaci\u00f3n ao suroeste de Wageningen chamase Wageningse Berg (Monta\u00f1a de Wageningen).\nA unha altitude media de 9 msnm, o municipio ocupa unha superficie de 32,36 km\u00b2, dos que 1,82 km\u00b2 son de auga. \nSegundo o censo de 2019 ti\u00f1a 38 774 habitantes, polo quea s\u00faa densidade de poboaci\u00f3n nese ano de 1 230 hab./km\u00b2.\nHistoria.\nO asentamento m\u00e1is antigo co\u00f1ecido en Wageningen estaba situado cerca do r\u00edo, ao fondo do outeiro Wageningen Berg. Durante o medievo o asentamento trasladouse m\u00e1is arriba. Encontr\u00e1ronse restos dunha igrexa pequena e dalgunhas granxas con edificaci\u00f3ns de madeira cerca do cumio da Wageningse Berg.\nNo s\u00e9culo XII xurdiu un asentamento onde agora se sit\u00faa a r\u00faa \"Bergstraat\" (r\u00faa da Monta\u00f1a), no centro de Wageningen. Despois da construci\u00f3n dun dique para protexer \u00e1 vila do pantano que naquel tempo cubr\u00eda esta parte de G\u00fceldres, fixo pos\u00edbel o desenvolvemento da vila.\nDebido \u00e1 s\u00faa situaci\u00f3n estrat\u00e9xica, Wageningen era considerada xa unha cidade no s\u00e9culo XIII. O 2 de xu\u00f1o de 1263 Wageningen alcanzou o t\u00edtulo de \"cidade\". Esta estaba defendida por unha muralla e un canal. \nPara fortalecer a cidade, o duque Carlos de G\u00fcelders constru\u00edu en 1526 unha fortaleza, que foi destru\u00edda polas tropas francesas en 1672. O daquela se\u00f1or do castelo, o bar\u00f3n Adolfo Lubbert Torck, constru\u00edu un novo sobre as ru\u00ednas do antigo. Hoxe en d\u00eda permanecen vis\u00edbeis restos de tres torres e parte da muralla.\nWageningen tam\u00e9n \u00e9 famosa pola s\u00faa historia militar. O 6 de maio de 1945 o xeneral alem\u00e1n Johannes Blaskowitz rendeuse ao xeneral canadense Charles Foulkes, terminando as\u00ed a segunda guerra mundial para os Pa\u00edses Baixos. Os xenerais asinaron a capitulaci\u00f3n no Hotel de Wereld en Wageningen. Cada 5 de maio, o d\u00eda da liberaci\u00f3n dos Pa\u00edses Baixos, a cidade celebra un gran festival para celebrar a liberaci\u00f3n, cun desfile de veteranos da guerra que son honrados polos seus servizos nesa ocasi\u00f3n.\nA Universidade de Wageningen.\nWageningen \u00e9 famosa pola s\u00faa Universidade, a Wageningen Universiteit en Researchcentrum, especializada en Ciencias Naturais, na que estudan varios milleiros de estudantes de m\u00e1is de 150 pa\u00edses.No curso acad\u00e9mico 2010-2011 ti\u00f1a m\u00e1is de 7 800 alumnos e alumnas matriculadas, e a Universidade e as instituci\u00f3ns de investigaci\u00f3n relacionadas con ela dan emprego a 7 400 persoas, das cales soamente o 40 % residen en Wageningen.\nA Universidade fundouse en 1876 como Escola de Agricultura Municipal, transformada en 1918 nun centro de ensinanza superior, a \"Landbouwhogeschool Wageningen\" (Escola Polit\u00e9cnica de Agricultur), e despois Universidade Agraria de Wageningen. \nAs\u00ed, a cidade transformouse nunha comunidade educativa e tecnol\u00f3xica moderna. Hoxe Wageningen \u00e9 o centro do \"Foodvalley\" (\"Val dos alimentos\"), unha grande aglomeraci\u00f3n de empresas e institutos de investigaci\u00f3n que se especializa en innovaciones de alimentos.\nO seu campus est\u00e1 establecido nas aforas da cidade, o que lle permite planificar numerosas ampliaci\u00f3ns das s\u00faas instalaci\u00f3ns, centradas nas ciencias da vida, a sociolox\u00eda, as relaci\u00f3ns comerciais e o recursos naturais."}
{"id": "502000", "revid": "45576", "url": "https://gl.wikipedia.org/wiki?curid=502000", "title": "Gran Premio de Estiria", "text": "O Gran Premio de Estiria (oficialmente Formula 1 Pirelli Gro\u00dfer Styrian Grand Prix) \u00e9 unha carreira v\u00e1lida para o campionato de F\u00f3rmula 1 que forma parte do calendario da tempada . Debido \u00e1 pandemia do coronavirus, o calendario est\u00e1 modificado, e nalg\u00fans circu\u00edtos, entre eles o Red Bull Ring, se disputan dous Grandes Premios. Ao estar o circu\u00edto localizado no estado de Estiria, o segundo dos Grandes Premios adoptou este nome.\nHistoria.\n2020.\nA Pandemia de COVID-19 en 2020 provocou a interrupci\u00f3n do calendario de carreiras orixinal, cunha serie de carreiras canceladas. O Gran Premio de Estiria engadiuse ao calendario revisado como unha carreira \"puntual\", como outros Grandes Premios novos ou de volta, para compensar a perda doutras carreiras. Despois do Gran Premio de Austria de 2020, foi a segunda carreira consecutiva no Red Bull Ring. Lewis Hamilton co Mercedes acadou a pole e ga\u00f1ou a carreira.\n2021.\nA pesar da intenci\u00f3n orixinal de que o Gran Premio de Estiria se celebrase como evento \u00fanico en 2020, o evento regresou en como a oitava xornada do campionato en substituci\u00f3n do Gran Premio de Turqu\u00eda que adiuse debido \u00e1s restrici\u00f3ns de viaxe para xestionar a pandemia de COVID-19 en curso. Max Verstappen co Red Bull acadou a pole e ga\u00f1ou a carreira."}
{"id": "502001", "revid": "75439", "url": "https://gl.wikipedia.org/wiki?curid=502001", "title": "Valter Hugo M\u00e3e", "text": "Valter Hugo M\u00e3e \u00e9 o nome art\u00edstico do escritor portugu\u00e9s Valter Hugo Lemos, nado en Vila Henrique de Carvalho, (Angola) o 25 de setembro de 1971). Al\u00e9n de escritor \u00e9 editor, artista pl\u00e1stico, presentador de televisi\u00f3n e cantante.\nTraxectoria.\nValter Hugo Nai \u00e9 un escritor portugu\u00e9s que naceu nunha cidade angolana outrora chamada \"Henrique de Carvalho\", actual Saurimo.\nPasou a infancia en Pa\u00e7os de Ferreira e en 1980 mudouse para Vila do Conde. Licenciouse en Dereito e fixo un posgrao en Literatura Portuguesa Moderna e Contempor\u00e1nea na Facultade de Letras da Universidade do Porto.\nEn 1999 foi cofundador da Quasi edi\u00e7\u00f5es na cal publicou obras de M\u00e1rio Soares, Caetano Veloso, Adriana Calcanhotto, Manoel de Barros, Ant\u00f3nio Ramos Rosa, Artur do Cruceiro Seixas, Ferreira Gullar, Adolfo Lux\u00faria Can\u00edbal e moitos outros.\nCo-dirixiu a revista \"Apeadeiro\", de 2001 a 2004 e en 2006 funda a editora Obxecto Card\u00edaco.\nEn 2007 atinxiu o reco\u00f1ecemento p\u00fablico coa asignaci\u00f3n do Premio Literario Jos\u00e9 Saramago, durante a entrega do cal o propio Jos\u00e9 Saramago considerou a novela \"o remorso de baltazar serapi\u00e3o\" un certo \"tsunami literario\": \"Por veces, tiven a sensaci\u00f3n de asistir a un novo parto da Lingua portuguesa\".\nPara al\u00e9n da escrita tense dedicado ao dese\u00f1o, cunha primeira exposici\u00f3n individual inaugurada en maio de 2007, na Galer\u00eda S\u00edmbolo, no Porto, e \u00e1 m\u00fasica, t\u00e9ndose estreado como voz do grupo Goberno en xaneiro de 2008, no Teatro do Campo Alegre, tam\u00e9n no Porto.\nDesde o fin de 2012 presentou un programa de entrevistas no Porto Canal. Publica a cr\u00f3nica \"Autobiografia Imagin\u00e1ria\" no \"Jornal de Letras\" e coordina tam\u00e9n a colecci\u00f3n de poes\u00eda \"elogio da sombra\".\nA s\u00faa literatura.\nOs catro primeiras novelas de Valter Hugo Nai son co\u00f1ecidas como a tetralox\u00eda das min\u00fasculas. Escritas integralmente sen letras capitais, inclu\u00edndo o nome do autor, pretend\u00edan chamar a atenci\u00f3n para a natureza oral dos textos e reconduci\u00f3n da literatura \u00e1 liberdade primeira do pensamento. As min\u00fasculas aluden tam\u00e9n a unha utop\u00eda de igualdade. Unha correcta democracia que equiparaba as palabras na s\u00faa graf\u00eda para deixar ao lector definir o que deb\u00eda ou non ser acentuado.\nValter Hugo, nos seus traballos, destaca pola variedade dos medios de expresi\u00f3n e de tem\u00e1ticas, que poden falar dos pequenos detalles do coti\u00e1n, dos problemas contempor\u00e1neos afrontados por pa\u00edses como Portugal ou das paisaxes da Islandia, combinando unha prosa indagada e historias marcadas pola emoci\u00f3n."}
{"id": "502003", "revid": "98629", "url": "https://gl.wikipedia.org/wiki?curid=502003", "title": "C\u00e9lula horizontal", "text": "As c\u00e9lulas horizontais da retina son neuronas que se interconectan horizontalmente que te\u00f1en os corpos celulares na capa nuclear interna da retina do ollo dos vertebrados. Axudan a integrar e regular os impulsos enviados por m\u00fatiples c\u00e9lulas fotorreceptoras. Entre as s\u00faas funci\u00f3ns, as c\u00e9lulas horizontais son responsables de que os ollos poidan axustarse para ver tanto en condici\u00f3ns de moita luz coma de pouca. Reciben impulsos dos fotorreceptores, pero tam\u00e9n lles env\u00edan sinapses de volta. As c\u00e9lulas horizontais proporcionan unha retroalimentaci\u00f3n inhibitoria aos fotorreceptores bast\u00f3ns e conos. P\u00e9nsase que son importantes para a propiedade antagonista centro-arredores dos campos receptivos de moitos tipos de c\u00e9lulas ganglionares da retina. \nOutras neuronas da retina son: conos, bast\u00f3ns, c\u00e9lulas bipolares, c\u00e9lulas am\u00e1crinas e c\u00e9lulas ganglionares.\nEstrutura.\nDependendo da especie, hai normalmente unha ou d\u00faas clases de c\u00e9lulas horizontais, e \u00e1s veces proponse un terceiro tipo.\nAs c\u00e9lulas horizontais est\u00e9ndense a trav\u00e9s de varios fotorreceptores e suman os impulsos antes de facer sinapses nas c\u00e9lulas fotorreceptoras. As c\u00e9lulas horizontais poder\u00edan tam\u00e9n facer sinapse coas c\u00e9lulas bipolares, pero isto non \u00e9 seguro.\nHai unha maior densidade de c\u00e9lulas horizontais cara \u00e1 rexi\u00f3n central da retina. Nos gatos obs\u00e9rvase que as c\u00e9lulas horizontais de tipo A te\u00f1en unha densidade de 225 c\u00e9lulas/mm2 preto do cento da retina, e unha densidade de 120 c\u00e9lulas/mm2 na retina m\u00e1is perif\u00e9rica.\nAs c\u00e9lulas horizontais e outras interneuronas retinianas \u00e9 menos probable que sexan veci\u00f1as pr\u00f3ximas doutras do mesmo subtipo que o que se esperar\u00eda ao chou, o que ten como resultado a existencia de \u2018zonas de exclusi\u00f3n\u2019 que as separan. A disposici\u00f3n en mosaico proporciona un mecanismo para distribu\u00edr cada tipo de c\u00e9lula regularmente pola retina, o que asegura que todas as partes do campo visual te\u00f1en acceso a un completo conxunto de elementos de procesamento. As prote\u00ednas transmembrana MEGF10 e MEGF11 te\u00f1en papeis fundamentais na formaci\u00f3n dos mosaicos polas c\u00e9lulas horizontais e as c\u00e9lulas am\u00e1crinas starburst en ratos.\nFunci\u00f3n.\nAs c\u00e9lulas horizontais despolar\u00edzanse pola liberaci\u00f3n desde os fotorreceptores de glutamato, que ocorre en ausencia de luz. Seguidamente, a despolarizaci\u00f3n dunha c\u00e9lula horizontal fai que esta cause a hiperpolarizaci\u00f3n dos fotorreceptores pr\u00f3ximos. Inversamente, en condici\u00f3ns de luz os fotorreceptores liberan menos glutamato, o cal hiperpolariza as c\u00e9lulas horizontais, o que causa a despolarizaci\u00f3n dos fotorreceptores pr\u00f3ximos. As\u00ed, as c\u00e9lulas horizontais proporcionan unha retroalimentaci\u00f3n negativa aos fotorreceptores. A extensi\u00f3n lateral moderadamente larga e o acoplamento das c\u00e9lulas horizontais por uni\u00f3ns comunicantes, mide o nivel medio de iluminaci\u00f3n que chega a unha rexi\u00f3n da superficie retiniana, da cal as c\u00e9lulas horizontais despois restan un valor proporcional ao impulso da sa\u00edda dos fotorreceptores para manter o impulso de entrada nos circu\u00edtos retinianos internos dentro do seu rango operativo. As c\u00e9lulas horizontais son tam\u00e9n un dos dous grupos de interneuronas inhibitorias que contrib\u00faen aos \"arredores\" das c\u00e9lulas ganglionares (ver antagonismo centro-arredores):\nIlluminaci\u00f3n formula_1 Hiperpolarizaci\u00f3n do fotorreceptor do centro formula_1 hiperpolarizaci\u00f3n da c\u00e9lula horizontal formula_1 depolarizaci\u00f3n do fotorreceptor dos arredores\nO mecanismo exacto polo cal a despolarizaci\u00f3n de c\u00e9lulas horizontais hiperpolariza os fotorreceptores non est\u00e1 claro. A\u00ednda que as c\u00e9lulas horizontais conte\u00f1en GABA, o principal mecanismo polo cal as c\u00e9lulas horizontais inhiben os conos probablemente non implica a liberaci\u00f3n de GABA polas c\u00e9lulas horizontais nos conos. Hai dous mecanismos que non son mutuamente exclu\u00edntes que probablemente contrib\u00faen \u00e1 inhibici\u00f3n das c\u00e9lulas horizontais por liberaci\u00f3n de glutamato polos conos. Ambos os mecanismos que se postulan dependen do ambiente protexido proporcionado polas sinapses invaxinadas que establecen as c\u00e9lulas horizontais cos conos. O primeiro mecanismo postulado \u00e9 un mecanimso ef\u00e1ptico r\u00e1pido que non ten retardo sin\u00e1ptico, facendo que esta sexa unha das sinapses inhibitorias m\u00e1is r\u00e1pidas co\u00f1ecidas. O segundo mecanismo postulado \u00e9 relativamente lento cun tempo constante duns 200 milisegundos e depende da liberaci\u00f3n de ATP por medio das canles de Pannexina 1 localizadas en dendritas de c\u00e9lulas horizontais que se invaxinan na terminal sin\u00e1ptica do cono. A ecto-ATPase NTPDase1 hidroliza o ATP extracelular a AMP, grupos fosfato e prot\u00f3ns. Os grupos fosfato e prot\u00f3ns forman un tamp\u00f3n de pH cun pKa de 7,2, que ment\u00e9n o pH na fenda sin\u00e1ptica relativamente \u00e1cido. Isto inhibe as canles de Ca2+ do cono e, en consecuencia, reduce a liberaci\u00f3n de glutamato polos conos.\nO antagonismo centro-arredores das c\u00e9lulas bipolares crese que foi herdado dos conos. Por\u00e9n, cando se fan gravaci\u00f3ns de partes do cono que est\u00e1n afastadas das terminais do cono que fan sinapse coas c\u00e9lulas bipolares, o antagonismo centro-arredores parece ser menos fiable nos conos que nas c\u00e9lulas bipolares. Como as sinapses invaxinadas das c\u00e9lulas horizontais se fan nos terminais dos conos, p\u00e9nsase que a presenza do antagonismo centro-arredores dos conos \u00e9 m\u00e1is fiable nos terminais dos conos."}
{"id": "502004", "revid": "1888", "url": "https://gl.wikipedia.org/wiki?curid=502004", "title": "Manuel Formoso Pi\u00f1eiro", "text": "Manuel Formoso Pi\u00f1eiro, nado en Buenos Aires en 1916 e finado en Sarri\u00f3n en abril de 1939, foi un poeta e pol\u00edtico galego.\nTraxectoria.\nFillo de Manuel Formoso e Manuela Pi\u00f1eiro, emigrantes de Carnota, que retornaron a Galicia a finais dos anos dez. Criouse na parroquia pontevedresa de Alba, onde seus pais mercaron unha propiedade e se dedicaron a atender a explotaci\u00f3n agraria. Foi educado polo seu curm\u00e1n Antonio Agust\u00edn Formoso Pi\u00f1eiro, daquela estudante de maxisterio en Pontevedra. Estudou na escola de Lerez. En outubro de 1934 solicitou permiso para facer pr\u00e1cticas no Hospital de Pontevedra para os seus estudos de practicante. Militante das Mocedades Galeguistas de Pontevedra. Co golpe de Estado do 18 de xullo de 1936 foi mobilizado en febreiro de 1937. Desertou do ex\u00e9rcito franquista e pasouse ao bando leal. Detido ao final da guerra, foi fusilado en abril de 1939 en Sarri\u00f3n (Teruel). Benito B\u00faa Rivas, asinando co pseud\u00f3nimo B. Lerez, dedicoulle o poema \"A morte dun heroi\" que apareceu no \"Cancioneiro de loita galega\" editado en M\u00e9xico en 1942."}
{"id": "502005", "revid": "5863", "url": "https://gl.wikipedia.org/wiki?curid=502005", "title": "Elecci\u00f3ns Xerais de Espa\u00f1a de 2016", "text": ""}
{"id": "502006", "revid": "5863", "url": "https://gl.wikipedia.org/wiki?curid=502006", "title": "Elecci\u00f3ns Xerais de Espa\u00f1a de 2019", "text": ""}
{"id": "502007", "revid": "5863", "url": "https://gl.wikipedia.org/wiki?curid=502007", "title": "Elecci\u00f3ns xerais de abril de 2019", "text": ""}
{"id": "502010", "revid": "1888", "url": "https://gl.wikipedia.org/wiki?curid=502010", "title": "Antonio Formoso Pi\u00f1eiro", "text": "Antonio Agust\u00edn Formoso Pi\u00f1eiro, nado en Lira (Carnota) o 16 de febreiro de 1906, foi un mestre e pol\u00edtico galego.\nTraxectoria.\nFillo de Agust\u00edn Formoso Lest\u00f3n. Estudou Maxisterio en Pontevedra, educando ao seu curm\u00e1n Manuel Formoso Pi\u00f1eiro. Foi mestre interino da Curr\u00e1 (Carnota) en 1929, en decembro dese ano foi nomeado para o p\u00f3sito de Boa (Noia), e en xaneiro de 1932 para Lira. Aprobou as oposici\u00f3ns en decembro de 1932, e foi mestre en Gaxate e en maio de 1934 foi destinado a Caldebarcos (Carnota). Foi presidente das Mocedades Galeguistas de Carnota e pronunciou varias conferencias de exaltaci\u00f3n galeguista. Foi secretario xeral do Partido Galeguista de Carnota e presentou o mitin de Castelao en Lira. Logo do triunfo do Frente Popular en febreiro de 1936 foi nomeado concelleiro de Carnota e elixido segundo tenente alcalde. Co golpe de Estado do 18 de xullo de 1936 foi destitu\u00eddo. Depurado, foi separado definitivamente do servizo causando baixa na escala.\nVida persoal.\nCasou en Vigo con Elisa Iglesias Pi\u00f1eiro en decembro de 1934 e tiveron un \u00fanico fillo en com\u00fan, Agust\u00edn Amadeo Formoso Iglesias."}
{"id": "502011", "revid": "1888", "url": "https://gl.wikipedia.org/wiki?curid=502011", "title": "Antonio Agust\u00edn Formoso Pi\u00f1eiro", "text": ""}
{"id": "502012", "revid": "1888", "url": "https://gl.wikipedia.org/wiki?curid=502012", "title": "Antonio A. Formoso Pi\u00f1eiro", "text": ""}
{"id": "502013", "revid": "1131", "url": "https://gl.wikipedia.org/wiki?curid=502013", "title": "Jos\u00e9 Mar\u00eda D\u00edaz Sanjurjo", "text": ""}
{"id": "502016", "revid": "5132", "url": "https://gl.wikipedia.org/wiki?curid=502016", "title": "Selecci\u00f3n de f\u00fatbol da Rep\u00fablica de Irlanda", "text": ""}
{"id": "502032", "revid": "1131", "url": "https://gl.wikipedia.org/wiki?curid=502032", "title": "O Horla", "text": "O Horla ou O Horl\u00e1 (orixinalmente, en franc\u00e9s, Le Horla) \u00e9 unha historia de terror de Guy de Maupassant, publicada orixinariamente o 23 de outubro de 1882 no xornal \"Le Gaulois\". Ten tres versi\u00f3ns; esta \u00faltima \u00e9 a m\u00e1is consultada na actualidade, \u00e9 m\u00e1is longa que as anteriores e foi publicada en 1887 na antolox\u00eda de historias do mesmo nome.\nSinopse.\nA historia, escrita como un diario, narra os s\u00edntomas e mais os medos do protagonista cando comeza a sentir a presenza dun ser invis\u00edbel, chamado \"Horla\", que o arrodea e o controla. Todas as noites, mentres dorme, esta presenza inv\u00e1deo e b\u00e9belle a vida. \nA historia transcorre na casa do rural do protagonista, preto de Ru\u00e1n, nas beiras do r\u00edo Sena, onde pasa o tempo a descansar no xard\u00edn, vendo as embarcaci\u00f3ns navegar; e en Par\u00eds, para onde viaxa para se distraer un pouco das aflici\u00f3ns e visitar a familia. \nDebido aos acontecementos inexplicables que lle ocorren, o narrador comeza a cuestionar a s\u00faa propia cordura. Un d\u00eda, no xornal, le unha historia sobre alg\u00fans habitantes de S\u00e3o Paulo, Brasil, que fuxiron das s\u00faas casas porque din que foron invadidos por seres invis\u00edbeis que os controlan contra a s\u00faa vontade. As\u00ed, el asocia que a presenza que vive na s\u00faa casa chegar\u00eda nun veleiro brasileiro e entende que a ameaza \u00e9 real. \nO personaxe af\u00fandese lentamente na loucura, cando intenta se desfacer da criatura e toma medidas cada vez m\u00e1is dr\u00e1sticas para o acadar; ata chega a decidir que non pode seguir vivindo mentres a criatura estea preto del."}
{"id": "502034", "revid": "1131", "url": "https://gl.wikipedia.org/wiki?curid=502034", "title": "\u00a1Ay, Carmela! (hom\u00f3nimos)", "text": "\u00a1Ay, Carmela! pode referirse a:"}
{"id": "502035", "revid": "89787", "url": "https://gl.wikipedia.org/wiki?curid=502035", "title": "Montoyas y Tarantos", "text": "Montoyas y Tarantos \u00e9 un filme espa\u00f1ol de 1989 dirixido por Vicente Escriv\u00e1. O filme foi escollido como candidato de Espa\u00f1a para o \u00d3scar \u00f3 mellor filme en lingua non inglesa na 62\u00aa edici\u00f3n dos premios, mais finalmente non foi nomeado."}
{"id": "502036", "revid": "1131", "url": "https://gl.wikipedia.org/wiki?curid=502036", "title": "Institut Mines-T\u00e9l\u00e9com Business School", "text": "A Institut Mines-T\u00e9l\u00e9com Business School \u00e9 unha escola de negocios con vocaci\u00f3n internacional, con campus propios en Par\u00eds e \u00c9vry.\nDescrici\u00f3n.\nEsta instituci\u00f3n foi fundada en 1979 por France Telecom. Imparte unha trintena de programas formativos -entre m\u00e1sters, MBA e formaci\u00f3n para altos directivos- que contan coa tripla acreditaci\u00f3n internacional de CGE, AACSB e AMBA."}
{"id": "502037", "revid": "5519081", "url": "https://gl.wikipedia.org/wiki?curid=502037", "title": "INT Management", "text": ""}
{"id": "502038", "revid": "1505", "url": "https://gl.wikipedia.org/wiki?curid=502038", "title": "Rally de Terra de Ourense de 1992", "text": "O Rally de Terra de Ourense de 1992 foi a terceira edici\u00f3n de dito rally e a derradeira proba da tempada 1992 do Campionato de Galicia de Rallys de Terra. Celebrouse o 6 de decembro de 1992 e o vencedor foi o vigu\u00e9s Jos\u00e9 Alonso a bordo dun Citro\u00ebn AX 4x4.\nPola s\u00faa parte a cordobesa afincada en Vigo Ana Barbero, con igual modelo de coche, rematou cuarta, proclam\u00e1ndose con este resultado campioa de Galicia de Rallys de Terra.\nDesenvolvemento.\nO rally ourens\u00e1n volv\u00eda ao calendario despois de d\u00faas tempadas de ausencia e foi adicado \u00e1 memoria do piloto ourens\u00e1n \u00d3scar Fern\u00e1ndez, falecido nun accidente de tr\u00e1fico uns meses antes. O seu Citro\u00ebn AX 4x4 foi pilotado nesta proba polo seu irm\u00e1n Marco Antonio. \nManuel Senra, que compet\u00eda cun Peugeot 309 e por primeira vez con Faustino Su\u00e1rez como copiloto, liderou a primeira parte da carreira, na que hab\u00eda menos lama, grazas \u00e1 s\u00faa maior velocidade punta. A segunda parte por\u00e9n, cunhas condici\u00f3ns clim\u00e1ticas adversas, foi dominada polos veh\u00edculos con tracci\u00f3n \u00e1s catro rodas, rematando con catro Citro\u00ebn AX 4x4 nas catro primeiras posici\u00f3ns, co vigu\u00e9s Jos\u00e9 Alonso como ga\u00f1ador da proba. Ana Barbero, que chegou en cuarta posici\u00f3n, sumou os puntos necesarios para proclamarse campioa de Galicia de Rallys de Terra, a primeira e \u00fanica muller en logralo, superando a Jos\u00e9 Caama\u00f1o e Manuel Gonz\u00e1lez, os outros dous pilotos que a\u00ednda conservaban posibilidades de lograr o t\u00edtulo."}
{"id": "502040", "revid": "23204", "url": "https://gl.wikipedia.org/wiki?curid=502040", "title": "Mujeres al borde de un ataque de nervios", "text": "Mujeres al borde de un ataque de nervios \u00e9 un filme espa\u00f1ol de 1988 escrito e dirixido por Pedro Almod\u00f3var, protagonizado por Carmen Maura e Antonio Banderas. O filme valeulle a Almod\u00f3var grande atenci\u00f3n internacional sendo nomeado \u00f3 \u00d3scar \u00f3 mellor filme en lingua non inglesa na 61\u00aa edici\u00f3n dos premios, e ga\u00f1ou cinco Premios Goya inclu\u00edndo o premio de mellor filme e mellor actriz para Maura. Estreouse o 11 de novembro de 1988."}
{"id": "502041", "revid": "108464", "url": "https://gl.wikipedia.org/wiki?curid=502041", "title": "R\u00edo Dvina Setentrional", "text": ""}
{"id": "502044", "revid": "88215", "url": "https://gl.wikipedia.org/wiki?curid=502044", "title": "Tempada 1992 do Campionato de Galicia de Rallys de Terra", "text": "A tempada 1992 foi a 6\u00aa edici\u00f3n do Campionato de Galicia de Rallys de Terra. A vencedora foi a cordobesa afincada en Vigo Ana Barbero cun Citro\u00ebn AX 4x4. Foi a primeira e \u00fanica muller en lograr o t\u00edtulo."}
{"id": "502045", "revid": "23204", "url": "https://gl.wikipedia.org/wiki?curid=502045", "title": "Asignatura aprobada", "text": "Asignatura aprobada \u00e9 un filme espa\u00f1ol de 1987 escrito, producido e dirixido por Jos\u00e9 Luis Garci. O filme foi nomeado \u00f3 \u00d3scar \u00f3 mellor filme en lingua non inglesa na 60\u00aa edici\u00f3n dos premios, e Garci ga\u00f1ou o Goya \u00f3 mellor director.\nSinopse.\nTralo fracaso da s\u00faa \u00faltima obra e o abandono da s\u00faa muller, Jos\u00e9 Manuel Alc\u00e1ntara decide deixar Madrid e ir a Asturias para ter unha vida tranquila como colaborador de radio e prensa. Por\u00e9n, os seus erros do pasado vir\u00e1n canda el, como o seu fillo roqueiro e o seu vello amor."}
{"id": "502046", "revid": "98629", "url": "https://gl.wikipedia.org/wiki?curid=502046", "title": "R\u00edo Dvin\u00e1 Occidental", "text": "O r\u00edo Dvin\u00e1 Occidental ou Daugava (, , \"Z\u00e1padnaya Dvin\u00e1\"; en bielorruso, \"Zaj\u00f3dniaya Dzvin\u00e1\") \u00e9 un r\u00edo do nord\u00e9s de Europa, que nace na meseta de Vald\u00e1i, no noroeste de Rusia e desemboca no golfo de Riga preto da cidade de Riga, capital de Letonia.\nXeograf\u00eda.\nO r\u00edo Daugava nace na meseta de Vald\u00e1i, na rexi\u00f3n rusa de Andre\u00e1pol, no \u00f3blast de Tver. Discorre no seu primeiro tramo en direcci\u00f3n sur e, tras atravesar o \u00f3blast de Tver, segue polo bordo noroccidental do \u00f3blast de Smolensk. Al\u00ed cambia de direcci\u00f3n cara ao oeste e entra tam\u00e9n na parte norte de Belar\u00fas, onde ba\u00f1a as cidades de V\u00edtebsk e P\u00f3latsk. Pen\u00e9trase en Letonia en direcci\u00f3n preferentemente noroeste e, tras cruzar as cidades de Daugavpils e Riga, desauga no golfo de Riga, no mar B\u00e1ltico. \nEst\u00e1 conectado por unha canle ao r\u00edo Berezin\u00e1 e desde a\u00ed co r\u00edo Dni\u00e9per.\nEn condici\u00f3ns atmosf\u00e9ricas normais, o Daugava, que ten unha lonxitude de 1.020 km, ten unha profundidade m\u00e1xima duns 12 m; con todo, coas crecidas que te\u00f1en lugar durante a primavera, chega a alcanzar unha profundidade de at\u00e9 17 metros. Debido aos r\u00e1pidos e \u00e1 pouca profundidade do seu leito, \u00fasase principalmente para o transporte de troncos. Ademais constru\u00edronse estaci\u00f3ns hidroel\u00e9ctricas ao leste de Riga. O Daugava permanece xeado desde decembro at\u00e9 abril.\nAfluentes.\nOs principais afluentes deste r\u00edo son:"}
{"id": "502047", "revid": "1131", "url": "https://gl.wikipedia.org/wiki?curid=502047", "title": "Campo Galego", "text": "Campo Galego \u00e9 un xornal dixital en lingua galega (tam\u00e9n con versi\u00f3ns en ingl\u00e9s e castel\u00e1n) de tem\u00e1tica agrogandeira e \u00e1mbito galego, con sede en Santiago de Compostela.\nApareceu en febreiro de 2015 impulsado polos xornalistas Gonzalo Brocos e David Gonz\u00e1lez. Economicamente, sust\u00e9ntase con publicidade e mais co apoio da C\u00e1mara de Comercio de Santiago de Compostela, a C\u00e1mara de Comercio de Espa\u00f1a e mais con fondos europeos."}
{"id": "502048", "revid": "108464", "url": "https://gl.wikipedia.org/wiki?curid=502048", "title": "R\u00edo Daugava", "text": ""}
{"id": "502049", "revid": "108464", "url": "https://gl.wikipedia.org/wiki?curid=502049", "title": "R\u00edo Dvina Occidental", "text": ""}
{"id": "502050", "revid": "89787", "url": "https://gl.wikipedia.org/wiki?curid=502050", "title": "Unknown Instructors", "text": "Unknown Instructors \u00e9 un supergrupo de rock improvisado que conta coa antiga secci\u00f3n r\u00edtmica de Minutemen e fIREHOSE, o baixista Mike Watt e o bater\u00eda George Hurley; con membros de Saccharine Trust, o guitarrista Joe Baiza e o vocalista Jack Brewer; e co vocalista e saxofonista Dan McGuire. A banda foi descrita como \"unha reuni\u00f3n de estrelas de alumnos da corte SST doutro tempo\" e Henry Rollins chamouna unha formaci\u00f3n it a dream lineup.\nO seu primeiro \u00e1lbum, \"The Way Things Work\", foi editado a finais de setembro de 2005 a trav\u00e9s do selo Smog Veil Records. En outubro dese ano a banda regresou ao estudio para gravar un segundo \u00e1lbum, desta vez con David Thomas de Pere Ubu e o artista Raymond Pettibon como novos participantes. O disco, \"The Master's Voice\", foi publicado en marzo de 2007. Un terceiro traballo, \"Funland\", apareceu en 2009. En 2019 Unknown Instructors publicou o seu cuarto \u00e1lbum, titulado \"Unwilling to Explain\", con J Mascis de Dinosaur Jr. na guitarra. Este tr\u00e1tase do primeira disco da banda que non foi improvisado. "}
{"id": "502051", "revid": "1888", "url": "https://gl.wikipedia.org/wiki?curid=502051", "title": "C\u00e1ndido Paniagua Pousa", "text": "C\u00e1ndido Paniagua Pousa, nado en Xinzo de Limia o 10 de maio de 1992, \u00e9 un escritor e profesor galego.\nTraxectoria.\nEstudou no CEIP Rosal\u00eda de Castro e no IES Lagoa de Antela en Xinzo. Graduouse con Premio extraordinario de fin de carreira en Estudos de galego e espa\u00f1ol pola Universidade de Vigo. \u00c9 profesor de Lingua galega e literatura no ensino secundario e traballa nunha tese de doutoramento sobre a linguaxe dixital. Escribiu xa desde a adolescencia participando en varios concursos."}
{"id": "502052", "revid": "75439", "url": "https://gl.wikipedia.org/wiki?curid=502052", "title": "Brawl Stars", "text": "Brawl Stars \u00e9 un videoxogo multixogador en li\u00f1a gratu\u00edto para m\u00f3biles dispo\u00f1ible en Android e IOS, desenvolvido por Supercell e lanzado globalmente en 2018. A versi\u00f3n de demostraci\u00f3n do xogo foi lanzada o 14 de xu\u00f1o do 2017 unicamente para o Canad\u00e1, con tem\u00e1ticas simples e sen moito coidado no apartado visual, cun control b\u00e1sico no xogo e mec\u00e1nicas sinxelas, mentres que a versi\u00f3n global se lanzou agregando un apartado visual con maiores detalles interesantes e diferentes funcionalidades, que se lle engadiron ao xogo o 12 de decembro do 2018. En 2019 foi distinguido como xogo do ano.\nXogo.\nO obxectivo principal do xogo \u00e9 conseguir a maior cantidade de copas o trofeos, para subir nun cami\u00f1o de trofeos. Os xogadores entran a diferentes modos de xogo, con diferentes personaxes denominados \"Brawlers\", que loitan en li\u00f1a para subir de nivel e aumentar o n\u00famero de trofeos. Tam\u00e9n os xogadores poden unirse a clubs cos seus compa\u00f1eiros o amigos e xogar partidas amigables.\nTrofeos.\nL\u00e9vase a conta dos trofeos acadados nas estat\u00edsticas do xogador. Cons\u00e9guense unicamente nos eventos normais, ao ga\u00f1ar unha partida.Igual que se conseguen ao ga\u00f1ar, tam\u00e9n poden desaparecer ao perder.\nCami\u00f1o dos Trofeos.\nOs trofeos que o xogador consegue con cada Brawler vanse acumulando no seu perfil. A cantidade de trofeos que pos\u00faa, entre outras cosas, permitiralle desbloquear certas recompensas no cami\u00f1o dos trofeos. A medida que consiga m\u00e1is trofeos, o intervalo para recibir as recompensas ir\u00e1 aumentando, polo que tam\u00e9n aumenta a dificultade para conseguilas. A \u00faltima recompensa no cami\u00f1o dos trofeos \u00e9 unha megacaixa nos 50.000 trofeos.\nAs recompensas que se incl\u00faen dentro do cami\u00f1o dos trofeos son:\nPuntos Estelares.\nOs puntos estelares son unha clase de moeda especial dentro do xogo que soamente se poden conseguir ao subir a un Brawler ata o rango 10, despois de cinco en cinco (15, 20, 25, 30, 35) o cando un brawler consegue os 550 trofeos. Sirven para comprar aspectos personalizables especiais para os Brawlers dentro da tenda, o tam\u00e9n para comprar Caixas Brawl. A principio de cada temporada estelar (non de trofeos), aparecer\u00e1 unha oferta por 1500 puntos estelares e outra por 500 puntos (megacaixa e caixa grande respectivamente).\nCabe aclarar que, despois dos 550 trofeos, o Brawler que haxa alcanzado esta cantidade sufrir\u00e1 un reinicio nos trofeos que pos\u00faa. A continuaci\u00f3n se mostrar\u00e1 un cadro cos distintos valores:\nAdemais, por alcanzar certos rangos tam\u00e9n se recibir\u00e1n alg\u00fans puntos estelares:\nEventos.\nExisten variados modos de xogo que elixir, cada uno con obxectivos e estratexias diferentes, chamados eventos. Cada evento, dependendo do tipo do que sexa, dar\u00e1 algunhas recompensas ao xogador, xa sexan trofeos o fichas. Existen dos clases de eventos: os normais, que a s\u00faa vez poden ser permanentes o rotativos; e os semanais o especiais, que s\u00f3 poden ser xogados cada certo tempo.\nAs distintas clases de eventos son:\nEventos Normais.\nOs eventos normais son aqueles eventos que sempre est\u00e1n presentes dentro da pantalla de selecci\u00f3n de eventos e nos que o usuario pode ga\u00f1ar o perder trofeos. Periodicamente cambian os mapas nos distintos eventos para xerar maior diversidade nos combates. Ata o momento hai un total de oito eventos deste tipo, os cales son:\nCorresponden a xogos permanentes que son xogables durante toda a semana, os mapas cambian ou rotan cada un d\u00eda. Estes xogos corresponden a:\nCorresponden a xogos que cambian con outras modalidades cada certos d\u00edas, \u00e9 dicir, cambian cada un d\u00eda. Os xogos son os seguintes:\nEventos.\nSon unha clase de eventos aos que o xogador s\u00f3 pode acceder o fin de semana. A recompensa destes modos de xogo \u00e9 de moitas fichas, non obstante, aqu\u00ed non se podr\u00e1n ga\u00f1ar trofeos. \nCabe destacar que os eventos ocupan un m\u00e1ximo de 7 hocos, distribu\u00eddos da seguinte forma: \nModos De Xogo Eliminados.\nExisten Varios Modos De Xogo Eliminados, xa sexa por ser de temporada o polo rechazo dos xogadores, estes son:\n-Aniquilaci\u00f3n (16 de septembro do 2019-19 de xaneiro do 2020): Modo De 10 xogadores que consist\u00eda en facerle o maior dano a un robot de 250000 puntos de sa\u00fade, ganaba o xogador que le haxa hecho m\u00e1is dano ao robot ao este morir. \n-Estrela Solitaria (16 de septembro de 2019-19 de xaneiro de 2020): Modo de 10 xogadores que consist\u00eda nunha fusi\u00f3n de Supervivencia S\u00f3 e Caza Estelar en onde o xogador ao matar a un inimigo consegu\u00eda un n\u00famero de estrelas dependendo da cantidade de xogadores que o xogador asesinado haxa matado antes da s\u00faa morte, ganaba o xogador con m\u00e1is estrelas en 2 minutos. \n-Tumbas Malditas (22 de octubro do 2019-Principios De dicembro do 2019): Modo de 10 xogadores que consist\u00eda en que o xogador va perdendo unha cantidade de vida dependendo do brawler seleccionado cada segundo e ti\u00f1a que conseguir vida ao facerle dano a outros xogadores, ganaba o \u00fanico xogador sobrevivente. \n-Robos De Regalos (16 de decembro do 2019-9 de xaneiro do 2020): Modo de 3vs3 que consist\u00eda en ir \u00e1 base do equipo inimigo e conseguir un regalo, este hab\u00eda que llevarlo \u00e1 base do equipo do xogador para conseguir un punto e a s\u00faa vez ter que defender o regalo do equipo do jugador, o equipo que consegu\u00eda 2 regalos era o ga\u00f1ador, este ti\u00f1a unha particularidade que era que un dos seus mapas ti\u00f1a un barco o cal se iba cara un lado, xa sexa \u00e1 dereita o a esquerda e dependendo de en que lado estea ibas m\u00e1is r\u00e1pido o m\u00e1is lento, este mapa foi removido nunha actualizaci\u00f3n menor debido a que alg\u00fans xogadores se mareaban ao xogar no mapa dicho anteriormente. \n-Zona Restrinxida (Posibilidade De Ser Salvado). Posee Dous Per\u00edodos:\n1\u00b0Per\u00edodo (Mediados De xaneiro do 2020-Mediados De febreiro do 2020): Modo de 3vs3 que consist\u00eda en chegar a un c\u00edrculo en onde cada 2 segundos se consegu\u00eda un punto, o equipo con m\u00e1is puntos en 3 minutos era o ga\u00f1ador. \n2\u00b0Per\u00edodo (13 de maio do 2020-Posiblemente Finales De xu\u00f1o do 2020): Modo de 3vs3 que consiste en chegar a un c\u00edrculo en onde cada segundo consigues un 1%, o primeiro equipo en chegar ao 100% \u00e9 o ga\u00f1ador.\nBrawl Pass e Caixas Brawl.\nNos eventos se podr\u00e1n ga\u00f1ar fichas completando as misiones do Brawl Pass, o cal pode ser gratu\u00edto o cun custo de 169 xemas, a medida que se completen dichas misiones o xogador podr\u00e1 abrir caixas. Ademais, o xogador ten un l\u00edmite no n\u00famero de fichas que pode conseguir por un determinado per\u00edodo de tempo, e estas se ir\u00e1n renovando 20 fichas cada 2 horas e media, estas fichas se acumulan ata as 200.\nExisten tres tipos de caixas e cada unha se obtiene de maneras distintas:\nAdemais, Supercell ha agregado ao xogo un sistema de probabilidades complexo, no que as posibilidades de conseguir outros obxectos diferentes a puntos de poder e moedas cambian, aumentando a medida que se abren m\u00e1is caixas. Se se obtiene un brawler novo, as probabilidades de conseguir un novo baixar\u00e1n dependendo da calidade do brawler conseguido. Os gadgets e as habilidades estelares s\u00f3 est\u00e1n dispo\u00f1ibles cando un brawler alcanza forza 7 e 9 respectivamente. Ao final de cada caixa, hai unha probabilidade de conseguir un art\u00edculo extra, o cal se trata de duplicadores de fichas, cuxa cantidade son m\u00faltiplos de 200, e su porcentaje de aparici\u00f3n \u00e9 dun 3%. (Cabe destacar que os gadgets e o Brawl Pass non exist\u00edan antes ata que salieron as actualizaciones de abril do 2020 e maio do 2020).\nEvento de doble de fichas e chuvia de moedas.\nActualmente existen estes dous eventos:\nBrawlers.\nCaracter\u00edsticas dos brawlers.\nOs brawlers son os personaxes do xogo, cada un \u00e9 diferente e te\u00f1en habilidades distintas. Se poden distinguir varias caracter\u00edsticas nun mesmo Brawler, como o son:\nOs gadgets e as habilidades estelares aparecen de forma segura nun n\u00famero de caixas determinado tras te\u00f1er a posibilidade de encontrarlos en caixas para cada brawler. Dentro deste n\u00famero determinado de caixas aparecen de forma aleatoria, dependendo da s\u00faa probabilidade.\nEstad\u00edsticas dos brawlers.\nActualmente son 38 Brawlers, os cales son:\nRecepci\u00f3n.\nNa Google Play ten unha recepci\u00f3n de 4,3 sobre 5 e na App Store ten unha recepci\u00f3n de 4,7 sobre 5."}
{"id": "502053", "revid": "51040", "url": "https://gl.wikipedia.org/wiki?curid=502053", "title": "Athena (sonda espacial)", "text": "Athena \u00e9 unha misi\u00f3n espacial que orbitar\u00e1 arredor do asteroide 2 Pallas, o terceiro asteroide m\u00e1is grande do Sistema Solar.\nSe se consegue o financiamento necesario, Athena compartir\u00eda foguete coa sonda espacial Psyche, describindo unha traxectoria que a leve \u00f3 cinto de asteroides coa asistencia gravitacional de Marte. Tardar\u00e1 arredor de dous anos en alcanzar 2 Pallas. O investigador principal da misi\u00f3n \u00e9 Joseph O'Rourke, da Universidade Estatal de Arizona.\nObxectivos.\nOs obxectivos cient\u00edficos da misi\u00f3n incl\u00faen:\nAthena realizar\u00e1 imaxes da xeolox\u00eda de 2 Pallas cunha c\u00e1mara de cor (RGB) en miniatura. Ademais dun experimento cient\u00edfico de radio, apuntando unha antena de xeito continuo cara \u00e1 Terra para facer un seguimento bidireccional Doppler de tal xeito que se poida determinar da masa de 2 Pallas cunha precisi\u00f3n de &lt;0.05%."}
{"id": "502054", "revid": "865", "url": "https://gl.wikipedia.org/wiki?curid=502054", "title": "The Pretenders", "text": "The Pretenders \u00e9 unha banda inglesa de rock formada en marzo do ano 1978. A banda orixinal estaba formada polo fundador e principal compositor Chrissie Hynde (voces principais, guitarra r\u00edtmica), James Honeyman-Scott (guitarra solista, coros, teclados), Pete Farndon (baixo, coros), e Martin Chambers (bater\u00eda, coros, percusi\u00f3n). Tras as mortes realacionadas coas drogas de Honeyman-Scott e Farndon en 1982-83, a banda experimentou moitos cambios na s\u00faa formaci\u00f3n. Hynde \u00e9 o \u00fanico membro constante do banda.\nEntre os \u00e9xitos de The Pretenders est\u00e1n \"Brass in Pocket\" (1979), \"Talk of the Town\" (1980), \"Message of Love\" (1981), \"Back on the Chain Gang\" (1982), \"Middle of the Road\" (1983), \"2000 Miles\" (1983[2]), \"Don't Get Me Wrong\" (1986), \"My Baby\" (1986), e \"I'll Stand by You\" (1994). A banda foi inclu\u00edda no Rock and Roll Hall of Fame no ano 2005. "}
{"id": "502059", "revid": "23204", "url": "https://gl.wikipedia.org/wiki?curid=502059", "title": "La mitad del cielo", "text": "La mitad del cielo \u00e9 un filme espa\u00f1ol de 1986 dirixido por Manuel Guti\u00e9rrez Arag\u00f3n. O filme foi escollido como candidato de Espa\u00f1a para o \u00d3scar \u00f3 mellor filme en lingua non inglesa na 59\u00aa edici\u00f3n dos premios, mais finalmente non foi nomeado."}
{"id": "502060", "revid": "5863", "url": "https://gl.wikipedia.org/wiki?curid=502060", "title": "Carme Lluveras", "text": "Carme Lluveras Puig, nada en L'Hospitalet de Llobregat, \u00e9 unha adestradora de baloncesto catal\u00e1. \nTraxectoria.\nNon hai constancia publica do seu ano de nacenza. Na tempada 1979-80 xogou no CB Peter Pan Cibes e na tempada seguinte, en 1980, comezou a adestrar nas categor\u00edas inferiores do CB l'Hospitalet. En 1984 debutou na primeira divisi\u00f3n feminina \u00e1 fronte do Natural Cus\u00ed del Masnou, equipo que dirixiu durante catro tempadas. Posteriormente adestrou os equipos femininos do Real Club Celta Baloncesto, Dorna Godella (1989/1990), CB Xerox Vigo (1991/1992), CD Reus Ploms (1992/1994) e B\u00e0squet Draft Gramenet. En 1995 pasou a adestrar equipos da categor\u00eda masculina logo de se incorporar ao CB Aracena (1995-99), que ascendeu da segunda categor\u00eda catal\u00e1 \u00e1 liga EBA e na s\u00faa tempada no equipo logrou o t\u00edtulo da Liga Catalana EBA e o terceiro posto na fase final da categor\u00eda. Na tempada 1998-99 a ACEB elixiuna como a mellor adestradora afeccionada. En 2000 fichou pola Universidade de Barcelona BF, e logrou o t\u00edtulo da liga feminina de 2003. En 2005 fichou polo Unicaja M\u00e1laga para integrar o corpo t\u00e9cnico de Sergio Scariolo, un fito no baloncesto espa\u00f1ol, e en xaneiro de 2006 incorporouse ao club Ros Casares de Valencia como directora xeral, cargo que ocupou ata a desaparici\u00f3n do club en 2012. Colabora habitualmente dende 2003 en diversos programas de Catalunya R\u00e0dio como comentarista deportiva."}
{"id": "502061", "revid": "98629", "url": "https://gl.wikipedia.org/wiki?curid=502061", "title": "C\u00e9lula animal", "text": "A c\u00e9lula animal \u00e9 de tipo eucariota, \u00e9 dicir, ten n\u00facleo e unha estrutura complexa con org\u00e1nulos membranosos. Est\u00e1 limitada, como ocorre en todas as c\u00e9lulas, pola membrana plasm\u00e1tica, pero esta non est\u00e1 rodeada por unha cuberta r\u00edxida protectora como \u00e9 a parede celular de celulosa das c\u00e9lulas vexetais, a de quitina dos fungos ou a de peptidoglicano das bacterias. No lugar da parede moitas c\u00e9lulas animais te\u00f1en un glicoc\u00e1lix de material extracelular brando.\nA ausencia de parede fai que as c\u00e9lulas animais sexan en xeral de formas m\u00e1is suaves e redondeadas que as vexetais, que tenden a ser m\u00e1is prism\u00e1ticas. Ademais a c\u00e9lula pode deformarse m\u00e1is facilmente e nalg\u00fans casos as c\u00e9lulas animais poden cambiar de forma emitindo prolongaci\u00f3ns como pseud\u00f3podos, por exemplo nos gl\u00f3bulos brancos do sangue, e poden realizar a fagocitose. Outras veces as prolongaci\u00f3ns da membrana son permanentes, como no caso das microvilosidades das c\u00e9lulas intestinais ou as invaxinaci\u00f3ns profundas dalgunhas c\u00e9lulas renais. A membrana \u00e9 moi importante na c\u00e9lula animal, xa que cont\u00e9n numerosos receptores para hormonas e outras mol\u00e9culas, ten ant\u00edxenos, cont\u00e9n canles i\u00f3nicas e pode despolarizarse xerando potenciais de acci\u00f3n, e presenta uni\u00f3ns intercelulares, que unen ou comunican coas c\u00e9lulas veci\u00f1as (nas plantas a comunicaci\u00f3n que hai entre c\u00e9lulas \u00e9 por medio de plasmodesmos).\nNo citoplasma hai alg\u00fan org\u00e1nulo caracter\u00edstico da c\u00e9lula animal, como \u00e9 o centr\u00edolo, que est\u00e1 ausente na c\u00e9lula vexetal, a\u00ednda que pode aparecer en moitos fungos. O centr\u00edolo organiza o citoesqueleto e orixina as ra\u00edces de cilios e flaxelos. Ao contrario, carecen dun org\u00e1nulo tipicamente vexetal como o cloroplasto, onde as plantas fan a fotos\u00edntese (ou outro tipo de plastidios con funci\u00f3ns de almacenamento). Xeralmente aparece en parellas (diplosoma) situadas perpendicularmente e rodeado de material pericentriolar ; o conxunto de todo isto denom\u00ednase centrosoma.\nAs c\u00e9lulas animais poden ter vac\u00faolos, pero xeralmente son de pequeno tama\u00f1o e normalmente tr\u00e1tase de vac\u00faolos fagoc\u00edticos. En comparaci\u00f3n, a c\u00e9lula vexetal ten vac\u00faolos enormes; \u00e1s veces un s\u00f3 moi grande (vac\u00faolo central) que pode ocupar o 90% do volume celular, ou varios vac\u00faolos cada un bastante grande. O gran tama\u00f1o do vac\u00faolo explica que as c\u00e9lulas vexetais sexan signifcativamente m\u00e1is grandes que as c\u00e9lulas animais como media ; non hai moi grandes diferenzas en volume entre elas se exclu\u00edmos o gran vac\u00faolo.\nAlgunhas c\u00e9lulas animais te\u00f1en cilios ou flaxelos, que te\u00f1en na s\u00faa ra\u00edz unha estrutura parecida a un centr\u00edolo. As c\u00e9lulas das plantas carecen normalmente de flaxelos, que s\u00f3 se poden atopar en gametos como os anterozoides de musgos e fentos. Os flaxelos bacterianos son completamente distintos dos eucariotas, tanto no seu talo como nas s\u00faas ra\u00edces ou composici\u00f3n bioqu\u00edmica.\nO citoesqueleto animal consta de microt\u00fabulos, microfilamentos de actina e, en moitas especies, filamentos intermedios. As plantas te\u00f1en tam\u00e9n citoesqueleto formado polos dous primeiros compo\u00f1entes (carecen de filamentos intermedios).\nAnimais e plantas te\u00f1en peroxisomas, que son org\u00e1nulos oxidativos, pero as plantas te\u00f1en un peroxisoma especial chamado glioxisoma cun metabolismo especializado, do cal carecen as c\u00e9lulas animais.\nPara un exame detallado das partes da c\u00e9lula ver c\u00e9lula e c\u00e9lula eucariota.\nComparaci\u00f3n coa c\u00e9lula eucariota vexetal.\nA c\u00e9lula animal ten as caracter\u00edsticas t\u00edpicas da c\u00e9lula eucariota, cuxos compo\u00f1entes se resumen na t\u00e1boa, onde tam\u00e9n se indican as estruturas caracter\u00edsticas peculiares da c\u00e9lula animal."}
{"id": "502065", "revid": "59564", "url": "https://gl.wikipedia.org/wiki?curid=502065", "title": "Jo\u00e3o Tordo", "text": "Jo\u00e3o Tordo, nado en Lisboa o 28 de agosto de 1975, \u00e9 un escritor portugu\u00e9s.\nTraxectoria.\nNaceu en Lisboa o 28 de agosto de 1975. Licenciouse en Filosof\u00eda na Universidade Nova de Lisboa. \nFoi finalista dos premios Portugal Telecom, premio Fernando Namora, Mellor Libro de Ficci\u00f3n Narrativa da SPA e do Premio Literario Europeo.\nOs seus libros est\u00e1n publicados en varios pa\u00edses, inclu\u00edndo Francia, Alema\u00f1a, Italia, Brasil, Espa\u00f1a, Hungr\u00eda.\nComo guionista, participou en varias series de televisi\u00f3n, inclu\u00edndo \"O Segredo de Miguel Zuzarte\" (RTP), \"Filhos do Rock\" (RTP) e \"Pa\u00eds Irm\u00e3o\" (RTP)."}
{"id": "502068", "revid": "47401", "url": "https://gl.wikipedia.org/wiki?curid=502068", "title": "Margaret Keane", "text": "Margaret D. H. Keane, nada como Peggy Doris Hawkins en Nashville (Tennessee) o 15 de setembro de 1927 e finada en Napa (California) o 26 de xu\u00f1o de 2022, foi unha artista estadounidense reco\u00f1ecida polos grandes ollos das s\u00faas personaxes. En diferentes etapas asinou as s\u00faas obras como Peggy Doris Hawkins, Peggy Ulbrich, MDH Keane e Margaret McGuire. Foi unha retratista que pintaba principalmente ao \u00f3leo mulleres, nenos e animais dom\u00e9sticos. Estudou a Biblia coas testemu\u00f1as de Xehov\u00e1, o cal influ\u00edu na s\u00faa conduta.\nTraxectoria.\nKeane naceu en 1927 co nome de Margaret (Peggy) Doris Hawkins en Nashville. De pequena era co\u00f1ecida na igrexa local polos seus bosquexos de anxos con grandes ollos. Dende sempre atribu\u00edu \u00e1 relaci\u00f3n coa s\u00faa avoa o seu fondo respecto pola Biblia e a inspiraci\u00f3n da s\u00faa arte.\nTralo seu primeiro matrimonio deu a luz en 1950 a s\u00faa filla Jane. En 1955 casou con Walter Keane e continuou a perfeccionar a s\u00faa t\u00e9cnica. En 1959 pintou o seu primeiro cadro profesional. Walter Keane pechou o seu negocio inmobiliario e dedicouse a vender os debuxos e gravados de forma masiva en grandes almac\u00e9ns, librer\u00edas e revistas. Estes cadros, asinados \"Keane\", fixeron que o p\u00fablico interpretase que o creador era Walter e non Margaret, a\u00ednda que ela non o soubo ata tempo despois. Margaret, baixo o nome do seu marido, chegou a ser unha das artistas m\u00e1is populares na d\u00e9cada de 1960. A parella apareceu na revista \"Life\" e realizou retratos de Zsa Zsa Gabor, Kim Novak, Adlai Stevenson, Natalie Wood, Robert Wagner, Joan Crawford e Liberace. Enviou retratos de John Jr. e Caroline Kennedy \u00e1 Casa Branca, as\u00ed como \u00e1 familia de Jerry Lewis vestidos de arlequ\u00edns. Durante ese tempo Walter Keane proclam\u00e1base o autor dos cadros, mentres que a verdadeira autora, Margaret, se manti\u00f1a encerrada pintando durante longos per\u00edodos, algo que \u00eda influ\u00edndo nas s\u00faas obras. A timidez patol\u00f3xica de Margaret fixo que durante doce anos o p\u00fablico crese que os cadros os pintaba o seu marido. Tras un tempo observando como Walter levaba o m\u00e9rito, Margaret decidiu perfeccionar o seu estilo ata chegar a un resultado novo, diferenciando as\u00ed a obra asinada como \"Keane\" desta nova, asinada como \"MDH Keane\".\nEn 1965 Margaret divorciouse de Walter e ambos reclamaron os dereitos sobre os cadros. Ela declaraba que era a verdadeira artista, mais Walter non reco\u00f1ec\u00eda nada. En 1970 Margaret retou a Walter a pintar fronte ao p\u00fablico na \"San Francisco\u2019s Union Square\" mais el non se presentou.\nEn 1986 demandou a Walter Keane e o xornal \"USA Today\" por un artigo en que afirmaban que as obras pict\u00f3ricas eran creaci\u00f3n exclusiva de Walter Keane. Xa no xu\u00edzo, o xurado pediu aos dous que pintasen un cadro co seu estilo caracter\u00edstico. Margaret Keane pintou un cadro en 53 minutos. Walter Keane non pintou nada aludindo a unha suposta dor de ombreiro. O xurado fallou a favor de Margaret e permitiulle asinar as s\u00faas obras como Keane. Tam\u00e9n condenou a Walter Keane a unha retribuci\u00f3n de catro mill\u00f3ns de d\u00f3lares por danos emocionais e menoscabo \u00e1 s\u00faa reputaci\u00f3n.\nEstilo.\nAs pinturas de Keane son reco\u00f1ecibles polos seus grandes ollos coma os dun cervo nas s\u00faas personaxes. Keane di que sempre se interesou polos ollos e adoitaba debuxalos nos seus libros da escola. Comezou a representar os \"ollos Kean\" cando empezou a pintar nenos:\nKeane considera a obra de Amedeo Modigliani como unha grande influencia na forma en que pintou as mulleres dende 1959. Outros artistas influ\u00edrona no emprego da cor, a dimensi\u00f3n e a composici\u00f3n, como Van Gogh, Klimt e Picasso. A pesar das s\u00faas reivindicaci\u00f3ns das belas artes nunca tivo \u00e9xito de cr\u00edtica; en lugar diso permaneceu \"co\u00f1ecida polas s\u00faas pinturas adorables de orfos con ollos de cervato que se converteron no furor da cultura media nas d\u00e9cadas de 1950 e 1960, e en coleccionables \"kitsch\" de estilo altamente ir\u00f3nico nas d\u00e9cadas posterioresher\".\nVida persoal.\nO primeiro marido de Keane foi Frank Richard Ulbrich, co que tivo unha filla. En 1955 casou con Walter Keane. En 1964, deixou a Walter e divorciouse del un ano despois, mud\u00e1ndose de San Francisco a Hawaii. \nEn Hawaii, Keane co\u00f1eceu o xornalista deportivo Dan McGuire, co que casou en 1970. Ela considera que McGuire foi quen a axudou a ser menos t\u00edmida e medorenta tralo seu divorcio de Walter. Keane viviu en Hawaii durante m\u00e1is de vinte e cinco anos antes de volver a California en 1991.\nNa cultura popular.\nD\u00faas das s\u00faas pinturas aparecen no filme de 1962 \"What Ever Happened to Baby Jane?\". Tam\u00e9n aparece un cadro no filme \"My Girl\" (1991), no cuarto de Vada.\nNa comedia futurista \"Sleeper\" de Woody Allen a xente do futuro considera as pinturas de Keane como a m\u00e1xima expresi\u00f3n da arte, xunto cos poemas de Rod McKuen e a m\u00fasica de Xavier Cugat, a modo de burla \u00e1 cultura popular dos setenta. Por\u00e9n, a xente do futuro do filme atrib\u00fae as pinturas a Walter e non a Margaret.\nEn 2014 estreouse o filme \"Big Eyes\", baseado na vida de Margaret Keane, dirixida por Tim Burton a partir dun gui\u00f3n de Scott Alexander e Larry Karaszewski, os mesmos guionistas do filme \"Ed Wood\". O proxecto comezou en 2009. O director reco\u00f1eceu a s\u00faa paix\u00f3n pola obra de Keane e a grande influencia que exerceu nas s\u00faas obras ao longo da s\u00faa vida, algo que se pode apreciar nos rostros das personaxes de \"The Nightmare Before Christmas\" e \"A noiva cad\u00e1ver\". Margaret foi interpretada por Amy Adams e Walter por Christoph Waltz.\nRex Ray inspirouse no traballo de Keane para crear a portada do disco \"Reality\" de David Bowie.\nA autobiograf\u00eda de Joan Crawford, \"My Way of Life\", editada en 1972, inclu\u00edu na portada unha fotograf\u00eda da actriz a car\u00f3n do retrato realizado por Margaret Keane.\nMargaret Keane dese\u00f1ou unha etiqueta para o vi\u00f1o de \"Allora Vinyard\"."}
{"id": "502070", "revid": "27155", "url": "https://gl.wikipedia.org/wiki?curid=502070", "title": "C\u00e9lula eucariota animal", "text": ""}
{"id": "502071", "revid": "89787", "url": "https://gl.wikipedia.org/wiki?curid=502071", "title": "Rally de Nar\u00f3n de 1993", "text": "O Rally de Nar\u00f3n de 1993 foi a sexta edici\u00f3n de dito rally e a primeira proba da tempada 1993 do Campionato de Galicia de Rallys de Terra. Celebrouse o 19 de xu\u00f1o de 1993 e o vencedor foi o vigu\u00e9s Jos\u00e9 Alonso a bordo dun Citro\u00ebn AX 4x4.\nFoi a \u00faltima edici\u00f3n disputada sobre terra, pasando ao ano seguinte a correrse sobre asfalto e a formar parte do Campionato de Galicia de Rally.\nItinerario.\nO rally constou de oito treitos cronometrados que sumaron 43,4 km, ademais dun treito de exhibici\u00f3n adicado \u00e1 memoria de Constantino Cao. Os tramos a percorrer foron os da Mina das Pontes e Lamas, con tres pasadas a cada un, e Anca, con d\u00faas pasadas, e foron segredos ata pouco antes do inicio da proba."}
{"id": "502073", "revid": "23204", "url": "https://gl.wikipedia.org/wiki?curid=502073", "title": "La hora bruja", "text": "La hora bruja \u00e9 un filme espa\u00f1ol de 1985 dirixido por Jaime de Armi\u00f1\u00e1n. O filme foi escollido como candidato de Espa\u00f1a para o \u00d3scar \u00f3 mellor filme en lingua non inglesa na 58\u00aa edici\u00f3n dos premios, mais finalmente non foi nomeado."}
{"id": "502075", "revid": "23204", "url": "https://gl.wikipedia.org/wiki?curid=502075", "title": "Sesi\u00f3n continua", "text": "Sesi\u00f3n continua \u00e9 un filme espa\u00f1ol de 1984 escrito, producido e dirixido por Jos\u00e9 Luis Garci. O filme foi nomeado \u00f3 \u00d3scar \u00f3 mellor filme en lingua non inglesa na 57\u00aa edici\u00f3n dos premios."}
{"id": "502076", "revid": "23204", "url": "https://gl.wikipedia.org/wiki?curid=502076", "title": "Carmen (filme de 1983)", "text": "Carmen \u00e9 un filme espa\u00f1ol de 1983 dirixido e coreografiado por Carlos Saura e Mar\u00eda Pag\u00e9s. \u00c9 a segunda parte da trilox\u00eda flamenca de Saura, precedida por \"Bodas de sangre\" e seguida de \"El amor brujo\". Foi nomeado \u00f3 \u00d3scar \u00f3 mellor filme en lingua non inglesa na 56\u00aa edici\u00f3n dos premios.\nSinopse.\nNarra a historia de Antonio, o director dunha compa\u00f1\u00eda de baile que anda a traballar na montaxe de \"Carmen\" de Bizet. Cando atopa a protagonista ideal, que tam\u00e9n se chama Carmen, inicia con ela unha relaci\u00f3n mals\u00e1 que reproduce o libreto da \u00f3pera."}
{"id": "502077", "revid": "25871", "url": "https://gl.wikipedia.org/wiki?curid=502077", "title": "Andr\u00e9a del Fuego", "text": "Andrea F\u00e1tima dos Santos, co\u00f1ecida como Andr\u00e9a del Fuego, nada en S\u00e3o Paulo en 1975, \u00e9 unha escritora brasileira.\nTraxectoria.\nAndr\u00e9a del Fuego naceu na cidade de S\u00e3o Paulo, en 1975. Licenciada en Filosof\u00eda pola Universidade de S\u00e3o Paulo, \u00e9 autora de novelas, contos e libros xuven\u00eds. Na adolescencia tivo formaci\u00f3n t\u00e9cnica en publicidade, \u00e9poca en que escrib\u00eda contos er\u00f3ticos na radio 89 FM, e recibiu o convite para crear unha secci\u00f3n de respostas a d\u00fabidas sobre sexo como un personaxe. O editor da publicaci\u00f3n, con todo, pide que a escritora invente un pseud\u00f3nimo como columnista. Por suxesti\u00f3n da s\u00faa sogra, a autora adopta o nome Andr\u00e9a del Fuego non s\u00f3 na columna, tam\u00e9n en toda a s\u00faa carreira.\n\u00c9 autora da novela\u00a0\"Os Malaquias\"\u00a0publicada na Alema\u00f1a, Italia, Francia, Israel, Roman\u00eda, Suecia, Portugal e a Arxentina. \"As Miniaturas\",\u00a0foi publicado na Arxentina e en Francia. Autora tam\u00e9n\u00a0da trilox\u00eda de contos\u00a0\"Minto enquanto posso\", \"Nego tudo\" e \"Engano seu\", dos xuven\u00eds\u00a0\"Sociedade da Caveira de Cristal\", \"Quase caio\" e \"Irm\u00e3s de\" \"pel\u00facia\". Integra as antolox\u00edas:\u00a0\"Gera\u00e7\u00e3o Zero Zero\", \"Popcorn Unterm Zuckerhut\" (Alema\u00f1a), \"Other Carnivals: New Stories\" (Inglaterra), \"Br\u00e9sil 25\" (Francia) entre outras.\nAo lado doutras autoras brasileiras contempor\u00e1neas, como \u00cdndigo, Cec\u00edlia Giannetti e Carol Bensimon, tivo un conto publicado na colect\u00e1nea \"Hist\u00f3rias femininas\" (editora Scipione, 2011). Forma parte da chamada \"xeraci\u00f3n blog\", primeira xeraci\u00f3n de escritores brasileiros que empezou a utilizar de forma sistem\u00e1tica e masiva Internet como medio creativo e ferramenta de divulgaci\u00f3n.\nLeva obradoiros de escrita criativa e investiga a obra de Raduan Nassar na \u00e1rea da Filosof\u00eda (USP).\nComo colunista do programa \"Entrelinhas\", da TV Cultura, produciu materias sobre autores como Murilo Rubi\u00e3o, Roberto Bola\u00f1o, Ana Akhmatova, Julio Cort\u00e1zar e Enrique Vila-Matas."}
{"id": "502082", "revid": "5132", "url": "https://gl.wikipedia.org/wiki?curid=502082", "title": "Selecci\u00f3n de f\u00fatbol de Rep\u00fablica \u00c1rabe Unida", "text": ""}
{"id": "502083", "revid": "54334", "url": "https://gl.wikipedia.org/wiki?curid=502083", "title": "Estudos de ciencia, tecnolox\u00eda e x\u00e9nero", "text": ""}
{"id": "502085", "revid": "5132", "url": "https://gl.wikipedia.org/wiki?curid=502085", "title": "Copa das Confederaci\u00f3ns de F\u00fatbol", "text": ""}
{"id": "502087", "revid": "98629", "url": "https://gl.wikipedia.org/wiki?curid=502087", "title": "Juli\u00e1n Fuks", "text": "Juli\u00e1n Miguel Barbero Fuks, nado en S\u00e3o Paulo en 1981, \u00e9 un escritor e cr\u00edtico literario brasileiro, fillo de pais arxentinos. \nTraxectoria.\nEn 2012, foi elixido pola revista \"Granta\" un dos vinte mellores escritores novos brasileiros. En 2016, ga\u00f1ou o Premio Jabuti na categor\u00eda novela e foi 2\u00ba no Premio Oc\u00e9anos de Literatura en Lingua Portuguesa co libro \"A Resist\u00eancia.\"\n\u00c9 graduado en Xornalismo, con mestrado en letras e doutoramento en Teor\u00eda Literaria e Literatura Comparada. Toda s\u00faa formaci\u00f3n acad\u00e9mica foi realizada na Universidade de S\u00e3o Paulo (USP). O t\u00edtulo da s\u00faa tese de doutoramento foi \"Hist\u00f3ria abstrata da novela\". En 2009 inicia un curso de especializaci\u00f3n en est\u00e9tica e arte na Universitat Aut\u00f2noma de Barcelona (UAB). En 2010, participa na antolox\u00eda \"Primos - Hist\u00f3rias da Heran\u00e7a \u00c1rabe e Judaica\", organizada polas novelistas Adriana Armony (1969) e Tatiana Salem Levy (1979). "}
{"id": "502088", "revid": "7523", "url": "https://gl.wikipedia.org/wiki?curid=502088", "title": "Alec Peters", "text": "Alec Peters, nado o 13 de abril de 1995 en Washington, Illinois, \u00e9 un xogador profesional de baloncesto estadounidense. Cunha altura de 2,06 m xoga na posici\u00f3n de ala-pivote para o Olympiacos BC da A1 Ethniki e a Euroliga.\nTraxectoria.\nPeters foi escollido na 54\u00aa posici\u00f3n do Draft da NBA de 2017 polos Phoenix Suns. O 18 de setembro de 2017, asinou oficialmente cos Suns. Debutou coma profesional o 18 de outubro de 2017 contra os Portland Trail Blazers.\nO 23 de xullo de 2018, Peters asinou co PBC CSKA Moscova da VTB United League.\nO 8 de xullo de 2019, Peters asinou un contrato dun ano co Anadolu Efes SK turco.\nO 10 de xullo de 2020, anunciouse a fichaxe de Peters polo Saski Baskonia da Liga ACB por d\u00faas tempadas.\nO 10 de xullo de 2022, Peters asinou co Olympiacos BC da A1 Ethniki grega."}
{"id": "502089", "revid": "5132", "url": "https://gl.wikipedia.org/wiki?curid=502089", "title": "Copa \u00c1frica de Naci\u00f3ns", "text": ""}
{"id": "502093", "revid": "5863", "url": "https://gl.wikipedia.org/wiki?curid=502093", "title": "Jos\u00e9 Ignacio Chao Castro", "text": ""}
{"id": "502094", "revid": "5863", "url": "https://gl.wikipedia.org/wiki?curid=502094", "title": "Jos\u00e9 Ignacio Chao", "text": ""}
{"id": "502095", "revid": "98629", "url": "https://gl.wikipedia.org/wiki?curid=502095", "title": "Takenoshin Nakai", "text": "Takenoshin Nakai (en xapon\u00e9s \u4e2d\u4e95 \u731b\u4e4b\u9032, \"Nakai Takenoshin\"), nado en Gifu o 9 de novembro de 1882 e finado en Tokio o 6 de decembro de 1952, foi un bot\u00e1nico xapon\u00e9s. \nTraxectoria.\nDespois de facer os seus estudos na Universidade de Toquio, desde 1927 foi profesor de bot\u00e1nica en dita Universidade.\nEntre 1909 e 1942, Nakai dedicouse ao estudo da flora coreana. En 1910 o Xap\u00f3n anexionou a Corea ao seu imperio. e Nakai \u2013xa daquela un cient\u00edfico respectado- foi nomeado \"bot\u00e1nico gobernamental de Chosen\" (o nome xapon\u00e9s para a \"nova provincia\"). Debido ao desco\u00f1ecemento cient\u00edfico que hab\u00eda do pa\u00eds, a longa e dif\u00edcil expedici\u00f3n \u00e1s zonas monta\u00f1osas, deu os seus froitos en diversas obras, como \"Flora coreana\" e \"Flora selv\u00e1tica coreana\". \nDesde 1943 a 1945 Nakai dirixiu o Xard\u00edn bot\u00e1nico de Buitenzorg (hoxe Bogor), e o Xard\u00edn bot\u00e1nico de Cibodas en Cianjur. ambos os dous na illa de Xava, durante a ocupaci\u00f3n xaponesa da Indonesia neerlandesa.\nAcabada a segunda guerra mundial foi profesor de taxonom\u00eda vexetal na Universidade de Toquio, onde tivo alumnos que ser\u00edan bot\u00e1nicos de sona, como Hiroshi Hara (1911-1986) e Fumio Maekawa (1908-1984). \nEn 1947 foi nomeado director do Museo Nacional de Ciencias de Toquio.\nFoi especialista en algas, pterid\u00f3fitas, bri\u00f3fitas e espermat\u00f3fitas.\nComo tax\u00f3nomo.\nO \u00cdndice Internacional de Nomes de Plantas incl\u00fae 4 733 rexistros de nomes de plantas dos que Nakai \u00e9 o autor ou coautor.\nAlgunhas obras.\nAdemais da s\u00faa copiosa produci\u00f3n bibliogr\u00e1fica propia, tam\u00e9n editou obras de grandes bot\u00e1nicos: a \"Flora iaponica\" de Carl Peter Thunberg (Tokio 1933), a \"Hydrangeae genus\" de Philipp Franz von Siebold (1938), e a \"Supplemetum plantarum... Generum plantarum editionis secunda\" de Linneo (Tokio, 1936).\nHonores.\nEp\u00f3nimos.\nDiversas especies vexatais e animais foron bautizadas no seu honor:\nAbreviatura.\nA abreviatura Nakai empr\u00e9gas para reco\u00f1ecer a Takenoshin Nakai como autoridade na descrici\u00f3n e clasificaci\u00f3n cient\u00edfica en bot\u00e1nica."}
{"id": "502097", "revid": "98629", "url": "https://gl.wikipedia.org/wiki?curid=502097", "title": "Criptocromo", "text": "Os criptocromos son unha clase de flavoprote\u00ednas sensibles \u00e1 luz azul, que se encontran en plantas e animais. Os criptocromos est\u00e1n implicados nos ritmos circadianos das plantas e animais e posiblemente tam\u00e9n na percepci\u00f3n dos campos magn\u00e9ticos en varias especies. O nome \"criptocromo\" (do grego \u03ba\u03c1\u03c5\u03c0\u03c4\u03cc\u03c2 \u03c7\u03c1\u03ce\u03bc\u03b1, 'cor oculta') foi proposto como unha palabra composta que combinaba a natureza cr\u00edptica do fotorreceptor, e o nome dos organismos criptog\u00e1micos nos cales se est\u00e1n realizando moitos estudos sobre a luz azul.\nOs xenes \"Cry1\" e \"Cry2\" codifican as d\u00faas prote\u00ednas criptocromos CRY1 e CRY2. En insectos e plantas, CRY1 regula o reloxo circadiano de maneira dependente da luz, mentres que, en mam\u00edferos, CRY1 e CRY2 act\u00faan como inhibidores independentes da luz dos compo\u00f1entes CLOCK-BMAL1 do reloxo circadiano. En plantas, a fotorrecepci\u00f3n de luz azul pode utilizarse como indicador de sinais de desenvolvemento. Ademais das clorofilas, os criptocromos son as \u00fanicas prote\u00ednas co\u00f1ecidas que forman pres radicais fotoinducidos in vivo.\nDescubrimento.\nA\u00ednda que Charles Darwin foi o primeiro que documentou a resposta das plantas \u00e1 luz azul na d\u00e9cada de 1880, ata cen anos m\u00e1is tarde non se conseguiu empezar a identificar o pigmento responsable. En 1980, descubriuse que o xene HY4 da planta \"Arabidopsis thaliana\" era necesario para que dita planta tivese sensibilidade \u00e1 luz azul e, cando o xene foi secuenciado en 1993, viuse que ti\u00f1a unha alta homolox\u00eda de secuencia coa fotoliase, un encima reparador do ADN activado pola luz azul. En 1995, estaba claro que os produtos do xene HY4 e os seus dous hom\u00f3logos humanos non presentaban actividade de fotoliase e, ao contrario, eran unha nova clase de fotorreceptores da luz azul que se hipotetizaba que eran fotopigmentos circadianos. En 1996 identific\u00e1ronse hom\u00f3logos de \"Cry\" en \"Drosophila\" e en 1998 no rato.\nHistoria evolutiva e estrutura.\nOs criptocromos (CRY1, CRY2) son prote\u00ednas antigas evolutivamente e est\u00e1n moi conservadas. Pertencen \u00e1 superfamilia das flavoprote\u00ednas, que existe en todos os reinos de seres vivos. Todos os membros desta superfamilia te\u00f1en un caracter\u00edstico dominio de homolox\u00eda coa fotoliase (PHR) N-terminal. O dominio PHR pode unirse ao cofactor flav\u00edn aden\u00edn dinucle\u00f3tido (FAD) e a un crom\u00f3foro que capta a luz. Os criptocromos derivan de fotoliases estreitamente relacionadas, que son encimas bacterianos que son activados pola luz e est\u00e1n implicados na reparaci\u00f3n de danos no ADN inducidos pola luz ultravioleta (UV). En eucariotas, os criptocromos xa non mante\u00f1en esta actividade encim\u00e1tica orixinal. A estrutura do criptocromo consiste nun pregamento moi similar ao da fotoliase, cunha soa mol\u00e9cula de FAD unida non covalentemente coa prote\u00edna. Estas prote\u00edns te\u00f1en lonxitude e superficie variables no extremo C-terminal, debido aos cambios no xenoma e aspecto que son resultado da falta de encimas de reparaci\u00f3n do ADN. O gr\u00e1fico de Ramachandran mostra que a estrutura secvundaria da prote\u00edna CRY1 \u00e9 principalmente unha h\u00e9lice alfa dextroxira con pouco ou ning\u00fan solapamento est\u00e9rico. A estrutura do CRY1 est\u00e1 constitu\u00edda case enteiramente por h\u00e9lices alfa, con varios bucles e poucas follas beta. A mol\u00e9cula est\u00e1 disposta como un feixe ortogonal.\nFunci\u00f3n.\nFototropismo.\nEn plantas, os criptocromos son mediadores do fototropismo (crecemento direccional cara \u00e1 luz) en resposta \u00e1 luz azul. Agora s\u00e1bese que esta resposta ten o seu propio conxunto de fotorreceptores, as fototropinas.\nA diferenza dos fitocromos e fototropinas, os criptocromos non son quinases. O seu crom\u00f3foro de flavina \u00e9 reducido pola luz e transportado ao n\u00facleo celular, onde afecta \u00e1 presi\u00f3n de turxencia e causa un alongamento do talo. En concreto, \"Cry2\" \u00e9 responsable da expansi\u00f3n mediada pola luz do cotiled\u00f3n e a folla. A sobreexpresi\u00f3n de \"Cry2\" en plantas transx\u00e9nicas incrementa a expansi\u00f3n do cotiled\u00f3n estimulada pola luz azul, que ten como resultado a formaci\u00f3n de follas m\u00e1is anchas e ningunha flor en lugar dunhas poucas follas primarias e unha flor. Unha mutaci\u00f3n de dobre perda de funci\u00f3n en \"Arabidopsis thaliana\" chamada elf3 (Early Flowering 3, ou Floraci\u00f3n Temper\u00e1n 3) e nos xenes Cry2 retarda a floraci\u00f3n baixo luz continua e acel\u00e9raa durante os d\u00edas longos e curtos, o que suxire que o CRY2 de \"Arabidopsis\" pode exercer unha funci\u00f3n na aceleraci\u00f3n do tempo da floraci\u00f3n durante condici\u00f3ns de luz continua.\nFotomorfox\u00e9nese.\nOs receptores dos criptocromos causan a resposta das plantas \u00e1 luz azul por fotomorfox\u00e9nese. Os criptocromos axudan a controlar o desenvolvemento das sementes e das planti\u00f1as de sementeiro, as\u00ed como o cambio desde o estadio de desenvolvemento vexetativo ao de floraci\u00f3n. En \"Arabidopsis\", os criptocromos controlan o crecemento da planta durante as condici\u00f3ns con luz azul sub\u00f3ptima.\nCaptaci\u00f3n da luz.\nMalia o moito que se ten investigado sobre a cuesti\u00f3n da fotorrecepci\u00f3n e fototransduci\u00f3n dos criptocromos en \"Drosophila\" e \"Arabidopsis thaliana\" os co\u00f1ecementos que se te\u00f1en dela a\u00ednda son incompletos. Os criptocromos pos\u00faen dous crom\u00f3foros: pterina (en forma de \u00e1cido 5,10-meteniltetrahidrof\u00f3lico (MTHF)) e flavina (en forma de FAD). Ambos os dous poden absorber un fot\u00f3n, e en \"Arabidopsis\", a pterina parece absorber a unha lonxitude de onda de 380\u00a0nm e a flavina a 450\u00a0nm. Estudos pasados apoiaron un modelo polo cal a enerx\u00eda capturada pola pterina se transfer\u00eda \u00e1 flavina. Con este modelo de fototransduci\u00f3n, o FAD ser\u00eda ent\u00f3n reducido a FADH, o cal probablemente media a fosforilaci\u00f3n dun certo dominio nos criptocromos. Isto poder\u00eda desencadear unha cadea de transduci\u00f3n de sinais, que posiblemente afecta \u00e1 regulaci\u00f3n x\u00e9nica no n\u00facleo celular.\nUnha nova hip\u00f3tese prop\u00f3n que nos criptocromos de plantas a transduci\u00f3n do sinal luminoso nun sinal qu\u00edmico que poida ser percibido por mol\u00e9culas asociadas poderia ser desencadeada por unha carga negativa fotoinducida dentro da prote\u00edna, quer no cofactor FAD quer no \u00e1cido asp\u00e1rtico veci\u00f1o. Esta carga negativa repeler\u00eda electrostaticamente a mol\u00e9cula de ATP unida \u00e1 prote\u00edna e, por tanto, tam\u00e9n o dominio C-terminal da prote\u00edna, o cal cobre o peto de uni\u00f3n ao ATP antes da absorci\u00f3nn de fot\u00f3ns. O cambio resultante na conformaci\u00f3n da prote\u00edna poder\u00eda levar \u00e1 fosforilaci\u00f3n de sitios de fosforilaci\u00f3n antes inaccesibles no C-terminal e o segmento fosforilado poder\u00eda despois liberar o factor de transcrici\u00f3n HY5 ao competir polo mesmo sitio de uni\u00f3n no regulador negativo da fotomorfox\u00e9nese COP1.\nEn \"Drosophila\" pode funcionar un mecanismo diferente. O verdadeiro estado fundamental do cofactor de flavina no CRY de \"Drosophila\" a\u00ednda se est\u00e1 a discutir, e alg\u00fans modelos indican que o FAD est\u00e1 en forma oxidada, mentres que outros apoian un modelo no cal o cofactor flavina existe en forma de rdical ani\u00f3n, \u2022. Recentemente, observouse que o FAD oxidado \u00e9 doadamente reducido a \u2022 pola luz. Ademais, as mutaci\u00f3ns que bloquean a fotorreduci\u00f3n non te\u00f1en efecto sobre a degradaci\u00f3n inducida pola luz de CRY, mentres que as mutaci\u00f3ns que alteraron a estabilidade de \u2022 destru\u00edan a funci\u00f3n fotorreceptora de CRY. Estas observaci\u00f3ns proporcionan apoio ao estado fundamental de \u2022. Tam\u00e9n se propuxo recdentemente un modelo no cal \u00e9 excitado ao seu estado de dobrete ou cuarteto pola absorci\u00f3n dun fot\u00f3n, o cal despois orixina un cambio conformacional na prote\u00edna CRY.\nNas esponxas, os citocromos receptores de luz azul tam\u00e9n se expresan. A maior\u00eda dos ollos dos animais utilizan prote\u00ednas opsinas fotosensibles expresadas en neuronas para comunicar informaci\u00f3n do ambiente luminoso ao sistema nervioso, mentres que as larvas de esponxa usan unha especie de ollos simples anulares pigmentados para orientar a s\u00faa nataci\u00f3n fotot\u00e1ctica. Por\u00e9n, a pesar de posu\u00edr moitos outros receptores acoplados \u00e1 prote\u00edna G (GPCRs), o xenoma completamente secuenciado de \"Amphimedon queenslandica\", unha demosponxa, aparentemente carece dun xene para un pigmento opsina sensible \u00e1 luz, o que suxire que nos ollos exclusivos da larva desta esponxa poder\u00eda ter evolucionado un novo mecanismo de detecci\u00f3n da luz. As investigaci\u00f3ns realizadas utilizando sondas de ARN indicaron que un dos dous criptocromos, o Aq-Cry2, produc\u00edase preto das c\u00e9lulas do ollo simple da larva da esponxa. O Aq-Cry2 carece de actividade de fotoliase e cont\u00e9n un cofactor baseado na flavina que \u00e9 responsable das lonxitudes de onda de luz que tam\u00e9n son as mediadoras do comportamento f\u00f3tico larvario. Definido como un clado de opsina de GPCR, pos\u00fae unha lisina conservada que \u00e9 esencial para a funci\u00f3n da opsina. Igual que outras esponxas, \"A. queenslandica\" carece de sistema nervioso. Isto indica que os ollos da esponxa sen opsina utilizan o criptocromo, xunto con outras prote\u00ednas, para dirixiren ou actuaren no comportamento fotot\u00e1ctico mediado polo ollo.\nRitmos circadianos.\nEstudos feitos en animais e plantas suxiren que os criptocromos xogan un papel central na xeraci\u00f3n e mantemento dos ritmos circadianos. De xeito similar, os criptocromos exercen un importante papel na sincronizaci\u00f3n dos ritmos circadianos en plantas. En \"Drosophila\", o criptocromo (dCRY) act\u00faa como un receptor da luz azul que modula directamente a entrada de luz no reloxo circadiano, mentres que en mam\u00edferos os criptocromos (CRY1 e CRY2) act\u00faan como represores de transcrici\u00f3n dentro do reloxo circadiano. Alg\u00fans insectos, como a bolboreta monarca, te\u00f1en versi\u00f3ns dos citocromos tanto similares \u00e1s de \"Drosophila\" coma similares \u00e1s de mam\u00edferos, o que proporciona unha proba do mecanismo de reloxo ancestral implicado tanto nas funci\u00f3ns de sensibilidade \u00e1 luz coma nas de represi\u00f3n transcricional exercidas polos criptocromos.\nOs mutantes \"Cry\" te\u00f1en os seus ritmos circadianos alterados, o que mostra que \"Cry\" afecta ao marcapasos circadiano. As \"Drosophila\" co \"Cry\" mutado presentan poucos ou ning\u00fans ciclos (de aumento ou diminuci\u00f3n) do ARNm. Unha mutaci\u00f3n puntual en \"cryb,\" que \u00e9 necesaria paa a asociaci\u00f3n coa flavina na prote\u00edna CRY, ten como resultado a falta dos ciclos das prote\u00ednas PER ou TIM en escuridade constante ou en probas con luz-escuridade. Ademais, os ratos que carecen dos xenes \"Cry1\" ou \"Cry2\" mostran os per\u00edodos e que corren libremente alterados diferencialmente, pero a\u00ednda son quen de [[fotosincronizaci\u00f3n|fotosincronizarse]. Por\u00e9n, os ratos que carecen tanto de \"Cry1\" como \"Cry2\" son arr\u00edtmicos en condici\u00f3ns de luz-escuridade como en escuridade constante e sempre te\u00f1en niveis altos de ARNm de [[PER1|Per1]]. Estes resultados indican que os crfispocromos xogan un papel fotorreceptivo, as\u00ed como act\u00faan como reguladores negativos da expresi\u00f3n do xene Per en ratos.\nEn \"Drosophila\".\nEn \"Drosophila\", o criptocromo funciona como un fotorreceptor de luz azul. A exposici\u00f3n \u00e1 luz azul induce unha conformaci\u00f3n similar \u00e1 dos sempre activos mutantes CRY cunha [[deleci\u00f3n]] C-terminal (CRY\u0394). A vida media desta conformaci\u00f3n \u00e9 de 15 minutos na escuridade e facilita a uni\u00f3n de CRY a outros produtos x\u00e9nicos do reloxo, PER e [[timeless (xene)|TIM]], de maneira dependente da luz. Unha vez que dTIM se uniu a dCRY, queda destinado \u00e1 degradaci\u00f3n polo sistema da [[ubiquitina]]-[[proteasoma]].\nA\u00ednda que os pulsos de luz non sincronizan, o [[fotoper\u00edodo]] completo de ciclos de luz/escuridade a\u00ednda pode impulsar ciclos nas neuronas ventrais-laterais no cerebro de \"Drosophila\". Estes datos, xunto con outros resultados suxiren que CRY \u00e9 o fotorreceptor aut\u00f3nomo da c\u00e9lula para os reloxos corporais en \"Drosophila\" e pode desempe\u00f1ar unha funci\u00f3n na sincronizaci\u00f3n non param\u00e9trica (sincronizsci\u00f3n por pulsos de luz discretos curtos). Por\u00e9n, as neuronas laterais reciben informaci\u00f3n luminosa a trav\u00e9s da v\u00eda CRY de luz azul e da v\u00eda da [[rodopsina]]. Por tanto, CRY est\u00e1 implicado na percepci\u00f3n da luz e \u00e9 unha entrada de datos ao reloxo circadiano, a\u00ednda que non \u00e9 a \u00fanica entrada sobre informaci\u00f3n luminosa, xa que se observou un ritmo sostido en ausencia da v\u00eda CRY, no cal se cre que a v\u00eda da rodopsina proporciona algunha entrada de informaci\u00f3n sobre a luz. Recentemente, demostrouse que hai unha resposta \u00e1 luz mediada por CRY que \u00e9 independente da interacci\u00f3n CRY-TIM circadiana cl\u00e1sica. Este mecanismo crese que require un mecanismo baseado no [[redox]] da flavina que \u00e9 dependente da condutancia dunha canle de potasio. Esta resposta \u00e1 luz mediada por CRY incrementa os disparos de [[potencial de ac ci\u00f3n|potenciais de acci\u00f3n]] en cuesti\u00f3n de segundos dunha resposta \u00e1 luz en \"Drosophila\" con [[knockout de xenes|knockout]] para a [[opsina]].\nO criptocromo, como moitos xenes implicados nos ritmos ciradianos, mostra ciclos circadianos nos niveis de ARNm e prote\u00ednas. En \"Drosophila\", o ciclo de concentraci\u00f3ns do ARNm de \"Cry\" nun ciclo de luz-escuridade (LD ou \"light-dark\") ten un alto nivel na luz e baixos niveis na escuridade. Este ciclo persiste en escuridade constante (DD), pero cunha amplitude menor. A transcrici\u00f3n do xene \"Cry\" tam\u00e9n presenta ciclos cunha tendencia similar. Por\u00e9n, os niveis da prote\u00edna CRY ciclan de diferente maneira que na transcrici\u00f3n de \"Cry\" e nos niveis de ARNm. En luz-escuridade, a prote\u00edna CRY presenta baixos niveis na luz e altos niveis na escuridade, e, na escuridade permanente, os niveis de CRY increm\u00e9ntanse continuamente durante o d\u00eda e a noite subxectivos. As\u00ed, a expresi\u00f3n de CRY est\u00e1 regulada polo reloxo a nivel transcricional e pola luz a nivel [[Traduci\u00f3n (biolox\u00eda)|traducional]] e postraducional.\nA sobreexpresi\u00f3n de \"Cry\" tam\u00e9n afecta \u00e1s respostas circadianas \u00e1 luz. En \"Drosophila\", a sobreexpresi\u00f3n de \"Cry\" incementa a sensibilidade das moscas \u00e1 luz de baixa intensidade. Este regulaci\u00f3n \u00e1 luz dos niveis de prote\u00ednas CRY suxire que CRY ten un papel circadiano \"[[augas arriba]]\" dos outros xenes e compo\u00f1entes do reloxo.\nEn mam\u00edferos.\nO criptocromo \u00e9 un dos catro grupos de prote\u00ednas/xenes reloxo en mam\u00edferos que xera un bucle de [[retroalimentaci\u00f3n negativa]] de transcrici\u00f3n-traduci\u00f3n (TTFL), xunto cons xenes [[Period (xene)|Period (PER)]], CLOCK e BMAL1. Neste bucle, as prote\u00ednas CLOCK e BMAL1 son [[activador transcricional|activadores transcricionais]], que xuntos se unen aos [[promotor (xen\u00e9tica)|promotores]] dos xenes \"Cry\" e \"Per\" e activan a s\u00faa transcrici\u00f3n. As prote\u00ednas CRY e PER \u00fanense despois entre si, entran no n\u00facleo e inhiben a transcrici\u00f3n activada por CLOCK e BMAL1.\nEn ratos, a expresi\u00f3n de \"Cry1\" mostra ritmos circadianos no [[n\u00facleo supraquiasm\u00e1tico]], unha rexi\u00f3n do cerebro implicada na xeraci\u00f3n dos ritmos circadianos, nos que os niveis de ARNm chegan a un pico durante a fase de luz e alcanzan un m\u00ednimo na escuridade. Estas oscilaci\u00f3ns diarias na expresi\u00f3n mant\u00e9\u00f1ense en escuridade constante.\nA\u00ednda que \u00e9 seguro que CRY \u00e9 un hom\u00f3logo de TIM en mam\u00edferos, o papel de CRY como fotorreceptor en mam\u00edferos estivo suxieto a discusi\u00f3ns. Os primeiros artigos indicaban que CRY ti\u00f1a funci\u00f3ns tanto dependentes coma independentes da luz. Un estudo de 2000 indicou que os ratos sen rodopsina pero con criptocromo a\u00ednda pod\u00edan responder \u00e1 luz; por\u00e9n, en ratos sen rodopsina nin criptocromo, a transcrici\u00f3n de \"[[c-Fos]]\", un mediador da sensibilidade \u00e1 luz, cae significativamente. En anos recentes, os datos apoian que a [[melanopsina]] \u00e9 o principal fotorreceptor circadiano, en especial as c\u00e9lulas da melanopsina que median a sincronizaci\u00f3n e comunicaci\u00f3n entre o [[ollo] e o n\u00facleo supraquiasm\u00e1tico. Unha das principais dificultades para confirmar ou denegar que CRY \u00e9 un fotorreceptor en mam\u00edferos \u00e9 que cando o xene \u00e9 sometido a [[knockout de xenes|knockout]] o animal v\u00f3lvese arr\u00edtmico, polo que \u00e9 dif\u00edcil medir a s\u00faa capacidade simplemente como receptor. Por\u00e9n, alg\u00fans estudos recentes indican que os CRY humanos poden mediar as respostas \u00e1 luz en tecidos perif\u00e9ricos.\nOs ritmos circadianos normais dependen criticamente do retardo da expresi\u00f3n de \"Cry1\" despois da activaci\u00f3n do promotor \"Cry1\". Mentres que os ritmos na activaci\u00f3n do promotor de \"Per2\" e os niveis de ARNm de \"Per2\" te\u00f1en case a mesma fase, a produci\u00f3n de ARNm de \"Cry1\" est\u00e1 retardada aproximadamente catro horas en relaci\u00f3n coa activaci\u00f3n do promotor de \"Cry1\". Este retardo \u00e9 independente dos niveis de CRY1 ou CRY2 e est\u00e1 mediado por unha combinaci\u00f3n de elementos [[E-box|E/E'-box]] e D-box no promotor e elementos de uni\u00f3n a [[Rev-ErbA|RevErbA]]/[[receptor orfo relacionado con RAR|ROR]] (RREs) no primeiro [[intr\u00f3n]] do xene. A [[transfecci\u00f3n]] de c\u00e9lulas con dobre knockout \"Cry1\"\u2212/\u2212 \"Cry2\"\u2212/\u2212 arr\u00edtmicas con s\u00f3 o promotor de \"Cry1\" (causando a expresi\u00f3n constitutiva de \"Cry1\") non \u00e9 suficiente para recuperar a ritmicidade. Nestas c\u00e9lulas c\u00f3mpre a s\u00faa transfecci\u00f3n tanto co promotor coma co primeiro intr\u00f3n para a restauraci\u00f3n dos ritmos circadianos.\nMagnetorrecepci\u00f3n.\nOs datos experimentais indican que os criptocromos das [[c\u00e9lula fotorreceptora|neuronas fotorreceptoras]] dos [[visi\u00f3n das aves|ollos das aves]] est\u00e1n implicados na orientaci\u00f3n magn\u00e9tica durante a [[migraci\u00f3n das aves|migraci\u00f3n]]. Tam\u00e9n se pensa que os criptocromos son esenciais para a habilidade dependente da luz de \"[[Drosophila]]\" de percibir os [[campo magn\u00e9tico|campos magn\u00e9ticos]]. Antes inform\u00e1rase tam\u00e9n que os campos magn\u00e9ticos afectaban aos criptocromos na planta \"[[Arabidopsis thaliana]]\": o comportamento de crecemento parec\u00eda ser afectado polos campos magn\u00e9ticos en presenza de luz azul (pero non de vermella). Non obstante, estes resultados viuse posteriormente que non se pod\u00edan reproducir en condici\u00f3ns estritamente controladas noutro laboratorio, o que suxire que os criptocromos das plantas non responden aos campos magn\u00e9ticos.\nCando se expo\u00f1en os criptocromos \u00e1 luz azul forman un par de [[radical (qu\u00edmica)|radicais]] con [[spin]]s correlacionados. Os pares radicais poden xerarse tam\u00e9n pola reoxidaci\u00f3n na escuridade independente da luz do cofactor flavina polo [[ox\u00edxeno]] molecular por medio da formaci\u00f3n de pares de radicais FADH-super\u00f3xido de spins correlacionados. Hipotet\u00edzase que a magnetorrecepci\u00f3n funciona por medio do efecto dos campos magn\u00e9ticos que os rodean sobre a correlaci\u00f3n (paralela ou antiparalela) destes radicais, o cal afecta ao tempo de vida da forma activada dos criptocromos. A activaci\u00f3n do criptocromo pode afectar \u00e1 sensibilidade \u00e1 luz das neuronas da [[retina]], co resultado global de que o animal pode percibir os campos magn\u00e9ticos. Os criptocromos animais e as estreitamente relacionadas (6-4) fotoliases animais conte\u00f1en unha cadea m\u00e1is longa de [[tript\u00f3fano]]s transferidores de electr\u00f3ns que outras prote\u00ednas da superfamilia criptocromo-fotoliase (unha t\u00e9trade de tript\u00f3fanos en vez dunha tr\u00edade). A cadea m\u00e1is longa orixina unha mellor separaci\u00f3n e un tempo de vida aproximadamente mil veces m\u00e1is longo dos pares radicais falvina-tript\u00f3fano fotoinducidos que nas prote\u00ednas que te\u00f1en unha tr\u00edade de tript\u00f3fanos. A ausencia de recombinaci\u00f3n selectiva de spin destes pares radicais a escalas de tempo de nanosegundos a microsegundos parece ser incompatible coa suxesti\u00f3n de que a magnetorrecepci\u00f3n polos criptocromos est\u00e1 baseada na reacci\u00f3n da luz cara a adiante.\nNotas.\nLigaz\u00f3ns externas.\n[[Categor\u00eda:Pigmentos biol\u00f3xicos]]\n[[Categor\u00eda:Receptores sensoriais]]"}
{"id": "502098", "revid": "27155", "url": "https://gl.wikipedia.org/wiki?curid=502098", "title": "Magnetocepci\u00f3n", "text": ""}
{"id": "502100", "revid": "23204", "url": "https://gl.wikipedia.org/wiki?curid=502100", "title": "Ammodytes tobianus", "text": "O areeiro ou bolo pequeno (Ammodytes tobianus) \u00e9 unha especie de peixe actinopeterixio mari\u00f1o, da familia dos ammod\u00edtidos.\nA s\u00faa pesca \u00e9 habitual e moi comercial. Ademais de para alimentaci\u00f3n humana \u00e9 utilizado como carnada para a pesca de peixes maiores.\nMorfolox\u00eda.\nDe corpo moi alongado e delgado co lombo tipicamente de cor marr\u00f3n-area, cunha lonxitude m\u00e1xima descrita de 20 cm. Non te\u00f1en espi\u00f1as nas aletas, cuns 49 a 58 raios brandos na aleta dorsal e 24 a 32 na anal; con escamas na li\u00f1a media anterior \u00e1 aleta dorsal e sobre a musculatura na base da aleta caudal; as marxes das aletas dorsal e anal son rectas con raios de igual lonxitude; li\u00f1a lateral de poros ali\u00f1ados en ringleira ao longo de canles non ramificadas.\nExisten dous grupos de desova distintivos pero a mi\u00fado simp\u00e1tricos na s\u00faa \u00e1rea de distribuci\u00f3n, pero non se lles deu o status de subespecie, a\u00ednda que os grupos reprodutores difiren no n\u00famero de v\u00e9rtebras (o de outono maior que o da primavera), coa estrutura dos ot\u00f3litos e probablemente debido aos h\u00e1bitats.\nBiolox\u00eda.\nSon peixes territoriais, que alternan entre agocharse soterrados no substrato areoso e nadar en cardume na masa de auga. Os adultos alim\u00e9ntanse de zooplancto e algunhas diatomeas grandes. Hiberna no inverno enterrado na area a profundidades de 20 a 50 cm.\nDistribuci\u00f3n e h\u00e1bitat.\nDistrib\u00faese polas costas do oc\u00e9ano Atl\u00e1ntico nordeste, desde Murmansk at\u00e9 Espa\u00f1a, inclu\u00edndo Islandia e o mar B\u00e1ltico, as\u00ed como polo mar Mediterr\u00e1neo. Son peixes mari\u00f1os de augas t\u00e9pedas de comportamento demersal, que prefiren profundidades entre 1 m e 96 m. O seu h\u00e1bitat son as augas costeiras, especialmente as ba\u00edas areentas e as praias, as\u00ed como tam\u00e9n a zona intermareal e os estuarios. \u00c9 raro atopalo en mar aberto.\nV\u00e9xase tam\u00e9n.\nLigaz\u00f3ns externas.\n\u00a0"}
{"id": "502101", "revid": "89787", "url": "https://gl.wikipedia.org/wiki?curid=502101", "title": "Rose Dieng-Kuntz", "text": "Rose Dieng-Kuntz, nada en 1956 en Dakar e finada en Niza o 30 de xu\u00f1o de 2008, foi unha cient\u00edfica inform\u00e1tica senegalesa que se especializou en intelixencia artificial.\nTraxectoria.\nDieng-Kuntz creceu no Senegal, nunha familia de sete irm\u00e1ns e irm\u00e1s. Procedente dunha contorna moi humilde, a s\u00faa nai era analfabeta. Recibiu unha educaci\u00f3n severa -da que ela afirmar\u00eda estar agradecida- na que a \u00fanica forma de prosperar era a trav\u00e9s da escola.\nEstudou no liceo Van-Vollenhoven de Dakar, onde destacou como estudante de Matem\u00e1ticas, e tam\u00e9n de Franc\u00e9s, Lat\u00edn e Grego. Obtivo unha bolsa para continuar os seus estudos en Par\u00eds, no Liceo F\u00e9nelon.\nFoi a primeira muller africana que estudou na prestixiosa \u00c9cole Polytechnique francesa, en 1976.\nTras diplomarse en Enxe\u00f1ar\u00eda na \u00c9cole Nationale Sup\u00e9rieure des T\u00e9l\u00e9communications, Dieng-Kuntz doutorouse en Inform\u00e1tica na Universidade de Par\u00eds-Sur e comezou a traballar en intelixencia artificial para a empresa Dixital Equipment Corporation.\nA \u00e1rea de especializaci\u00f3n para o seu doutoramento foi a especificaci\u00f3n do paralelismo.\nEn Dixital Equipment co\u00f1eceu a Pierre Haren, que desexaba crear un grupo de investigaci\u00f3n no Institut National de Recherche en Informatique et en Automatique (INRIA) -un centro de investigaci\u00f3n nacional franc\u00e9s que se centra en inform\u00e1tica, teor\u00eda de control e matem\u00e1tica aplicada, e onde o seu campo de especializaci\u00f3n era o co\u00f1ecemento compartido na World Wide Web- para desenvolver xeradores de sistemas expertos. En 1985, Rose abandonou Dixital para traballar no INRIA, onde se incorporou ao proxecto SMECI, liderado por Haren. Neste proxecto trat\u00e1base de desenvolver unha ferramenta xen\u00e9rica que permitise posteriormente constru\u00edr toda unha serie de aplicaci\u00f3ns. Dieng-Kuntz era a encargada das \"explicaci\u00f3ns\": o obxectivo era crear un sistema experto capaz de explicar os seus razoamentos aos usuarios.\nCando Haren abandonou o INRIA en 1988, Dieng-Kuntz permaneceu no INRIA. O proxecto SMECI pasou a ser o proxecto SECOIA, dirixido por Bertrand Neveu. Rose Dieng-Kuntz empezou ent\u00f3n a interesarse polos sistemas de adquisici\u00f3n de datos, e desde 1992 at\u00e9 a s\u00faa finalizaci\u00f3n en 2006 liderou o proxecto ACACIA (\"Acquisition deas connaissances pour l'assistance \u00e0 a conception par interaction entre agents\") no centro do INRIA de Sophia Antipolis.\nFaleceu en 2008 a consecuencia dunha longa enfermidade. A s\u00faa defunci\u00f3n recibiu cobertura de medios de comunicaci\u00f3n nacionais. A ministra francesa de Investigaci\u00f3n e Educaci\u00f3n Superior, Val\u00e9rie P\u00e9cresse, expresou a s\u00faa tristeza e emitiu unha declaraci\u00f3n que sobre a morte de Rose Dieng Kuntz: \"Francia e o mundo de ciencia acaban de perder unha mente visionaria e un talento inmenso\".As s\u00faas us \u00faltimas investigaci\u00f3ns centr\u00e1banse na administraci\u00f3n do co\u00f1ecemento e a Web sem\u00e1ntica. Foi moi activa na difusi\u00f3n da s\u00faa paix\u00f3n pola ciencia entre o alumnado, e en particular entre as alumnas. Nas s\u00faas palabras: \nPublicaci\u00f3ns.\n\u00c9 autora de nove libros e m\u00e1is de cen artigos sobre intelixencia artificial, xesti\u00f3n do co\u00f1ecemento, ontolox\u00eda, web sem\u00e1ntica, grafos conceptuais e sistemas multiaxentes."}
{"id": "502102", "revid": "89787", "url": "https://gl.wikipedia.org/wiki?curid=502102", "title": "Front Line Assembly", "text": "Front Line Assembly (FLA) \u00e9 unha banda canadense de electro-industrial formada por Bill Leeb en 1986 tras deixar Skinny Puppy. Influ\u00edda por artistas electr\u00f3nicos e industriais como Cabaret Voltaire, Portion Control, D.A.F., Test Dept, SPK e Severed Heads, FLA desenvolveu o seu propio son combinando elementos da electronic body music (EBM). A formaci\u00f3n do grupo foi cambiando coa rotaci\u00f3n dos seus membros ao longo dos anos, inclu\u00eddos Rhys Fulber e Michael Balch que est\u00e1n relacionados con moitos outros artistas e grupos.\nDende a s\u00faa incepci\u00f3n, o grupo publicou preto de vinte \u00e1lbums de estudio e EPs, varios dos cales entraron nas listas de dance e electr\u00f3nica da \"Billboard\". Os \u00e1lbums \"Tactical Neural Implant\" e \"Hard Wired\" son d\u00faas das gravaci\u00f3ns m\u00e1is exitosas de FLA, sendo o primeiro considerado un cl\u00e1sico entre os seguidores da m\u00fasica industrial. O grupo tam\u00e9n realizou bandas sonoras para videoxogos como o \"\" (unha colaboraci\u00f3n con Sonic Mayhem) e \"AirMech\". O seu \u00e1lbum m\u00e1is recente \u00e9 \"Wake Up the Coma\", publicado no ano 2019. "}
{"id": "502104", "revid": "27155", "url": "https://gl.wikipedia.org/wiki?curid=502104", "title": "Tonoplasto", "text": ""}
{"id": "502105", "revid": "27155", "url": "https://gl.wikipedia.org/wiki?curid=502105", "title": "CRY1", "text": ""}
{"id": "502106", "revid": "89787", "url": "https://gl.wikipedia.org/wiki?curid=502106", "title": "M\u00fasica industrial", "text": "A m\u00fasica industrial \u00e9 un x\u00e9nero musical que se basea en sons e temas \u00e1speros, transgresivos ou provocativos. AllMusic define \u00e1 m\u00fasica industrial como a \"fusi\u00f3n de rock e m\u00fasica electr\u00f3nica m\u00e1is abrasiva e agresiva\" que foi \"inicialmente unha mestura de experimentos de electr\u00f3nica de vangarda (m\u00fasica de cinta, musique concr\u00e8te, ru\u00eddo branco, sintetizadores, secuenciadores etc.) e provocaci\u00f3n punk\". O termo foi cu\u00f1ado a mediados dos 70 coa fundaci\u00f3n de Industrial Records por membros de Throbbing Gristle e Monte Cazazza. A\u00ednda que o nome do x\u00e9nero orixinouse coa aparici\u00f3n de Throbbing Gristle no Reino Unido, concentraci\u00f3ns de artistas e selos vitais para o x\u00e9nero tam\u00e9n apareceron nos Estados Unidos, concretamente en Chicago.\nOs primeiros artistas industriais experimentaron con ru\u00eddo e temas esteticamente controvertidos, tanto musical como visualmente, como o fascismo, a perversi\u00f3n sexual e o ocultismo. Entre os artistas m\u00e1is destacados da m\u00fasica inustrial at\u00f3panse Throbbing Gristle, Monte Cazazza, SPK, Boyd Rice, Cabaret Voltaire e Z'EV. No \u00e1lbum de estrea de Throbbing Gristle, \"The Second Annual Report\" (1977), a banda cu\u00f1ou o eslogan \"m\u00fasica industrial para xente industrial\". O selo independente baseado en Chicago Wax Trax! Records contou cun gran cadro de artistas do x\u00e9nero. Os precursores que influenciaron o desenvolvemento da m\u00fasica industrial incl\u00faen artistas da m\u00fasica electr\u00f3nica como Kraftwerk, do rock experimental como Pink Floyd e Frank Zappa, do rock psicod\u00e9lico como Jimi Hendrix, e compositores como John Cage. Os m\u00fasicos tam\u00e9n citan a escritores como William S. Burroughs, e fil\u00f3sofos como Friedrich Nietzsche como influencias. \nA\u00ednda que o termo foi autoaplicado por un pequeno grupo de bandas e individuos relacionados con Industrial Records a finais da d\u00e9cada dos 70, ampliouse para inclu\u00edr a artistas influenciados polo movemento orixinal ou que usaban unha est\u00e9tica \"industrial\". Co tempo, a influencia do x\u00e9nero estendeuse e mesturouse con estilos como ambient, m\u00fasica synth e rock como en Front 242, Front Line Assembly, KMFDM, e Sister Machine Gun do selo baseado en Chicago Wax Trax! Records. A m\u00fasica electro-industrial \u00e9 un subx\u00e9ro primario desenvolvido nos anos 80, sendo os seus representantes m\u00e1is notables Front Line Assembly e Skinny Puppy. Os outros dous h\u00edbridos do x\u00e9nero m\u00e1is destacables son o rock industrial e o metal industrial, que incl\u00faen bandas como Nine Inch Nails, Ministry e Fear Factory, os dous primeiros con discos de platino publicados nos anos 90. \nHistoria.\nPrecursores.\nA m\u00fasica industrial tivo un amplo abano de predecesores. Segundo o \"Oxford English Dictionary\", o x\u00e9nero foi nomeado por vez primeira en 1942 cando \"The Musical Quarterly\" chamou \u00e1 Sinfon\u00eda n\u00ba 2 de Dmitri Shostakovich \"a marea alta da 'm\u00fasica industrial'\". De xeito semellante, en 1972 \"The New York Times\" describiu traballos de Ferde Grof\u00e9 (especialmente \"A Symphony in Steel\" de 1935) como parte \"do seu x\u00e9nero de 'm\u00fasica industrial' [que] recurr\u00edu a instrumentos como catro pares de zapatos, d\u00faas vasoiras, unha camp\u00e1 de locomotora, un trade pneum\u00e1tico e un tanque de aire comprimido\". A\u00ednda que esas composici\u00f3ns non est\u00e1 ligadas directamente co novo x\u00e9nero, eses son os primeiros exemplos de m\u00fasica dese\u00f1ada para imitar o ru\u00eddo de maquinaria e a atmosfera dunha f\u00e1brica.\nNo seu libro \"Interrogation Machine: Laibach and NSK\", Alexei Monroe argumenta que Kraftwerk tivo un significado particularmente importante no desenvolvemento da m\u00fasica industrial, como os \"primeiros artistas en incorporar con \u00e9xito representaci\u00f3ns de sons industriais dentro da m\u00fasica electr\u00f3nica non acad\u00e9mica\". A m\u00fasica industrial creouse orixinalmente usando maquinaria mec\u00e1nica e el\u00e9ctrica, e posteriormente sintetizadores avanzados, samplers e percusi\u00f3n electr\u00f3nica cando a tecnolox\u00eda se desenvolveu. Monroe tam\u00e9n fala de Suicide como unha influencia contempor\u00e1nea para os m\u00fasicos industriais. Entre os grupos citados como inspiradores polos fundadores da m\u00fasica industrial at\u00f3panse The Velvet Underground, Joy Division e Martin Denny. Genesis P-Orridge de Throbbing Gristle ten unha biblioteca de casetes que incl\u00fae gravaci\u00f3ns de Master Musicians of Jajouka, Kraftwerk, Charles Manson e William S. Burroughs. P-Orridge tam\u00e9n acreditou ao rock dos 60 de artistas como The Doors, Pearls Before Swine, The Fugs, Captain Beefheart e Frank Zappa nunha entrevista de 1979.\nChris Carter tam\u00e9n atopou inspiraci\u00f3n en Pink Floyd e Tangerine Dream. Boyd Rice foi influenciado pola m\u00fasica dos girl groups dos 60 e pola cultura tiki. Z'EV citou a Christopher Tree (Spontaneous Sound), John Coltrane, Miles Davis, Tim Buckley, Jimi Hendrix e Captain Beefheart, entre outros, xunto con m\u00fasica do T\u00edbet, Bal\u00ed, Xava, a India e \u00c1frica como moi influentes na s\u00faa vida art\u00edstica. Cabaret Voltaire citou a Roxy Music como os seus precursores iniciais, ademais do \"Trans-Europe Express\" de Kraftwerk. Cabaret Voltaire tam\u00e9n gravou pezas que recordaban \u00e1 \"musique concr\u00e8te\" e a compositores como Morton Subotnick. Nurse with Wound citou unha longa lista de improvisaci\u00f3n libre escura e a ao Krautrock como escoitas recomendadas. 23 Skidoo inspirouse en Fela Kuti e no \"On the Corner\" de Miles Davis. Moitos grupos industriais, como Einst\u00fcrzende Neubauten, inspir\u00e1ronse nas m\u00fasicas do mundo.\nMoitos dos primeiros m\u00fasicos industriais preferiron citar a artistas ou pensadores, no canto de m\u00fasicos, como a s\u00faa inspiraci\u00f3n. Simon Reynolds declarou que \"ser un fan de Throbbing Gristle era como enrolarse nun curso universitario de extremismo cultural\". John Cage foi un dos primeiros inspiradores para Throbbing Gristle. SPK apreciaban a Jean Dubuffet, Marcel Duchamp, Jean Baudrillard, Michel Foucault, Walter Benjamin, Marshall McLuhan, Friedrich Nietzsche e Gilles Deleuze, ademais de inspirarse no manifesto do Colectivo Socialista de Pacientes. Cabaret Voltaire colleu pistas conceptuais de Burroughs, J. G. Ballard e Tristan Tzara. Whitehouse e Nurse with Wound dedicaron alg\u00fan do seu traballo ao Marqu\u00e9s de Sade; esta \u00faltima banda tam\u00e9n se inspirou no Conde de Lautr\u00e9amont.\nOutra influencia da est\u00e9tica industrial foi o \"Metal Machine Music\" de Lou Reed. \"Pitchfork Music\" cita este \u00e1lbum como \"inspirando, en parte, gran parte da escena da m\u00fasica avant-garde contempor\u00e1nea, en particular do noise\". O \u00e1lbum est\u00e1 formado na s\u00faa totalidade por retroalimentaci\u00f3n de guitarra, anticipando o uso industrial de sons non musicais. \"The New York Times\" dixo da banda estadounidense de avant-garde The Residents que \"presaxiara formas de punk, new wave e m\u00fasica industrial\".\nIndustrial Records.\n\"Industrial Music for Industrial People\" (m\u00fasica industrial para xente industrial) foi orixinalmente cu\u00f1ado por Monte Cazazza como o eslogan para a discogr\u00e1fica Industrial Records, fundada polos provocadores brit\u00e1nicos Throbbing Gristle. A primeira onda desta m\u00fasica apareceu con Throbbing Gristle, dende Londres; Cabaret Voltaire, dende Sheffield; e Boyd Rice (gravando baixo o nome de NON), dende os Estados Unidos. Throbbing Gristle comezou a actuar en 1976, e naceu como un proxecto paralelo \u00e1 banda baseada en Kingston upon Hull COUM Transmissions. COUM fora inicialmente un grupo de rock psicod\u00e9lico, pero comezou a describir o seu traballo como performance co obxectivo de conseguir bolsas do Consello de Artes de Gran Breta\u00f1a. COUM estaba formado por P-Orridge e Cosey Fanni Tutti. Fundado en 1972, COUM escenificou vaias performances inspiradas por Fluxus e Viennese Actionism. Estas inclu\u00edan varios actos de abxecci\u00f3n sexual e f\u00edsica. Peter Christopherson, un empregado do colectivo Hipgnosis, uniuse ao grupo en 1974 e Carter f\u00edxoo no ano seguinte.\nO grupo pasou a chamarse Throbbing Gristle en setembro de 1975, procedendo ese nome dunha expresi\u00f3n da xerga inglesa do norte para referirse a unha erecci\u00f3n. A primeira actuaci\u00f3n p\u00fablica da banda, en outubro de 1976, foi xunto cunha exposici\u00f3n titulada \"Prostitution\", que inclu\u00eda fotograf\u00edas pornogr\u00e1ficas de Tutti, as\u00ed como tamp\u00f3ns usados. O pol\u00edtico conservador Nicholas Fairbairn declarou que \"os cartos p\u00fablicos est\u00e1n sendo malgastados aqu\u00ed para destru\u00edr a moralidade da nosa sociedade\" e criticou ao grupo como \"demoledores da civilizaci\u00f3n\". A banda anunciou a s\u00faa disoluci\u00f3n en 1981, declarando que a s\u00faa \"misi\u00f3n\" ti\u00f1a \"rematado\".\nWax Trax! Records.\nO selo discogr\u00e1fico de Chicago Wax Trax! Records destacou na atenci\u00f3n xeneralizada que a m\u00fasica industrial comezou a conseguir a principios dos 80. A discogr\u00e1fica fora creada por Jim Nash e Dannie Flesher. O seu primeiro lanzamento oficial foi un EP en 1980 titulado \"Immediate Action\" de Strike Under. O selo pasar\u00eda a distribu\u00edr alg\u00fans dos nomes m\u00e1is notables da m\u00fasica industrial durante os anos 80 e 90. Wax Trax! tam\u00e9n se encargou de distribu\u00edr nos Estados Unidos edici\u00f3ns do selo belga Play It Again Sam Records, e ti\u00f1a unha oficina en Am\u00e9rica do Norte chamada Play It Again Sam U.S.A. como unha divisi\u00f3n de Wax Trax!. A discogr\u00e1fica foi vendida a TVT Records en 1992. Cando TVT pechou as s\u00faas portas e en 2001, Wax Trax! reapareceu cun nome distinto, WTII Records (Wax Trax 2 Records), publicando m\u00fasica industrial e outras formas de m\u00fasica electr\u00f3nica.\nExpansi\u00f3n da escena.\nAs bandas Clock DVA, Nocturnal Emissions, Whitehouse, Nurse with Wound e SPK apareceron ao pouco tempo. Whitehouse intentou tocar \"a m\u00fasica m\u00e1is brutal e extrema da \u00e9poca\", un estilo que finalmente chamaron power electronics. Un dos primeiros colaboradores de Whitehouse, Steve Stapleton, formou Nurse with Wound, que experimentou coa escultura de ru\u00eddo e o collage sonoro. Clock DVA colleu elementos do automatismo surrealista o funk e a body music. 23 Skidoo, ao igual que Clock DVA, mesturou m\u00fasica industrial con m\u00fasica dance afroamericana, pero tam\u00e9n interpretou un resposta \u00e1 world music. A banda actuou no primeiro WOMAD Festival en 1982 e comparouse co gamelan indonesio. A banda sueca Leather Nun fichou con Industrial Records en 1978, sendo o primeiro artista non relacionado con Throbbing Gristle ou Cazazza en editar co selo. Os seus sinxelos finalmente conseguiron ser radiados con frecuencia nas radios universitarias dos Estados Unidos.\nA trav\u00e9s do Atl\u00e1ntico tiveron lugar experimentos semellantes. En San Francisco, o artista de performance Monte Cazazza comezou a gravar m\u00fasica noise. Boyd Rice publicou varios \u00e1lbums de noise, con drones de guitarra e loops de cinta creando unha cacofon\u00eda de sons repetitivos. En Boston, Sleep Chamber e outros artistas de Inner-X-Musick comezaron a experimentar cunha mestura de ru\u00eddo potente e primeiras formas de EBM. En Italia, o traballo de Maurizio Bianchi a principios dos 80 tam\u00e9n compart\u00eda esta est\u00e9tica. En Alema\u00f1a, Einst\u00fcrzende Neubauten mesturou percusi\u00f3n metal, guitarras, e instrumentos pouco convencionais (como martelos pneum\u00e1ticos e \u00f3sos) nas s\u00faas actuaci\u00f3ns que adoitaban a danar os locais nos que se celebraban. Blixa Bargeld, inspirado por Antonin Artaud e un entusiasta das anfetaminas, tam\u00e9n orixinou un movemento art\u00edstico chamado Die Genialen Dilettanten.\nEn xaneiro de 1984 Einst\u00fcrzende Neubauten interpretou un \"Concerto para Voz e Maquinaria\" no Instituto de Arte Contempor\u00e1nea (o mesmo sitio que a exposici\u00f3n \"Prostitution\" de COUM), tradeando o chan e finalmente causando un altercado. Este evento sa\u00edu en portadas de xornais de toda Inglaterra. Outros grupos que practicaban unha forma de \"m\u00fasica metal\" (producida golpeando metal contra metal) son Test Dept, Laibach e Die Krupps, ademais de Z'EV e SPK. Test Dept inspirouse enormemente no futurismo ruso e xirou para apoiar a folga dos mineiros brit\u00e1nicos de 1984-85. Skinny Puppy abrazou unha variedade de antepasados do industrial e creou un todo tambaleante e imparable a partir de moitas pezas. Swans, de Nova York, tam\u00e9n practicou unha est\u00e9tica musical met\u00e1lica, a\u00ednda que dependendo da instrumentaci\u00f3n rock tradicional. Laibach, un grupo esloveno que naceu mentres Iugoslavia a\u00ednda era un \u00fanico estado, foi moi controvertido polos seus pr\u00e9stamos iconogr\u00e1ficos das imaxes estalinistas, nazis, tito\u00edstas, dadaistas e do futurismo ruso, confrontando o patriotismo iugoslavo co seu adversario, o autoritarismo alem\u00e1n. Slavoj \u017di\u017eek defendeu a Laibach argumentando que eles e o seu grupo art\u00edstico asociado, Neue Slowenische Kunst, practican unha sobreidentificaci\u00f3n co gozo perverso oculto de apuntalar \u00e1 autoridade que produce un efecto subversivo e liberador. En linguaxe m\u00e1is sinxela, Laibach practicou un tipo de agitprop que fora amplamente usado por artistas industriais e punks nos dous lados do Atl\u00e1ntico. \nTras a separaci\u00f3n de Throbbing Gristle, P-Orridge e Christopherson fundaron Psychic TV e ficharon por un gran selo. O seu primeiro \u00e1lbum era moito m\u00e1is accesible e mel\u00f3dico que o estilo industrial normal, e inclu\u00eda traballo contratado de m\u00fasicos formados. Posteriormente a banda regresou ao collage sonoro e elementos noise da primeira m\u00fasica industrial, e tam\u00e9n colleu elementos do funk e da m\u00fasica disco. P-Orridge tam\u00e9n fundou Thee Temple ov Psychick Youth, unha organizaci\u00f3n case relixiosa que produc\u00eda v\u00eddeo arte. As aspiraci\u00f3ns comerciais de Psychic TV foron dirixidas por Stevo de Some Bizzare Records, que publicou a moitos artista da segunda onda da m\u00fasica industrial, inclu\u00eddos Einst\u00fcrzende Neubauten, Test Dept e Cabaret Voltaire. \nOs membros de Cabaret Voltaire fix\u00e9ronse amigos dos de New Order e comezaron a practicar unha forma semellante de electropop bailable. Christopherson deixou Psychic TV en 1983 e formou Coil con John Balance. Coil usou gongs e rombos nun intento de conxurar \"enerx\u00eda homosexual marciana\". David Tibet, un amigo dos membros de Coil, formou Current 93; os dous grupos estaban inspirados polas anfetaminas e o LSD. J. G. Thirlwell, un coprodutor de Coil, desenvolveu unha versi\u00f3n de comedia negra na m\u00fasica industrial, collendo prestados elementos do lounge, ademais de do noise e da m\u00fasica de pel\u00edculas. A principios dos anos 80, o selo de Chicago Wax Trax! e o do Canad\u00e1 Nettwerk contribu\u00edron a expandir o x\u00e9nero da m\u00fasica industrial aos x\u00e9neros de rock electroindustrial e industrial m\u00e1is accesibles.\nCaracter\u00edsticas e historia.\nO nacemento da m\u00fasica industrial foi unha resposta a \"unha era [na cal] o acceso e control da informaci\u00f3n estaba convert\u00e9ndose nunha das principais ferramentas de poder\". No seu nacemento o x\u00e9nero era diferente a calquera outra m\u00fasica, e o seu uso de tecnolox\u00eda e letras e temas perturbadores para esnaquizar preconcepci\u00f3ns sobre as regras necesarias da forma musical apoia a suxesti\u00f3n de que a m\u00fasica industrial e m\u00fasica modernista. Os propios artistas fixeron expl\u00edcitos estes obxectivos, mesmo conectandoos con cambios sociais que desexaban defender a trav\u00e9s da s\u00faa m\u00fasica.\nNa p\u00e1xina web de Industrial Records expl\u00edcase que os m\u00fasicos quer\u00edan reinventar a m\u00fasica rock, e que os seus discos sen censurar falaban sobre a s\u00faa relaci\u00f3n co mundo. Contin\u00faan dicindo que quer\u00edan que a s\u00faa m\u00fasica fose un espertar para os o\u00edntes para que comezasen a pensar por eles mesmos e a cuestionar a s\u00faa relaci\u00f3n co mundo que os rodeaba. Industrial Records pretend\u00eda que o termo \"industrial\" evocase a idea de m\u00fasica creada para unha nova xeraci\u00f3n, sendo a m\u00fasica anterior m\u00e1is \"agr\u00edcola\": P-Orridge afirmou que \"hai unha iron\u00eda na palabra 'industrial' porque existe a \"industria\" da m\u00fasica. E despois est\u00e1 a broma que adoit\u00e1bamos a facer en entrevistas sobre a produci\u00f3n dos nosos discos como coches -\"ese\" sentido de industrial. E... ata ent\u00f3n a m\u00fasica base\u00e1rase no blues e na escravitude, e nos cr\u00edamos que era o momento de actualizala polo menos ata a era victoriana - xa sabes, a Revoluci\u00f3n Industrial\".\nOs instrumentos tradicionais adoitaban a tocarse de xeito non tradicional ou eran fortemente modificados. Moitos dos m\u00fasicos tam\u00e9n constru\u00eda o seu propio equipamento. Chris Watson de Cabaret Voltaire fabricou un fuzzbox personalizado para a guitarra deRichard H. Kirk, que produc\u00eda un timbre \u00fanico. Chris Carter constru\u00edu altofalantes, unidades de efectos e m\u00f3dulos de sintetizadores, ademais de modificar intrumentos rock convencionais, para Throbbing Gristle. Cosey Fanni Tutti tocaba a guitarra cun slide co obxectivo de producir glissandi, ou bat\u00eda nas cordas coma se fose un instrumento de percusi\u00f3n. Throbbing Gristle tam\u00e9n tocaba a un volume moi alto e produc\u00eda frecuencias ultra-altas e subgraves nun intento de producir efectos f\u00edsicos, chamando ao seu enfoque \"m\u00fasica metab\u00f3lica\". \nAs voces eran espor\u00e1dicas, e pod\u00edan ser tanto como as do bubblegum pop como abrasivas e pol\u00e9micas. As voces de Stephen Mallinder de Cabaret Voltaire estaban tratadas electronicamente. \nO prop\u00f3sito da m\u00fasica industrial inicialmente era o de servir como un comentario sobre a sociedade moderna evitando o que os artistas v\u00edan como trilladas conexi\u00f3ns co pasado. Throbbing Gristle opo\u00f1\u00eda os elementos da m\u00fasica rock tradicional que permanec\u00eda na escena punk rock, declarando que o industrial era \"anti-m\u00fasica\". As primeiras actuaci\u00f3ns do industrial frecuentemente implicaban elementos tab\u00fa provocativos como mutilaci\u00f3n, sadomasoquismo, e imaxes ou simbolismos totalitarios, ademais de formas de abuso do p\u00fablico, como fac\u00eda Throbbing Gristle apuntando potentes focos \u00e1 audiencia. \nOs grupos de industrial centr\u00e1banse normalmente en temas transgresores. Na s\u00faa introduci\u00f3n ao libro \"Industrial Culture Handbook\" (1983), Jon Savage considerou algunhas das caracter\u00edsticas distintivas da m\u00fasca industrial como a autonom\u00eda origanizativa, as t\u00e1cticas de choque, e o uso de sintetizadores e \"anti.m\u00fasica\". Ademais, un interese na investigaci\u00f3n de \"cultos, guerras, t\u00e9cnicas psicol\u00f3xicas de persuasi\u00f3n, asasinatos pouco habituais (especialmente cometidos por nenos e psic\u00f3patas), patolox\u00eda forense, venereolox\u00eda, comportamentos en campos de concentraci\u00f3n, historia de uniformes e insignias\" e o \"magick\" de Aleister Crowley estaba presente no traballo de Throbbing Gristle, ademais de no doutros pioneiros industriais. As gravaci\u00f3ns e escritos de Burroughs foron particularmente influentes na escena, sobre todo o seu interese na t\u00e9cnica de recorte e no ru\u00eddo como m\u00e9todo para perturbar o control social. Moitos dos primeiros m\u00fasicos indutriais estaban interesados no fascismo, a\u00ednda que non necesariamente simpatizaban con el. O logo de Throbbing Gristle estaba baseado no s\u00edmbolo da Uni\u00f3n Brit\u00e1nica de Fascistas, mentres que o logo de Industrial Records era unha foto de Auschwitz.\nExpansi\u00f3n e ramificaci\u00f3ns.\nA medida que algunhas das bandas orixinais se comezaron a afastar do x\u00e9nero nos anos 80, a m\u00fasica industrial expandiuse para inclu\u00edr grupos influenciados polo new wave, o hip hop, o jazz, a m\u00fasica disco, o reggae, e o new age, \u00e1s veces incorporando composic\u00f3ns do pop. Varios estilos adicionais desenvolv\u00e9ronse a partir da a\u00ednda base ecl\u00e9ctica da m\u00fasica industrial. Estas ramificaci\u00f3ns incl\u00faen fusi\u00f3ns coa m\u00fasica noise, a m\u00fasica ambient, o folk, o post-punk e a m\u00fasica dance electr\u00f3nica, ademais doutras mutaci\u00f3ns e desenvolvementos. A escena espallouse por todo o mundo, e est\u00e1 particularmente ben representada en Am\u00e9rica do Norte, Europa e o Xap\u00f3n. Subestilos inspirados pola m\u00fasica industrial son o dark ambient, o power electronics, o Japanoise, o neofolk, o electro-industrial, o electronic body music, o hip hop industrial, o rock industrial, o metal industrial, o pop industrial, o martial industrial, o power noise, e o witch house.\n\u00c9xito mainstream.\nNos anos 90 a m\u00fasica industrial chegou ao gran p\u00fablico. O x\u00e9nero, previamente ignorado ou criticado polos xornalistas musicais, f\u00edxose popular entre a mocidade de clase media das \u00e1reas suburbanas e rurais. Nesa \u00e9poca o x\u00e9nero volv\u00e9rase o suficientemente amplo como para que o xornalista James Greer o chamase \"o tipo de termo xeral sen sentido que algunha vez foi a nova onda\". En decembro de 1992 o EP de Nine Inch Nails \"Broken\" foi certificado platino pola RIAA. Nine Inch Nails ga\u00f1ou a\u00ednda m\u00e1is popularidade co lanzamento en 1994 do seu \u00e1lbum \"The Downward Spiral\". O disco vendeu case 119 000 copias na s\u00faa primeira semana. \"The Downward Spiral\" foi certificado 4 veces platino pola RIAA en 1998. O \u00e1lbum de remesturas de NIN \"Further Down the Spiral\", editado en maio de 1995, foi certificado ouro en xu\u00f1o de 1996. O seu \u00e1lbum de 1999 \"The Fragile\" foi n\u00famero 1 da lista \"Billboard 200\" o 9 de outubro dese ano e tam\u00e9n foi certificado d\u00faas veces platino en xaneiro de 2000. Co \u00e9xito de Nine Inch Nails, o seu \u00e1lbum de estrea \"Pretty Hate Machine\" (1989) chegou a ser d\u00faas veces platino en setembro de 1995 e posteriormente foi tripla platino en maio de 2003. Nos anos 90 catro canci\u00f3ns do grupo entraron na lista \"Billboard\" \"Hot 100\". Varios artistas de rock industrial e metal industrial como KMFDM, Fear Factory, Gravity Kills e Sister Machine Gun apareceron na banda sonora do filme de 1995 \"Mortal Kombat\". A banda sonora foi certificada platino pola RIAA en xaneiro de 1996.\nMarilyn Manson publicou o seu \u00e1lbum \"Antichrist Superstar\" en 1996. O disco vendeu 132 000 na s\u00faa primeira semana e foi certificado platino pola RIAA dous meses despois do seu lanzamento. S\u00f3 nos Estados Unidos o \u00e1lbum chegou a vender m\u00e1is de 1 900 000 unidades. O seu EP \"Smells Like Children\" foi certificado platino en maio de 1998 e o seu \u00e1lbum \"Mechanical Animals\" foi n\u00famero 1, vendendo 223 000 copias na s\u00faa primeira semana \u00e1 venda, sacando a \"The Miseducation of Lauryn Hill\" de Lauryn Hill do primeiro posto. \"Mechanical Animals\" foi certificado platino en febreiro de 1999 e vendeu m\u00e1is de 1 400 000 unidades s\u00f3 nos Estados Unidos. Orgy tam\u00e9n tivo \u00e9xito entre o gran p\u00fablico durante os anos 90. O seu \u00e1lbum de 1998 \"Candyass\" foi certificado platino en xullo de 1999. A versi\u00f3n que fixo Orgy da canci\u00f3n de New Order \"Blue Monday\" chegou ao n\u00famero 56 da lista \"Billboard\" \"Hot 100\" e ao 2 da \"Dance Club Songs\". White Zombie experimentou co metal industrial no seu \u00e1lbum de 1995 \"Astro-Creep 2000\", que foi certificado d\u00faas veces platino en marzo de 1996. Rob Zombie, o vocalista de White Zombie, comezou a crear \u00e1lbums puros de metal industrial durante a s\u00faa carreira en solitario. O seu estudio de estrea s\u00f3, \"Hellbilly Deluxe\", foi certificado tripla platino pola RIAA en menos de dous anos tras o seu lanzamento. En novembro de 1999 o \u00e1lbum \"Tonight the Stars Revolt!\" de Powerman 5000 foi certificado platino. O \u00e1lbum vendeu m\u00e1is de 1 300 000 nos Estados Unidos. A\u00ednda que a popularidade da m\u00fasica industrial en xeral declinou nos anos 2000, tanto Nine Inch Nails como Marilyn Manson continuaron sendo bastante populares durante esa d\u00e9cada. O \u00e1lbum de 2005 de Nine Inch Nails \"With Teeth\" foi n\u00famero 1 na \"Billboard\" 200, vendendo 272 000 copias na s\u00faa primeira semana. En outubro de 2007 \"With Teeth\" levaba vendidas 1 100 000 unidades nos Estados Unidos. Durante esa d\u00e9cada catro temas de Nine Inch Nails estiveron na lista \"Billboard\" \"Hot 100\", inclu\u00edda a canci\u00f3n \"The Hand That Feeds\", que chegar\u00eda ao n\u00famero 31 da mesma. O \u00e1lbum de 2003 de Marilyn Manson \"The Golden Age of Grotesque\" foi n\u00famero 1 da \"Billboard\" 200, vendendo 118 000 copias na s\u00faa primeira semana."}
{"id": "502107", "revid": "1131", "url": "https://gl.wikipedia.org/wiki?curid=502107", "title": "Boom Beach", "text": "Boom Beach \u00e9 un videoxogo de estratexia m\u00f3bil para os sistemas iOS e Android, desenvolvido por Supercell. Foi lanzado de manera limitada no Canad\u00e1 o 11 de novembro de 2013 e an aberto para o p\u00fablico o 26 de marzo de 2014.\nJugabilidade.\nBoom Beach \u00e9 un xogo de estratexia que combina ataques contra outros xogadores e ataques contra bases xeradas automaticamente polo xogo. O xogo se desarrolla nun archipi\u00e9lago tropical co xogador nunha illa con defensas e tropas (similar ao estilo de Clash of Clans).\nOs xogadores poden constru\u00edr a s\u00faa base, mellorar e desbloquear as s\u00faas defensas e edificios. Boom Beach combina campa\u00f1as dun xogador individual coa capacidade de atacar a outros xogadores no modo multixogador no mesmo mapa. Boom Beach ha estado no top 10 de xogos en 22 pa\u00edses desde o seu lanzamento. O xogo enfronta ao xogador contra un inimigo co\u00f1ecido como \"A Guardia Escura\" quen son a mi\u00fado representados por un militar de alto rango chamado \"Hammerman\".\nAdemais do aspecto principal do xogo, hai tam\u00e9n un modo cooperativo onde os xogadores re\u00fanen \"Informaci\u00f3n Militar\" (sobreviviendo o ordenando ataques) que \u00e9 usada, para logo atacar bases xeradas polo sistema en Ataques de Forza Operativa.\nRecursos.\nEn Boom Beach o xogador necesita recolectar recursos como ouro, madeira, pedra, e en niveis m\u00e1is altos, herro; para mellorar e constru\u00edr tropas e edificios. O xogo tam\u00e9n utiliza unha moeda especial: os diamantes. Os diamantes poden ser outorgados despois de haber logrado certos obxectivos o como recompensas a eventos especiais, pero a maneira principal de adquirir os diamantes \u00e9 compr\u00e1ndolos utilizando di\u00f1eiro real. Os diamantes tam\u00e9n poden ser adquiridos facendo clic nas caixas de tesoro cando aparecen de maneira aleatoria no mapa. Os diamantes poden ser utilizados para axilizar cada aspecto do xogo (excepto nas operaci\u00f3ns co submarino); desde tempo de construci\u00f3n de edificios e estatuas, ata a creaci\u00f3n de tropas e melloras na Armer\u00eda. Tam\u00e9n se poden usar para comprar m\u00e1is ouro, madeira, pedra o ferro. O \u00fanico que non se pode comprar con diamantes \u00e9 Informaci\u00f3n Militar e as Pedras do Poder que poden ser utilizadas para mellorar varios aspectos do xogo como a vida das tropas o dos edificios, produci\u00f3n de recursos entre outros.\nRecepci\u00f3n.\nNa Google Play ten unha recepci\u00f3n de 4,5 sobre 5 e na App Store ten unha recepci\u00f3n de 4,6 sobre 5."}
{"id": "502108", "revid": "85894", "url": "https://gl.wikipedia.org/wiki?curid=502108", "title": "Pedro L\u00f3pez V\u00e1zquez", "text": "Pedro L\u00f3pez V\u00e1zquez, nado en San Mamede de Carnota o 18 de agosto de 1892 e finado no mesmo lugar o 24 de marzo de 1937, foi un mestre e pol\u00edtico galego.\nTraxectoria.\nFillo \u00fanico de Juan L\u00f3pez \"Xan das Cacharras\". Membro da sociedade agraria Uni\u00f3n de Carnota, foi un dos promotores da Federaci\u00f3n Agraria do Partido de Muros creada en 1922. Foi nomeado mestre interino da escola de nenos de Bri\u00f3n en abril de 1922. Nese ano solicitou autorizaci\u00f3n para abrir unha escola en Vilar de Parada. Mestre da escola de Canedo. Publicou algunha colaboraci\u00f3n en \"El Eco de Santiago\" e \"El Compostelano\". Despois do golpe de Estado do 18 de xullo de 1936, en marzo de 1937, foi retido e colgado polas pernas nunha das vigas da casa que usaba para dar escola no Campi\u00f1o, en Vilar de Parada. Torturado durante varios d\u00edas, queim\u00e1ronlle os dedos das mans, posteriormente vir\u00e1rono e somet\u00e9rono a toda clase de agresi\u00f3ns. Acabou morrendo no mesmo lugar onde foi torturado. Ao falecer, os asasinos bot\u00e1ronlle unha carta por debaixo da porta ao seu pai, para que se fixese cargo do cad\u00e1ver e d\u00e1ndolle indicaci\u00f3ns do que deb\u00eda facer. En abril a Comisi\u00f3n Depuradora do Maxisterio requiriuno para enviarlle os pregos de cargos. Foi separado do servizo e baixa no posto en xullo de 1940."}
{"id": "502109", "revid": "89787", "url": "https://gl.wikipedia.org/wiki?curid=502109", "title": "Kum\u0101raj\u012bva", "text": "Kum\u0101raj\u012bva (en , en chin\u00e9s simplificado \u9ce9\u6469\u7f85\u4ec0, en chin\u00e9s tradicional \u9e20\u6469\u7f57\u4ec0, en pinyin Ji\u016bm\u00f3lu\u00f3sh\u00ed), nado no reino de Kucha en 344 e finado en Chang'an en 413 foi un monxe budista, estudoso, misioneiro e tradutor. Comezou estudando as ensinanzas das escolas Sarvastivada, despois estudou co monxe Buddhasv\u0101min e finalmente converteuse nun seguidor do budismo Mahayana, estudando a doutrina M\u0101dhyamaka de N\u0101g\u0101rjuna. \nTraxectoria.\nO seu pai, Kum\u0101r\u0101yana, fillo dun ministro dun dos reinos da India, renunciou ao seu dereito \u00e1 posici\u00f3n hereditaria como ministro para facerse monxe. A s\u00faa nai foi J\u012bvaka, a irm\u00e1 m\u00e1is nova do rei cuxana nun dos reinos de Asia Cenctral. Cando Kum\u0101raj\u012bva ti\u00f1a sete anos, a s\u00faa nai renunciou \u00e1 vida secular para entrar ao sacerdocio e percorreu xunto a el a India e outros pa\u00edses afondando nos seus co\u00f1ecementos sobre budismo. Primeiro estudou budismo Hinayana e m\u00e1is tarde recibiu instruci\u00f3n no budismo Mah\u0101y\u0101na tendo como mestre a Shuryasoma. Cando regresou \u00e1 s\u00faa casa, comezou a propagar o budismo Mah\u0101y\u0101na, e a s\u00faa reputaci\u00f3n estendeuse ata a China.\nNo ano 328 Fu Chien, gobernante da dinast\u00eda Jin, ordenou ao xeneral Li Kuang invadir Kushana e outros pa\u00edses, e que trouxese no seu regreso \u00e1 capital Chang'an a Kum\u0101raj\u012bva. Li Kuang tomou a Kum\u0101raj\u012bva prisioneiro, pero no cami\u00f1o de regreso decatouse da ca\u00edda da dinast\u00eda Jin. Li Kuang decidiu permanecer en Liang-chou onde mantivo a Kum\u0101raj\u012bva prisioneiro durante dezaseis anos. Finalmente, Kum\u0101raj\u012bva terminou o seu cami\u00f1o a Chang-an no ano 401 a invitaci\u00f3n de Yao Hsing gobernante da dinast\u00eda Jin tard\u00eda. Al\u00ed foi nomeado mestre da naci\u00f3n e mergullouse na traduci\u00f3n das escrituras budistas.\nTraduci\u00f3ns.\nDe acordo \u00e1 colecci\u00f3n de textos concernentes aos Tripitaka, traduciu 35 obras en 294 volumes, logr\u00e1ndoo en s\u00f3 dez anos. Entre as s\u00faas traduci\u00f3ns m\u00e1is salientables est\u00e1n o Sutra do Loto, o Sutra Gran Sabedor\u00eda, o Sutra Pequena Sabedor\u00eda, o Sutra Vimalikirti, o Sutra Rei Benevolente, o Sutra Amida, as Dez Divisi\u00f3ns de Regras Mon\u00e1sticas, os Tratados da Gran Perfecci\u00f3n e Sabedor\u00eda, os Tratados do Cami\u00f1o do Medio, o Tratado dos Cen Versos, o Tratado dos Vinte Port\u00f3ns e o Tratado de Establecemento da Verdade.\nAs traduci\u00f3ns de Kum\u0101raj\u012bva foron encomiadas polas xeraci\u00f3ns posteriores, pola s\u00faa excelencia e claridade. Estas influ\u00edrron fondamente o subseguinte desenvolvemento do budismo na China e no Xap\u00f3n. Kum\u0101raj\u012bva tam\u00e9n deixou moitos disc\u00edpulos, m\u00e1is de trescentos segundo algunhas fontes."}
{"id": "502110", "revid": "47401", "url": "https://gl.wikipedia.org/wiki?curid=502110", "title": "Kumarajiva", "text": ""}
{"id": "502111", "revid": "88215", "url": "https://gl.wikipedia.org/wiki?curid=502111", "title": "Jana Novotn\u00e1", "text": "Jana Novotn\u00e1, nada en Brno o 2 de outubro de 1968 e finada en Omice o 19 de novembro de 2017, foi unha tenista checa. Xogaba a servizo e volea, un estilo de xogo raro entre as mulleres durante a s\u00faa carreira.\nGa\u00f1ou o campionato individual de Wimbledon en 1998 e foi finalista no Grand Slam noutras tres ocasi\u00f3ns. Ademais ga\u00f1ou doce torneos de dobres femininos do Grand Slam, catro de dobres mixtos e tres medallas ol\u00edmpicas. Chegou ao n\u00famero 2 da clasificaci\u00f3n individual en 1997 e mantivo o n\u00famero 1 da clasificaci\u00f3n de dobres durante 67 semanas non consecutivas."}
{"id": "502112", "revid": "47401", "url": "https://gl.wikipedia.org/wiki?curid=502112", "title": "Jana Novotna", "text": ""}
{"id": "502113", "revid": "98629", "url": "https://gl.wikipedia.org/wiki?curid=502113", "title": "Afonso Reis Cabral", "text": "Afonso Reis Cabral, nado en Lisboa o 31 de marzo de 1990, \u00e9 un escritor e editor portugu\u00e9s. \nTraxectoria.\nComezou a escribir poes\u00eda aos 9 anos, publicando o seu primeiro libro de poes\u00eda aos 15 anos, \"Condensa\u00e7\u00e3o.\"\nFixo os seus estudos no Porto, primeiro no Colexio Cedros e despois na Escola Secundaria Rodrigues de Freitas. Licenciouse en Estudos Portugueses e Lus\u00f3fonos pola Universidade Nova de Lisboa, onde obtivo igualmente o mestrado en Estudos Portugueses. At\u00e9 2017 foi revisor e editor en varias editoras, sendo o \u00faltimo na Editorial Presen\u00e7a. Foi bolseiro do Centro da Hist\u00f3ria da Cultura.\nFoi d\u00faas veces \u00e1 Alema\u00f1a en cami\u00f3n TIR en busca dunha historia, a primeira delas aos trece anos. Traballou nunha vacar\u00eda, nun escritorio de turismo e nun alfarrabista. Traballa tam\u00e9n como editor \"freelancer\". Nos tempos libres, ded\u00edcase \u00e1 ornitolox\u00eda, fai Scuba Diving e practica boxeo.\nObras publicadas.\nEscribe \u00e1 man, nun caderno, e s\u00f3 despois pasa todo para computador."}
{"id": "502114", "revid": "4817", "url": "https://gl.wikipedia.org/wiki?curid=502114", "title": "ISEE 1", "text": "ISEE 1, acr\u00f3nimo de \"International Sun-Earth Explorer 1\", e tam\u00e9n co\u00f1ecido como \"Explorer 56\", foi un sat\u00e9lite artificial colaboraci\u00f3n da NASA e da ESA lanzado o 22 de outubro de 1977 mediante un foguete Delta 2914 desde Cabo Ca\u00f1averal.\nCaracter\u00edsticas.\nISEE 1 formaba parte do Programa Explorer e foi parte dunha flotilla de tres naves (xunto con ISEE 2 e ISEE 3) para estudar os campos e part\u00edculas da magnetosfera terrestre e solar e a s\u00faa interacci\u00f3n. As tres naves fixeron medici\u00f3ns en diferentes partes do espazo, das proximidades terrestre ao espazo interplanetario. A chamada parte \"nai/filla\" da misi\u00f3n consist\u00eda de ISEE 1 e 2 orbitando a Terra en proximidade a unha da outra para facer medici\u00f3ns simult\u00e1neas da variaci\u00f3n dos campos e part\u00edculas interactuando entre o sistema Terra-Sol.\nA nave estabiliz\u00e1base mediante xiro a 19,75 r.p.m., co eixo de xiro case perpendicular ao plano da ecl\u00edptica. Ti\u00f1a unha masa de 340,2 kg e forma Cil\u00edndrica, co corpo cuberto de c\u00e9lulas solares que produc\u00edan ata 175 W de potencia. Tanto ISEE 1 como ISEE 2 reentraron na atmosfera o 26 de setembro de 1987."}
{"id": "502115", "revid": "25871", "url": "https://gl.wikipedia.org/wiki?curid=502115", "title": "Ab\u016b \u1e24an\u012bfa", "text": "Ab\u016b \u1e24an\u012bfa al-Nu\u02bdm\u0101n ibn Th\u0101bit (en ), nado en Kufa (Iraq) en 699 e finado en Bagdad en 767, foi un te\u00f3logo e xurista musulm\u00e1n de ascendencia persa co\u00f1ecido como Ab\u016b \u1e24an\u012bfa ou como Imam Ab\u016b \u1e24an\u012bfa polos musulm\u00e1ns sunnitas. Converteuse no fundador da escola sunnita de xurisprudencia Hanafi, que contin\u00faa a ser a m\u00e1is practicada na tradici\u00f3n sunnita, predominando en Asia Central, Persia (ata o s\u00e9culo XVI), Bosnia, Albania, Skopje, Rusia, Chechenia, Afganist\u00e1n, Paquist\u00e1n, Bangladesh, a India, Turqu\u00eda e algunhas partes do mundo \u00e1rabe.\nNo islam sunnita adoita ser aludido polos t\u00edtulos de al-Im\u0101m al-A\u02bf\u1e93am (\"O M\u00e1is Grande Im\u00e1n\") e Sir\u0101j al-a\u02beimma (\"A L\u00e1mpada dos Im\u00e1ns\"). Tam\u00e9n \u00e9 un reco\u00f1ecido estudoso e unha importante personalidade entre os musulm\u00e1ns sunnitas.\nTraxectoria.\nFillo dun comerciante de Kufa, fixo fortuna no negocio da seda e estudou dereito a cargo do c\u00e9lebre xurista \u1e24amm\u0101d. Despois da morte do seu mestre en 738, Ab\u016b \u1e24an\u012bfah converteuse no seu sucesor. Foi o primeiro en desenvolver doutrinas legais sistem\u00e1ticas a partir da tradici\u00f3n xur\u00eddica isl\u00e1mica acumulada. \nFoi principalmente un home de letras, non aceptou unha xudicatura nin tampouco tomou parte activa na pol\u00edtica dos tribunais; apoiou os herdeiros de Ali ibn Abi Talib por riba das gobernantes dinast\u00edas Omeia e Abb\u00e1sida.\nO seu sistema doutrinal converteuse nunha das catro escolas de xurisprudencia da lei isl\u00e1mica e contin\u00faa a ser a m\u00e1is seguida das catro madhahab sunnitas.\nAb\u016b \u1e24an\u012bfa e os im\u00e1ns xi\u00edtas.\n\u00c9 ben sabido que Ab\u016b \u1e24an\u012bfa foi un dos alumnos destacados de Muhammad al-Baqir e de Ya'far as-Sadiq (considerados como o quinto e sexto im\u00e1ns xi\u00edtas, respectivamente) na universidade deste \u00faltimo, en que estudaron tam\u00e9n reco\u00f1ecidas personalidades como J\u0101bir ibn Hayy\u0101n, considerado o fundador da qu\u00edmica moderna."}
{"id": "502116", "revid": "1888", "url": "https://gl.wikipedia.org/wiki?curid=502116", "title": "Evasi\u00f3n da motora El As", "text": ""}
{"id": "502117", "revid": "47401", "url": "https://gl.wikipedia.org/wiki?curid=502117", "title": "Abu Hanifa", "text": ""}
{"id": "502118", "revid": "47401", "url": "https://gl.wikipedia.org/wiki?curid=502118", "title": "Abu Hanifah", "text": ""}
{"id": "502119", "revid": "85894", "url": "https://gl.wikipedia.org/wiki?curid=502119", "title": "Domingo Antonio Castro Rodr\u00edguez", "text": "Domingo Antonio Castro Rodr\u00edguez, co\u00f1ecido como Catelo, nado en Dumbr\u00eda, foi un mari\u00f1eiro e militar galego.\nTraxectoria.\nMari\u00f1eiro do \u00c9zaro. Co golpe de Estado do 18 de xullo de 1936 fuxiu e agochouse no Monte Pindo. Buscando un xeito de poder escapar, xunto don once mozos tam\u00e9n fuxidos, o 16 de outubro de 1937 asaltan a motora El As e d\u00edas despois chegan a Bristol. Por Francia entrou en Espa\u00f1a e combateu no ex\u00e9rcito republicano, at\u00e9 que foi feito prisioneiro de guerra. Fora xulgado en Ferrol pola fuga e declaraci\u00f3n en rebeld\u00eda e logo da s\u00faa captura retomaron a causa aberta en Ferrol por auxilio \u00e1 rebeli\u00f3n, sendo condenado a 12 anos de prisi\u00f3n en 1941. F\u00f3ille concedida a liberdade condicional en 1942."}
{"id": "502126", "revid": "88604", "url": "https://gl.wikipedia.org/wiki?curid=502126", "title": "MEO (servizo)", "text": ""}
{"id": "502127", "revid": "59564", "url": "https://gl.wikipedia.org/wiki?curid=502127", "title": "Jos\u00e9 Antonio Rivadeneira", "text": "Jos\u00e9 Antonio Rivadeneira, nado o 9 de abril de 1774 na Casa Grande de Loureiro-Buci\u00f1os, provincia de Lugo, e finado o 26 de xu\u00f1o de 1856 en Valladolid, foi un crego cat\u00f3lico galego, foi bispo de Valladolid e senador pola provincia de Lugo.\nTraxectoria.\nJos\u00e9 Antonio Rivadeneira proced\u00eda dunha boa familia labrega galega, a Casa Grande de Loureiro de Baixo, fillo de Margarita Josefa Gonz\u00e1lez e Jos\u00e9 Lorenzo Rivadeneira. Bautizouno o 12 de abril en Buci\u00f1os o crego D. Pedro Bo\u00e1n.\nEstudou humanidades no Mosteiro de San Benito el Real de Valladolid, despois na Universidade de Santiago de Compostela estudou Filosof\u00eda, Dereito Can\u00f3nico e Civil, doutor\u00e1ndose nesas materias na Universidade de Osma. Foi ordenado sacerdote en 1800 e o mesmo ano recibiu o t\u00edtulo de doutor \"iuris utriusque\" pola Universidade de Osma. En 1801 foi nomeado p\u00e1rroco en San Salvador de Maceira (diocese de Tui). En 1805 volveu a Lugo despois de ga\u00f1ar por oposici\u00f3n a praza de c\u00f3engo doutoral. Foi secretario de Felipe Pel\u00e1ez de Caunedo, bispo de Lugo, e o seu avogado de C\u00e1mara. Durante a Francesada foi obrigado, con outros cinco curas de Lugo, a prestar xuramento de fidelidade e obediencia ao rei Jos\u00e9 Bonaparte; pero negouse, fuxiu e escondeuse, polo que os franceses, saquearon a s\u00faa casa e destin\u00e1rona para aloxamento das tropas.\nDespois, en 1809, o clero lucense nomeouno novo deputado na Xunta de Goberno. \u00c1 morte do bispo de Lugo, Felipe Pel\u00e1ez, o 9 de xullo de 1811, foi nomeado vicario capitular. En 1813 foi nomeado \"Comisario y Juez ordinario de cruzada, y el Rey Fernando VII, noticioso de su fidelidad\" nomeouno c\u00f3engo cardeal da Catedral de Santiago, na que tam\u00e9n foi Xu\u00edz Real do Subsidio eclesi\u00e1stico extraordinario, Vicario capitular, e en 1822 reitor da universidade compostel\u00e1. Tam\u00e9n foi profesor de Instituci\u00f3ns Can\u00f3nicas en Santiago. O clero elixiuno deputado nas Cortes.\nO papa Le\u00f3n XII nomeouno o 2 de outubro de 1826 como auditor da Sagrada Rota Romana para Castela, a proposta do Rei de Espa\u00f1a. O mesmo d\u00eda, o papa nomeouno Prelato da Pontificia Casa, despois Penitenciario Apost\u00f3lico.\nO 24 de agosto de 1830, Jos\u00e9 Antonio Rivadeneira foi nomeado bispo de Valladolid (sucedendo a D. Baltasar Toledano) e preconizado por Roma o 28 de febreiro de 1831. Chegou a Barcelona o 29 de marzo de 1831 e con en tra\u00eda os restos dun m\u00e1rtir que doou a Buci\u00f1os, o San Pexerto.\nFoi ordenado bispo o 15 de maio de 1831 en Madrid polo bispo de Salamanca, Agust\u00edn Lorenzo Varela Temes (nado en Santa Mar\u00eda de Sabadelle-Chantada); Os co-conselleiros foron Joaqu\u00edn Abarca Blaque, bispo de Le\u00f3n, e o bispo Pablo Garc\u00eda Abella, bispo auxiliar de Toledo. O 22 de xu\u00f1o entrou na s\u00faa diocese.\nO Seminario de Valladolid d\u00e9belle grandes reformas e a creaci\u00f3n do gabinete de F\u00edsica e Historia Natural. En 1834 foi nomeado pr\u00f3cer do Reino, pero aproveitando a epidemia do c\u00f3lera non asistiu \u00e1s Cortes e retirouse da pol\u00edtica activa \u00e1 s\u00faa diocese. Despois de 25 anos no cargo de bispo de Valladolid, morreu en 1856 no seu bispado. O seu corpo foi soterrado na nave do Sant\u00edsimo Cristo da catedral de Valladolid.\nA Universidade de Santiago consagrou un recordo \u00e1 s\u00faa memoria, dedic\u00e1ndolle un vitor colocado sobre a porta dunha das aulas no lado leste da planta baixa do edificio.\nA s\u00faa memoria conservouse na contorna de Buci\u00f1os por ser quen trouxo de Roma o corpo do santo, do San Pexerto.\nEn 2014 o Concello de Carballedo puxo o seu nome a unha r\u00faa na Barrela."}
{"id": "502129", "revid": "98629", "url": "https://gl.wikipedia.org/wiki?curid=502129", "title": "Carill\u00f3n", "text": "Un carill\u00f3n ( ou , ) \u00e9 un instrumento musical tipicamente aloxado no campanario dunha igrexa ou edificio municipal. O instrumento est\u00e1 composto por polo menos 23 camp\u00e1s en forma de copa de bronce fundido, que se tocan en serie para producir unha melod\u00eda, ou xuntos para tocar un acorde. O carill\u00f3n manual \u00e9 tocado nun teclado - as teclas son chamados bast\u00f3ns - e premendo as patas dun teclado de pedal cos p\u00e9s. As teclas activan pancas e f\u00edos conectados a pinzas met\u00e1licas que golpean as camp\u00e1s. \nA\u00ednda que \u00e9 pouco frecuente, ocasionalmente os carill\u00f3ns foron equipados con \u00f3rganos de teatro (en lugar das barras met\u00e1licas ou dos carill\u00f3ns m\u00e1is frecuentemente usados na simulaci\u00f3n), como o \u00f3rgano Christie no Regal Cinema, Marble Arch, en Londres. Un instrumento parecido ao carill\u00f3n con menos de 23 camp\u00e1s ch\u00e1mase chime. \nO carill\u00f3n m\u00e1is grande do mundo, con 120 camp\u00e1s, est\u00e1 no Palacio de Mafra en Portugal. \nO carill\u00f3n \u00e9 o segundo m\u00e1is pesado de todos os instrumentos musicais existentes, clasific\u00e1ndose s\u00f3 por detr\u00e1s dos \u00f3rganos de pipa m\u00e1is grandes. O carill\u00f3n m\u00e1is pesado do mundo (na Igrexa de Riverside Church na cidade de Nova York) pesa m\u00e1is de 91 toneladas, mentres que o \u00f3rgano Wanamaker de Filadelfia pesa 260. \nA palabra \"carill\u00f3n\" \u00e9 orixinaria do franc\u00e9s \"quadrillon\", que significa catro camp\u00e1s. En alem\u00e1n, un carill\u00f3n \"ist ein Glockenspiel\", o instrumento de percusi\u00f3n chamado glockenspiel por falantes de ingl\u00e9s adoita denominarse \"carill\u00f3n\" en franc\u00e9s. \nHistoria.\nNa \u00e9poca medieval, as camp\u00e1s balance\u00e1ronse primeiro como unha forma de notificar \u00e1 xente de avisos inminentes da igrexa, por exemplo, incendios, tormentas, guerras e outros eventos seculares. \nNon obstante, o uso das camp\u00e1s para tocar composici\u00f3ns musicais mel\u00f3dicas orixinouse no s\u00e9culo XVI nos Pa\u00edses Baixos. O primeiro carill\u00f3n foi en Flandres, onde algu\u00e9n interpretou m\u00fasica cas camp\u00e1s do concello de Oudenaarde en 1510 usando un teclado de bast\u00f3n. \nAs figuras principais da evoluci\u00f3n do carill\u00f3n moderno foron Pieter e Fran\u00e7ois Hemony traballando no s\u00e9culo XVII. Est\u00e1n acreditados como os maiores fundadores de camp\u00e1s para carill\u00f3n na historia dos Pa\u00edses Baixos. Eles desenvolveron o carill\u00f3n, en colaboraci\u00f3n con Jacob van Eyck, nun instrumento musical de pleno dereito lanzando o primeiro carill\u00f3n afinado en 1644, que foi instalado na torre Wijnhuistoren de Zutphen. \nCaracter\u00edsticas musicais.\nA Federaci\u00f3n Mundial de Carill\u00f3ns define un carill\u00f3n como \"un instrumento musical composto por camp\u00e1s de bronce afinadas que se tocan dende un teclado de bast\u00f3n. S\u00f3 se ter\u00e1n en conta aqueles carill\u00f3ns con 23 camp\u00e1s como m\u00ednimo. Os instrumentos constru\u00eddos antes de 1940 e compostos por entre 15 e 22 camp\u00e1s poden ser designados como \"carill\u00f3ns hist\u00f3ricos\". \" \nO GCNA define un \"carill\u00f3n tradicional\" como un tocado dende un teclado de bast\u00f3n mec\u00e1nico (non electrificado), e un \"carill\u00f3n non tradicional\" como un instrumento musical con camp\u00e1s, pero tocado por medios mec\u00e1nicos ou electro-mec\u00e1nicos automatizados., ou dun teclado el\u00e9ctrico ou electr\u00f3nico. \nComo cada nota \u00e9 producida por unha camp\u00e1 individual, a gama musical dun carill\u00f3n v\u00e9n determinada polo n\u00famero de camp\u00e1s que leva. Os distintos nomes atrib\u00faense a instrumentos en funci\u00f3n do n\u00famero de camp\u00e1s que incl\u00faen: \nO carill\u00f3n de Riverside na cidade de Nova York ten a campa\u00edlla de carill\u00f3n afinada m\u00e1is grande do mundo, que soa a C 2 (d\u00faas oitavas por baixo do medio C).\nOs carill\u00f3ns viaxeiros ou m\u00f3biles non se colocan nunha torre, sen\u00f3n que se poden transportar. Alg\u00fans deles poden ser tocados en interiores, nunha sala de concertos ou igrexas, como o carill\u00f3n m\u00f3bil de Frank Steijns.\nAs camp\u00e1s mal sintonizadas adoitan dar unha impresi\u00f3n \"f\u00f3ra da sinton\u00eda\" e tam\u00e9n poden estar en sinton\u00eda con eles mesmos. Isto d\u00e9bese \u00e1s caracter\u00edsticas infrecuentes harm\u00f3nicas das camp\u00e1s de fundici\u00f3n, que te\u00f1en uns sobresaltos por encima e por baixo da frecuencia fundamental.\nNon hai un rango de paso est\u00e1ndar para o carill\u00f3n. En xeral, un carill\u00f3n de concertos ter\u00e1 un m\u00ednimo de 48 camp\u00e1s. O rango de calquera instrumento depende normalmente dos fondos dispo\u00f1ibles para a fabricaci\u00f3n e instalaci\u00f3n do instrumento: m\u00e1is cartos permiten tirar m\u00e1is camp\u00e1s, especialmente os m\u00e1is grandes e m\u00e1is custosos. Os carill\u00f3ns m\u00e1is vellos poden ser instrumentos de transposici\u00f3n, xeralmente traspostos cara a arriba. A maior\u00eda dos instrumentos modernos soan no campo de concertos. Un carill\u00f3n clavier ten un teclado de manual e de pedal.\nM\u00fasica de carill\u00f3n.\nA m\u00fasica de carill\u00f3n est\u00e1 normalmente escrita en d\u00faas beiras. As notas escritas no clavo de baixo son xeralmente tocadas polos p\u00e9s. As notas escritas na aguda escoura reprod\u00facense coas mans. Os pedais van dende a nota m\u00e1is baixa (o bourdon) e poden continuar ata d\u00faas oitavas e media. No teclado est\u00e1ndar norteamericano, todas as notas poden reproducirse no manual.\nPor mor das peculiaridades ac\u00fasticas dunha camp\u00e1 de carill\u00f3n (a importancia do terzo menor e a falta de amortiguaci\u00f3n do son), a m\u00fasica escrita para outros instrumentos ten que ser organizada especificamente para o carill\u00f3n.\nA combinaci\u00f3n do carill\u00f3n e outros instrumentos non adoita facerse. O carill\u00f3n xeralmente \u00e9 demasiado forte para tocar coa maior\u00eda dos outros instrumentos de concertos. As grandes excepci\u00f3ns a isto son algunhas composici\u00f3ns de finais do s\u00e9culo XX e principios do XXI, que incl\u00faen soporte electr\u00f3nico e carill\u00f3n. Nestas composici\u00f3ns, a amplificaci\u00f3n de son \u00e9 capaz de igualar o rango din\u00e1mico extremo do carill\u00f3n e, no caso de compositores sensibles, incluso son posibles os efectos m\u00e1is delicados. A m\u00fasica Brass adoita escoitarse xunto cun carill\u00f3n (itinerante).\nCarillonistas.\nO carillonista ou carilloneiro \u00e9 o t\u00edtulo do m\u00fasico que interpreta o carill\u00f3n. O carillonista est\u00e1 normalmente sentado nunha cabina baixo as camp\u00e1s e toca co quinto dedo presionado cara a abaixo cun pu\u00f1o fraxamente pechado, nunha serie de teclas parecidas a un bast\u00f3n dispostas no mesmo esquema do teclado do piano. Os bast\u00f3ns nunca se tocan cos dedos como se fai un piano, a\u00ednda que \u00e1s veces \u00fasase como t\u00e9cnica especial para tocar o carill\u00f3n. As teclas activan pancas e f\u00edos que se conectan directamente cos toques das camp\u00e1s; as\u00ed, do mesmo xeito que cun piano, o carillonista pode variar o volume de cada nota segundo a forza aplicada \u00e1 tecla. Ademais das teclas manuais, tam\u00e9n tocan as camp\u00e1s m\u00e1is pesadas cun teclado de pedal.\nEscolas de carill\u00f3n.\nA primeira escola internacional de carill\u00f3ns do mundo, a Royal carill\u00f3n School \"Jef Denyn\", est\u00e1 en Mechelen, en B\u00e9lxica, onde se orixinou o estudo da campanolox\u00eda. Outras escolas de carill\u00f3ns incl\u00faen a Escola carill\u00f3n Holandesa en Amersfoort.\nEn Norte Am\u00e9rica, p\u00f3dese estudar o carill\u00f3n en varias universidades.\nA escola George Cadbury carill\u00f3n foi inaugurada en 2006 e \u00e9 a \u00fanica escola de carill\u00f3n do Reino Unido.\nOutra escola internacional de carill\u00f3ns, a escola escandinava Carillon en L\u00f8gumkloster, Dinamarca, foi creada en 1979. Atende principalmente aos escandinavos, pero colabora con outras escolas de carill\u00f3n a nivel universitario con intercambio de estudantes.\nVarias universidades e instituci\u00f3ns universitarias usan carill\u00f3ns como parte da s\u00faa tradici\u00f3n. A Universidade de Princeton alberga un carill\u00f3n de 67 camp\u00e1s que se pode escoitar todos os domingos pola tarde coas actuaci\u00f3ns de Lisa Lonie. A Universidade de Yale en New Haven, Connecticut, \u00e9 a casa dun dos \u00fanicos gremios de carilloneros para estudantes de todo o mundo. Os membros deste grupo son seleccionados mediante audici\u00f3n, seguindo un intensivo programa de adestramento de cinco semanas para posibles contrataci\u00f3ns. O Yale Memorial carill\u00f3n pode escoitarse na ic\u00f3nica torre da Harkness da universidade d\u00faas veces ao d\u00eda. Un programa similar dirixido por estudantes \u00e9 o da Universidade de Texas en Austin. O Smith College de Northampton, Massachusetts, completou o seu carill\u00f3n de 48 camp\u00e1s en 2009, noventa anos despois de que as primeiras camp\u00e1s colg\u00e1sense en 1919. Middlebury College en Vermont ten un carill\u00f3n de 48 camp\u00e1s situado no campanario da Capela Memorial da facultade. A Universidade de Toronto, no Canad\u00e1, ten un carill\u00f3n de 51 camp\u00e1s situado na Soldiers' Tower, e \u00e9 a \u00fanica universidade canadense que ten un carill\u00f3n.\nNotas.\nTodas est\u00e1n en ingl\u00e9s salvo cando se indique o contrario."}
{"id": "502130", "revid": "55340", "url": "https://gl.wikipedia.org/wiki?curid=502130", "title": "Silje Nergaard", "text": "Silje Nergaard, nada en Steinkjer o 19 de xu\u00f1o de 1966, \u00e9 unha vocalista e compositora de jazz norueguesa.\nTraxectoria.\nNergaard medrou en Hamar e pola s\u00faa nai familiarizouse coa m\u00fasica de Stan Getz e Jo\u00e3o Gilberto a\u00ednda que tam\u00e9n lle gustaba ABBA e Al Jarreau. Con 16 anos subiu ao escenario onde a banda de Jaco Pastorius realizaba unha \"jam session\" no festival de jazz de Molde e a prensa f\u00edxose eco da s\u00faa interpretaci\u00f3n. Despois Pat Metheny axudouna a a obter o seu primeiro contrato cunha discogr\u00e1fica e f\u00edxose co\u00f1ecida internacionalmente en 1990, especialmente no Xap\u00f3n, co \u00e1lbum \"Tell Me Where You're Going\", que se situou no n\u00famero un das listas da radio xaponesa. En 1999 logrou unha menci\u00f3n honor\u00edfica na \"USA Songwriter Competition\" pola canci\u00f3n \"I Don't Want To See You Cry\". \"Port of Call\" estivo en 2000 no alto das listas dos \u00e1lbums m\u00e1is vendidos do seu pa\u00eds e en 2001 \"At First Light\" converteuse no \u00e1lbum noruegu\u00e9s de jazz m\u00e1is vendido de todos os tempos e foi n\u00famero un en vendas na s\u00faa primeira semana. No ano 2003 f\u00edxose co Spellemann do ano nos \"Spellemannprisen\" e en 2005 co Gammleng na categor\u00eda de jazz.\nCon Al Jarreau, gravou o dueto \"We Should Be Happier By Now\", que apareceu no seu \u00e1lbum compilatorio \"Be still my heart - The Essential\" de 2005. En 2010 a canci\u00f3n principal do \u00e1lbum \"A Thousand True Stories\", comercializado o ano anterior e que gravou co Metropole Orkest en 2008, \"Based On a Thousand True Stories\" recibiu unha candidatura aos Grammy na categor\u00eda de mellor arranxo musical, realizado por Vince Mendoza. En 2012 lanzou o \u00e1lbum \"Unclouded\", baseado en gravaci\u00f3ns coa s\u00faas d\u00faas guitarristas Hallgrim Bratberg e H\u00e5var Bendiksen. Nove dos temas son da s\u00faa autor\u00eda, e incl\u00fae tam\u00e9n versi\u00f3ns de \"Human\" de The Killers e \"The Moon's a Harsh Mistress\" de Jimmy Webb. No \u00e1lbum tam\u00e9n colaboraron John Scofield, Georg Wadenius, Knut Reiersrud e Nils Petter Molv\u00e6r.\nColaborou con Aldeas Infant\u00eds SOS durante varios anos e en 2005 foi embaixadora dunha nova aldea infantil en Blantyre (Malawi) que abriu en 2007."}
{"id": "502133", "revid": "98629", "url": "https://gl.wikipedia.org/wiki?curid=502133", "title": "Lithocarpus elegans", "text": "Lithocarpus elegans \u00e9 unha especie de \u00e1rbore pertencente \u00e1 familia das fag\u00e1ceas, do grupo dos chamados \"carballos de pedra\", propio do leste de Asia, ao sur do Himalaia, a China e o Sueste asi\u00e1tico. \nCaracter\u00edsticas.\n\"Lithocarpus elegans\" \u00e9 unha \u00e1rbore que pode chegar at\u00e9 os 30 me de altura, cun tronco cun di\u00e1metro de at\u00e9 os 70 cm. A casca \u00e9 de cor parda agrisada e est\u00e1 fisurada ou con lenticelas. As follas, cori\u00e1ceas, miden at\u00e9 17 cm de longo. As s\u00faas landras, de cor marr\u00f3n, son ovoides ou arredondadas, miden at\u00e9 2,5 cm de ancho, e son comest\u00edbeis.\nDistribuci\u00f3n e h\u00e1bitat.\n\"Lithocarpus elegans\" enc\u00f3ntrase no sur e no sueste de Asia, nunha ampla \u00e1rea que vai desde Nepal, at\u00e9 todo subcontinente indio, a China, Indochina e Malesia. \n\u00c9 caracter\u00edstico da zona forestal perennifolia que se encontra at\u00e9 altitudes de entre os 1 800 e os 2 600 m no Himalaia Oriental. En zonas m\u00e1is baixas habita en zonas de selva tropical h\u00famida at\u00e9 os 1 500 m. \nUso.\nA s\u00faa madeira \u00fasase localmente para obter le\u00f1a e para fabricar carb\u00f3n. \u00c9 cultivado nalgunhas zonas como planta ornamental, e tam\u00e9n para aproveitar os seus froitos como alimento. \nTaxonom\u00eda.\nDescrici\u00f3n.\n\"Lithocarpus elegans\" foi descrita en 1825 polo naturalista e bot\u00e1nico alem\u00e1n-neerland\u00e9s Carl Ludwig Blume, baixo o nome de \"Quercus elegans\", e reclasificado en 1970 por S. Soepadmo nun traballo publicado en \"Reinwardtia\" 8: 221-260.\nEtimolox\u00eda.\nPara a do x\u00e9nero, v\u00e9xase \"Lithocarpus\".\nO ep\u00edteto espec\u00edfico \"elegans\", \u00e9 un termo latino que significa \"elegante\".\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n por numerosos sin\u00f3nimos.\n(Ver a lista completa aqu\u00ed)."}
{"id": "502134", "revid": "1888", "url": "https://gl.wikipedia.org/wiki?curid=502134", "title": "Francisco Rodr\u00edguez Su\u00e1rez", "text": "Francisco Horacio Rodr\u00edguez Su\u00e1rez, co\u00f1ecido como Paqui\u00f1o, nado en Abelleira (Muros) o 24 de decembro de 1898 e finado no mesmo concello o 3 de xaneiro de 1996, foi un mestre, empresario e pol\u00edtico galego.\nTraxectoria.\nMembro da socieade agraria Amigos M\u00fatuos de Abelleira e Torea, foi un dos promotores da Federaci\u00f3n Agraria do Partido de Muros creada en 1922. Foi mestre de Torea dende 1925 e a partir de 1928 mestre de Serres. Fundou en 1934 a empresa construtora S Rodr\u00edguez dedicada \u00e1s obras mar\u00edtimas. Membro da Agrupaci\u00f3n de Trabajadores y Agricultores de Serres e militante do PSOE. Participou como representante da sociedade La Potecci\u00f3n Social Esteirana de Muros na asemblea para o Estatuto de Autonom\u00eda de Galicia de xu\u00f1o de 1931. Logo do triunfo do Frente Popular en febreiro de 1936, foi nomeado concelleiro de Muros. Co golpe de Estado do 18 de xullo de 1936 foi suspendido. Fuxiu e estivo agochado na s\u00faa casa ata que foi detido pola Garda Civil auxiliada polas milicias das Juventudes de Acci\u00f3n Popular, o 10 de xaneiro de 1937. Xulgado en Santiago de Compostela en consello de guerra o 12 de xu\u00f1o por rebeli\u00f3n, foi condenado a cadea perpetua. Estivo preso na Prisi\u00f3n da Coru\u00f1a ata que sa\u00edu en liberdade vixiada en xullo de 1940. Depurado, foi separado definitivamente do servizo e baixa no posto. Ao sa\u00edr do c\u00e1rcere dedicouse \u00e1 contrata de obras na s\u00faa empresa. Rehabilitado, foi mestre de Tal. Nas elecci\u00f3ns municipais de 1983 figurou como candidato n\u00famero catro de Unidade Galega \u00e1 alcald\u00eda de Muros.\nVida persoal.\nCasou con Juliana Fern\u00e1ndez Mayo e foi pai de Lourdes, Mar\u00eda, \u00c1ngel, Segundo e Francisco Rodr\u00edguez Fern\u00e1ndez."}
{"id": "502135", "revid": "1888", "url": "https://gl.wikipedia.org/wiki?curid=502135", "title": "Francisco Horacio Rodr\u00edguez Su\u00e1rez", "text": ""}
{"id": "502136", "revid": "5863", "url": "https://gl.wikipedia.org/wiki?curid=502136", "title": "ISEE 2", "text": "ISEE 2, acr\u00f3nimo de \"International Sun-Earth Explorer 2\", foi un sat\u00e9lite artificial colaboraci\u00f3n da NASA e da ESA lanzado o 22 de outubro de 1977 mediante un foguete Delta 2914 desde Cabo Ca\u00f1averal.\nCaracter\u00edsticas.\nISEE 2 foi parte dunha flotilla de tres naves (xunto con ISEE 1 e ISEE 3) para estudar os campos e part\u00edculas da magnetosfera terrestre e solar e a s\u00faa interacci\u00f3n. As tres naves fixeron medici\u00f3ns en diferentes partes do espazo, das proximidades terrestre ao espazo interplanetario. A chamada parte \"nai/filla\" da misi\u00f3n consist\u00eda de ISEE 1 e 2 orbitando a Terra en proximidade a unha da outra para facer medici\u00f3ns simult\u00e1neas da variaci\u00f3n dos campos e part\u00edculas interactuando entre o sistema Terra-Sol.\nA nave estabiliz\u00e1base mediante xiro a 19,8 r.p.m., co eixo de xiro case perpendicular ao plano da ecl\u00edptica. Ti\u00f1a unha masa de 165,78 kg e forma Cil\u00edndrica, co corpo cuberto de c\u00e9lulas solares que produc\u00edan ata 112 W de potencia. Tanto ISEE 2 como ISEE 1 reentraron na atmosfera o 26 de setembro de 1987."}
{"id": "502137", "revid": "72012", "url": "https://gl.wikipedia.org/wiki?curid=502137", "title": "Flavoprote\u00edna", "text": "As flavoprote\u00ednas son prote\u00ednas que conte\u00f1en un derivado de \u00e1cido nucleico de riboflavina, que pode ser o flav\u00edn aden\u00edn dinucle\u00f3tido (FAD) ou o flav\u00edn mononucle\u00f3tido (FMN).\nAs flavoprote\u00ednas est\u00e1n implicadas nunha gran variedade de procesos biol\u00f3xicos, inclu\u00edndo a eliminaci\u00f3n de radicais contribu\u00edndo ao estr\u00e9s oxidativo, a fotos\u00edntese e a reparaci\u00f3n do ADN. As flavoprote\u00ednas son unha das familias de encimas m\u00e1is estudadas.\nAs flavoprote\u00ednas poden ter como cofactor o FMN ou o FAD, que funcionan como grupos prost\u00e9ticos. A flavina est\u00e1 xeralmente estreitamente unida (como na adrenodoxina redutase, na que o FAD est\u00e1 profundamente dentro da prote\u00edna).\nUn 5-10% das flavoprote\u00ednas te\u00f1en un FAD unido covalentemente. Base\u00e1ndose nos datos estruturais dispo\u00f1ibles, os sitios de uni\u00f3n do FAD poden dividirse en m\u00e1is de 200 tipos diferentes.\nNo xenoma humano est\u00e1n codificadas unhas 90 flavoprote\u00ednas; un 84% utiliza FAD e un 16% FMN, e hai 5 prote\u00edna que requiren ambos. As flavoprote\u00ednas est\u00e1n principalmente localizadas nas mitocondrias. De todas as flavoprote\u00ednas, o 90% realiza reacci\u00f3ns redox e o outro 10% son transferases, liases, isomerases ou ligases.\nDescubrimento.\nAs flavoprote\u00ednas foron mencionadas por primeira vez en 1879, cando se illou un pigmento amarelo brillante do leite de vaca. Inicialmente foi denominado \"lactocromo\". A inicios da d\u00e9cada de 1930, este mesmo pigmento foi illado de diversas fontes e reco\u00f1ecido como compo\u00f1ente do complexo da vitamina B. Determinouse a s\u00faa estrutura da que se informou en 1935 e d\u00e9uselle o nome de riboflavina, derivado da cadea lateral ribitil e da s\u00faa cor amarela (flavus) do sistema do anel conxugado.\nA primeira evidencia da necesidade de flavina como cofactor encim\u00e1tico obt\u00edvose en 1935. Hugo Theorell e colegas demostraron que unha prote\u00edna de l\u00e9vedo de cor amarela brillante, identificada previamente como esencial para a respiraci\u00f3n celular, pod\u00eda separarse nunha apoprote\u00edna e un pigmento amarelo brillante. Nin a prote\u00edna nin o pigmento pod\u00edan por separado catalizar a reacci\u00f3n de oxidaci\u00f3n do NADH, pero mesturando os dous recuper\u00e1base a actividade encim\u00e1tica. Por\u00e9n, substitu\u00edr o pigmento illado por riboflavina non restauraba a actividade encim\u00e1tica, a pesar de seren indistinguibles en espectroscopia. Isto levou ao descubrimento de que a prote\u00edna estudada non requir\u00eda riboflavina sen\u00f3n flav\u00edn mononucle\u00f3tido para ser cataliticamente activa.\nExperimentos similares coa D-amino\u00e1cido oxidase serviron para identificar o flav\u00edn aden\u00edn dinucle\u00f3tido (FAD) como unha segunda forma de flavina utilizada polos encimas.\nFunci\u00f3ns.\nAs flavoprote\u00ednas est\u00e1n implicadas nunha ampla variedade de procesos biol\u00f3xicos, tales como:\nAs propiedades espectrosc\u00f3picas do cofactor de flavina conv\u00e9rteno nun marcador natural dos cambios que se producen no sitio activo, o que converte \u00e1s flavoprote\u00ednas nunha das familias de encimas m\u00e1is estudadas.\nAs flavoprote\u00ednas como encimas.\nAs flavoprote\u00ednas p\u00f3dense definir como encimas que catalizan reacci\u00f3ns de oxidorreduci\u00f3n utilizando flav\u00edn mononucle\u00f3tido (FMN) ou flav\u00edn aden\u00edn dinucle\u00f3tido (FAD) como coencima. Estes coencimas, os nucle\u00f3tidos de flavina, prove\u00f1en da vitamina B2 riboflavina. \nA estrutura de aneis fusionados dos nucle\u00f3tidos de flavina (o anel de isoaloxacina) red\u00facese de maneira reversible, aceptando un ou dous electr\u00f3ns en forma dun ou dous \u00e1tomos de hidr\u00f3xeno (cada \u00e1tomo consiste nun electr\u00f3n m\u00e1is un prot\u00f3n) desde un substrato reducido. As formas completamente reducidas abr\u00e9vianse FMNH2 e FADH2. Cando un nucle\u00f3tido de [lavina totalmente oxidado acepta s\u00f3 un electr\u00f3n (un \u00e1tomo de hidr\u00f3xeno), prod\u00facese a forma semiquinona do anel de isoaloxazina, orixinando FADH\u2022 e FMNH\u2022.\nDebido a que os nucle\u00f3tidos de flavina te\u00f1en unha especializaci\u00f3n qu\u00edmica algo diferente dos coencimas de nicotinamida (a capacidade de participaren tanto en trasferencia dun coma de dous electr\u00f3ns), as flavoprote\u00ednas interve\u00f1en nunha maior variedade de reacci\u00f3ns que as deshidroxenases ligadas a NAD(P).\nIgual que os coencimas de nicotinamida, cando se reducen os nucle\u00f3tidos de flavina experimentan un desprazamento dunha das bandas de absorci\u00f3n principais, que tam\u00e9n \u00e9 \u00fatil para os bioqu\u00edmicos que desexan seguir reacci\u00f3ns nas que interve\u00f1en estes coencimas. As flavoprote\u00ednas totalmente reducidas (que aceptaron dous electr\u00f3ns) te\u00f1en xeralmente un m\u00e1ximo de absorci\u00f3n preto de 360 nm. Cando est\u00e1n parcialmente reducidas (cun electr\u00f3n) adquiren outro m\u00e1ximo de absorci\u00f3n a 450 nm; cando est\u00e1n totalmente oxidadas, a flavina ten un m\u00e1ximo entre 370 e 440 nm.\nO nucle\u00f3tido de flavina na maior\u00eda das flavoprote\u00ednas est\u00e1 unido fortemente \u00e1 prote\u00edna, e nalgunhas encimas, tales como a succinato deshidroxenase, est\u00e1 unida covalentemente. Estes coencimas fortemente unidos denom\u00ednanse propiamente grupos prost\u00e9ticos. Non trasfiren electr\u00f3ns difundindo desde un encima a outro; en lugar diso, proporcionan un medio polo cal a flavoprote\u00edna pode reter temporalmente electr\u00f3ns mentres cataliza a trasferencia de electr\u00f3ns desde un substrato reducido a un aceptor de electr\u00f3ns.\nCaracter\u00edsticas das flavoprote\u00ednas.\nUnha caracter\u00edstica importante das flavoprote\u00ednas \u00e9 a variabilidade no potencial est\u00e1ndar de oxidorreduci\u00f3n (E\u2019\u00ba) do nucle\u00f3tido de flavina ligado. A forte asociaci\u00f3n entre a parte proteica do encima e o grupo prost\u00e9tico confire ao anel de flavina un potencial de reduci\u00f3n t\u00edpico daquela flavoprote\u00edna en particular, que \u00e9 \u00e1s veces \u00e9 moi diferente do potencial de oxidorreduci\u00f3n do nucle\u00f3tido de flavina libre.\nO FAD unido \u00e1 succinato deshidroxenase, por exemplo, pos\u00fae un E\u2019\u00ba pr\u00f3ximo a 0,0 V, en comparaci\u00f3n cos -0,219 V do FAD libre. O E\u2019\u00ba para outras flavoprote\u00ednas vai desde -0,40 V a +0,06 V. As flavoprote\u00ednas son frecuentemente moi complexas; algunhas te\u00f1en, ademais dun nucle\u00f3tido de flavina; i\u00f3ns inorg\u00e1nicos fortemente unidos (ferro ou molibdeno, por exemplo) que poden participar en trasferencias de electr\u00f3ns.\nCertas flavopote\u00ednas act\u00faan exercendo un papel moi diferente como receptores de luz. Os criptocromos son unha familia de flavoprote\u00ednas amplamente distribu\u00edda entre os eucariotas que interve\u00f1en nos efectos da luz azul sobre o desenvolvemento das plantas e, no caso dos mam\u00edferos, os efectos da luz sobre os ritmos circadianos (oscilaci\u00f3ns en fisiolox\u00eda e bioqu\u00edmica cun per\u00edodo de 24 horas). Son hom\u00f3logos doutra familia proteica de bacterias e eucariotas, as fotoliases, que utilizan a enerx\u00eda absorbida da luz para reparar defectos do ADN.\nSegundo a estrutura dos seus sitios de uni\u00f3n, as flavoproteinas que se unen ao FAD poden clasificarse en m\u00e1is de 200 tipos."}
{"id": "502138", "revid": "5863", "url": "https://gl.wikipedia.org/wiki?curid=502138", "title": "ISEE 3", "text": "ISEE 3, acr\u00f3nimo de \"International Sun-Earth Explorer 3\", tam\u00e9n co\u00f1ecido como \"Explorer 59\" e m\u00e1is tarde como \"International Cometary Explorer\" (ICE), foi un sat\u00e9lite artificial colaboraci\u00f3n da NASA e da ESA lanzado o 12 de agosto de 1978 mediante un foguete Delta 2914 desde Cabo Ca\u00f1averal.\nCaracter\u00edsticas.\nISEE 3 formaba parte do Programa Explorer e foi parte dunha flotilla de tres naves (xunto con ISEE 1 e ISEE 2) para estudar os campos e part\u00edculas da magnetosfera terrestre e solar e a s\u00faa interacci\u00f3n. As tres naves fixeron medici\u00f3ns en diferentes partes do espazo, das proximidades terrestre ao espazo interplanetario. ISEE 3 foi colocada inicialmente no punto de Lagrange L1 do sistema Terra-Sol nunha \u00f3rbita de halo. En 1982 modificouse a s\u00faa \u00f3rbita para rematar nunha \u00f3rbita helioc\u00e9ntrica e sobrevoar o cometa Giacobini-Zinner o 11 de setembro de 1985, fase durante a cal a nave pasou a renomearse \"International Cometary Explorer\" (ICE). Posteriormente estudou o espazo pr\u00f3ximo ao cometa Halley, en marzo de 1986.\nA nave estabiliz\u00e1base mediante xiro a 20 r.p.m., co eixo de xiro case perpendicular ao plano da ecl\u00edptica. Ti\u00f1a unha masa de 390 kg e forma Cil\u00edndrica, co corpo cuberto de c\u00e9lulas solares que produc\u00edan ata 173 W de potencia. "}
{"id": "502139", "revid": "72012", "url": "https://gl.wikipedia.org/wiki?curid=502139", "title": "International Cometary Explorer", "text": ""}
{"id": "502140", "revid": "72012", "url": "https://gl.wikipedia.org/wiki?curid=502140", "title": "Explorer 59", "text": ""}
{"id": "502141", "revid": "72012", "url": "https://gl.wikipedia.org/wiki?curid=502141", "title": "Explorer 56", "text": ""}
{"id": "502142", "revid": "89787", "url": "https://gl.wikipedia.org/wiki?curid=502142", "title": "Biblioteca Nacional do Brasil", "text": "A Biblioteca Nacional do Brasil, cuxo nome oficial institucional \u00e9 Fundaci\u00f3n Biblioteca Nacional, \u00e9 o depositario do patrimonio bibliogr\u00e1fico e documental en Brasil. Ten a s\u00faa sede en R\u00edo de Xaneiro.\nCaracter\u00edsticas.\nConsiderada pola UNESCO unha das dez bibliotecas nacionais m\u00e1is grandes do mundo e a m\u00e1is grande de Am\u00e9rica Latina. Entre as s\u00faas diversas responsabilidades est\u00e1 a de conservar, actualizar e dar a co\u00f1ecer unha colecci\u00f3n con m\u00e1is de nove mill\u00f3ns de pezas, que comezou coa chegada da Real Biblioteca de Portugal ao Brasil e crece constantemente, a trav\u00e9s de doaz\u00f3ns, adquisici\u00f3ns e co dep\u00f3sito legal.\nEntre os obxectos que deber\u00edan acompa\u00f1ar a familia real na s\u00faa viaxe ao Brasil hab\u00eda caixas de libros e documentos da Biblioteca Nacional da Ajuda, en Lisboa, cunha colecci\u00f3n de arredor de 60.000 pezas. Axi\u00f1a, as caixas foron abandonadas no porto e s\u00f3 en 1810 comezou a ser trasladada a Brasil. Coa colecci\u00f3n reunida de novo, o pr\u00edncipe rexente Xo\u00e1n VI de Portugal fundou a Biblioteca Nacional Real. Ata 1814, s\u00f3 os estudosos puideron consultar a biblioteca e, a\u00ednda as\u00ed, con autorizaci\u00f3n real. Despois desa data, o acceso foi lanzado ao p\u00fablico."}
{"id": "502143", "revid": "98629", "url": "https://gl.wikipedia.org/wiki?curid=502143", "title": "Biblioteca do Estado Ruso", "text": "A Biblioteca do Estado Ruso (en ruso: \"\u0420\u043e\u0441\u0441\u0438\u0439\u0441\u043a\u0430\u044f \u0433\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u0430\u044f \u0431\u0438\u0431\u043b\u0438\u043e\u0442\u0435\u043a\u0430\", trans.: Biblioteca Estatal da Rusia) \u00e9 a biblioteca nacional de Rusia e est\u00e1 situada en Moscova. Non se debe confundir coa Biblioteca Nacional Rusa, situada en San Petersburgo. \u00c9 a terceira biblioteca m\u00e1is grande do mundo en n\u00famero de libros, con m\u00e1is de 17 mill\u00f3ns de volumes, e a m\u00e1is grande do pa\u00eds.\nHistoria.\nA biblioteca data de xullo de 1862, cando se abriu como a primeira biblioteca p\u00fablica en Moscova, no interior do Museo Rumy\u00e1ntsev. Despois da revoluci\u00f3n bolxevique, os seus fondos ampli\u00e1ronse e buscouse un novo espazo para iso. Desde 1925 foi chamada Biblioteca Lenin da URSS, conservando tal apelativo at\u00e9 a ca\u00edda do r\u00e9xime sovi\u00e9tico en 1991, cando se rebautizou con s\u00faa denominaci\u00f3n actual. Ocupa diversos edificios dado o gran tama\u00f1o das s\u00faas colecci\u00f3ns, que incl\u00faen publicaci\u00f3ns peri\u00f3dicas (13 mill\u00f3ns), mapas (150.000), partituras musicais e rexistros sonoros (350.000).\nOs seus fondos est\u00e9ndense a m\u00e1is de 200 idiomas; a porcentaxe total dos fondos da biblioteca noutros idiomas chega case ao 30%. Entre 1922 e 1991, hab\u00eda a obriga de depositar unha instancia de cada libro publicado na URSS, unha pr\u00e1ctica que contin\u00faa hoxe en referencia \u00e1 Federaci\u00f3n de Rusia."}
{"id": "502144", "revid": "54334", "url": "https://gl.wikipedia.org/wiki?curid=502144", "title": "Jos\u00e9 Campelo", "text": " \nJos\u00e9 Campelo Fabeiro, nado en Muros cara a 1883 e finado en Santiago de Compostela o 1 de abril de 1974, foi un franciscano, canonista, fil\u00f3sofo, te\u00f3logo, investigador, historiador, medievalista, tradutor e escritor galego en lingua castel\u00e1 e lat\u00edn.\nTraxectoria.\nVestiu o h\u00e1bito no ano 1900. Estivo en Roma, onde destacou como especialista en Dereito can\u00f3nico.\nTraballou en \"El Eco Franciscano\" e foi xefe da secci\u00f3n da Idade Media do Instituto de Estudos Xacobeos\nFoi membro correspondente da Real Academia Gallega.\nManuel Fabeiro G\u00f3mez \u00e9 parente seu."}
{"id": "502145", "revid": "5863", "url": "https://gl.wikipedia.org/wiki?curid=502145", "title": "Jos\u00e9 Campelo Fabeiro", "text": ""}
{"id": "502146", "revid": "5863", "url": "https://gl.wikipedia.org/wiki?curid=502146", "title": "Xos\u00e9 Campelo Fabeiro", "text": ""}
{"id": "502147", "revid": "27155", "url": "https://gl.wikipedia.org/wiki?curid=502147", "title": "Axolema", "text": "Denom\u00ednase axolema \u00e1 parte da membrana plasm\u00e1tica dunha neurona que rodea o seu ax\u00f3n. \u00c1 parte das s\u00faas funci\u00f3ns xerais como membrana celular, ten importantes funci\u00f3ns no sistema nervioso, xa que \u00e9 responsable de manter o potencial de membrana ao conter canles i\u00f3nicas a trav\u00e9s das cales poden intercambiarse i\u00f3ns rapidamente entre o interior e o exterior da neurona. \nDescrici\u00f3n.\nTodas as c\u00e9lulas do organismo est\u00e1n delimitadas por unha membrana plasm\u00e1tica. As c\u00e9lulas principais do sistema nervioso son as neuronas, as cales te\u00f1en longas prolongaci\u00f3ns denominadas ax\u00f3ns, polas cales se establece a conexi\u00f3n con outras neuronas ou outras c\u00e9lulas. A parte da membrana correspondente ao ax\u00f3n \u00e9 o axolema.\nO axolema, igual que as restantes membranas do organismo, est\u00e1 formado por unha capa dobre de fosfol\u00edpidos con prote\u00ednas, ten a particularidade de contar con numerosas canles i\u00f3nicas dependentes de voltaxe que son fundamentais para a transmisi\u00f3n do impulso nervioso. Identific\u00e1ronse tres tipos de canles i\u00f3nicas para o sodio, potasio e calcio. As canles de potasio son as responsables da repolarizaci\u00f3n no potencial de acci\u00f3n.\nA membrana axol\u00e9mica presenta dous sectores anat\u00f3micos caracter\u00edsticos: o segmento inicial do ax\u00f3n e os nodos de Ranvier. \n\u00c9 unha rexi\u00f3n de membrana moi especializada situada moi pr\u00f3xima ao soma da neurona. Al\u00ed in\u00edcianse os potenciais de acci\u00f3n e ten unha densidade especialmente alta de canles i\u00f3nicas reguladas por voltaxe.\nSon espazos dun micr\u00f3metro de lonxitude, que deixan exposta a membrana do ax\u00f3n ao l\u00edquido extracelular (eses puntos carecen de recubrimento de va\u00ed\u00f1a de mielina) e est\u00e1n distribu\u00eddos ao longo do ax\u00f3n. Facilitan a despolarizaci\u00f3n da membrana e a transmisi\u00f3n r\u00e1pida e saltatoria de impulsos."}
{"id": "502148", "revid": "27155", "url": "https://gl.wikipedia.org/wiki?curid=502148", "title": "Membrana axonal", "text": ""}
{"id": "502149", "revid": "89787", "url": "https://gl.wikipedia.org/wiki?curid=502149", "title": "Espazos protexidos de Portugal", "text": "As \u00e1reas protexidas de Portugal son as \u00e1reas protexidas deste pa\u00eds e cunha lexislaci\u00f3n que regula a protecci\u00f3n ambiental \u00e1 que est\u00e1n suxeitas e actividades humanas permitidas nelas. O conxunto de espazos protexidos portugueses forman a Rede Nacional de \u00c1reas Protexidas (RNAP), que en 2020 estaba composta por 32 \u00e1reas protexidas nacionais, 14 \u00e1reas rexionais ou local e un espazo privado.\nAs \u00e1reas protexidas reg\u00falaas o Decreto-Lei n.\u00ba 142/2008.\nAdemais, Portugal ac\u00f3selle a proxectos internacionais como a Rede Natura 2000 europea, a convenci\u00f3n de Ramsar, os xeositios e Reservas da biosfera da UNESCO.\nClasificaci\u00f3n.\nNo 1993 o Decreto-Lei n.\u00ba 19/93 creou seis tipos de \u00e1reas protexidas. Estas foron ampliadas polo Decreto-Lei n.\u00ba 142/2008, que creou ademais a 'Rede Nacional de \u00c1reas Protegidas (RNAP)\". Ese decreto regulou os espazos naturais creando figuras de \u00e1mbito estatal, rexional e local e privado. \nAs categor\u00edas que considera a lexislaci\u00f3n son: \n\u00c1reas protexidas de \u00e1mbito nacional.\nParque nacional.\nEstas son areas pouco alteradas pola humanidade, con rexi\u00f3ns naturais caracter\u00edsticas, paisaxes naturais pouco humanizadas, lugares xeomorfol\u00f3xicos de interese ou h\u00e1bitats de especies con interese de conservaci\u00f3n, cient\u00edfico ou educativo. Son \u00e1reas do nivel II do sistema de clasificaci\u00f3n da IUCN. A motivaci\u00f3n \u00e9 a conservaci\u00f3n da integridade ecol\u00f3xica dos seus ecosistemas e evitar a s\u00faa degradaci\u00f3n.\nS\u00f3 existe un parque nacional en Portugal, que \u00e9 o:\nParque natural.\nSon \u00e1reas que se caracterizas por conter paisaxes naturais, seminaturais e humanizadas, de interese nacional. Ent\u00e9ndense como exemplos de integraci\u00f3n harmoniosa da actividade humana e da natureza e que conserva biomas ou rexi\u00f3ns de interese. \nExisten 13 parques naturais de \u00e1mbito nacional:\nReserva natural.\nSon zonas limitadas onde se procura evitar calquera alteraci\u00f3n dos ecosistemas tal que afecten ao seu estado. O territorio das reservas naturais dest\u00ednanse, regulandoos, \u00e1 protecci\u00f3n e conservaci\u00f3n da flora e fauna e os seus h\u00e1bitats, as\u00ed como as paisaxes.\nPaisaxe protexida.\nSon \u00e1reas con paisaxes naturais, seminaturais e humanizadas de interese tanto rexional como local, que son froito da interacci\u00f3n da sociedade coa natureza e que resultou en figuras de gran valor est\u00e9tico ou natural.\nMonumento natural.\nEsta figura acolle a figuras ou espazos naturais que se caracterizan por ser singulares, raros ou representativos en termos ecol\u00f3xicos, est\u00e9ticos, cient\u00edficos ou culturais. Reco\u00f1ec\u00e9selle a necesidade de ser conservados e mantidos na s\u00faa totalidade.\n\u00c1reas protexidas de \u00e1mbito rexional ou local.\nOutras \u00e1reas protexidas de \u00e1mbito rexional ou local defin\u00edronse polo decreto-lei 19/93 de 23 de xaneiro, como \u00e9 o caso dalgunhas paisaxes protexidas; ou polo decreto-lei n.\u00ba 142/2008, de 24 de xullo, como os parques naturais, reservas naturais, algunhas paisaxes naturais e \u00e1reas protexidas de \u00e1mbito privado. \nLocalizaci\u00f3n.\nAs \u00e1reas protexidas de Portugal distrib\u00faense no territorio deste xeito:"}
{"id": "502150", "revid": "23204", "url": "https://gl.wikipedia.org/wiki?curid=502150", "title": "Patrimonio nacional (filme)", "text": "Patrimonio nacional \u00e9 un filme espa\u00f1ol de 1981 dirixido por Luis Garc\u00eda Berlanga. Estreouse no Festival Internacional de Cinema de Cannes de 1981. O filme foi escollido como candidato de Espa\u00f1a para o \u00d3scar \u00f3 mellor filme en lingua non inglesa na 54\u00aa edici\u00f3n dos premios, mais finalmente non foi nomeado."}
{"id": "502151", "revid": "27155", "url": "https://gl.wikipedia.org/wiki?curid=502151", "title": "Axonema", "text": "O axonema \u00e9 unha estrutura citoesquel\u00e9tica formada por microt\u00fabulos que forma o n\u00facleo do eixe dun cilio ou flaxelo das c\u00e9lulas eucariotas. Os cilios e flaxelos aparecen en moitas c\u00e9lulas eucariotas e microorganismos eucari\u00f3ticos e proporcionan mobilidade \u00e1 c\u00e9lula ou moven l\u00edquidos circundantes, pero os flaxelos bacterianos son moi diferentes e non te\u00f1en a estrutura do axonema.\nO axonema serve como \"esqueleto\" destes org\u00e1nulos, d\u00e1ndolle soporte \u00e1 estrutura e, nalg\u00fans casos, a capacidade de dobrarse. A\u00ednda que se poden facer distinci\u00f3ns na funci\u00f3n e lonxitude dos cilios e flaxelos (os flaxelos son m\u00e1is longos), a estrutura interna de ambos, \u00e9 dicir, o axonema, \u00e9 igual. O axonema parte desde unha estrutura situada na base chamada corpo basal, que \u00e9 similar a un centr\u00edolo.\nEstrutura.\nNo interior dos cilios e flaxelos hai unha estrutura citoesquel\u00e9tica formada por un conxunto de microt\u00fabulos chamada axonema. O axonema dos cilios primarios ten tipicamente un anel de nove dobretes de microt\u00fabulos externos de ning\u00fan microt\u00fabulo central (chamado axonema 9+0), mentres que o axonema dun cilio m\u00f3bil ten os 9 dobretes externos a ademais dous microt\u00fabulos centrais (chamado axonema 9+2). Nos dobretes os microt\u00fabulos est\u00e1n pegados e mesmo comparten unidades proteicas, pero os microt\u00fabulos centrais est\u00e1n separados (non son dobretres). O citosqueleto do axonema act\u00faa como armaz\u00f3n para varios complexos de prote\u00ednas e proporciona sitios de uni\u00f3n para as prote\u00ednas motoras moleculares como a cinesina II, que axudan a acarrexar prote\u00ednas cara a arriba e cara a abaixo dos microt\u00fabulos.\nOs microt\u00fabulos est\u00e1n acompa\u00f1ados por outras prote\u00ednas e os detalles poden variar segundo os tipos de cilio ou a especie. A determinadas alturas do axonema adoita haber bandas proteicas que unen os dobretes e cara ao interior do axonema hai fibras radiais que se dirixen aos microt\u00fabulos centrais, os cales est\u00e1n rodeados por unha va\u00ed\u00f1a interna. Nos dobretes de microt\u00fabulos colgan os chamados brazos de dine\u00edna.\nHistoria.\nAs primeiras investigaci\u00f3ns sobre a estrutura falxelar f\u00edxoas en 1888 sobre a morfolox\u00eda do flaxelo do espermatozoide o cit\u00f3logo alem\u00e1n Ballowitz, quen observou usando microscopio \u00f3ptico unhas tinguiduras con mordente nas que os espermatozoides de galo pod\u00edan ser separados en 11 fibrilas lonxitudinais. Uns 60 anos despois, Grigg e Hodge en 1949 e un ano despois Manton e Clarke observaron esas 11 fibras separadas dos flaxelos con microscopio electr\u00f3nico; estes investigadores propuxeron que d\u00faas fibras finas centrais estaban rodeadas por un c\u00edrculo de 9 fibras grosas externas. En 1952, usando diversos avances nas t\u00e9cnicas de fixaci\u00f3n, inclusi\u00f3n e ultramicrotom\u00eda, Fawcett e Porter probaron con preparaci\u00f3ns de microscopio electr\u00f3nico que dentro dos cilios epiteliais, baixo a membrana ciliar, hab\u00eda un conxunto de nove dobretes de microt\u00fabulos rodeando dous microt\u00fabulos separados centrais que non eran dobretes (\u00e9 dicir, o \u201caparato do par central de microt\u00fabulos\u201d), e de a\u00ed que se use a denominaci\u00f3n axonema \u201c9\u2009+\u20092\u201d. Debido ao alto grao de conservaci\u00f3n evolutiva entre os cilios e flaxelos da maior\u00eda das especies eucariotas, a nosa comprensi\u00f3n da estrutura dos flaxelos do espermatozoide axudouse de estudos feitos en ambos os org\u00e1nulos en especies que van desde protistas a mam\u00edferos. Os cilios son tipicamente curtos (de 5 a 10 \u03bcm) e baten como un remo cunha batida efectiva seguida dunha batida de recuperaci\u00f3n. Os flaxelos baten cun movemento serpenteante e son m\u00e1is longos (xeralmente de 50 a 150 \u03bcm, pero poden ser desde s\u00f3 12 \u03bcm ata mesmo varios mil\u00edmetros nalgunhas especies), e s\u00e1bese que a lonxitude flaxelar no protista \"Chlamydomonas\" est\u00e1 regulada por varios xenes que codifican quinases. Manton e Clarke foron os primeiros que reco\u00f1eceron que o axonema 9\u2009+\u20092 estaba posiblemente moi estendido entre especies, e, efectivamente, os nove dobretes de microt\u00fabulos son estruturas evolutivamente conservadas que evolucionaron nos primeiros eucariotas hai case mil mill\u00f3ns de anos; por\u00e9n, hai unha ampla variaci\u00f3n entre especies con respecto \u00e1 estrutura detallada do flaxelo do espermatozoide e as s\u00faas estruturas accesorias. Os dobretes de microt\u00fabulos do axonema ens\u00e1mblanse desde os extremos dos nove tripletes de microt\u00fabulos que hai na base do flaxelo no chamado coro basal ou centriolar, cuxa simetr\u00eda nonaria e padr\u00f3n de molinete no sentido das agullas do reloxo (visto desde dentro da c\u00e9lula cara o extremo flaxelar) est\u00e1 organizado pola prote\u00edna conservada do xene SAS6, e que \u00e9 introducida nalg\u00fans ovos para establecer o primeiro fuso mit\u00f3tico. Os nove dobretes de microt\u00fabulos est\u00e1n despois conectados arredor do axonema por ligaz\u00f3ns de nexina. Actualmente, a estrutura molecular do axonema co\u00f1\u00e9cese cunha extraordinaria resoluci\u00f3n de &lt;4 nm grazas ao uso da tomograf\u00eda crioelectr\u00f3nica, que foi introducida por Nicastro. A mobilidade flaxelar e ciliar foi analizada en sistemas simples (por exemplo en falxelos de protistas e do espermatozoide de ourizos de mar), cuxos flaxelos conte\u00f1en varios centos de polip\u00e9ptidos segundo as an\u00e1lises prote\u00f3micas.\nCilios primarios.\nA estrutura do axonema nos cilios primarios non m\u00f3biles mostra algunhas variaci\u00f3ns da anatom\u00eda can\u00f3nica \u201c9x2 + 2\u201d. Non se encontran brazos de dine\u00edna nos dobretes de microt\u00fabulos externos e non existe o par central de microt\u00fabulos separados. Esta organizaci\u00f3n do axonema ch\u00e1mase \u201c9x2 + 0\u201d. Ademais, atop\u00e1ronse axonemas \u201c9x2 + 1\u201d cun s\u00f3 microt\u00fabulo central. Os cilios primarios parecen servir para realizar funci\u00f3ns sensoriais.\nCilios m\u00f3biles.\nAs unidades coas que est\u00e1 constru\u00eddo o axonema son os microt\u00fabulos, que nos cilios m\u00f3biles te\u00f1en a disposici\u00f3n \u201c9x2 + 2,\" que se mostra na imaxe. Nove dobretes de microt\u00fabulos (dous microt\u00fabulos unidos) externos situados en c\u00edrculo e un par central de microt\u00fabulos simples. O movemento do cilio depende do seu axonema.\nAdemais dos microt\u00fabulos, o axonema cont\u00e9n moitas prote\u00ednas e complexos proteicos necesarios para a s\u00faa funci\u00f3n. Os brazos de dine\u00edna, por exemplo, son complexos motores que producen a forza necesaria para dobrarse. Cada brazo de dine\u00edna est\u00e1 ancorado a un dobrete de microt\u00fabulos; e \"cami\u00f1ando\" ao longo de microt\u00fabulos adxacentes, os motores de dine\u00edna poden causar que os microt\u00fabulos escorreguen un sobre outro. Cando isro se produce de maneira sincronizada, os microt\u00fabulos nun lado do axonema son empurados para 'abaixo' e os do outro lado para 'arriba', polo que o axonema no seu conxunto pode dobrarse para atr\u00e1s e adiante. Este proceso \u00e9 responsable do batido ciliar/flaxelar.\nAs fibras radiais son outro complexo proteico do axonema. A\u00ednda que \u00e9 importante para regular o movemento do axonema, este complexo con forma de \nT prox\u00e9ctase desde cada dobrete do c\u00edrculo externo cara aos microt\u00fabulos centrais. As conexi\u00f3ns interdobrete entre pares de microt\u00fabulos adxacentes denom\u00ednanse ligaz\u00f3ns de nexina.\nImportancia cl\u00ednica.\nDetect\u00e1ronse mutaci\u00f3ns ou defectos nos cilios primarios en varias doenzas humanas. Entre estas ciliopat\u00edas est\u00e1n a enfermidade renal poliqu\u00edstica (PKD), a retinite pigmentosa, a s\u00edndrome de Bardet\u2013Biedl e outros defectos do desenvolvemento."}
{"id": "502157", "revid": "23204", "url": "https://gl.wikipedia.org/wiki?curid=502157", "title": "El nido", "text": "El nido \u00e9 un filme espa\u00f1ol de 1980 escrito e dirixido por Jaime de Armi\u00f1\u00e1n, protagonizado por H\u00e9ctor Alterio e Ana Torrent. O filme conta a historia dunha intesa relaci\u00f3n emocional entre un vello vi\u00favo e unha precoz moza de trece anos. O filme foi escollido como candidato de Espa\u00f1a para o \u00d3scar \u00f3 mellor filme en lingua non inglesa na 53\u00aa edici\u00f3n dos premios, sendo finalmente nomeado.\nSinopse.\nDon Alejandro \u00e9 un vi\u00favo que non pode deixar de pensar na s\u00faa esposa ata que un d\u00eda se cruza no seu cami\u00f1o unha rapaza chamada Goyita. Esta tentar\u00e1 namoralo e Don Alejandro caer\u00e1 nas s\u00faas redes, fac\u00e9ndolle esquecer a s\u00faa defunta esposa. A moza reside nunha casa cuartel, co que non lle ser\u00e1 doado a Don Alejandro deixarse seducir."}
{"id": "502158", "revid": "85894", "url": "https://gl.wikipedia.org/wiki?curid=502158", "title": "Biblioteca Nacional da Ajuda", "text": "A Biblioteca Nacional da Ajuda \u00e9 unha das m\u00e1is antigas Bibliotecas de Portugal que se caracteriza, pola natureza e riqueza dos seus fondos, como unha biblioteca Patrimonial que ten por obxecto a conservaci\u00f3n, estudo e divulgaci\u00f3n do seu acervo documental.\nHistoria.\nA orixe da Biblioteca da Ajuda remonta ao s\u00e9culo XV, como Biblioteca Real, a s\u00faa antiga designaci\u00f3n. Instalada posibelmente desde o s\u00e9culo XVI no Pa\u00e7o da Ribeira, foi significativamente enriquecida por D. Jo\u00e3o V, vindo a perder a maior parte do seu rico tesouro no terremoto de 1755, t\u00e9ndose procedido \u00e1 s\u00faa reinstala\u00e7\u00e3o no Pa\u00e7o de Madeira (chamado de Real Barraca), na Ajuda.\nEn 1811, tras as invasi\u00f3ns francesas, a Biblioteca \u00e9 trasladada para o R\u00edo de Xaneiro, para xunto da Corte, a\u00ed formando o n\u00facleo inicial da actual Biblioteca Nacional. En 1821, regresa a Portugal o n\u00facleo de manuscritos da Casa Real, ao cal se incorporan m\u00e1is tarde as librar\u00edas da Compa\u00f1\u00eda de Xes\u00fas (Casa Professa de S\u00e3o Roque e Col\u00e9gio Santo Ant\u00e3o), al\u00e9n das librar\u00edas da Congrega\u00e7\u00e3o do Orat\u00f3rio e do Palacio das Necesidades.\nA Biblioteca enc\u00f3ntrase localizada no Palacio da Axjda desde 1880.\nAdministrada pola Casa Real at\u00e9 \u00e1 proclama\u00e7\u00e3o da Rep\u00fablica, os seus bibliotecarios foron Alexandre Herculano (1839-1877), Magalh\u00e3es Coutinho (1877-1895) e Ramalho Ortig\u00e3o (1895-1911). Tras a Proclama\u00e7\u00e3o da Rep\u00fablica o 1\u00ba director nomeado foi Jord\u00e3o de Freitas (1918-1936).\nDependente de diversos departamentos do Estado do \u00e1mbito da Cultura desde a implantaci\u00f3n da Rep\u00fablica, coa publicaci\u00f3n do Dec.-Lei n\u00ba 115/2012, de 1 de xu\u00f1o, a Biblioteca da Axuda pasou a estar integrada no Palacio Nacional da Ajuda, servizo dependente da Direcci\u00f3n-Xeral do Patrimonio Cultural.\nInstalaci\u00f3ns.\nLocalizada en sala propia, son abertas ao p\u00fablico 3 das 5 salas que compo\u00f1en \u00e1 zona m\u00e1is antiga da Biblioteca, que se distinguen especialmente polas s\u00faas dimensi\u00f3ns, altura das estantes e galer\u00edas, polo seu mobiliario, al\u00e9n dos teictos decorados a fresco por Jos\u00e9 Pereira J\u00fanior. Nesa \u00e1rea enc\u00f3ntrase exposta, unha selecci\u00f3n documental de valiosas especies manuscritas e impresas, como pequeno exemplo do tesouro da Biblioteca. \nBiblioteca.\nA Biblioteca da Ajuda cont\u00e9n un acervo patrimonial de grande importancia que se traduce por 3 quil\u00f3metros de extensi\u00f3n de prateleiras cun total de cerca de 150.000 especies, manuscritas e impresas, en que se destacan algunhas obras de car\u00e1cter \u00fanico e de reco\u00f1ecida notabilidade como o Cancioneiro da Ajuda, o Libro de Livro de Tra\u00e7as de Carpintaria, ou \"Da fabrica que falece a cidade de Lisboa\", de Francisco de Holanda.\nA Colecci\u00f3n de Manuscritos est\u00e1 constitu\u00edda por 2.512 c\u00f3dices e cerca de 33.000 documentos avulsos (s\u00e9c. XIII a XX), inclu\u00edndo c\u00f3dices iluminados, gui\u00f3ns e atlas, b\u00edblias, miscel\u00e1neas hist\u00f3ricas e literarias, al\u00e9n dunha importante colecci\u00f3n de cr\u00f3nicas (s\u00e9c. XV a XVIII), nobiliarios e xenealox\u00edas. Destacan os c\u00f3dices da Symmicta Lusitanica e c\u00f3dices dos Jesu\u00edtas na Asia que son fundamentais para a historia do Oriente (s\u00e9c. XVIII).\nA Colecci\u00f3n de Manuscritos Musicais est\u00e1 formada por 2.950 c\u00f3dices e 10.200 avulsos, considerada como unha das m\u00e1is valiosas do pa\u00eds e constitu\u00edndo a nivel internacional, un dos m\u00e1is importantes n\u00facleos de m\u00fasica de c\u00e1mara e \u00f3pera do s\u00e9c. XVIII e XIX.\nA Colecci\u00f3n de Impresos est\u00e1 composta por 16.000 monograf\u00edas, 11.000 peri\u00f3dicos, para al\u00e9n de 60.000 volumes de Libro Antigo, do s\u00e9c. XVI a XVIII. Pos\u00fae unha importante colecci\u00f3n de 190 incun\u00e1beis e unha colecci\u00f3n de Libros Raros con cerca de 500 t\u00edtulos, inclu\u00edndo exemplares \u00fanicos. Tam\u00e9n se destaca o seu n\u00facleo de atlas holandeses, franceses e alem\u00e1ns (s\u00e9c. XVI a XVIII) e unha colecci\u00f3n de folletos con cerca de 9.000 t\u00edtulos.\nAs colecci\u00f3ns de Cartograf\u00eda, Iconograf\u00eda e Fotograf\u00eda, est\u00e1n constitu\u00eddas por cerca de 2.500 especies cada unha, sendo de destacar a documentaci\u00f3n fotogr\u00e1fica do s\u00e9c. XIX e principios do s\u00e9c. XX.\nIncl\u00faese tam\u00e9n un conxunto de pezas e artefactos (s\u00e9c. XVIII / XIX) do antigo obradoiro de encadernaci\u00f3n da Biblioteca Real.\nServizos dispo\u00f1\u00edbeis"}
{"id": "502159", "revid": "5132", "url": "https://gl.wikipedia.org/wiki?curid=502159", "title": "Dar-es-Salaam", "text": ""}
{"id": "502161", "revid": "89787", "url": "https://gl.wikipedia.org/wiki?curid=502161", "title": "Selecci\u00f3n de f\u00fatbol de Tanzania", "text": "A selecci\u00f3n de f\u00fatbol de Tanzania (en , en ) \u00e9 o equipo representativo de Tanzania nas competici\u00f3ns oficiais internacionais de f\u00fatbol. \u00c9 dirixida pola Federaci\u00f3n de Tanzania de F\u00fatbol (\"Shirikisho la Mpira wa Miguu Tanzania\", \"Tanzania Football Federation\"), afiliada \u00e1 Confederaci\u00f3n Africana de F\u00fatbol (CAF) e \u00e1 FIFA. O estadio principal da selecci\u00f3n \u00e9 o Estadio Nacional Benjamin Mkapa en Dar es Salaam. A selecci\u00f3n tanzana nunca xogou a fase final da Copa do Mundo e tan s\u00f3 participou en d\u00faas edici\u00f3n da Copa de \u00c1frica de Naci\u00f3ns. \nAntes da s\u00faa uni\u00f3n con Zanz\u00edbar, o equipo recib\u00eda o nome de selecci\u00f3n de f\u00fatbol de Tanganica. Por outra banda, actualmente a illa de Zanz\u00edbar, parte de Tanzania, \u00e9 membro asociado da CAF. As\u00ed, Zanzibar, ten a s\u00faa propia . Esta selecci\u00f3n, por\u00e9n, non pode participar nin na Copa do Mundo nin na Copa de \u00c1frica."}
{"id": "502162", "revid": "5132", "url": "https://gl.wikipedia.org/wiki?curid=502162", "title": "Selecci\u00f3n de f\u00fatbol de Tanganica", "text": ""}
{"id": "502163", "revid": "5132", "url": "https://gl.wikipedia.org/wiki?curid=502163", "title": "Selecci\u00f3n de f\u00fatbol do Tanganica", "text": ""}
{"id": "502169", "revid": "839", "url": "https://gl.wikipedia.org/wiki?curid=502169", "title": "Rose Kennedy", "text": "Rose Elizabeth Fitzgerald Kennedy, nada en Boston (Massachusetts) o 22 de xullo de 1890 e finada en Hyannis o 22 de xaneiro de 1995, foi unha fil\u00e1ntropa e \"socialite\" estadounidense. Foi a esposa de Joseph P. Kennedy e a nai de nove fillos, entre eles o presidente John F. Kennedy e os senadores Robert e Ted Kennedy.\nTraxectoria.\nPrimeiros anos.\nRose naceu no barrio de North End Boston, filla m\u00e1is vella de John F. \"Honey Fitz\" Fitzgerald e da s\u00faa esposa, que tam\u00e9n era a s\u00faa curm\u00e1 segunda, Mary Josephine Hannon. \"Honey Fitz\" era unha figura destacada na pol\u00edtica de Boston e foi durante unha lexislatura e case oito meses Representante na C\u00e1mara dos Estados Unidos, as\u00ed como d\u00faas lexislaturas alcalde de Boston.\nCando era nena, Fitzgerald viv\u00eda nunha casa de estilo italiano na veci\u00f1anza de Ashmont Dorchester e asistiu \u00e1 escola local Girl's Latin School. M\u00e1is tarde a casa queimouse, mais uns anos despois, colocouse unha placa conmemorativa na avenida Welles e na r\u00faa Harley: \"Rose Fitzgerald Kennedy Square\". A placa foi dedicada polo seu fillo, o senador Edward M. Kennedy, durante os aniversarios 102 de Rose en 1992.\nRose estudou despois no convento da escola Bloemendal Kasteel en Vaals (Pa\u00edses Baixos) e graduouse da Escola Superior de Dorchester en 1906. Tam\u00e9n asistiu ao Conservatorio de Inglaterra en Boston, onde estudou piano. Despois de que o seu pai lle negase o permiso para asistir a Wellesley College, Fitzgerald matriculouse na Universidade de Manhattanville do Sacro Coraz\u00f3n. En 1908, Fitzgerald e o seu pai embarc\u00e1ronse nunha xira por Europa. Ela e \"Honey Fitz\" tiveron unha audiencia privada co papa P\u00edo X na Cidade do Vaticano.\nMatrimonio.\nO 7 de outubro de 1914, casou con Joseph P. Kennedy, Sr. despois dun noivado de m\u00e1is de sete anos. Primeiro viviron nun fogar en Brookline que agora \u00e9 o Sitio Hist\u00f3rico Nacional John Fitzgerald Kennedy. Rose e Joseph tiveron nove fillos: Joseph Patrick (1915-1944), John F. (1917-1963), Rosemary (1918-2005), Kathleen (1920-1948), Eunice (1921-2009), Patricia (1924-2006), Robert (1925-1968), Jean (1928-2020) e Edward (1932-2009). Rose Kennedy quedou vi\u00fava en novembro de 1969 pola morte do seu esposo.\nO seu esposo coid\u00e1baa ben a ela e \u00e1 s\u00faa familia, a\u00ednda que lle era infiel. Cando estaba embarazada de oito meses do seu cuarto fillo, Kennedy regresou cos seus pais. Cando regresou a casa, o seu pai claramente lembroulle que era cat\u00f3lica e non cr\u00edan no divorcio, as\u00ed que \u00eda ter que vivir coa s\u00faa escolla de Joseph P. Kennedy como marido. Regresou con el, e presentou un panorama estoico cara a todos e cada un, a pesar das s\u00faas aventuras, unha das cales involucrou a Gloria Swanson, que unha vez dixo: \"esa Rose debe ser unha santa, unha parva, ou s\u00f3 mellor actriz ca min\".\nRose consideraba a procreaci\u00f3n como o prop\u00f3sito do sexo e despois de ter o seu \u00faltimo fillo negouse a continuar mantendo relaci\u00f3ns \u00edntimas co seu esposo ad\u00faltero; finx\u00eda que as aventuras do seu marido non se estaban producindo a pesar que ela as co\u00f1ec\u00eda, centr\u00e1ndose na crianza e na educaci\u00f3n dos seus fillos. Foi medicada: o bi\u00f3grafo do seu esposo, Ronald Kessler, atopou tranquilizantes como Seconal, Placidyl, Librium, e Dalmane para acougar o nerviosismo e a tensi\u00f3n de Rose, e para o seu est\u00f3mago, Lomotil, Bentyl, Librax e Tagamet.\nA fe cat\u00f3lica de Rose en ocasi\u00f3ns p\u00faxoa en conflitos cos seus fillos, especialmente coa s\u00faa filla Kathleen. Negouse a asistir \u00e1 voda de Kathleen con William Cavendish, marqu\u00e9s de Hartington, anglicano e o fillo m\u00e1is vello e herdeiro do d\u00e9cimo Duque de Devonshire o 6 de maio de 1944. Finalmente, as relaci\u00f3ns entre elas melloraron, particularmente tralas mortes de Cavendish e Joseph P. Kennedy, Jr. durante a segunda guerra mundial. Cando Lady Hartington morreu nun accidente de avi\u00f3n en 1948, s\u00f3 o seu pai asistiu ao seu funeral e enterro.\n\u00daltimos anos e morte.\nEn 1984, aos 94 anos, Kennedy sufriu dun derramo cerebral grave e tivo que empregar unha cadeira de rodas o resto da s\u00faa vida.\nMantivo a s\u00faa residencia no Complexo Kennedy en Hyannis Port, Massachusetts, e foi atendida por enfermeiras e persoal privado. O 22 de xaneiro de 1995, Kennedy morreu de complicaci\u00f3ns dunha pneumon\u00eda aos 104 anos."}
{"id": "502173", "revid": "23204", "url": "https://gl.wikipedia.org/wiki?curid=502173", "title": "Mam\u00e1 cumple cien a\u00f1os", "text": "Mam\u00e1 cumple cien a\u00f1os \u00e9 un filme espa\u00f1ol de 1979 escrito e dirixido por Carlos Saura. O filme \u00e9 unha secuela do filme \"Ana y los lobos\" dirixido por Saura en 1973. Foi nomeado para o \u00d3scar \u00f3 mellor filme en lingua non inglesa na 52\u00aa edici\u00f3n dos premios.\nSinopse.\nArredor dunha anci\u00e1 que vai cumprir cen anos, re\u00fanese toda a familia e a institutriz, Ana, nunha vella casa grande. Ana chega ao lugar e atopa os distintos membros da familia organizando a festa nun encontro coral en que reviven o pasado, con todos os seus conflitos, tensi\u00f3ns e interrelaci\u00f3ns. Sobre eles pesa a estrutura familiar."}
{"id": "502174", "revid": "5132", "url": "https://gl.wikipedia.org/wiki?curid=502174", "title": "Copa de Naci\u00f3ns de Ocean\u00eda", "text": ""}
{"id": "502175", "revid": "23204", "url": "https://gl.wikipedia.org/wiki?curid=502175", "title": "Son\u00e1mbulos (filme de 1978)", "text": "Son\u00e1mbulos \u00e9 un filme espa\u00f1ol de 1978 dirixido por Manuel Guti\u00e9rrez Arag\u00f3n. O filme foi escollido como candidato de Espa\u00f1a para o \u00d3scar \u00f3 mellor filme en lingua non inglesa na 51\u00aa edici\u00f3n dos premios, mais finalmente non foi nomeado."}
{"id": "502177", "revid": "23204", "url": "https://gl.wikipedia.org/wiki?curid=502177", "title": "Ese oscuro objeto del deseo", "text": "Ese oscuro objeto del deseo (en ) \u00e9 un filme franco-espa\u00f1ol de 1977 dirixido por Luis Bu\u00f1uel. Foi o derradeiro filme dirixido por Bu\u00f1uel antes da s\u00faa morte en xullo de 1983. O filme foi escollido como candidato de Espa\u00f1a para o \u00d3scar \u00f3 mellor filme en lingua non-inglesa na 50\u00aa edici\u00f3n dos premios, sendo finalmente nomeado.\nSinopse.\nDurante unha viaxe en tren, Mathieu Faber conta aos seus compa\u00f1eiros de compartimento a s\u00faa historia sentimental con Conchita, unha sedutora muller \u00e1 que tratar\u00e1 de conquistar. Non obstante, ela sempre consegue eludir os seus amor\u00edos, a pesar de darlle esperanzas.\nPremios.\nO filme non foi un \u00e9xito financeiro, mais si de cr\u00edtica, recibindo candidaturas ao mellor filme estranxeiro tanto nos Globos de Ouro como nos \u00d3scar, en que tam\u00e9n recibiu unha candidatura ao mellor gui\u00f3n adaptado. O National Board of Review e a Los Angeles Film Critics Association conced\u00e9ronlle o premio ao mellor filme en lingua estranxeira en 1977 e Luis Bu\u00f1uel foi considerado o mellor director polo National Board of Review e os premios da National Society of Film Critics. Foi tam\u00e9n candidato aos premios C\u00e9sar."}
{"id": "502178", "revid": "23204", "url": "https://gl.wikipedia.org/wiki?curid=502178", "title": "Cet obscur objet du d\u00e9sir", "text": ""}
{"id": "502186", "revid": "55340", "url": "https://gl.wikipedia.org/wiki?curid=502186", "title": "Gobelete", "text": "Un gobelete \u00e9 un vaso pequeno de metal, pl\u00e1stico ou outro material, m\u00e1is ancho na s\u00faa boca que na s\u00faa base, que serve para diversos prop\u00f3sitos:"}
{"id": "502187", "revid": "89787", "url": "https://gl.wikipedia.org/wiki?curid=502187", "title": "Cr\u00eda cuervos", "text": "Cr\u00eda cuervos \u00e9 un filme espa\u00f1ol de 1976 dirixido por Carlos Saura. O filme \u00e9 unha obra aleg\u00f3rica sobre unha moza de oito anos que lida coa perda. Altamente aclamado, recibiu o Premio de Premio Especial do Xurado no Festival Internacional de Cinema de Cannes de 1976. O filme foi escollido como candidato de Espa\u00f1a para o \u00d3scar \u00f3 mellor filme en lingua non inglesa na 49\u00aa edici\u00f3n dos premios, mais finalmente non foi nomeado.\nSinopse.\nAna (Geraldine Chaplin) dir\u00edxese \u00e1 c\u00e1mara e rememora a s\u00faa infancia dende a morte da s\u00faa nai, ocorrida vinte anos atr\u00e1s. Ana s\u00e9ntese responsable, pois cre que o seu pai morreu como consecuencia de inxerir un vaso de leite que conti\u00f1a unha substancia inocua que a nena pensou que era veleno. A ra\u00edz diso, a rapaza considera que pos\u00fae certos poderes especiais, un dos cales lle permite invocar a s\u00faa nai morta. Ana bota de menos a s\u00faa nai e imaxina vela con frecuencia, mais non chega a comprender que s\u00f3 se trata de alucinaci\u00f3ns."}
{"id": "502188", "revid": "98629", "url": "https://gl.wikipedia.org/wiki?curid=502188", "title": "Furtivos", "text": "Furtivos \u00e9 un filme espa\u00f1ol de 1975 dirixido por Jos\u00e9 Luis Borau. Est\u00e1 protagonizado por Lola Gaos, Ovidi Montllor e Alicia S\u00e1nchez. O gui\u00f3n foi escrito por Manuel Guti\u00e9rrez Arag\u00f3n e Jos\u00e9 Luis Borau. Un \u00e9xito comercial e da cr\u00edtica, ga\u00f1ou o Cuncha de Ouro \u00f3 mellor filme no Festival Internacional de Cinema de Donostia en 1975. O filme foi escollido como candidato de Espa\u00f1a para o \u00d3scar \u00f3 mellor filme en lingua non inglesa na 48\u00aa edici\u00f3n dos premios, mais finalmente non foi nomeado.\nSinopse.\n\u00c1ngel \u00e9 un cazador furtivo que vive nun bosque coa s\u00faa nai Martina, unha muller de car\u00e1cter tir\u00e1nico e violento. Nunha das s\u00faas escasas viaxes \u00e1 cidade co\u00f1ece a Milagros, moza fuxida dun reformatorio e amante dun co\u00f1ecido delincuente. \u00c1ngel prot\u00e9xea e l\u00e9vaa \u00e1 s\u00faa casa. A aversi\u00f3n da nai cara a Milagros e a atracci\u00f3n que \u00c1ngel sente cara a ela, unido ao aspecto claustrof\u00f3bico das relaci\u00f3ns entre as personaxes, desembocan nun drama.\nProduci\u00f3n.\nO gui\u00f3n foi escrito polos directores e guionistas Manuel Guti\u00e9rrez Arag\u00f3n e Jos\u00e9 Luis Borau. A idea tralo filme naceu a partir da personaxe de \u00c1ngel, que estaba baseada nunha persoa real que viv\u00eda e cazaba ilegalmente en Cabu\u00e9rniga (Cantabria). A personaxe da nai, Martina, orixinouse coa actriz que foi contratada para o papel, Lola Gaos. Borau ficou impresionado tras ver a Gaos no papel de Saturnina, unha criada c\u00ednica, no filme Luis Bu\u00f1uel \"Tristana \" (1970). Borau mesturou as referencias desta personaxe coa pintura de Goya \"Saturno devorando o seu fillo\".\nBorau ademais de director, guionista, produtor e actor. As escenas en que interpreta a Santiago, gobernador local, dirixiunas o coguionista Manuel Guti\u00e9rrez Arag\u00f3n. O p\u00f3ster foi realizado por Ivan Zulueta. Mostra a Martina como un gran monstro o seu fillo coas s\u00faas enormes garras."}
{"id": "502200", "revid": "5863", "url": "https://gl.wikipedia.org/wiki?curid=502200", "title": "ISEE-3", "text": ""}
{"id": "502201", "revid": "5863", "url": "https://gl.wikipedia.org/wiki?curid=502201", "title": "International Sun-Earth Explorer 3", "text": ""}
{"id": "502202", "revid": "5863", "url": "https://gl.wikipedia.org/wiki?curid=502202", "title": "International Sun-Earth Explorer 1", "text": ""}
{"id": "502203", "revid": "5863", "url": "https://gl.wikipedia.org/wiki?curid=502203", "title": "International Sun-Earth Explorer 2", "text": ""}
{"id": "502204", "revid": "5863", "url": "https://gl.wikipedia.org/wiki?curid=502204", "title": "ISEE-2", "text": ""}
{"id": "502205", "revid": "5863", "url": "https://gl.wikipedia.org/wiki?curid=502205", "title": "ISEE-1", "text": ""}
{"id": "502206", "revid": "5863", "url": "https://gl.wikipedia.org/wiki?curid=502206", "title": "O Horl\u00e1", "text": ""}
{"id": "502207", "revid": "5863", "url": "https://gl.wikipedia.org/wiki?curid=502207", "title": "Le Horla", "text": ""}
{"id": "502208", "revid": "98629", "url": "https://gl.wikipedia.org/wiki?curid=502208", "title": "Fitocromo", "text": "Os fitocromos son unha clase de fotorreceptores en plantas, bacterias e fungos usados para detectar a luz. Son sensibles \u00e1 luz na rexi\u00f3n do vermello e vermello distante (=infravermello pr\u00f3ximo) do espectro visible e poden ser clasificados como de tipo I, que son activados pola luz do vermello distante, ou de tipo II que son activados pola luz vermella. Avances recentes suxeriron que os fitocromos tam\u00e9n act\u00faan como sensores de temperatura, xa que as temperaturas m\u00e1is c\u00e1lidas potencian a s\u00faa desactivaci\u00f3n. Todos estes factores contrib\u00faen \u00e1 capacidade das plantas para xerminaren.\nOs fitocromos controlan moitos aspectos do desenvolvemento das plantas. Regulan a xerminaci\u00f3n de sementes (fotoblastia), a s\u00edntese de clorofila, a elongaci\u00f3n de plantas de sementeiro, o tama\u00f1o, forma, cantidade e movemento das follas e o tempo da floraci\u00f3n en plantas adultas. Os fitocromos son amplamente expresados en moitos tecidos e estadios do desenvolvemento.\nOutros fotorreceptores de plantas son os criptocromos e as fototropinas, que responden ao azul e \u00e1 luz ultravioleta A e o UVR8, que \u00e9 sensible \u00e1 luz UV B.\nEstrutura.\nOs fitocromos constan dunha prote\u00edna, unida covalentemente a un crom\u00f3foro bilina sensible \u00e1 luz. A parte proteica consta de d\u00faas cadeas id\u00e9nticas (A e B). Cada cadea ten un dominio PAS, un dominio GAF e un dominio PHY. A combinaci\u00f3n de dominios en fitocromos co\u00f1ecidos de plantas, bacterias e fungos \u00e9 comparable, xa que os tres dominios N-terminais son sempre de tipo PAS, GAF e PHY. Por\u00e9n os dominios C-terminais son m\u00e1is diverxentes. O dominio PAS serve como sensor de sinais e o dominio GAF \u00e9 responsable da uni\u00f3n do GMPc e tam\u00e9n percibe sinais luminosos. Xuntas, estas subunidades forman a rexi\u00f3n fitocromo da mol\u00e9cula, que regula os cambios fisioloxicos en plantas causados polas condici\u00f3ns de luz vermella ou vermella distante. En plantas, a luz vermella cambia os fitocromos \u00e1 s\u00faa forma bioloxicamene activa, mentres qaue a luz vermella distante c\u00e1mbiaa \u00e1 s\u00faa forma bioloxicamente inactiva.\nIsoformas ou estados.\nOs fitocromos est\u00e1n caracterizados por unha fotocromicidade vermella/vermella distante. Os pigmentos fotocr\u00f3micos cambian a s\u00faa \"cor\" (propiedades de absorbancia espectral) coa absorci\u00f3n de luz. No caso dos fitocromos o estado fundamental \u00e9 Pr, o sub\u00edndice r indica que absorbe a luz vermella (\"red\") de maneira especialmente intensa. O m\u00e1ximo de absorbancia \u00e9 un pico agudo de 650\u2013670\u00a0nm, polo que as concentraci\u00f3ns de fitocromo concentardas aparecen de cor azul turquesa ao ollo humano. Pero unha vez que se absorbeu un fot\u00f3n vermello, o pigmento sofre un r\u00e1pido cambio conformacional para pasar ao estado Pfr. Aqu\u00ed, o sub\u00edndice fr (\"far red\") indica que agora non se absorbe preferentemente o vermello sen\u00f3n o vermello distante (tam\u00e9n chamado \"infravermello pr\u00f3ximo\"; 705\u2013740\u00a0nm). Este cambio en absorbancia aparece ante o ollo humano como unha cor lixeiramente m\u00e1is verdosa. Cando Pfr absorbe luz do vermello distante conv\u00e9rtese de novo en Pr. Por tanto, a luz vermella crea Pfr e a vermella distante Pr. En plantas polo menos o Pfr \u00e9 o estado fisioloxicamente activo ou \"de sinalizaci\u00f3n\".\nEfecto sobre o fototropismo.\nOs fitocromos tam\u00e9n te\u00f1en a capacidade de percibir a luz e causan o crecemento das plantas cara \u00e1 luz, o que se chama fototropismo. Janoudi e colaboradores estudaron se os fitocromos eran os responsables de causar o fototropismo por medio dunha serie de experimentos. Atoparon que a luz azul causa que a planta \"Arabidopsis thaliana\" mostre pouca resposta fototr\u00f3pica, pero que a s\u00faa curvatura cara \u00e1 luz aumenta coa adici\u00f3n de luz vermella. Encontraron que a planta ti\u00f1a cinco fitocromos, e hab\u00eda diversos mutantes nos que os fitocromos non funcionan axeitadamente. Dous deses mutantes foron moi importantes nos seus estudos, o phyA-101 e o phyB-1, que son mutantes para os fitocromos A e B, respectivamente. O fitocromo A con funcionalidade normal causa que haxa sensibilidade \u00e1 luz vermella e vermella distante, e orixina unha regulaci\u00f3n na expresi\u00f3n da curvatura da planta cara \u00e1 luz. O fitocromo B \u00e9 m\u00e1is sensible \u00e1 luz vermella.\nO experimento utilizou a forma de tipo silvestre de \"Arabidopsis\", o phyA-101 (mutante nulo para o fitocromo A) e o phyB-1 (mutante deficiente en fitocromo B). Foron expostos \u00e1 luz branca, azul e vermella e mediuse a curvatura a diferentes fluencias de luz (enerx\u00eda radiante recibida por unha superficie). A conclusi\u00f3n era que o fototropismo debe constar de d\u00faas fases. Determinaron que a resposta de curvatura ocorre a fluencias baixas e a altas (pero non a intermedias). En resumo, conclu\u00edron que o fitocromo A controla a curvatura a fluencias de luz baixas, pero non a altas, e o B non \u00e9 necesario nin para altas nin para baixas, e deb\u00eda haber outro(s) fitocromo(s) que a controlase(n) a fluencias altas.\nEfecto sobre o crecemento das ra\u00edces.\nOs fitocromos poden tam\u00e9n afectar ao crecemento das ra\u00edces. O gravitropismo \u00e9 o principal tropismo nas ra\u00edces. Por\u00e9n un recente estudo mostrou que o fototropismo tam\u00e9n ten unha influencia. Informouse recentemente dun fototropismo positvo inducido pola luz vermella nun experimento con \"Arabidopsis\" para comprobar onde a planta ti\u00f1a o maior efecto sobre unha resposta fototr\u00f3pica positiva. Utilizouse un aparato que permit\u00eda que o \u00e1pice da ra\u00edz estivese a cero graos para que o gravitropismo non fose un factor competidor. Cando a situaron baixo luz vermella, as ra\u00edces de \"Arabidopsis\" mostraron unha curvatura de 30 a 40 graos. Isto mostrou unha resposta fototr\u00f3pica positiva \u00e1 luz vermella na ra\u00edz. Tam\u00e9n determinaron onde a planta recib\u00eda a luz. Cubrindo distintas partes da planta probaron que o lugar onde se percibe a luz son as ra\u00edces laterais. Despois expux\u00e9ronse \u00e1 luz vermella mutantes para os fitocromos A, B, D e E, e ra\u00edces WT. Os mutantes para os fitocromos A ou B quedaron gravemente alterados. Non houbo diferenzas significativas na resposta dos mutantes para D e E comparados co tipo silvestre, o que probaba que os fitocromos A e B son os responsables do fototropismo positivo nas ra\u00edces.\u00a0 \u00a0\nBioqu\u00edmica.\nQuimicamente, o fitocromo consta dun \"crom\u00f3foro\", unha soa mol\u00e9cula de bilina que consiste nunha cadea aberta de catro aneis de pirrol unidos covalentemente a un residuo de c\u00edste\u00edna moi conservado dunha prote\u00edna. O que absorbe a luz \u00e9 o crom\u00f3foro e como resultado prod\u00facese un cambio na conformaci\u00f3n da bilina e en consecuencia da prote\u00edna unida, que cambia dun estado ou isoforma a outra.\nO crom\u00f3foro do fitocromo \u00e9 xeralmente a fitocromobilina, que est\u00e1 estreitamente relacionada coa ficocianobilina (o crom\u00f3foro das ficobiliprote\u00ednas usadas polas cianobacterias e algas vermellas para capturar a luz na s\u00faa fotos\u00edntese) e no pigmento biliar bilirrubina (cuxa estrutura tam\u00e9n se ve afectada pola exposici\u00f3n \u00e1 luz, o que se aproveita na fototerapia dos neonatos con ictericia).\nA ra\u00edz \"bili\" que levan todos estes termos refirese \u00e1 bile. As bilinas derivan dun anel tetrapirrol pechado do hemo por medio dunha reacci\u00f3n oxidativa catalizada por unha hemo oxixenase para render a caracter\u00edstica cadea aberta destas mol\u00e9culas. A clorofila tam\u00e9n deriva do hemo. A diferenza das bilinas, o hemo e a clorofila portan un \u00e1tomo de metal no centro do anel, ferro ou magnesio, respectivamente.\nO estado Pfr traspasa un sinal a outros sistemas biol\u00f3xicos da c\u00e9lula, como mecanismos responsables da expresi\u00f3n x\u00e9nica. A\u00ednda que este mecanismo \u00e9 case seguro un proceso bioqu\u00edmico, a\u00ednda se discute. S\u00e1bese que a\u00ednda que os fitocromos se sintetizan no citosol e a forma Pr est\u00e1 localizada al\u00ed, a foma Pfr, cando se xera pola iluminaci\u00f3n, transl\u00f3case ao n\u00facleo celular. Isto implica que o fitocromo exerce un papel no control da expresi\u00f3n x\u00e9nica e co\u00f1\u00e9cense moitos xenes que son regulados polo fitocromo, mais o mecanismo exacto a\u00ednda non se descubriu. Prop\u00faxose que o fitocromo na s\u00faa forma Pfr, pode actuar como quinase, e demostrouse que o fitocromo en forma Pfr pode interaccionar directamente con factores de transcrici\u00f3n.\nDescubrimentos.\nO pigmento fitocromo foi descuberto por Sterling Hendricks e Harry Borthwick no USDA-ARS Beltsville Agricultural Research Center de Maryland durante o per\u00edodo entre finais da d\u00e9cada de 1940 e inicios da de 1960. Usando un espectr\u00f3grafo constru\u00eddo con pezas prestadas ou sobrantes da guerra, descubriron que a luz vermella era moi efectiva para promover a xerminaci\u00f3n ou desencadear as respostas de floraci\u00f3n. As respostas \u00e1 luz vermella eran reversibles por exposic\u00f3n \u00e1 luz vermella distante, o que indicaba a presenza dun pigmento fotorreversible.\nO pigmento fitocromo foi identificado usando un espectrofot\u00f3metro en 1959 polo biof\u00edsico Warren Butler e o bioqu\u00edmico Harold Siegelman. Butler foi tam\u00e9n responsable de po\u00f1erlle como nome fitocromo.\nEn 1983 os laboratorios de Peter Quail e Clark Lagarias imformaron da purificaci\u00f3n qu\u00edmica da mol\u00e9cula intacta de fitocromo, e en 1985 Howard Hershey e Peter Quail publicaron a primeira secuencia x\u00e9nica dun fitocromo. En 1989, os traballos de xen\u00e9tica molecular e con anticorpos monoclonais demostraron que exist\u00eda m\u00e1is dun tipo de fitocromo; por exemplo, a planta dos ch\u00edcharos ten polo menos dous fitocromos (ent\u00f3n chamados tipo I, que se encontra predominantemente en plantas de sementeiro que crecen na escuridade, e tipo II, o predominante en plantas verdes). Agora s\u00e1bese por secuenciaci\u00f3n do xenoma que \"Arabidopsis\" ten cinco xenes para fitocromos (de PHYA a PHYE) pero que o arroz ten s\u00f3 tres (de PHYA a PHYC). A\u00ednda quen isto probablemente representa a condici\u00f3n presente en varias plantas dicotiled\u00f3neas e monocotiled\u00f3neas, moitas plantas son poliploides. Por tanto, o millo, por exemplo, ten seis fitocromos (phyA1, phyA2, phyB1, phyB2, phyC1 e phyC2). A\u00ednda que todos estes fitocromos te\u00f1en compo\u00f1entes proteicos significativamente diferentes, todos usan a fitocromobilina como crom\u00f3foro absorbedor de luz. O fitocromo A ou phyA \u00e9 rapidamente degradado na forma Pfr, en moito maior grao que outros membros da familia. A finais da d\u00e9cada de 1980, o Vierstra lab demostrou que phyA \u00e9 degradado polo sistema da ubiquitina, no que foi a primeira diana natural deste sistema identificada en eucariotas.\nEn 1996 David Kehoe e Arthur Grossman da Instituci\u00f3n Carnegie da Universidade de Stanford identificaron a prote\u00edna, na cianobacteria filamentosa \"Fremyella diplosiphon\" chamada RcaE, que era similar ao fitocromo das plantas que controlaba unha resposta ao vermello-verde fotorreversible chamada aclimataci\u00f3n crom\u00e1tica, e identificaron un xene no xenoma secuenciado e publicado da cianobacteria \"Synechocystis\" que ti\u00f1a unha estreita semellanza cos dos fitocromos das plantas. Esta foi a primeira evidencia de que os fitocromos exist\u00edan f\u00f3ra do reino das plantas. Jon Hughes en Berlin e Clark Lagarias na UC Davis mostraron despois que este xene de \"Synechocystis\" realmente codificaba un fitocromo (denominado Cph1), xa que \u00e9 unha cromoprote\u00edna reversible vermello/vermello distante. Probablemente os fitocromos das plantas derivan dun fitocromo ancestral das cianobacterias, quizais por migraci\u00f3n x\u00e9nica desde o cloroplasto ao n\u00facleo. Seguidamente, atop\u00e1ronse fitocromos noutros procariotas, como \"Deinococcus radiodurans\" e \"Agrobacterium tumefaciens\". En \"Deinococcus\" o fitocromo regula a produci\u00f3n de pigmentos protectores da luz, mentres que en \"Synechocystis\" e \"Agrobacterium\" a funci\u00f3n biol\u00f3xica destes pigmentos \u00e9 a\u00ednda desco\u00f1ecida.\nEn 2005 os Vierstra and Forest labs da Universidade de Wisconsin publicaron a estrutura tridimensional dun fitocromo truncado de \"Deinococcus\" (os dominios PAS/GAF). Este artigo revelou que a cadea proteica forma un n\u00f3 (unha estrutura moi pouco habitual nunha prote\u00edna). En 2008, dous grupos en Alema\u00f1a e Yang e Moffat nos Estados Unidos publicaron as estruturas tridimensionais do dominio fotosensor completo. Unha das estruturas era do fitocromo de \"Synechocystis sp. (cepa PCC 6803)\" en estado Pr e a outra do fitocromo de \"Pseudomonas aeruginosa\" en estado Pfr. As estruturas mostraban que unha parte conservada do dominio PHY, a denominada lingua PHY, adopta diferentes pregamentos. En 2014 Takala et al confirmaron que o distinto pregamento ocorre incluso no mesmo fitocromo (en \"Deinococcus)\" en funci\u00f3n das condici\u00f3ns de iluminaci\u00f3n.\nEnxe\u00f1ar\u00eda xen\u00e9tica.\nEn 1989 varios laboratorios produciron con \u00e9xito \"plantas transx\u00e9nicas\" que produc\u00edan cantidades elevadas de diferentes fitocromos (\"sobreexpresi\u00f3n\"). En todos os casos as plantas resultantes ti\u00f1an talos curtos e follas verdes escuras. Harry Smith e colaboradores na Universidade de Leicester, Inglatera, mostraron que ao incrementar o nivel de expresi\u00f3n de fitocromo A (que responde \u00e1 luz vermella distante), poden alterarse as respostas de evitaci\u00f3n da sombra. Como resultado, as plantas poden gastar menos enerx\u00eda en crecer o m\u00e1is altas posibles e te\u00f1en m\u00e1is recursos para formar sementes e expandir os seus sistemas de ra\u00edces. Isto poder\u00eda ter outros beneficios pr\u00e1cticos; por exemplo, se as follas de herba crecesen m\u00e1is lentamente que o normal non necesitar\u00edan ser cortadas tan frecuentemente nos c\u00e9spedes, ou as plantas agr\u00edcolas poder\u00edan transferir m\u00e1is enerx\u00eda aos grans en vez de creceren tan altas, o que mellorar\u00eda as colleitas."}
{"id": "502210", "revid": "5863", "url": "https://gl.wikipedia.org/wiki?curid=502210", "title": "Xos\u00e9 Cerme\u00f1o Baraja", "text": ""}
{"id": "502211", "revid": "5863", "url": "https://gl.wikipedia.org/wiki?curid=502211", "title": "Xos\u00e9 Carlos Cerme\u00f1o", "text": ""}
{"id": "502218", "revid": "23204", "url": "https://gl.wikipedia.org/wiki?curid=502218", "title": "La prima Ang\u00e9lica", "text": "La prima Ang\u00e9lica \u00e9 un filme espa\u00f1ol de 1974 dirixido por Carlos Saura. Est\u00e1 protagonizado por Jos\u00e9 Luis L\u00f3pez V\u00e1zquez no papel dun home de media idade que lembra a s\u00faa nenez durante a guerra civil espa\u00f1ola. O filme estreouse no Festival Internacional de Cinema de Cannes de 1974 e a s\u00faa estrea foi moi pol\u00e9mica en Espa\u00f1a. O filme foi escollido como candidato de Espa\u00f1a para o \u00d3scar \u00f3 mellor filme en lingua non inglesa na 47\u00aa edici\u00f3n dos premios, mais finalmente non foi nomeado."}
{"id": "502220", "revid": "23204", "url": "https://gl.wikipedia.org/wiki?curid=502220", "title": "Habla, mudita", "text": "Habla, mudita \u00e9 un filme espa\u00f1ol de 1973 dirixido por Manuel Guti\u00e9rrez Arag\u00f3n. Estreouse no Festival Internacional de Cinema de Berl\u00edn. Foi escollido como candidato de Espa\u00f1a para o \u00d3scar \u00f3 mellor filme en lingua non inglesa na 46\u00aa edici\u00f3n dos premios, mais finalmente non foi nomeado."}
{"id": "502221", "revid": "1131", "url": "https://gl.wikipedia.org/wiki?curid=502221", "title": "O Pazo do Monte", "text": "O top\u00f3nimo galego O Pazo do Monte pode referirse a:"}
{"id": "502223", "revid": "23204", "url": "https://gl.wikipedia.org/wiki?curid=502223", "title": "Mi querida se\u00f1orita", "text": "Mi querida se\u00f1orita \u00e9 un filme espa\u00f1ol de 1972 dirixido por Jaime de Armi\u00f1\u00e1n. \u00c9 unha comedia negra que aborda o tema do cambio de sexo, sendo o primeiro filme espa\u00f1ol que trata sobre a orientaci\u00f3n sexual, o cal era un asunto tab\u00fa en Espa\u00f1a durante o franquismo. O filme foi nomeado para o \u00d3scar \u00f3 mellor filme en lingua non inglesa na 45\u00aa edici\u00f3n dos premios.\nSinopse.\nAdela Castro \u00e9 unha solteirona de mediana idade resignada a que polo seu f\u00edsico ning\u00fan home a queira. Un antigo amigo vi\u00favo, Santiago, volve \u00e1 cidade e p\u00eddelle matrimonio. Adela acode a pedir consello ao seu confesor porque est\u00e1 preocupada por non ser unha muller \"normal\" xa que se afeita.\nPouco despois ten un ataque de celos ao ver regresar a Isabelita, a s\u00faa serventa, dun paseo co seu mozo. Tras unha discusi\u00f3n, Isabelita desp\u00eddese. Ent\u00f3n Adela acode ao m\u00e9dico, quen lle descobre que en realidade \u00e9 un var\u00f3n, feito que desco\u00f1ec\u00eda porque a criaran como muller dende beb\u00e9 e a moralidade da pequena cidade de provincias en que vive non lle permitiron explorar o sexo. Ao descubrilo, marcha precipitadamente a Madrid a vivir como un home."}
{"id": "502230", "revid": "5863", "url": "https://gl.wikipedia.org/wiki?curid=502230", "title": "Austin Alejandro Santos Pascual", "text": ""}
{"id": "502231", "revid": "5863", "url": "https://gl.wikipedia.org/wiki?curid=502231", "title": "Austin Agust\u00edn Santos", "text": ""}
{"id": "502232", "revid": "5863", "url": "https://gl.wikipedia.org/wiki?curid=502232", "title": "USK", "text": ""}
{"id": "502234", "revid": "5863", "url": "https://gl.wikipedia.org/wiki?curid=502234", "title": "Jos\u00e9 Antonio Rivadeneyra Villaguisada", "text": ""}
{"id": "502235", "revid": "5863", "url": "https://gl.wikipedia.org/wiki?curid=502235", "title": "Jos\u00e9 Antonio Rivadeneyra", "text": ""}
{"id": "502236", "revid": "111586", "url": "https://gl.wikipedia.org/wiki?curid=502236", "title": "Teorema de Desargues", "text": "En xeometr\u00eda proxectiva, o teorema de Desargues, chamado as\u00ed en honra ao xe\u00f3metra e arquitecto franc\u00e9s G\u00e9rard Desargues (1591-1661) que o enunciou en 1638, exp\u00f3n:\nConsidere os tri\u00e1ngulos ABC e DEF. Que os tri\u00e1ngulos sexan \"proxectivos desde un punto\" significa que as rectas AD, BE e CF concorren nun mesmo punto O. De modo parecido, que os tri\u00e1ngulos sexan \"proxectivos desde unha recta\" significa que os pares de lados (AB, DE), (BC, EF) e (AC, DF) se cortan respectivamente sobre unha mesma recta r.\nAo punto O ch\u00e1maselle \"centro de perspectiva\" e \u00e1 recta r, \"eixo de perspectiva\"."}
{"id": "502237", "revid": "15490", "url": "https://gl.wikipedia.org/wiki?curid=502237", "title": "Teorema de Pascal", "text": "No \u00e1mbito da xeometr\u00eda proxectiva, o teorema de Pascal (tam\u00e9n denominado Hexagrammum Mysticum) establece que: \nNa s\u00faa configuraci\u00f3n m\u00e1is cl\u00e1sica, o teorema ad\u00f3itase visualizar sobre un hex\u00e1gono c\u00edclico inscrito nunha elipse (\u00e9 dicir, cos seus v\u00e9rtices unidos correlativamente na orde en que aparecen ao percorrer a c\u00f3nica). Con todo, o teorema tam\u00e9n se cumpre sexa cal for a orde na que se conecten o seis puntos (de acordo co concepto de \"hex\u00e1gono arbitrario\" que se incl\u00fae no enunciado do teorema). De igual forma, verif\u00edcase para calquera c\u00f3nica (como \u00e9 ben sabido, recta, circunferencia, elipse, par\u00e1bola ou hip\u00e9rbole).\nPor exemplo, na segunda imaxe repres\u00e9ntase a materializaci\u00f3n do teorema nun \"hex\u00e1gono auto-intersecante\" inscrito nunha elipse, no que os puntos da recta de Pascal resultan do corte dos propios lados do pol\u00edgono, sen necesidade de prolongalos.\nAs\u00ed mesmo, tam\u00e9n se cumpre no caso de \"hex\u00e1gonos dexenerados\", nos que varios v\u00e9rtices poden ser coincidentes entre si (\u00e9 dicir, con lados de lonxitude cero), na pr\u00e1ctica pol\u00edgonos de 5, 4 ou 3 lados. Nestes casos, os lados substit\u00faense por tanxentes \u00e1 c\u00f3nica nos puntos dados. \nEste teorema \u00e9 unha xeneralizaci\u00f3n do teorema do hex\u00e1gono de Pappus, e \u00e9 o dual proxectivo do teorema de Brianchon. Foi descuberto por Blaise Pascal en 1639 cando s\u00f3 ti\u00f1a dezaseis anos.\nNa figura (Teoremas de Pascal-Brianchon) pode verse unha demostraci\u00f3n do teorema utilizando o concepto de inversi\u00f3n e a propiedade de que unha figura \u00e9 unha recta se e s\u00f3 se a s\u00faa inversa \u00e9 unha circunferencia que pasa polo centro de inversi\u00f3n.\nO teorema foi xeneralizado por M\u00f6bius en 1847, na seguinte forma: se un pol\u00edgono con 4n\u00a0+\u00a02 lados est\u00e1 inscrito nunha secci\u00f3n c\u00f3nica, e prolongamos os pares de lados opostos ata que se intersecan en 2n\u00a0+\u00a01 puntos. Ent\u00f3n se 2n puntos se achan sobre unha li\u00f1a com\u00fan, o punto o outro punto tam\u00e9n se atopar\u00e1 situado sobre devandita li\u00f1a."}
{"id": "502241", "revid": "1131", "url": "https://gl.wikipedia.org/wiki?curid=502241", "title": "Viva Suecia", "text": "Viva Suecia \u00e9 un grupo de m\u00fasica indie rock formado en Murcia en 2013."}
{"id": "502242", "revid": "72012", "url": "https://gl.wikipedia.org/wiki?curid=502242", "title": "Nothofagus", "text": ""}
{"id": "502243", "revid": "5132", "url": "https://gl.wikipedia.org/wiki?curid=502243", "title": "Seydou Aboubacar", "text": "Seydou Aboubacar Hima, nado o 9 de maio de 1994 en Niamey, N\u00edxer, \u00e9 un xogador profesional de baloncesto marfil\u00e9s de familia lucense. Cunha altura de 2,07 m xoga na posici\u00f3n de pivote. Actualmente xoga para o Hereda Club Ourense Baloncesto. Foi o primeiro xogador nado en N\u00edxer en debutar na Liga ACB."}
{"id": "502244", "revid": "23204", "url": "https://gl.wikipedia.org/wiki?curid=502244", "title": "Notofag\u00e1ceas", "text": "A das notofag\u00e1ceas (\"Nothofagaceae\") \u00e9 unha familia da orde das fagales.\nComprende unha serie de especies arb\u00f3reas orixinarias do hemisferio sur, todas elas reunidas nun \u00fanico x\u00e9nero, \"Nothofagus\", cuxos membros son co\u00f1ecidos da bibliograf\u00eda internacional como faias do sur, pois est\u00e1n emparentados coas faias (x\u00e9nero \"Fagus\") do hemisferio norte e at\u00e9 a d\u00e9cada de 1990 eran clasificados como un x\u00e9nero irm\u00e1n delas, dentro da familia das fag\u00e1ceas.\nConsid\u00e9rase que o x\u00e9nero orizinouse no sur de Suram\u00e9rica e a pen\u00ednsula Ant\u00e1rtica.\nAs especies de notofag\u00e1ceas enc\u00f3ntranse principalmente en Australia, Nova Zelandia, Chile, Arxentina, Nova Guinea e Nova Caledonia.\nTaxonom\u00eda.\nDescrici\u00f3n.\nFamilia.\nA familia foi descrita en 1962 pola bi\u00f3loga rusa, especializada en palinolox\u00eda, Liudmila Kupri\u00e1nova, nun traballo publicado en \"Int. Conf. Palynology\" 21.\nA especie tipo \u00e9 \"Nothofagus antarctica\" . \nX\u00e9nero.\nO x\u00e9nero \"Nothofagus\" foi descrito en 1850 polo naturalista e bot\u00e1nico alem\u00e1n-neerland\u00e9s Carl Ludwig Blume e publicado en \"Museum Botanicum\" 1: 307.\nEtimolox\u00edas.\nFamilia.\nO nome da familia est\u00e1 formado, segundo a norma, pola ra\u00edz \"Nothofag-\" do nome do seu x\u00e9nero tipo (e, neste caso, \u00fanico, \"Nothofagus\", coa adici\u00f3n do sufixo do lat\u00edn cient\u00edfico \"-aceae\", propio dos nomes das familias dos vexetais. \nX\u00e9nero.\nEn canto ao n\u00f3me do x\u00e9nero est\u00e1 formado polo elemento do lat\u00edn cient\u00edfico \"notho-\", tirado do grego antigo \u03bd\u03cc\u03b8\u03bf\u03c2 \"n\u00f3thos\", \"bastardo\", \"ilex\u00edtimo\", seguido do nome do x\u00e9nero \"Fagus\", indicando \"falsas haias\".\nNota taxon\u00f3mica.\nA\u00ednda que a posici\u00f3n sistem\u00e1tica do x\u00e9nero \"Nothofagus\" \u00e9 a\u00ednda discutida por alg\u00fana autores; clasicamente, este x\u00e9nero estaba incl\u00eddo na familia das fag\u00e1ceas (ver este artigo), pero as clasificaci\u00f3ns filoxen\u00e9ticas APG II (2003) e APG III (2009) aceptan esta familia.\nSin\u00f3nimos.\nAdemais de polo nome actualmente v\u00e1lido, a familia co\u00f1eceuse tam\u00e9n polos sin\u00f3nimos:\nEspecies.\nSegundo a lista dos Reais Xard\u00edns Bot\u00e1nicos de Kew:\nSegundo o NCBI:\nCaracter\u00edsticas.\nAs princpais caracter\u00edsticas son:\nAs especies desta familia son \u00e1rbores ou arbustos monoicos de folla perenne ou caducifolios. As follas, d\u00edsticas, revolutas cando son perennes ou plicadas cando son caducas. Presentan est\u00edpulas, unidas basalmente ou peltadas, caducas. A l\u00e1mina foliar \u00e9 simple, pinnada, enteira, crenada, dentada ou serrada; as veas foliares menores sen c\u00e9lulas de transferencia de floema; a cut\u00edcula xeralmente con tricomas glandulares globulares. A inflorescencia \u00e9 un dicasio. A masculina \u00e9 s\u00e9sil ou brevemente pedunculada, con de 1 a 3 flores; o perianto \u00e9 campanulado; o androceo con de 6 a 36 estames filamentosos longos e flex\u00edbeis; as anteras son alongadas, con protrusi\u00f3n conectiva distal, l\u00f3bulos proximais por encima do punto de conexi\u00f3n, non vers\u00e1tiles, tetrasporanxiadas, dehiscentes por unha fendedura. A Inflorescencia feminina \u00e9 s\u00e9sil ou levemente pedunculada, xeralmente con 3 flores (2 tr\u00edmeras lateraies e 1 d\u00edmera central); o perianto \u00e9 reducido. O xineceo ten ovario \u00ednfero, con 3 ou 2 carpelos, cada un con 2 \u00f3vulos. O froito \u00e9 unha noz normalmente lenticular; o endocarpo \u00e9 glabro; os cotiled\u00f3ns plicados, con reserva de graxa e endosperma ausente.\nDistribuci\u00f3n e h\u00e1bitat.\nAs especies desta familia son orixinarias das rexi\u00f3ns h\u00famidas tropicais e temperadas do hemisferio sur: Suram\u00e9rica (Arxentina e Chile), Nova Guinea, Australia, Nova Caledonia e Nova Zelandia."}
{"id": "502252", "revid": "89787", "url": "https://gl.wikipedia.org/wiki?curid=502252", "title": "Real Valladolid Baloncesto", "text": "O Real Valladolid Baloncesto, co\u00f1ecido ata 2020 coma Club Baloncesto Ciudad de Valladolid, \u00e9 un club de baloncesto profesional espa\u00f1ol con sede na cidade de Valladolid, Castela e Le\u00f3n."}
{"id": "502253", "revid": "98629", "url": "https://gl.wikipedia.org/wiki?curid=502253", "title": "The Reactionaries", "text": "The Reactionaries foi unha banda de punk rock formada en San Pedro, California no ano 1978. Os seus membros foron o vocalista Martin Tamburovich, o guitarrista D. Boon, o baixista Mike Watt, e o bater\u00eda George Hurley. The Reactionaries existiron durante a meirande parte dos anos 1978 e 1979, ensaiando con regularidade pero rara vez tocando ao vivo. Tras a s\u00faa disoluci\u00f3n a finais de 1979, Watt e Boon formaron Minutemen co bater\u00eda Frank Tonche e Hurley uniuse a Hey Taxi!; Hurley unir\u00edase a Minutemen pouco despois, substitu\u00edndo a Tonche como bater\u00eda da banda.\nHistoria.\nNa \u00e9poca San Pedro era m\u00e1is receptiva \u00e1s bandas de versi\u00f3ns de rck cl\u00e1sico que aos artistas orixinais, e a escena punk da pr\u00f3xima Os \u00c1nxeles a\u00ednda non estaba preparada para tomarse a unha banda de San Pedro en serio. Un grupo que tomou a The Reactionaries en serio foi outra banda punk dos \u00c1nxeles, Black Flag.\nA influencia e achega de Tamburovich permaneceu cos seus amigos e antigos compa\u00f1eiros de banda durante toda a existencia de Minutemen; Watt, Boon, e Tamburovich cofundaron o selo New Alliance Records en 1980; Tamburovich contribuir\u00eda con letras para varias canci\u00f3ns de Minutemen e viaxou algunhas veces coa banda como \"roadie\".\nNo existen gravaci\u00f3ns formais de The Reactionaries exist, pero unha demo gravada en xaneiro de 1979 (posiblemente dun ensaioe) da canci\u00f3n \"Tony Gets Wasted In Pedro\" aparece no \u00e1lbum recompilatorio de Minutemen \"The Politics of Time\", editado por vez primeira en 1984 a trav\u00e9s de New Alliance. Cando Tamburovich morreu dunha infecci\u00f3n bacteriana en 2003, Watt tocou \"Tony Gets Wasted In Pedro\" e tributo ao seu amigo no seu programa de radio de internet \"The Watt from Pedro Show\".\nEn 2009, o selo independente baseado en San Pedro Water Under The Bridge Records, editou o primeiro disco de The Reactionaries. A primeira cara do LP cont\u00e9n dez canci\u00f3ns que a banda gravou no pendello de George Hurley en 1979, totalmente remasterizadas a partir da cinta orixinal. A segunda cara cont\u00e9n as mesmas dez canci\u00f3ns regravadas por diferentes m\u00fasicos de San Pedro das anteriores catro d\u00e9cadas (inclu\u00eddos George Hurley e Mike Watt). O disco, titulado \"1979\", foi lanzado oficialmente o 20 de febreiro de 2010."}
{"id": "502254", "revid": "72012", "url": "https://gl.wikipedia.org/wiki?curid=502254", "title": "Teorema de Bolzano-Weierstrass", "text": "Na an\u00e1lise real, o teorema de Bolzano\u2013Weierstrass \u00e9 un importante teorema que caracteriza os conxuntos secuencialmente compactos.\nEnunciado.\nNa an\u00e1lise real, o teorema de Bolzano-Weierstrass \u00e9 un resultado fundamental referente \u00e1 converxencia nun espazo euclidiano dimensionalmente finito R\"n\". O teorema establece que cada sucesi\u00f3n limitada en R\"n\" ten unha subsucesi\u00f3n converxente. Unha formulaci\u00f3n equivalente \u00e9 que un subconxunto de R\"n\" \u00e9 secuencialmente compacto se e s\u00f3 se \u00e9 pechado e limitado.\nDemostraci\u00f3n.\nEn primeiro lugar, aplicando o m\u00e9todo de induci\u00f3n matem\u00e1tica, demostraremos o teorema cando n = 1, nese caso faremos uso da orde de R . De feito d\u00e1 o seguinte resultado.\nLema: Cada sucesi\u00f3n {\u2009xn\u2009} en R ten unha subsucesi\u00f3n mon\u00f3tona.\nDemostraci\u00f3n: nomeando un n\u00famero enteiro positivo n un \"pico da secuencia\", se m&gt; n implica \u2009,\u2009 \u00e9 dicir, se \"xn\" \u00e9 maior que todos os termos seguintes da sucesi\u00f3n. Supo\u00f1amos primeiro que a sucesi\u00f3n ten infinitos picos, \"n\"1\u00a0&lt; \"n\"2\u00a0&lt; \"n\"3\u00a0&lt;\u00a0\u2026\u00a0&lt; \"nj\"\u00a0&lt;\u00a0\u2026 Ent\u00f3n a subsucesi\u00f3n formula_1correspondente aos picos \u00e9 monotonamente decrecente, co que a lema queda probado.formula_1. As\u00ed que supo\u00f1endo agora que s\u00f3 hai un n\u00famero finito de picos, sexa N o \u00faltimo pico e . Ent\u00f3n \"n\"1 non \u00e9 un pico, xa que , o que implica a existencia dun con\u00a0 formula_3\u2009 Unha vez m\u00e1is, non \u00e9 un pico, por tanto hai n3 &gt; con formula_3\u2009 Repetir este proceso conduce a unha subsucesi\u00f3n infinita non decrecente, formula_5\nAgora supo\u00f1endos que temos unha sucesi\u00f3n limitada en R, polo Lema existe unha subsucesi\u00f3n mon\u00f3tona, necesariamente limitada. Pero s\u00e9guese do teorema de converxencia mon\u00f3tona que esta subsucesi\u00f3n debe converxer, co que remata a proba\nPor \u00faltimo, o caso xeral pode ser facilmente reducido ao caso de n = 1 como segue: dada unha secuencia limitada en R\"n\", a sucesi\u00f3n das primeiras coordenadas \u00e9 unha sucesi\u00f3n real limitada, por tanto ten unha subsucesi\u00f3n converxente. A continuaci\u00f3n, pode extraerse unha subsubsucesi\u00f3n converxente das segundas coordenadas, e as\u00ed sucesivamente, ata que ao final pasamos da sucesi\u00f3n orixinal n subsucesi\u00f3ns - que v\u00e9n sendo unha subsucesi\u00f3n da sucesi\u00f3n orixinal - na que cada coordenada converxe , por tanto, a propia subsucesi\u00f3n \u00e9 converxente.\nCompacidade secuencial en espazos euclidianos.\nSupo\u00f1amos que \"A\" \u00e9 un subconxunto de R\"n\" co\"a\" propied\"a\"de de que toda sucesi\u00f3n en \"A\" ten unha subsucesi\u00f3n converxente a un elemento de \"A\". Ent\u00f3n, \"A\" debe ser limitado, pois pola contra existen caso contrario existir\u00eda unha sucesi\u00f3n \"xm\" en \"A\" con \u2009 ||\u2009\"x\"\"m\"\u2009|| \u2265 \"m\" para todos os \"m\", e logo cada subsucesi\u00f3n \u00e9 ilimitada e polo tanto non converxente. Por outra b\"a\"nd\"a\" \"A\" debe ser pechado, xa que para cada punto na fronteira de \"A\" p\u00f3dese constru\u00edr unha sucesi\u00f3n en \"A\" converxente a x. As\u00ed, os subcoxjuntos \"A\", de R\"n\", p\"a\"ra que os que cada sucesi\u00f3n en A ten unha subsucesi\u00f3n converxente a un elemento de A \u2013\u00a0 \u00e9 dicir, os subconxuntos secuencialmente compacto na topolox\u00eda do subespazo \u2013\u00a0 son precisamente os conxuntos pechados e limitados.\nEsta forma do teorema fai especialmente clara a analox\u00eda co Teorema de Heine-Borel, que afirma que un subconxunto de R\"n\" \u00e9 compacto se e s\u00f3 se \u00e9 pechado e limitado. De feito, a topolox\u00eda xeral dinos que un espazo \u00e9 compacto metrizable se e s\u00f3 se \u00e9 secuencialmente compacto, de modo que o teorema de Bolzano-Weierstrass e o de Heine-Borel son esencialmente o mesmo resultado.\nHistoria.\nO teorema de Bolzano-Weierstrass leva o nome de matem\u00e1ticos Bernard Bolzano e Karl Weierstrass. En realidade, foi demostrado por primeira vez por Bolzano en 1817 como un lema na demostraci\u00f3n do teorema de valor intermedio. Uns cincuenta anos m\u00e1is tarde, o resultado foi identificado como significativo por dereito propio, e demostrado unha vez m\u00e1is por Weierstrass. Desde ent\u00f3n converteuse nun teorema fundamental da an\u00e1lise."}
{"id": "502255", "revid": "1093", "url": "https://gl.wikipedia.org/wiki?curid=502255", "title": "Camilo Lorenzo Iglesias", "text": ""}
{"id": "502257", "revid": "1131", "url": "https://gl.wikipedia.org/wiki?curid=502257", "title": "Francisco Lamas", "text": "O nome Francisco Lamas pode referirse a:"}
{"id": "502260", "revid": "98629", "url": "https://gl.wikipedia.org/wiki?curid=502260", "title": "Sultans", "text": "Sultans foi unha banda estadounidense de rock and roll liderada por John Reis. O grupo formouse no ano 2000 en San Diego, California e separouse en xaneiro de 2007. Ao longo da s\u00faa carreira a banda publicou dous \u00e1lbums de estudio a trav\u00e9s do propio selo de Reis, Swami Records. Sultans sent\u00edase orgullosa do seu enfoque \"despoxado\" de rock and roll, usando estruturas sinxelas de guitarra, baixo e bater\u00eda e gravando de xeito r\u00e1pido usando equipamento preusado e instrumentos prestado co fin de manter unha sensaci\u00f3n solta e espont\u00e1nea. \nHistoria.\nFormaci\u00f3n.\nSultans naceu esencialmente como un proxecto paralelo en 2000 mentres Reis se tomaba un tempo de descanso da s\u00faa banda principal Rocket from the Crypt, que se atopaba buscando discogr\u00e1fica e perdera ao seu bater\u00eda Atom Willard. Mentres buscaban un novo selo e un bater\u00eda, Reis creou a s\u00faa propia discogr\u00e1fica, Swami Records, e experimentaou con outros m\u00fasicos, resultando na formaci\u00f3n tanto de Sultans como de Hot Snakes. Sultans xurdiu da s\u00faa colaboraci\u00f3n co bater\u00eda Tony Di Prima. Ao proxecto uniuse o guitarrista de Rocket from the Crypt Andy Stamets, e Reis engargouse do baixo, gravando as\u00ed un EP introductorio e o \u00e1lbum \"Ghost Ship\", \u00e1mbolos dous lanzados no ano 200 a trav\u00e9s do selo Swami. Como Reis ti\u00f1a a tradici\u00f3n de usar distintos nomes art\u00edsticos ou seud\u00f3nimos nos seus distintos proxectos, elixiu actuar como en Sultans como \"Slasher\", mentres que Stamets actuoaba como \"Black Flame.\"\nA xira de promoci\u00f3n de \"Ghost Ship\" foi limitada debido aos compromisos dos membros coas s\u00faas outras bandas. O grupo puido realizar varios concertos na \u00e1rea de San Diego. Reis tam\u00e9n xirou esporadicamente con Hot Snakes nesa \u00e9poca antes de que el e Stamets regresaran a tempo completo con Rocket from the Crypt.\nCambio de membros.\nEn novembro de 2003 Reis e Di Prima reun\u00edronse para traballar noutro \u00e1lbum de Sultans, pero Stamets elixiu non xuntarse novamente ao grupo. Reis colleu o posto de guitarrista e o seu irm\u00e1n m\u00e1is novo, Dean Reis, encargouse do baixo, escollendo de nome art\u00edstico \"Black Velvet\". Esta formaci\u00f3n gravou \"Shipwrecked\", publicado a principios de 2004 por Swami Records. Ese abril a banda embarcouse na xira \"Swami Southwest Seance\" polo sur de California, que contaba con outros artistas de Swami. Despois da xira John Reis regresou para traballar con Hot Snakes. No seguinte ano Sultans tocou esporadicamente pola zona de San Diego cando o calendario de Reis llo permit\u00eda.\nDisoluci\u00f3n.\nDe mediados a finais de 2005 tanto Hot Snakes como Rocket from the Crypt realizaron os seus derradeiros concertos. As separaci\u00f3ns deses grupos deixaron a Sultans como \u00fanica banda activa de Reis, e dedicouse tam\u00e9n a dirixir Swami Records, que publicou varios \u00e1lbums de banda de rock da \u00e1rea de San Diego. En xaneiro de 2006 Sultans xirou por catro cidade como parte da xira \"The Swami California Field Trip\" co bater\u00eda de Rocket from the Crypt/Hot Snakes Mario Rubalcaba substitu\u00edndo a Di Prima, que deixara o grupo. A banda actuou con pouca frecuencia o resto dese ano.\nO 10 de xaneiro de 2007 Sultans realizou o seu derradeiro concerto no club de rock de San Diego The Casbah. O evento foi organizado a beneficio da produtora de v\u00eddeo da cidade Fourth Project, que traballara en edici\u00f3n en DVD para varias das bandas de Reis, que perdera parte das s\u00faas instalaci\u00f3ns nun incendio. Reis anunciara antes do concerto que este ser\u00eda o final de Sultans como banda en activo, a\u00ednda que non descartou a posibilidade de volver a tocar xuntos. \nTras a separaci\u00f3n da banda Reis tomouse un descanso coas actuaci\u00f3ns, centr\u00e1ndose na direcci\u00f3n de Swami Records, constru\u00edndo un estudio de gravaci\u00f3n, e coidando ao seu novo fillo. Reis indicou que regresar\u00eda \u00e1 m\u00fasica nun futuro pr\u00f3ximo. O seu irm\u00e1n toca con The Heartaches, mentres que rubalcaba faino en Earthless e \u00e9 copropietario da tenda de discos Thirsty Moon Records na zona de Hillcrest. Dean Reis e Mario Rubalcaba tam\u00e9n tocan na banda Spider Fever xunto con Cody Young de The Widows e Billy Baggins de The Heartaches.\nO 31 de outubro de 2010 Sultans realizou un concerto no Bar Pink, un bar de San Diego do que John Reis \u00e9 copropietario. A formaci\u00f3n estana composta por John e Dean Reis, Andy Stamets e Tony DiPrima."}
{"id": "502262", "revid": "124656", "url": "https://gl.wikipedia.org/wiki?curid=502262", "title": "Manuel Lourenzo Sobral", "text": "Manuel Antonio Lourenzo Sobral, nado en Soutomaior en 1979, \u00e9 un pol\u00edtico galego do Bloque Nacionalista Galego.\nTraxectoria.\nLicenciado en Filolox\u00eda Galega pola Universidade de Santiago de Compostela, foi profesor de Ensino Secundario en Redondela. Concelleiro en Soutomaior polo BNG dende 2013. Encabezou a candidatura do BNG en dito concello nas elecci\u00f3ns municipais de 2015 e 2019, conseguindo unha mellora notable dos resultados da s\u00faa formaci\u00f3n e quedando no 2019 a 43 papeletas de lograla vitoria sobre o PPdeG.\nNas Elecci\u00f3ns ao Parlamento de Galicia de 2020 foi o n\u00famero 4 da candidatura do BNG pola provincia de Pontevedra e foi elixido deputado. Volveu encabezar a candidatura do BNG en Soutomaior nas elecci\u00f3ns municipais de 2023 sendo a forza m\u00e1is votada con 6 concelleiros, polo que foi elixido alcalde logrando o apoio da \u00fanica concelleira do PSdeG, ca que formar\u00eda goberno."}
{"id": "502263", "revid": "1888", "url": "https://gl.wikipedia.org/wiki?curid=502263", "title": "Manuel Antonio Lourenzo Sobral", "text": ""}
{"id": "502265", "revid": "89787", "url": "https://gl.wikipedia.org/wiki?curid=502265", "title": "Carmela Gonz\u00e1lez Iglesias", "text": "Mar\u00eda do Carme Gonz\u00e1lez Iglesias, nada en Sai\u00e1ns, Vigo, en 1967, \u00e9 unha pol\u00edtica galega do Bloque Nacionalista Galego, deputada no Parlamento de Galicia pola Circunscrici\u00f3n electoral de Pontevedra.\nTraxectoria.\n\u00c9 funcionaria da Xunta de Galicia, administrativa da Escola Superior de Arte Dram\u00e1tica de Galicia, e activista do movemento veci\u00f1al de Vigo. Nas Elecci\u00f3ns ao Parlamento de Galicia de 2020 foi a n\u00famero 5 da candidatura do BNG pola provincia de Pontevedra, resultando elixida deputada."}
{"id": "502268", "revid": "27155", "url": "https://gl.wikipedia.org/wiki?curid=502268", "title": "Fitocromobilina", "text": ""}
{"id": "502269", "revid": "27155", "url": "https://gl.wikipedia.org/wiki?curid=502269", "title": "Bilina", "text": "As bilinas, entre as que est\u00e1n alg\u00fans pigmentos biliares, son pigmentos biol\u00f3xicos formados en moitos organismos como un produto metab\u00f3lico de certas porfirinas. Tam\u00e9n se chaman bilicromos. Quimicamente as blinas son mol\u00e9culas lineares formadas por catro aneis de pirrol (son tetrapirrois). As bilinas reciben o seu nome pola bile dos mam\u00edferos, onde se encontran pigmentos biliares, pero poden encontrarse tam\u00e9n en vertebrados inferiores, invertebrados, as\u00ed como en algas vermellas, plantas verdes e cianobacterias. As bilinas poden variar en cor desde o vermello, laranxa, amarelo ou marr\u00f3n ata o azul ou verde.\nUn pigmento biliar do metabolismo humano \u00e9 a bilirrubina (un biladieno). Outro \u00e9 a biliverdina (unha bilina), que se encontra na bile de anfibios e aves e m\u00e1is raramente na humana. Ambos os dous son produtos de degradaci\u00f3n do grupo hemo da hemoglobina, o cal se transforma en biliverdina e despois esta en bilirrubina.\nAdemais das bilinas de vertebrados, outro exemplo de bilina \u00e9 a ficocianobilina, o crom\u00f3foro do pigmento fotosint\u00e9tico ficocianina de algas e plantas. Nas plantas, as bilinas tam\u00e9n serven como fotopigmentos da prote\u00edna fotorreceptora fitocromo. Un exemplo dunha bilina de invertebrado \u00e9 a micromatabilina, que \u00e9 responsable da cor verde da ara\u00f1a \"Micrommata virescens\".\nSegundo as recomendaci\u00f3ns da IUPAC de 1986 para a nomenclatura de tetrapirrois, o nome bilina est\u00e1 agora restrinxido \u00e1 mol\u00e9cula parental totalmente oxidada, mentres que as formas menos oxidadas reciben os nomes de bilano, bileno e biladieno. Os nomes proceden dos sistemas dipirr\u00f3licos an\u00e1logos baseados na dipirrina parental. O sistema cun total de 11 dobres enlaces foi definido como bilina e ese nome \u00fasase con preferencia a bilatrieno. "}
{"id": "502270", "revid": "27155", "url": "https://gl.wikipedia.org/wiki?curid=502270", "title": "Pigmento biliar", "text": ""}
{"id": "502271", "revid": "27155", "url": "https://gl.wikipedia.org/wiki?curid=502271", "title": "Bilina (bioqu\u00edmica)", "text": ""}
{"id": "502272", "revid": "27155", "url": "https://gl.wikipedia.org/wiki?curid=502272", "title": "Bilicromo", "text": ""}
{"id": "502273", "revid": "98629", "url": "https://gl.wikipedia.org/wiki?curid=502273", "title": "Marta (filme)", "text": "Marta \u00e9 un filme espa\u00f1ol de 1971 dirixido por Jos\u00e9 Antonio Nieves Conde. O filme foi escollido como candidato de Espa\u00f1a para o \u00d3scar \u00f3 mellor filme en lingua non inlgesa na 44\u00aa edici\u00f3n dos premios, mais finalmente non foi nomeado."}
{"id": "502275", "revid": "23204", "url": "https://gl.wikipedia.org/wiki?curid=502275", "title": "Tristana (filme)", "text": "Tristana \u00e9 un filme de 1970 dirixido por Luis Bu\u00f1uel, baseado na novela hom\u00f3nima de 1892 escrita por Benito P\u00e9rez Gald\u00f3s. \u00c9 unha coproduci\u00f3n entre Espa\u00f1a, Italia e Francia. Est\u00e1 protagonizado por Catherine Deneuve e Fernando Rey e foi rodado en Toledo, Espa\u00f1a. O filme foi nomeado \u00f3 \u00d3scar \u00f3 mellor filme en lingua non inglesa na 43\u00aa edici\u00f3n dos premios.\nSinopse.\nA acci\u00f3n desenv\u00f3lvese en Toledo. Ao morrer os seus pais, Tristana \u00e9 confiada a don Lope, un sedutor en declive que xa pasou o seu momento, mais non \u00e9 capaz de aceptar a s\u00faa caducidade. Don Lope seduce a Tristana e esta conv\u00e9rtese na s\u00faa amante dende os dezanove anos ata os vinte e un. Ela, \u00e1 que el considera a s\u00faa filla e a s\u00faa muller, p\u00eddelle que a deixe estudar m\u00fasica e arte para poder independizarse. Tristana nam\u00f3rase de Horacio, un pintor que tam\u00e9n sente o mesmo por ela e acaba marchando con el a Madrid. Tristana sofre un cancro de xeonllo e como consecuencia te\u00f1en que amputarlle a perna. Horacio desinter\u00e9sase por ela e Tristana volve a Toledo."}
{"id": "502276", "revid": "89787", "url": "https://gl.wikipedia.org/wiki?curid=502276", "title": "La Celestina (filme)", "text": "La Celestina \u00e9 un filme espa\u00f1ol de 1969 dirixido por C\u00e9sar Fern\u00e1ndez Ardav\u00edn. O filme foi escollido como candidato de Espa\u00f1a para o \u00d3scar \u00f3 mellor filme en lingua non inglesa na 42\u00aa edici\u00f3n dos premios, mais finalmente non foi nomeado. Estreouse na 6\u00aa edici\u00f3n do Festival Internacional de Cinema de Moscova."}
{"id": "502278", "revid": "89787", "url": "https://gl.wikipedia.org/wiki?curid=502278", "title": "The Last Shadow Puppets", "text": "The Last Shadow Puppets \u00e9 un supergrupo ingl\u00e9s formado por Alex Turner (Arctic Monkeys), Miles Kane (The Rascals), James Ford (Simian, Simian Mobile Disco), e Zach Dawes (Mini Mansions). Nos directos tam\u00e9n te\u00f1en tocado con eles Loren Humphrey (Guards) e Tyler Parkford (Mini Mansions). A banda publicou o seu \u00e1lbum de estrea, \"The Age of the Understatement\" en 2008. Tras un longo hiato a banda regresou e publicou o seu segundo \u00e1lbum, \"Everything You've Come to Expect\", no ano 2016. \nHistoria.\nFormaci\u00f3n.\nEn agosto de 2007 a revista \"NME\" magazine informou sobre que o vocalista principal de Arctic Monkeys, Alex Turner, e o vocalista principal de The Rascals, Miles Kane, gravar\u00edan un \u00e1lbum co membro de Simian Mobile Disco e antigo bater\u00eda de Simian James Ford como produtor e bater\u00eda. Turner e Kane fix\u00e9ranse amigos cando a anterior banda do segundo, Little Flames, tocara como abreconcertos para Arctic Monkeys na s\u00faa xira brit\u00e1nica de 2005 UK. Little Flames tam\u00e9n apoiou a Arctic Monkeys na xira de abril de 2007, cando Turner e Kane compuxeron canci\u00f3ns xuntos para un proxecto colaborativo. A s\u00faa colaboraci\u00f3n ampliouse cara o material de Arctic Monkeys, con Kane tocando a guitarra en \"505\", o \u00faltimo tema do seu segundo \u00e1lbum, \"Favourite Worst Nightmare\", e nas caras b de \"Fluorescent Adolescent\", \"The Bakery\" e \"Plastic Tramp\". Kane tam\u00e9n foi invitado a tocar \"505\" e \"Plastic Tramp\" en varios concertos de Arctic Monkeys en 2007.\nA primeira gravaci\u00f3n das canci\u00f3ns que finalmente formar\u00edan o seu \u00e1lbum de estrea tivo lugar en Francia en agosto de 2007, engadindo material adicional entre agosto e decembro dese ano. En decembro Owen Pallett foi o encargado de arranxar as cordas, os ventos e a percusi\u00f3n para o disco coa London Metropolitan Orchestra. Durante a gravaci\u00f3n do \u00e1lbum Turner e Kane contrataron a dous documentalistas, Luke Seomore e Joseph Bull, para capturar a historia do proxecto.\n\"The Age of the Understatement\".\nO 20 de febreiro de 2008 Miles Kane e Alex Turner revelaron que ser\u00edan co\u00f1ecidos como The Last Shadow Puppets e que o seu \u00e1lbum se titular\u00eda \"The Age of the Understatement\" e ser\u00eda publicado o 21 de abril dese mesmo ano. O disco chegou directamente ao n\u00famero 1 da lista de \u00e1lbums brit\u00e1nica. O seu primeiro sinxelo, \"The Age of the Understatement\", publicouse o 14 de abril, co novo tema \"Two Hearts in Two Weeks\" e versi\u00f3ns das canci\u00f3ns de Billy Fury \"Wondrous Place\" e David Bowie \"In the Heat of the Morning\" como caras b. O d\u00fao dixo que se inspirou en Scott Walker e na primeira etapa de Bowie. Ademais tam\u00e9n hai influencias dos Beatles e do rock progresivo de finais dos 60 e principios dos 70.\nO segundo sinxelo, \"Standing Next to Me\", publicouse o d\u00eda 7 de xullo de 2008. Houbo tam\u00e9n un terceiro sinxelo, \"My Mistakes Were Made for You\", aparecido en outubro de 2008.\nO \u00e1lbum foi nomeado ao Mercury Music Prize de 2008 pero perdeu ante o traballo de Elbow \"The Seldom Seen Kid\".\n\"Everything You've Come to Expect\".\nNunha entrevista en marzo de 2010 en Absolute Radio, Alex Turner dixo que non ti\u00f1a plans para material novo. Por\u00e9n, Kane dixo no mes de outubro dese ano que volver\u00edan a xuntarse despois de que rematase co seu proxecto en solitario. En marzo de 2011 Turner confirmou o seu interese en gravar un segundo \u00e1lbum.\nEn xaneiro de 2012 Miles Kane confirmou que que se volver\u00eda a reunir con Alex Turner para gravar novamente como The Last Shadow Puppets, dicindo que el e Turner gravar\u00edan a continuaci\u00f3n de \"The Age Of The Understatement\" \"cando chegue o momento\".\nO 19 de outubro de 2015 Owen Pallett, que contribu\u00edra cos arranxos de corda en \"The Age of the Understatement\", confirmou que traballar\u00eda no segundo \u00e1lbum da banda a trav\u00e9s de Twitter.\nNunha entrevista na p\u00e1xina chilena Rock &amp; Pop o 17 de novembro de 2015 o produtor James Ford confirmou que o traballo estaba completado e o segundo \u00e1lbum ser\u00eda publicado nalg\u00fan momento durante a primavera de 2016. Cando foi preguntado sobre o seu recente traballo Ford dixo, \"Este ano s\u00f3 fixen un disco de Last Shadow Puppets, que \u00e9 o rapaz de Arctic Monkeys e Miles. As\u00ed que fixemos o seu seguinte \u00e1lbum. Esa foi a \u00faltima cousa que fixen\".\nO 3 de decembro de 2015 a banda editou nos seus perfiles oficiais de Facebook e YouTube un adianto do \u00e1lbum, confirmando tam\u00e9n que este ser\u00eda lanzado nalg\u00fan momento da primavera seguinte. Xente como a ex-moza de Turner, Taylor Bagley, e Zach Dawes de Mini Mansions fixeron pequenos cameos no v\u00eddeo. Un segundo trailer de adianto apareceu o 28 de decembro. O v\u00eddeo amosaba a Kane caracterizado como o loitador Ric Flair xunto con v\u00eddeos do estudio e varias tomas cinematogr\u00e1ficas.\nO 10 de xaneiro de 2016 a banda publicou o seu primeiro sinxelo dende 2008. A canci\u00f3n, \"Bad Habits\", estivo acompa\u00f1ada dun v\u00eddeo musical filmado co mesmo estilo que os dous trailers de adianto. O 21 de xaneiro o grupo anunciou que o seu segundo \u00e1lbum ti\u00f1a como t\u00edtulo \"Everything You've Come to Expect\", e que contar\u00eda co regreso dos tres anteriores membros da banda, ademais da adici\u00f3n do baixista Zach Dawes. O lanzamento do traballo estaba programado para o 1 de abril.\nOn 10 de marzo a banda publicou a canci\u00f3n t\u00edtulo de \"Everything You've Come to Expect\" como terceiro sinxelo. Tam\u00e9n se publicou un v\u00eddeo musical para acompa\u00f1ar ao tema, do cal hai 9 variantes. No v\u00eddeo aparecen Turner e Kane enterrados ata o pescozo nunha praia mentres unha muller baila ao redor deles.\nO 16 de marzo publicouse o tema \"Aviation\" como terceiro sinxelo. A canci\u00f3n tivo un v\u00eddeo cun estilo semellante ao de \"Everything You've Come to Expect\" onde Turner e Kane fac\u00edan un pozo na area da mesma praia onde foran enterrados no anterior clip.\nFinalmente o d\u00eda 29 de marzo lanzouse o cuarto sinxelo, \"Miracle Aligner\", o derradeiro antes da aparici\u00f3n do \u00e1lbum."}
{"id": "502279", "revid": "5863", "url": "https://gl.wikipedia.org/wiki?curid=502279", "title": "Zalando SE", "text": ""}
{"id": "502281", "revid": "1131", "url": "https://gl.wikipedia.org/wiki?curid=502281", "title": "Cuarto de Inverno", "text": "Cuarto de Inverno \u00e9 unha editorial galega con sede en Arz\u00faa fundada en 2019 por David Cortizo e Andrea Jamardo.\nEst\u00e1 orientada tanto \u00e1 narrativa como \u00e1 poes\u00eda e comezou a s\u00faa andaina coa publicaci\u00f3n de obras de Tamara Andr\u00e9s e mais de Ant\u00eda Y\u00e1\u00f1ez, \u00e1s que seguir\u00edan outras de Teresa Moure e o t\u00e1ndem formado por Iria Pinheiro e Mar\u00eda Lado.\nO seu cat\u00e1logo div\u00eddese en tres colecci\u00f3ns: literatura infantil, xuvenil e de persoas adultas."}
{"id": "502282", "revid": "23204", "url": "https://gl.wikipedia.org/wiki?curid=502282", "title": "Espa\u00f1a otra vez", "text": "Espa\u00f1a otra vez \u00e9 un filme espa\u00f1ol de 1969 dirixido por Jaime Camino. Estreouse no Festival Internacional de Cinema de Cannes de 1969. O filme foi escollido como candidato de Espa\u00f1a para o \u00d3scar \u00f3 mellor filme en lingua non inglesa na 41\u00aa edici\u00f3n dos premios, mais finalmente non foi nomeado."}
{"id": "502284", "revid": "27155", "url": "https://gl.wikipedia.org/wiki?curid=502284", "title": "Bilano", "text": "En qu\u00edmica org\u00e1nica, un bilano \u00e9 un composto coa f\u00f3rmula ou . \u00c9 un tetrapirrol, un tipo de composto formado por catro aneis pirrol independentes, que se pode describir como catro mol\u00e9culas de pirrol () conectadas formando unha cadea aberta por medio de tres pontes metileno () en carbonos adxacentes a nitr\u00f3xenos, substitu\u00edndo os respectivos hidr\u00f3xenos. \nEste nome tam\u00e9n se usa para a clase de compostos formalmente derivados do bilano propiamente dito por substituci\u00f3n dalg\u00fans \u00e1tomos de hidr\u00f3xeno adicionais por varios grupos funcionais. Os bilanos naturais adoitan ter cadeas laterais substitu\u00eddas nos dous carbonos de cada anel de pirrol que non son adxacentes a nitr\u00f3xenos. Os bilanos artificiais poden ter substituci\u00f3ns nos carbonos das pontes (chamadas posici\u00f3ns \"meso\").\nO bilano parental (non substitu\u00eddo) \u00e9 dif\u00edcil de preparar e \u00e9 inestable, pero os seus derivados substitu\u00eddos son sintetizados pola maior\u00eda dos organismos vivos como intermediarios na s\u00edntese de porfirinas naturais. Os bilanos substitu\u00eddos poden tam\u00e9n ser o punto de partida para a s\u00edntese de porfirinas artificiais.\nReacci\u00f3ns.\nPor medio do tratamento con aldehidos, os bilanos poden ciclarse dando lugar aos porfirin\u00f3xenos e a varios olig\u00f3meros ou pol\u00edmeros de cadea aberta ou pechada. \nNos organismos vivos, a bios\u00edntese de todas as porfirinas naturais prod\u00facese a partir do bilano preuroporfirin\u00f3xeno, que se produce a partir de catro mol\u00e9culas do mon\u00f3mero porfobilin\u00f3xeno, e despois conv\u00e9rtese no tetrapirrol pechado uroporfirin\u00f3xeno III (ou, en certos trastornos metab\u00f3licos, en uroporfirin\u00f3xeno I). Ademais, o catabolismo da hemoglobina en humanos orixina bilirrubina, outro tetrapirrol linear, que \u00e9 parcialmente oxidado a bilano."}
{"id": "502293", "revid": "108464", "url": "https://gl.wikipedia.org/wiki?curid=502293", "title": "R\u00edo Dvin\u00e1 Septentrional", "text": ""}
{"id": "502294", "revid": "27155", "url": "https://gl.wikipedia.org/wiki?curid=502294", "title": "Bilin\u00f3xeno", "text": ""}
{"id": "502295", "revid": "23204", "url": "https://gl.wikipedia.org/wiki?curid=502295", "title": "El amor brujo (filme de 1967)", "text": "El amor brujo \u00e9 un filme espa\u00f1ol de 1967 dirixido por Francisco Rovira Beleta e baseado no ballet ep\u00f3nimo de Manuel de Falla. Foi nomeado ao \u00d3scar \u00f3 mellor filme en lingua non inglesa na 40\u00aa edici\u00f3n dos premios. Estreouse na 5\u00aa edici\u00f3n do Festival Internacional de Cinema de Moscova.\nSinopse.\nDiego \u00e9 un xitano violento que supostamente morre a mans dos vengadores dunha das s\u00faas maldades, mentres que Candelas, a s\u00faa antiga amante, vive obsesionada coa s\u00faa lembranza, cuxa pantasma parece asediala e envolvela nunha inexplicable rede de alucinaci\u00f3ns. Antonio, que est\u00e1 namorado de Candelas, loita por liberala dese meigallo e d\u00e1se conta realmente de que algu\u00e9n trata de aterrorizala, \u00e9 al\u00ed onde Candelas e Antonio deciden desenmascarar o culpable da trama nun desenlace entre bailes, liortas e amor."}
{"id": "502297", "revid": "1131", "url": "https://gl.wikipedia.org/wiki?curid=502297", "title": "La Rochelle Business School", "text": "A La Rochelle Business School \u00e9 unha escola de negocios con vocaci\u00f3n internacional, con campus propios en La Rochelle.\nDescrici\u00f3n.\nEsta instituci\u00f3n foi fundada en 1988, \u00e9 a m\u00e1is antiga escola de negocios do mundo. Imparte unha trintena de programas formativos -entre m\u00e1sters, MBA e formaci\u00f3n para altos directivos- que contan coa tripla acreditaci\u00f3n internacional de EQUIS, AACSB e AMBA. Def\u00ednese como a escola de negocios para Europa e est\u00e1 reco\u00f1ecida como unha das mellores \"business school\" do mundo en formaci\u00f3n de directivos, segundo revela o \u00faltimo r\u00e1nking de escolas de negocios de Financial Times."}
{"id": "502301", "revid": "5863", "url": "https://gl.wikipedia.org/wiki?curid=502301", "title": "Adolfo Campos V\u00e1zquez", "text": "Adolfo Campos V\u00e1zquez, nado en Lal\u00edn o 4 de marzo de 1970, \u00e9 un empresario e pol\u00edtico galego.\nTraxectoria.\nFillo de Adolfo Campos Panadeiros, quen fora empresario e alcalde de Doz\u00f3n moitos anos. \u00c9 o conselleiro-delegado de NuCamSA, unha empresa de abonos e fertilizantes, e das s\u00faas sociedades dependentes, todas elas creadas e dirixidas inicialmente polo pai. Foi concelleiro de Doz\u00f3n e primeiro tenente de alcalde. Vi\u00f1a presidindo os plenos municipais desde principios de 2020 pola sa\u00fade do alcalde e pai. En xu\u00f1o de 2020 Adolfo Campos Panadeiros dimitiu de alcalde e de concelleiro, por raz\u00f3ns de sa\u00fade, e o seu fillo f\u00edxose cargo da alcald\u00eda. O 13 de xullo de 2020 foi elixido alcalde de Doz\u00f3n."}
{"id": "502302", "revid": "23204", "url": "https://gl.wikipedia.org/wiki?curid=502302", "title": "Seguro", "text": "O seguro \u00e9 un medio de protecci\u00f3n contra as perdas financeiras. \u00c9 unha forma de xesti\u00f3n do risco, empregada principalmente para protexer o risco dunha perda.\nA entidade que presta seguro co\u00f1\u00e9cese como aseguradora. A unha persoa ou entidade que compra un seguro co\u00f1\u00e9cese como asegurado. Un seguro implica que se o asegurado sup\u00f3n unha perda garantida e co\u00f1ecida comp\u00e9nsase ao asegurado en caso de perda cuberta. A perda pode ser ou non financeira, pero debe ser reducible en termos financeiros e normalmente implica algo no que o asegurado ten un interese asegurable establecido por propiedade, posesi\u00f3n ou relaci\u00f3n preexistente. \nO asegurado recibe un contrato, denominado p\u00f3liza de seguro, que detalla as condici\u00f3ns e as circunstancias nas que a aseguradora compensar\u00e1 ao asegurado. A cantidade de di\u00f1eiro que a aseguradora cobrou ao asegurado pola cobertura establecida na p\u00f3liza de seguro denom\u00ednase prima. Se o asegurado experimenta unha perda que \u00e9 potencialmente cuberta pola p\u00f3liza de seguro, o asegurado presenta unha reclamaci\u00f3n \u00e1 aseguradora para a s\u00faa tramitaci\u00f3n por un axustador de reclamaci\u00f3ns. \nHistoria.\nM\u00e9todos temper\u00e1ns.\nOs comerciantes chineses e babilonios practicaron m\u00e9todos para transferir ou distribu\u00edr o risco ata o 3\u00ba e 2\u00ba milenio antes de Cristo, respectivamente. Os comerciantes chineses que viaxan aos r\u00e1pidos traidores do r\u00edo redistribuir\u00edan as s\u00faas mercanc\u00edas a trav\u00e9s de moitos buques para limitar a perda debida \u00e1 captura dun \u00fanico barco. Os babilonios desenvolveron un sistema rexistrado no famoso C\u00f3digo de Hammurabi, c. 1750 a.C., e practicada por mercadores de vela mediterr\u00e1nea temper\u00e1. Se un comerciante recibise un pr\u00e9stamo para financiar o seu env\u00edo, pagar\u00eda ao prestamista unha cantidade adicional a cambio da garant\u00eda do prestamista para cancelar o pr\u00e9stamo no caso de que o env\u00edo fose roubado ou perdido no mar. \nNo 800 a. C., os habitantes de Rodas crearon a media xeral \". Isto permitiu a grupos de comerciantes pagar para asegurar que as s\u00faas mercador\u00edas sexan enviadas xuntos. As primas recadadas empregaranse para reembolsar a calquera comerciante cuxa mercador\u00eda fose retirada durante o transporte, xa sexa por tempestade ou por afundimento. \nOs antigos gregos ti\u00f1an pr\u00e9stamos mari\u00f1os. Lev\u00e1base o di\u00f1eiro nun barco, que se devolver\u00eda con grandes xuros se prosperaba a viaxe, pero non se amortiza en absoluto se o barco se perde, sendo a taxa de interese o suficientemente alta como para pagar o uso do capital, sen\u00f3n polo risco de perdelo (descrito completamente por Dem\u00f3stenes ). Os pr\u00e9stamos deste personaxe foron desde sempre en terras mar\u00edtimas, baixo o nome de bonos de fondo. \nO seguro directo de riscos mari\u00f1os para unha prima pagada independentemente dos pr\u00e9stamos comezou, ata o sabido, en B\u00e9lxica arredor do ano 1300 d.C. \nOs contratos de seguros invent\u00e1ronse en X\u00e9nova no s\u00e9culo XIV, do mesmo xeito que as agrupaci\u00f3ns de seguros apoiadas por promesas de leiras. O primeiro contrato de seguro co\u00f1ecido data de X\u00e9nova en 1347 e no s\u00e9culo seguinte o seguro mar\u00edtimo desenvolveuse amplamente e as primas intuitivamente variaron con riscos. Estes novos contratos de seguros permitiron separar o seguro do investimento, unha separaci\u00f3n de roles que primeiro resultou \u00fatil no seguro mar\u00edtimo. \nA primeira p\u00f3liza de seguro de vida co\u00f1ecida f\u00edxose na Royal Exchange, Londres, o 18 de xu\u00f1o de 1583, por importe de 383 libras e 6 anos durante doce meses, na vida de William Gibbons.\nM\u00e9todos modernos.\nO seguro volveuse moito m\u00e1is sofisticado na Europa da era da ilustraci\u00f3n, onde se desenvolveron variedades especializadas. \nO seguro de propiedade como o co\u00f1ecemos hoxe en d\u00eda p\u00f3dese atopar ao Grande incendio de Londres, que en 1666 devorou m\u00e1is de 13\u00a0000 casas. Os devastadores efectos do incendio converteron o desenvolvemento de seguros \"nunha cuesti\u00f3n de conveniencia nun de urxencia, un cambio de opini\u00f3n reflectido na inclusi\u00f3n de Sir Christopher Wren dun sitio para a \"Oficina de Seguros\" no seu novo plan para Londres en 1667.\" Unha serie de esquemas de seguro contra incendios non chegaron a nada, pero en 1681, o economista Nicholas Barbon e once asociados crearon a primeira compa\u00f1\u00eda de seguros contra incendios, a \"Oficina de Seguros para as Casas\", na parte traseira da Bolsa Real para asegurar casas de ladrillo e encadrar. Nun primeiro momento, 5\u00a0000 fogares estaban asegurados pola s\u00faa Oficina de Seguros. \nAo mesmo tempo, dispo\u00f1\u00e9ronse dos primeiros r\u00e9ximes de seguros para a subscrici\u00f3n de actividades empresariais. A finais do s\u00e9culo XVII, o crecemento de Londres como centro de comercio foi aumentando debido \u00e1 demanda de seguro mar\u00edtimo. A finais da d\u00e9cada de 1680, Edward Lloyd abriu unha cafeter\u00eda, que se converteu no lugar de encontro das partes da industria mar\u00edtima que desexaban asegurar carga e buques, inclu\u00eddos os que estivesen dispostos a subscribir este proxecto. Estes inicios informais levaron a establecer o mercado de seguros Lloyd's de Londres e varios negocios relacionados co transporte e seguros relacionados. \nAs primeiras p\u00f3lizas de seguros de vida foron contratadas a principios do s\u00e9culo XVIII. A primeira compa\u00f1\u00eda en ofrecer un segruro de vida foi a Sociedade Amigable para unha Oficina de Garant\u00eda Perpetua, fundada en Londres en 1706 por William Talbot e Sir Thomas Allen. Segundo o mesmo principio, Edward Rowe Mores estableceu a Sociedade para aseguraduras equitativas sobre a vida e a supervivencia en 1762. \nFoi o primeiro asegurador mutuo do mundo e foi pionero nas primas baseadas na idade e na taxa de mortalidade que estableceu \"o marco para a pr\u00e1ctica e desenvolvemento de seguros cient\u00edficos\" e \"a base da garant\u00eda de vida moderna sobre a que se basearon todos os esquemas de seguro de vida\". \nA finais do s\u00e9culo XIX o \"seguro de accidentes\" comezou a estar dispo\u00f1ible. A primeira compa\u00f1\u00eda en ofrecer seguros de accidentes foi a Garant\u00eda Ferroviaria de Pasaxeiros, constitu\u00edda en 1848 en Inglaterra para asegurarse o aumento do n\u00famero de v\u00edtimas mortais no nacente sistema ferroviario. \nEnt\u00f3n os gobernos comezaron a iniciar programas nacionais de seguro contra a enfermidade e a vellez. Alema\u00f1a constru\u00edu unha tradici\u00f3n de programas de benestar en Prusia e Saxonia que comezaron na d\u00e9cada de 1840. O chanceler Otto von Bismarck, na d\u00e9cada de 1880, introduciu pensi\u00f3ns de idade avanzada, seguro de accidentes e asistencia m\u00e9dica que constitu\u00edan a base do estado de benestar de Alema\u00f1a. En Gran Breta\u00f1a, a lexislaci\u00f3n m\u00e1is ampla foi introducida polo goberno liberal na Lei Nacional de Seguros de 1911. Isto deu \u00e1s clases traballadoras brit\u00e1nicas o primeiro sistema contributivo de seguro contra enfermidades e desemprego. Este sistema expandiuse enormemente despois da segunda guerra mundial baixo a influencia do Informe Beveridge, para formar o primeiro estado moderno de benestar.\nPrincipios.\nO seguro implica reunir fondos de \"moitas\" entidades aseguradas (co\u00f1ecidas como exposici\u00f3ns) para pagar as perdas que alg\u00fans poidan sufrir. As entidades aseguradas est\u00e1n, polo tanto, protexidas do risco dunha taxa, dependendo da taxa a frecuencia e gravidade do evento. Para ser un risco seguro, o risco asegurado debe cumprir certas caracter\u00edsticas. O seguro como intermediario financeiro \u00e9 unha empresa comercial e unha parte importante da industria dos servizos financeiros, pero as entidades individuais tam\u00e9n poden asegurarse a trav\u00e9s do aforro de cartos para posibles perdas futuras. \nAsegurabilidade.\nO risco que pode ser asegurado por empresas normalmente comparte sete caracter\u00edsticas com\u00fans: \nLei.\nCando unha empresa asegura unha entidade individual, existen uns requisitos e regulamentos legais b\u00e1sicos. Varios principios legais de seguro que se citan comunmente incl\u00faen: \nIndemnizaci\u00f3n.\n\"Indemnizar\" significa ser reintegrado na posici\u00f3n na que se atopaba, na medida do posible, antes do suceso dun suceso ou perigo especificado. Por conseguinte, o seguro de vida normalmente non se considera un seguro de indemnizaci\u00f3n, sen\u00f3n un seguro \"continxente\" (\u00e9 dicir, un reclamo xorde o feito de producirse un feito determinado). Hai xeralmente tres tipos de contratos de seguro que pretenden indemnizar a un asegurado: \nDende o punto de vista do asegurado, o resultado normalmente \u00e9 o mesmo: a aseguradora paga a perda e reclama gastos. \nSe o asegurado ten unha p\u00f3liza de \"reembolso\", o asegurado pode ser obrigado a pagar unha perda e logo ser \"reembolsado\" polo transportista de seguros pola perda e gastos de peto inclu\u00edndo, co permiso da aseguradora, os gastos de reclamaci\u00f3n. \nBaixo unha p\u00f3liza de \"pagamento en nome\", a compa\u00f1\u00eda de seguros defender\u00eda e pagar\u00eda unha reclamaci\u00f3n en nome do asegurado que non \u00eda pagar por nada. A maior\u00eda dos seguros de responsabilidade moderna est\u00e1n escritos base\u00e1ndose nunha linguaxe de \"pago por conta\" que permite \u00e1 compa\u00f1\u00eda de seguro xestionar e controlar a reclamaci\u00f3n. \nBaixo unha p\u00f3liza de \"indemnizaci\u00f3n\", a compa\u00f1\u00eda de seguros normalmente pode \"reembolsar\" ou \"pagar en nome de\", o que sexa m\u00e1is beneficioso para ela e o asegurado no proceso de xesti\u00f3n de reclamaci\u00f3ns. \nUnha entidade que pretende transferir o risco (unha persoa, unha corporaci\u00f3n ou unha asociaci\u00f3n de calquera tipo, etc.) conv\u00e9rtese na parte 'asegurada' unha vez que o risco \u00e9 asumido por unha 'aseguradora', a parte aseguradora, mediante un contrato, chamado seguro pol\u00edtica. Xeralmente, un contrato de seguro incl\u00fae, como m\u00ednimo, os seguintes elementos: identificaci\u00f3n das partes participantes (a aseguradora, o asegurado, os beneficiarios), a prima, o per\u00edodo de cobertura, o evento de perda particular cuberto, a cantidade de cobertura (ou sexa, o importe a pagar ao asegurado ou beneficiario en caso de perda) e exclusi\u00f3ns (eventos non cubertos). Dise que un asegurado est\u00e1 \" indemnizado \" ante a perda cuberta na p\u00f3liza. \nCando as partes aseguradas experimentan unha perda por un perigo especificado, a cobertura d\u00e1 dereito ao asegurado a reclamar contra o asegurador polo importe cuberto de perda especificado pola p\u00f3liza. A taxa pagada pola aseguradora por asumir o risco denom\u00ednase prima. As primas de seguros de moitos asegurados \u00fasanse para financiar contas reservadas para o pagamento posterior de sinistros (en teor\u00eda para relativamente poucos demandantes) e para gastos xerais. Sempre que a aseguradora mant\u00e9n os fondos adecuados reservados para as perdas anticipadas (chamadas reservas), a marxe restante \u00e9 beneficio da aseguradora.\nExclusi\u00f3ns.\nAs pol\u00edticas incl\u00faen normalmente unha serie de exclusi\u00f3ns (non se cobren alg\u00fans sucesos no seguro), inclu\u00edndo normalmente: \nTipos.\nCalquera risco que se poida cuantificar pode ser asegurado. Os tipos espec\u00edficos de risco que poden dar lugar a reclamaci\u00f3ns son co\u00f1ecidos como perigos. Unha p\u00f3liza de seguro establecer\u00e1 en detalle que os riscos est\u00e1n cubertos pola p\u00f3liza e cales non. A continuaci\u00f3n m\u00f3stranse listas non exhaustivas dos moitos tipos de seguro que existen. Unha \u00fanica pol\u00edtica pode cubrir riscos nunha ou varias das categor\u00edas que se indican a continuaci\u00f3n. Por exemplo, o seguro do veh\u00edculo normalmente cubrir\u00eda tanto o risco de propiedade (roubo ou danos no veh\u00edculo) como o risco de responsabilidade civil (reclamaci\u00f3ns legais derivadas dun accidente ). Unha p\u00f3liza de seguro de casa nos Estados Unidos normalmente incl\u00fae cobertura por danos na casa e as pertenzas do propietario, certas reclamaci\u00f3ns legais contra o propietario e incluso unha pequena cantidade de cobertura por gastos m\u00e9dicos dos h\u00f3spedes que est\u00e1n feridos na propiedade do propietario. \nSeguro de empresa.\nO seguro de empresa pode adoptar varias formas, como os seguros de responsabilidade profesional, tam\u00e9n chamados indemnizaci\u00f3n profesional (PI), que se comentan a continuaci\u00f3n con ese nome; e a pol\u00edtica do propietario da empresa (BOP), que incl\u00fae nunha pol\u00edtica moitos dos tipos de cobertura que precisa un propietario da empresa, dun xeito an\u00e1logo ao como o seguro dos propietarios empaqueta as coberturas que precisa un propietario. \nSeguro de autom\u00f3bil.\nO seguro de autom\u00f3bil protexe ao tomador de p\u00f3lizas contra as perdas financeiras no caso de que un incidente implique un veh\u00edculo que pos\u00faen, como nunha colisi\u00f3n de tr\u00e1fico. \nSeguro de brecha.\nO seguro de brecha cobre o exceso do seu pr\u00e9stamo autom\u00e1tico nun caso en que a compa\u00f1\u00eda de seguros non cobre todo o pr\u00e9stamo. \nSeguro de sa\u00fade.\nAs p\u00f3lizas de seguros de sa\u00fade cobran o custo dos tratamentos m\u00e9dicos. O seguro dental, do mesmo xeito que o seguro m\u00e9dico, protexe aos asegurados por gastos dentais. Na maior\u00eda dos pa\u00edses desenvolvidos, todos os cidad\u00e1ns reciben unha cobertura sanitaria dos seus gobernos, pagados mediante tributaci\u00f3n. Na maior\u00eda dos pa\u00edses, o seguro de sa\u00fade adoita formar parte dos beneficios do empresario. \nSeguro de casualidade.\nO seguro de casualidade asegura contra accidentes, non necesariamente vinculado a ning\u00fan inmoble espec\u00edfico. \u00c9 un amplo espectro de seguros que se poden clasificar outros tipos de seguro, como o autom\u00f3bil, a compensaci\u00f3n dos traballadores e alg\u00fans seguros de responsabilidade civil. \nSeguro de vida.\nO seguro de vida proporciona un beneficio monetario para a familia dun decedido ou outro beneficiario designado e especificamente poder\u00e1 ingresar para a familia do asegurado, o enterro, o funeral e outros gastos finais. As p\u00f3lizas de seguros de vida a mi\u00fado permiten a opci\u00f3n de pagar os ingresos ao beneficiario tanto nun pago en met\u00e1lico ou nunha anualidade. Na maior\u00eda dos estados, unha persoa non pode mercar unha pol\u00edtica sobre outra persoa sen o seu co\u00f1ecemento. \nAs anualidades ofrecen un fluxo de pagamentos e normalmente clasif\u00edcanse como seguros porque son emitidas por compa\u00f1\u00edas de seguros, est\u00e1n reguladas como seguros e requiren os mesmos tipos de co\u00f1ecemento actuarial e de xesti\u00f3n de investimentos que require o seguro de vida. As anualidades e pensi\u00f3ns que pagan un beneficio pola vida \u00e1s veces consid\u00e9ranse un seguro contra a posibilidade de que un xubilado exceda dos seus recursos financeiros. Nese sentido, son o complemento do seguro de vida e, desde unha perspectiva de subscrici\u00f3n, son a imaxe espello do seguro de vida.\nSeguro de enterro.\nO seguro de enterro \u00e9 un tipo de seguro de vida moi antigo que se paga ao falecer para cubrir gastos finais, como o custo dun funeral. Os gregos e romanos introduciron un seguro de enterramento c. \u00a0 600 a.C. cando organizaron gremios chamados \"sociedades ben\u00e9volas\" que coidaban \u00e1s familias que sobreviv\u00edan e pagaban os gastos funerarios dos membros \u00e1 morte. As gremios na Idade Media serv\u00edan para un prop\u00f3sito similar, como fixeron as sociedades amigas durante a \u00e9poca victoriana. \nSeguro de propiedade.\nO seguro de propiedade proporciona protecci\u00f3n contra riscos para a propiedade, como incendios, roubos ou danos meteorol\u00f3xicos. Isto pode inclu\u00edr formas de seguro especializado como seguro de incendio, seguro de inundaci\u00f3ns, seguro de terremotos, seguro de fogar, seguro marino interior ou seguro de caldeira. O termo \"seguro de propiedade\" pode utilizarse como un seguro de v\u00edtimas como unha ampla categor\u00eda de varios subtipos de seguro, alg\u00fans dos cales a continuaci\u00f3n: \nSeguro de responsabilidade.\nO seguro de responsabilidade civil \u00e9 un repertorio moi amplo que abarca as reclamaci\u00f3ns legais contra o asegurado. Moitos tipos de seguro incl\u00faen un aspecto da cobertura de responsabilidade civil. Por exemplo, a p\u00f3liza de seguro do propietario normalmente incluir\u00e1 unha cobertura de responsabilidade civil que protexe ao asegurado en caso de reclamaci\u00f3n presentada por algu\u00e9n que caia e caia sobre a propiedade; O seguro de autom\u00f3bil tam\u00e9n incl\u00fae un aspecto do seguro de responsabilidade civil que se indemniza contra o dano que un coche en accidente pode causar \u00e1 vida, \u00e1 sa\u00fade ou \u00e1 propiedade doutros. A protecci\u00f3n que ofrece unha p\u00f3liza de seguro de responsabilidade civil \u00e9 dobre: unha defensa legal no caso de que se inicie unha demanda contra o tomador de p\u00f3lizas e indemnizaci\u00f3n (pagamento en nome do asegurado) con respecto a un acordo ou sentenza xudicial. As pol\u00edticas de responsabilidade adoitan cubrir s\u00f3 a neglixencia do asegurado e non se aplicar\u00e1n aos resultados de actos intencionados ou intencionados por parte do asegurado.\nSeguro de cr\u00e9dito.\nO seguro de cr\u00e9dito amortiza parte ou todo dun pr\u00e9stamo cando o prestatario est\u00e1 en insolvencia. \nSeguro a todo risco.\nO seguro de todo risco \u00e9 un seguro que cubre unha ampla gama de incidentes e perigos, excepto os indicados na p\u00f3liza. O seguro de todo risco \u00e9 diferente do seguro espec\u00edfico de risco que cubre as perdas s\u00f3 dos perigos indicados na p\u00f3liza. No seguro de coche, a pol\u00edtica de todo risco incl\u00fae tam\u00e9n os danos causados polo propio condutor.\nPol\u00e9micas.\nNon reduce o risco.\nO seguro \u00e9 s\u00f3 un mecanismo de transferencia de riscos no que a carga financeira que pode producirse debido a alg\u00fan suceso fortu\u00edto transf\u00edrese a unha entidade maior chamada Compa\u00f1\u00eda de Seguros mediante o pago de primas. Isto s\u00f3 reduce a carga financeira e non as posibilidades reais de suceder un evento. O seguro \u00e9 un risco tanto para a compa\u00f1\u00eda de seguros como para o asegurado. A compa\u00f1\u00eda de seguros entende o risco que sup\u00f3n e realizar\u00e1 unha avaliaci\u00f3n de risco ao redactar a p\u00f3liza. Como resultado, as primas poden aumentar se determinan que o asegurado presentar\u00e1 unha reclamaci\u00f3n. Se unha persoa \u00e9 financeiramente estable e planea imprevistos da vida, pode pasar sen seguro. Non obstante, deber\u00e1n ter o suficiente para cubrir unha perda total de emprego e das s\u00faas posesi\u00f3ns.\nRisco moral.\nUnha compa\u00f1\u00eda de seguros pode atopar inadvertidamente que os seus asegurados non poden ser tan aversos ao risco como poden ser doutro xeito (xa que, por definici\u00f3n, o asegurado trasladou o risco \u00e1 aseguradora), un concepto co\u00f1ecido como risco moral. Isto \"illa\" moitos dos verdadeiros custos da vida con risco, negando medidas que poden mitigar ou adaptarse ao risco e levar alg\u00fans a describir os esquemas de seguros como potencialmente inadaptados. Para reducir a s\u00faa propia exposici\u00f3n financeira, as compa\u00f1\u00edas de seguros te\u00f1en cl\u00e1usulas contractuais que mitigan a s\u00faa obriga de proporcionar cobertura se o asegurado se comporta cun comportamento que aumente de forma grave o seu risco de perda ou responsabilidade."}
{"id": "502304", "revid": "98629", "url": "https://gl.wikipedia.org/wiki?curid=502304", "title": "La t\u00eda Tula (filme)", "text": "La t\u00eda Tula \u00e9 un filme espa\u00f1ol de 1964 dirixido por Miguel Picazo. O filme bas\u00e9ase na novela hom\u00f3nima de Miguel de Unamuno. Altamente aclamado, o filme \u00e9 considerado un cl\u00e1sico do cinema espa\u00f1ol. O filme foi escollido como candidato de Espa\u00f1a para o \u00d3scar \u00f3 mellor filme en lingua non inglesa na 38\u00aa edici\u00f3n dos premios, mais finalmente non foi nomeado.\nSinopse.\n\u00c1 morte da s\u00faa irm\u00e1 Rosa, Tula leva a vivir \u00e1 s\u00faa casa o seu cu\u00f1ado Ramiro e os seus dous sobri\u00f1os. A convivencia faise cada vez m\u00e1is dif\u00edcil, debido a que un pretendente de Tula quere que Ramiro infl\u00faa sobre ela e facilitar as\u00ed a voda coa s\u00faa cu\u00f1ada. Mais Ramiro s\u00e9ntese inclinado cara a Tula e proponlle contraer matrimonio. Para buscar unha compa\u00f1\u00eda que free por alg\u00fan tempo as pretensi\u00f3ns de Ramiro, Tula marcha co seu cu\u00f1ado e sobri\u00f1os a pasar unha tempada \u00e1 casa do seu t\u00edo Pedro, nunha localidade pr\u00f3xima."}
{"id": "502319", "revid": "23204", "url": "https://gl.wikipedia.org/wiki?curid=502319", "title": "La ni\u00f1a de luto", "text": "La ni\u00f1a de luto \u00e9 un filme espa\u00f1ol de 1964 dirixido por Manuel Summers. Estreouse no Festival Internacional de Cinema de Cannes de 1964. O filme tam\u00e9n foi escollido como candidato de Espa\u00f1a para o \u00d3scar \u00f3 mellor filme en lingua non inglesa na 37\u00aa edici\u00f3n dos premios, mais finalmente non foi nomeado."}
{"id": "502321", "revid": "89787", "url": "https://gl.wikipedia.org/wiki?curid=502321", "title": "Selecci\u00f3n de f\u00fatbol de Iraq", "text": "A selecci\u00f3n de f\u00fatbol de Iraq (en ) \u00e9 o equipo representativo de Iraq en diferentes competici\u00f3ns internacionais de f\u00fatbol. Est\u00e1 controlada pola Federaci\u00f3n de F\u00fatbol de Iraq (\u0627\u0644\u0627\u062a\u062d\u0627\u062f \u0627\u0644\u0639\u0631\u0627\u0642\u064a \u0644\u0643\u0631\u0629 \u0627\u0644\u0642\u062f\u0645), afiliada \u00e1 Confederaci\u00f3n Asi\u00e1tica de F\u00fatbol (AFC) e \u00e1 UEFA. Os seus maiores \u00e9xitos son un t\u00edtulo da Copa Asi\u00e1tica (2007) e unha partipaci\u00f3n na Copa do Mundo ()."}
{"id": "502325", "revid": "98629", "url": "https://gl.wikipedia.org/wiki?curid=502325", "title": "Los Tarantos", "text": "Los Tarantos \u00e9 un filme espa\u00f1ol de 1963 dirixido por Francisco Rovira Beleta. Foi nomeado \u00f3 \u00d3scar \u00f3 mellor filme en lingua non inglesa na 36\u00aa edici\u00f3n dos premios.\nO filme bas\u00e9ase na obra \"La historia de los Tarantos\" escrita por Alfredo Ma\u00f1as, e est\u00e1 inspirado en \"Romeo e Xulieta\" de William Shakespeare.\nSinopse.\n\"Los Tarantos\" \u00e9 unha trasposici\u00f3n da traxedia de amor frustrado de Romeo e Xulieta (ou da lorquiana \"Bodas de Sangre\") a d\u00faas familias xitanas rivais: os Tarantos e os Zorongos, ambientada na periferia chabolista da Barcelona do franquismo, na barriada de xitanos e pescadores de Somorrostro. Boa parte das escenas, rodadas en localizaci\u00f3ns xenu\u00ednas (al\u00ed nacera a propia Carmen Amaya), poden considerarse case cinema documental ou similares ao \"cin\u00e9ma v\u00e9rit\u00e9\" franc\u00e9s ou ao neorrealismo italiano; por\u00e9n, as escenas musicais de puro flamenco e danza espa\u00f1ola, empar\u00e9ntana co cinema musical, e as convenci\u00f3ns da lectura entre li\u00f1as \u00e1 que o p\u00fablico da \u00e9poca estaba afeite pola censura, co cinema de denuncia ou o cinema social."}
{"id": "502326", "revid": "1410", "url": "https://gl.wikipedia.org/wiki?curid=502326", "title": "Selecci\u00f3n de f\u00fatbol de Angola", "text": "A selecci\u00f3n de f\u00fatbol de Angola \u00e9 o equipo representativo de Angola nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federa\u00e7\u00e3o Angolana de Futebol, pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. Entre os seus logros destaca unha participaci\u00f3n na Copa do Mundo ()."}
{"id": "502328", "revid": "23204", "url": "https://gl.wikipedia.org/wiki?curid=502328", "title": "Dulcinea (filme de 1962)", "text": "Dulcinea \u00e9 un filme espa\u00f1ol de 1963 dirixido por Vicente Escriv\u00e1 e baseado na obra de Gaston Baty. Est\u00e1 protagonizado Millie Perkins, Cameron Mitchell e Folco Lulli. Foi escollido como candidato de Espa\u00f1a para o \u00d3scar \u00f3 mellor filme en lingua non inglesa na 35\u00aa edici\u00f3n dos premios, mais finalmente non foi nomeado."}
{"id": "502329", "revid": "89787", "url": "https://gl.wikipedia.org/wiki?curid=502329", "title": "Pl\u00e1cido (filme)", "text": "Pl\u00e1cido \u00e9 un filme espa\u00f1ol de 1961 dirixido por Luis Garc\u00eda Berlanga. Foi nomeado ao \u00d3scar \u00f3 mellor filme en lingua non inglesa na 34\u00aa edici\u00f3n dos premios. Estreouse no Festival Internacional de Cinema de Cannes de 1962.\nSinopse.\nNoiteboa nunha pequena cidade de provincias espa\u00f1ola. \"Ollas Cocinex\" patrocina unha poxa \u00e1 que acoden artistas de Madrid para convidar a cear un pobre en casa de cada familia de ricos. Mentres Pl\u00e1cido, contratado para que percorra pola cidade unha estrela de Nadal no seu motocarro acabado de estrear, ten que aboar a primeira letra do modesto veh\u00edculo antes da posta de sol."}
{"id": "502330", "revid": "23204", "url": "https://gl.wikipedia.org/wiki?curid=502330", "title": "A las cinco de la tarde", "text": "A las cinco de la tarde \u00e9 un filme espa\u00f1ol de 1961 dirixido por Juan Antonio Bardem. O filme foi escollido como candidato de Espa\u00f1a para o \u00d3scar \u00f3 mellor filme en lingua non inglesa na 33\u00aa edici\u00f3n dos premios, mais finalmente non foi nomeado."}
{"id": "502331", "revid": "89787", "url": "https://gl.wikipedia.org/wiki?curid=502331", "title": "La venganza", "text": "La venganza \u00e9 un filme espa\u00f1ol de 1958 dirixido por Juan Antonio Bardem. Foi coprodudico por Italia, estando protagonizado polo actor italiano Raf Vallone. Francisco Rabal \u00e9 o narrador do filme. Estreouse no Festival Internacional de Cinema de Cannes de 1958 mais non se estreou nos cinemas de Espa\u00f1a at\u00e9 o ano seguinte. O filme tivo graves problemas por mor da censura e Bardem mesmo acabou en prisi\u00f3n, xerando un grande esc\u00e1ndalo internacional. O filme foi nomeado ao \u00d3scar \u00f3 mellor filme en lingua non inglesa na 31\u00aa edici\u00f3n dos premios.\nSinopse.\nJuan regresa \u00e1 aldea tras estar encerrado dez anos por un crime que non cometeu. Xunto coa s\u00faa irm\u00e1 Andrea deciden vingarse de quen cren que \u00e9 o culpable dos males da familia: Luis \"o Torcido\". Para iso, os dous irm\u00e1ns uniranse a unha cuadrilla de segadores que procura traballo polos campos de Castela e cun xefe que \u00e9 o seu rival.\nProduci\u00f3n.\nA rodaxe comezou o 26 de xu\u00f1o de 1957 e rematou o 29 de setembro do mesmo ano.\nO filme tivo numerosos problemas coa censura, que chegou a prohibir o t\u00edtulo orixinal que aparec\u00eda no gui\u00f3n escrito en 1957 (\"Los segadores\"), por coincidir co t\u00edtulo do himno catal\u00e1n (\"Els Segadors\"). Unhas das esixencias foi cambiar o momento en que ocorr\u00eda a acci\u00f3n (os anos 50 no gui\u00f3n) suxerindo que os feitos descritos acontecesen en 1935. \"Deste modo, a dura situaci\u00f3n social dos segadores que se describe no filme ser\u00eda responsabilidade das autoridades republicanas e non das franquistas.\" Ao final, Bardem situou a acci\u00f3n en 1931, quit\u00e1ndolle responsabilidade \u00e1 Rep\u00fablica dos sufrimintos das personaxes."}
{"id": "502332", "revid": "23204", "url": "https://gl.wikipedia.org/wiki?curid=502332", "title": "Calle Mayor (filme)", "text": "Calle Mayor \u00e9 un filme espa\u00f1ol de 1956 dirixido por Juan Antonio Bardem. O filme foi escollido como candidato de Espa\u00f1a para o \u00d3scar \u00f3 mellor filme en lingua non inglesa na 30\u00aa edici\u00f3n dos premios, mais finalmente non foi nomeado. \nSinopse.\nIsabel \u00e9 unha boa e sensible solteirona que vive nunha pequena vila coa s\u00faa nai vi\u00fava. Aos trinta e cinco anos, est\u00e1 perdendo a esperanza de casar e ter nenos.\nUn grupo de aburridos amigos de mediana idade decide facer un xogo con Isabel: Juan, o m\u00e1is novo e guapo deles, finxir\u00e1 namorarse dela. Como Isabel est\u00e1 a vivir o cortexo chea de esperanza e ledicia, Juan d\u00e1se de conta demasiado tarde da crueldade da situci\u00f3n, mais obrigado polos compa\u00f1eiros, non se atreve a dicirlle a verdade. "}
{"id": "502333", "revid": "89787", "url": "https://gl.wikipedia.org/wiki?curid=502333", "title": "Tarde de toros", "text": "Tarde de toros \u00e9 un filme espa\u00f1ol de 1956 dirixido por Ladislao Vajda. Estreouse no Festival Internacional de Cinema de Cannes de 1956. O filme foi escollido como candidato de Espa\u00f1a para o \u00d3scar \u00f3 mellor filme en lingua non inglesa na 29\u00aa edici\u00f3n dos premios, mais finalmente non foi nomeado."}
{"id": "502344", "revid": "89787", "url": "https://gl.wikipedia.org/wiki?curid=502344", "title": "Selecci\u00f3n de f\u00fatbol de Mozambique", "text": "A selecci\u00f3n de f\u00fatbol de Mozambique \u00e9 o equipo representativo de Mozambique nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federa\u00e7\u00e3o Mo\u00e7ambicana de Futebol, pertencente \u00e1 Confederaci\u00f3n Africana de F\u00fatbol (CAF) e \u00e1 FIFA."}
{"id": "502346", "revid": "22570", "url": "https://gl.wikipedia.org/wiki?curid=502346", "title": "Biliprote\u00edna", "text": "As biliprote\u00ednas son prote\u00ednas pigmentadas que se encontran en organismos fotosint\u00e9ticos como as algas e plantas e en certos insectos. Son prote\u00ednas que est\u00e1n unidas a un crom\u00f3foro de tipo bilina. En plantas e algas a principal funci\u00f3n das biliprote\u00edna \u00e9 realizar o proceso de acumulaci\u00f3n de luz necesario para que a fotos\u00edntese sexa m\u00e1is eficiente; mentres que en insectos interve\u00f1en no crecemento e desenvolvemento. Unha das s\u00faas propiedades \u00e9 a receptividade \u00e1 luz, polo que esta recollida de luz e a s\u00faa fluorescencia fanas axeitadas para aplicaci\u00f3ns en obtenci\u00f3n de imaxes biol\u00f3xicas e como bioindicadores. Outras propiedades que te\u00f1en as ficobiliprote\u00ednas, como ser axentes antioxidantes, antienvellecemento e antiinflamatorios fan que te\u00f1an un uso potencial en medicina, cosm\u00e9tica e tecnolox\u00eda alimentaria. A\u00ednda que a investigaci\u00f3n sobre as biliprote\u00edna rem\u00f3ntase \u00e1 d\u00e9cada de 1950, foi dificultada debido a complicaci\u00f3ns da estrutura das biliprote\u00ednas, falta de m\u00e9todos dispo\u00f1ibles para illar os compo\u00f1entes indivuduais das biliprote\u00ednas, e a limitada informaci\u00f3n sobre as reacci\u00f3ns das liases que son necesarias para unir a prote\u00edna co seu crom\u00f3foro. A investigaci\u00f3n estivo principalmente centrada nas ficobiliprote\u00ednas; pero os avances en tecnolox\u00eda e metodolox\u00eda, xunto co descubrimento de diferentes tipos de liases, renovou o interese na investigaci\u00f3n sobre elas, o que supuxo novas oportunidades para investigar procesos nos que interve\u00f1en, como a s\u00faa ensamblaxe e desensamblaxe e pregamento. \nFunci\u00f3ns.\nEn plantas a algas.\nAs biliprote\u00ednas que te\u00f1en as plantas e algas serven como un sistema de pigmentos cuxo prop\u00f3sito \u00e9 detectar e absorber a luz necesaria para a fotos\u00edntese.\u00a0O especrro de absorci\u00f3n das biliprote\u00ednas complementan os doutros pigmentos fotosint\u00e9ticos como as clorofila ou carotenos. Os pigmentos detecan e absorben enerx\u00eda da luz; esta enerx\u00eda \u00e9 despois transferida \u00e1 clorofila. Segundo Takashi Hirata et al., os crom\u00f3foros de certas biliprote\u00ednas son responsables das s\u00faas actividades antioxidantes, e a ficocianina tam\u00e9n pos\u00faen cualidades antiinflamatorias debido \u00e1 s\u00faa apoprote\u00edna. Cando son inducidos polo col\u00e1xeno e o ADP, a ficocianobilina suprime a agregaci\u00f3n das plaquetas.\nEn insectos.\nEn insectos, as biliprote\u00ednas lipocalinas funcionan xeralmente facilitando os cambios de cor durante a camuflaxe, pero tam\u00e9n se atoparon outras funci\u00f3ns. Outras funci\u00f3ns hipot\u00e9ticas, pero a\u00ednda non probadas, son a prevenci\u00f3n de danos celulares e a regulaci\u00f3n da guanilil ciclase con biliverdina, entre outras funci\u00f3ns asociadas co mantemento metab\u00f3lico. No insecto \"Manduca sexta\", atopouse a biliprote\u00edna insecticianina que xoga un papel crucial no desenvolvemento embrionario, xa que se observou a absorci\u00f3n de insecticianina nos ovos que pon este lepid\u00f3ptero.\nEstrutura.\nA estrutura das biliprote\u00ednas est\u00e1 tipicamente caracterizada pola presenza de crom\u00f3foros bilina formados por un tetrapirrol linear, as cales est\u00e1n unidas covalentemente a apoprote\u00ednas por enlaces tio\u00e9ter. Cada tipo de biliprote\u00edna ten unha \u00fanica bilina exclusiva (por exemplo, a ficoeritrobilina \u00e9 o crom\u00f3foro da ficoeritrina e ficocianobilina \u00e9 o crom\u00f3foro da ficocianina). Os crom\u00f3foros bilinas orix\u00ednanse pola clivaxe oxidativa do anel hemo, catalizada por hemo oxixenases nunha das catro pontes metino, polo que poden foramrse catro tipos de is\u00f3meros da bilina. En todos os organismo co\u00f1ecidos que te\u00f1en biliprote\u00ednas, a clivaxe adoita acontecer na ponte \u03b1, xerando a biliverdina IX\u03b1. \nAs ficobiliprote\u00ednas est\u00e1n agrupadas formado grupos (\"clusters\") separados, de aproximadamente 40\u00a0nm de di\u00e1metro, co\u00f1ecidos como ficobilisomas. Os cambios estruturais producidos nas bilinas derivadas a partir dos is\u00f3meros biliverdina IX\u03b1 determinan o rango espectral da absorci\u00f3n de luz. \nAs estruturas das biliprote\u00ednas en insectos difiren lixeiramente das de plantas e algas; te\u00f1en unha estrutura cristalina distinta e os seus crom\u00f3foros non est\u00e1n unidos covalentemente \u00e1s apoprote\u00ednas. A diferenza das ficobiliprote\u00ednas, cuxos crom\u00f3foros se mante\u00f1en nunha disposici\u00f3n estendida por medio de interacci\u00f3ns espec\u00edficas entre os crom\u00f3foros e as prote\u00ednas, o crom\u00f3foro das biliprote\u00ednas de insectos ten unha estrutura cristalina helicoidal c\u00edclica no estado unido \u00e1 prote\u00edna, como se observou en estudos de biliprote\u00ednas extra\u00eddas das bolboretas da verza \"Pieris brassicae\".\nClases de biliprote\u00ednas.\nFicobiliprote\u00ednas.\nAs ficobiliprote\u00ednas enc\u00f3ntranse en cianobacterias e grupos de algas como as rodofitas (algas vermellas) e criptofitas. Nas ficobiliprote\u00ednas poden ter variaci\u00f3ns na ficocianina (pigmento azul), na ficoeritrina (pigmento vermello) e na aloficocianina (pigmento azul claro); cada un dos cales pos\u00fae diferentes propiedades espectrais. Estas biliprote\u00f1inas hidrosolubles non son esenciais para o funcionamento da c\u00e9lula. Algunha cualidades especiais das ficobiliprote\u00ednas son as s\u00faas propiedades antioxidantes e a s\u00faa alta fluorescencia, e son os seus crom\u00f3foros os que lle dan a estas prote\u00ednas a s\u00faa forte pigmentaci\u00f3n. As ficobiliprote\u00ednas clasif\u00edcanse en d\u00faas categor\u00edas baseadas nas s\u00faas secuencias amino terminais: secuencias \"tipo \u03b1\" e \"tipo \u03b2\". En biliprote\u00ednas nas que o n\u00famero de bilinas nas d\u00faas subunidades non \u00e9 igual, a subunidade con m\u00e1is bilinas ten unha secuencia amino de tipo \u03b2.\nFicocromos.\nOs ficocromos son unha subclase de ficobiliprote\u00ednas que eran reco\u00f1ecidos inicialmente s\u00f3 como pigmentos detectores de luz en cianobacterias. Agora est\u00edmase que todos son posibles pigmentos fotocr\u00f3micos fotorreversibles, independentemente da s\u00faa funci\u00f3n. Tam\u00e9n se encontran en algas vermellas. Os fitocromos a, b, c e d foron descubertos por cient\u00edficos que fraccionaron mostras de cianobacterias usando isoelectroenfoque. As fracci\u00f3ns con puntos isoel\u00e9ctricos de ou arredor de 4,6 parec\u00edan an\u00e1logos aos fitocromos porque posu\u00edan propiedades fotocr\u00f3micas, a\u00ednda que eran sensibles \u00e1 luz de lonxitudes de onda m\u00e1is curtas. Os catro ficocromos ag\u00e1s o ficocromo c foron extra\u00eddos das cianobacterias \"Tolypothrix distorta\"; mentres que o ficocromo a atopouse tam\u00e9n en \"Phormidium luridum\", \"Nostoc muscorum\" 1453/12 e \"Anacystis nidulans\"; e o ficocromo c foi extra\u00eddo de \"Nostoc muscorum\" A e \"Tolypothrix tenuis\".\nFitocromos.\nOs fitocromos (abreviados como phys) descubr\u00edronse inicialmente en plantas verdes en 1945. O pigmento fotorreversible foi despois atopado en fungos, musgos e grupos de algas debido ao desenvolvemento da secuenciaci\u00f3n de xenoma completo. Os fitocromos funcionan como un sensor da intensidade da luz en reacci\u00f3ns de alta enerx\u00eda, \u00e9 dicir, en plantas superiores (por exemplo as plantas de sementeiro a\u00ednda baixo terra), durante a transformaci\u00f3n do crecemento sen clorofila heter\u00f3trofo ao crecemento fotosint\u00e9tico aut\u00f3trofo cando xa botaron follas. Levan a cabo esta funci\u00f3n ao monitorizar varios par\u00e1metros de sinais luminosos (como a presenza/ausencia, cor, intensidade e fotoperiodicidade). Esta informaci\u00f3n \u00e9 despois transducida por medio de v\u00edas de sinalizaci\u00f3n intracelular que desencadean respostas espec\u00edficas para o organismo e o seu estado de desenvolvemento a nivel celular e molecular. Os fitocromos son tam\u00e9n responsables de regular moitos aspectos do crecemento das plantas, desenvolvemento e reproduci\u00f3n a trav\u00e9s do seu ciclo celular.\nLipocalinas (biliprote\u00ednas de insectos).\nAs lipocalinas, identificadas como biliprote\u00ednas, atop\u00e1ronse nunha ampla variedade de insectos, pero principalmente na orde dos lepid\u00f3pteros. Descubr\u00edronse na bolboreta da verza e en varias especies de avela\u00ed\u00f1as e vermes da seda, inclu\u00edndo \"Samia cynthia\", \"Bombyx mori\", \"Lonomia obliqua\", \"Manduca sexta\", \"Galleria mellonella\" e \"Cerura vinula\". As bliprote\u00ednas asociadas con estas especies de insectos son as prote\u00ednas de uni\u00f3n \u00e1 bilina, prote\u00ednas de uni\u00f3n \u00e1 biliverdina, a bombirina, as lipocalinas 1 e 4, a insecticianina, a galerina e a CV-bilina, respectivamente. As biliprote\u00ednas atopadas en \"Manduca sexta\" e \"Cerura vinula\" forman parte dos flu\u00eddos da hemolinfa do insecto.\nDas biliprote\u00ednas que se atoparon noutras ordes de insectos, non lepid\u00f3pteros, a\u00ednda non se co\u00f1ece a secuencia, polo que a s\u00faa natureza como lipocalinas non \u00e9 totalmente segura.\nComparaci\u00f3n das biliprote\u00ednas de diferentes organismos.\nNun estudo de 1988 dirixido por Hugo Scheer e Harmut Kayser, extra\u00e9ronse biliprote\u00ednas das bolboretas \"Pieris brassicae\" e \"Cerura vinula \" e examin\u00e1ronse as s\u00faas propiedades, que foron comparadas coas das biliprote\u00ednas de plants e algas. \nA diferenza das biliprote\u00ednas de plantas e algas cuxas bilinas xeralmente derivan s\u00f3 do is\u00f3mero IX\u03b1 da biliverdina, as bilinas das biliprote\u00ednas de insectos derivan do is\u00f3mero IX\u03b3, que se encontra case exclusivamenre en lepid\u00f3pteros. Esta serie IX\u03b3 de pigmentos biliares derivan da clivaxe de precursores porfir\u00ednicos nas pontes de metino do C-15 (formalmente \u03b3), o que non \u00e9 caracter\u00edsitico das biliprote\u00ednas doutros mam\u00edferos e plantas. Cando os cient\u00edficos examinaron as biliprote\u00ednas das bolboretas \"P. brassicae\" e \"C. vinula\", atoparon que os seus polip\u00e9ptidos ti\u00f1an un baixo contido en h\u00e9lice \u03b1 en comparaci\u00f3n coas ficobiliprote\u00ednas. \nHipotetizouse que o papel das biliprote\u00ednas en insectos estar\u00eda relacionado coa absorci\u00f3n de luz igual que en plantas e algas. Por\u00e9n, esta hip\u00f3tese foi desbotada cando as propiedades fotoqu\u00edmicas que c\u00f3mpren para a absorci\u00f3n de luz estaba ausentes na bolboreta \"P. brassicae\", polo que se asumiu que as biliprote\u00ednas dos demais insectos tampouco ti\u00f1an propiedades fotoqu\u00edmicas.\nBase\u00e1ndose nestes exames chegouse \u00e1 conclusi\u00f3n de que as biliprote\u00ednas de insectos est\u00e1n s\u00f3 distantemetne relacionadas coas de plantas e algas, debido ao gran n\u00famero de diferenzas en canto \u00e1 s\u00faa estrutura, composici\u00f3n qu\u00edmica, derivaci\u00f3n de bilinas e funci\u00f3ns xerais.\nAplicaci\u00f3ns.\nBioimaxes.\nAs prote\u00ednas fluorescentes tiveron un impacto substancial na obtenci\u00f3n de imaxes biol\u00f3xicas, raz\u00f3n pola que as biliprote\u00ednas son bos candidatos para o seu uso nesta aplicaci\u00f3n, debido \u00e1s s\u00faas propiedades de fluorescencia, captaci\u00f3n de luz, sensibilidade \u00e1 luz e de fotointerruptor (isto \u00faltimo ocorre s\u00f3 en fitocromos). As ficobiliprote\u00ednas, que son moi fluorescentes, foron usadas en aplicaci\u00f3ns externas de obtenci\u00f3n de bioimaxes desde inicios da d\u00e9cada de 1980. Esta aplicaci\u00f3n require que o crom\u00f3foro bilina sexa sintetizado do hemo, despois do cal se necesita unha liase para enlazar covalentemente a bilina \u00e1 s\u00faa correspondente apoprote\u00edna. Un m\u00e9todo aternativo usa no seu lugar fitocromos; alg\u00fans fitocromos s\u00f3 requiren un encima, unha hemo oxixenase, para sintetizar os crom\u00f3foros. Outro beneficio de usar fitocromos \u00e9 que se unen \u00e1s s\u00faas bilinas autocataliticamente. A\u00ednda que hai pigmentos fotocr\u00f3micos con baixa fluorescencia, este problema foi paliado por medio de enxe\u00f1ar\u00eda de prote\u00ednas obtendo variantes que reducen a fotoqu\u00edmica e melloran a fluorescencia.\nAlimentaci\u00f3n, medicina e cosm\u00e9tica.\nAs propiedades das ficobiliprote\u00ednas, como o seu car\u00e1cter natural antioxidante, antiinflamatorio, colorante alimentario, forte pigmentaci\u00f3n e actividades antienvellecemento, fixeron que te\u00f1an un considerable potencial para o seu uso en alimentos, cosm\u00e9tica e medicina. Tam\u00e9n demostraron ter valor terap\u00e9utico no tratamento de doenzas comoa enfermidade de Alzheimer e cancro. Dada a ampla gama de aplicaci\u00f3ns e usos posibles, estase tratando de encontrar e desenvolver modos de producir e purificar ficobiliprote\u00ednas para afrontar a gran demanda que hai delas. Unha desas ficobiliprote\u00ednas \u00e9 a C-ficocianina (C-PC), que se encontra na espirulina. Un factor limitante do uso da C-PC nestas aplicaci\u00f3ns \u00e9 a s\u00faa estabilidade como prote\u00edna, dado que na s\u00faa forma natural, a C-PC \u00e9 moi sensible \u00e1 luz e calor cando est\u00e1 en soluci\u00f3n acuosa, debido ao seu crom\u00f3foro fotosensible ficocianobilina (PCB), que tam\u00e9n a fai proclive \u00e1 oxidaci\u00f3n por radicais libres. Como outros colorantes alimentarios naturais, a C-PC \u00e9 tam\u00e9n sensible \u00e1s condici\u00f3ns \u00e1cidas e \u00e1 exposici\u00f3n a oxidantes. Isto motivou estudos para desenvolver m\u00e9todos para estabilizar a C-PC/PCB e ampliar as s\u00faas aplicaci\u00f3ns a outros sistemas de alimentos.\nIndicador da calidade da auga potable.\nOs sinais fluorescentes emitidos pola ficoeritrina e ficociania fan que sexan axeitadas para usalas como indicadores para detectar cianotoxinas como as microcistinas na auga potable. Un estudo examinou a natureza dos sinais fluorescentes das biliprote\u00ednas en canto ao seu car\u00e1cter de funcionamento en tempo real, sensibilidade e o comportamento das biliprote\u00ednas en diferentes etapas do tratamento da auga en comparaci\u00f3n coas microsictinas. O car\u00e1cter de tempo real dos sinais fluorescentes foi confirmado por medidas de fluorescencia, xa que poden levarse a cabo sen ter que preconcentrar as biliprote\u00ednas. Se a proporci\u00f3n de biliprote\u00edna respecto de microcistina est\u00e1 por riba de 1, os sinais fluorescentes poden estimar concentraci\u00f3ns moi baixas de microcistinas. Unha proba realizada en 2009 comparou o comportamento de ambas as biliprote\u00ednas e das microcistinas seleccionadas MC-LR e MC-RR durante o tratamento da auga. Os resultados da proba mostraron que as biliprote\u00ednas te\u00f1en unha funci\u00f3n de aviso temper\u00e1n contra a presenza de microcistinas nas etapas de tratamento da auga convencionais que utilizan a preoxidaci\u00f3n con permanganato, carbono activado e cloraci\u00f3n. Por\u00e9n, esta funci\u00f3n de aviso temper\u00e1n non corre cando se utiliza di\u00f3xido de cloro como preoxidante ou desinfectante final. \u00c9 importante co\u00f1ecer a proporci\u00f3n biliprote\u00edna/toxina da auga sen tratar para usar as biliprote\u00ednas para estas medidas de control no tratamento da auga potable."}
{"id": "502347", "revid": "5863", "url": "https://gl.wikipedia.org/wiki?curid=502347", "title": "Mikel Buesa Blanco", "text": ""}
{"id": "502348", "revid": "5863", "url": "https://gl.wikipedia.org/wiki?curid=502348", "title": "Miguel Buesa Blanco", "text": ""}
{"id": "502350", "revid": "5863", "url": "https://gl.wikipedia.org/wiki?curid=502350", "title": "EHAK", "text": ""}
{"id": "502351", "revid": "5863", "url": "https://gl.wikipedia.org/wiki?curid=502351", "title": "Partido Comunista de las Tierras Vascas", "text": ""}
{"id": "502356", "revid": "5863", "url": "https://gl.wikipedia.org/wiki?curid=502356", "title": "Xogos Ol\u00edmpicos de Atenas de 2004", "text": ""}
{"id": "502357", "revid": "5863", "url": "https://gl.wikipedia.org/wiki?curid=502357", "title": "Amaya Valdemoro Madariaga", "text": ""}
{"id": "502360", "revid": "25871", "url": "https://gl.wikipedia.org/wiki?curid=502360", "title": "Selecci\u00f3n de f\u00fatbol de Cabo Verde", "text": "A selecci\u00f3n de f\u00fatbol de Cabo Verde \u00e9 o equipo representativo de Cabo Verde nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federa\u00e7\u00e3o Caboverdiana de Futebol, pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. Entre os seus logros destaca a participaci\u00f3n nos cuartos de final da Copa de \u00c1frica de Naci\u00f3ns en 2013. "}
{"id": "502364", "revid": "98629", "url": "https://gl.wikipedia.org/wiki?curid=502364", "title": "Selecci\u00f3n de f\u00fatbol do Iemen", "text": "A selecci\u00f3n de f\u00fatbol do Iemen (en ) \u00e9 o equipo representativo do Iemen nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol do Iemen (\u0627\u0644\u0627\u062a\u062d\u0627\u062f \u0627\u0644\u064a\u0645\u0646\u064a \u0644\u0643\u0631\u0629 \u0627\u0644\u0642\u062f\u0645\u200e), pertencente \u00e1 Confederaci\u00f3n Asi\u00e1tica de F\u00fatbol (AFC) e \u00e1 FIFA. Antes de 1990, cando o pa\u00eds estaba dividido en Iemen do Norte e Iemen do Sur, exist\u00edan d\u00faas selecci\u00f3ns nacionais, unha por pa\u00eds. Ap\u00f3s a unificaci\u00f3n, o equipo do Iemen est\u00e1 considerado como o herdeiro da selecci\u00f3n do Norte. Pese a ser o quinto pa\u00eds m\u00e1is poboado de Oriente Medio, e a pesar dos \u00e9xitos obtidos en categor\u00edas sub-17, sub-20 e sub-23, o Iemen non acadou os mesmos logros que pa\u00edses menos poboados como os , , , ou ."}
{"id": "502369", "revid": "5132", "url": "https://gl.wikipedia.org/wiki?curid=502369", "title": "Selecci\u00f3n de f\u00fatbol de Iemen do Norte", "text": ""}
{"id": "502370", "revid": "5132", "url": "https://gl.wikipedia.org/wiki?curid=502370", "title": "Selecci\u00f3n de f\u00fatbol do Iemen do Norte", "text": ""}
{"id": "502371", "revid": "89787", "url": "https://gl.wikipedia.org/wiki?curid=502371", "title": "Tom\u00e1s Castellano y Villarroya", "text": "Tom\u00e1s Castellano y Villarroya, nado en Zaragoza o 5 de marzo de 1850 e finado en Madrid o 11 de xu\u00f1o de 1906, foi un pol\u00edtico espa\u00f1ol, ministro de Ultramar durante a rexencia de Mar\u00eda Cristina de Habsburgo-Lorena e de Facenda durante o reinado de Afonso XIII. Destacouse pola s\u00faa estreita amizade con Antonio C\u00e1novas del Castillo. \nTraxectoria.\nTraxectoria econ\u00f3mica.\nLicenciouse en Filosof\u00eda e Letras e conseguiu o doutoramento en Dereito na universidade de Zaragoza. Moi novo comezou, en 1870, a traballar na banca da s\u00faa familia, \"Casa Villarroya-Castellano\", orixe do Banco de Arag\u00f3n (creado en 1910) e tam\u00e9n do Diario de Zaragoza. Tivo diversos cargos econ\u00f3micos: presidente do consello do Pantano de la Pe\u00f1a e do Pantano de Mezalocha, presidente do primeiro consello integrado pola li\u00f1a ferroviaria Zaragoza-Canfranc, presidente da Sociedad General Azucarera de Espa\u00f1a.\nTraxectoria pol\u00edtica.\nEn 1880, comeza a intervir en pol\u00edtica, afili\u00e1ndose ao Partido Conservador; estivo vencellado \u00e1 bisbarra de Cinco Villas e foi membro da Deputaci\u00f3n de Zaragoza de 1878 a 1879 por Ejea de los Caballeros e Borja (Zaragoza). Foi elixido ao Congreso por Zaragoza nas sucesivas elecci\u00f3ns parlamentarias de 1879, 1881 (1.334 votos lugar), en 1884 (1.626 votos, 1 lugar), en 1886 (1.492 votos, 2\u00ba lugar), 1891 (9.938 votos, 1\u00ba lugar), 1893 (7.664 votos), 1896 ( votos), 1898 ( votos ), 1899 (8.801 votos), 1901 (7.789 votos, 1\u00aa lugar), 1903 (6.848 votos, 2\u00ba lugar) e 1905 (8.536 votos, lugar). \nFoi ministro de Ultramar, nos gobernos que presidiron sucesivamente a Antonio C\u00e1novas del Castillo e Marcelo Azc\u00e1rraga y Palmero entre o 23 de marzo de 1895 e o 4 de outubro de 1897, durante os que tivo que marcar a estratexia no novo conflito en Cuba apoiando a estratexia de Weyler. Tam\u00e9n foi ministro de Facenda entre o 16 de decembro de 1904 e o 27 de xaneiro de 1905 nun gabinete presidido de novo por Azc\u00e1rraga. \nTam\u00e9n ocupou o cargo de presidente do Banco de Espa\u00f1a entre o 11 de decembro de 1903 e o 20 de decembro de 1904; durante o seu mandato conseguiu reducir a masa monetaria cunha pol\u00edtica antinflacionista."}
{"id": "502372", "revid": "5132", "url": "https://gl.wikipedia.org/wiki?curid=502372", "title": "Rep\u00fablica Democr\u00e1tica Popular do Iemen", "text": ""}
{"id": "502377", "revid": "5132", "url": "https://gl.wikipedia.org/wiki?curid=502377", "title": "Selecci\u00f3n de f\u00fatbol do Iemen do Sur", "text": "A selecci\u00f3n de f\u00fatbol do Iemen do Sur (en ), oficialmente selecci\u00f3n de f\u00fatbol da RPD do Iemen, foi o equipo representativo da Rep\u00fablica Democr\u00e1tica Popular do Iemen, m\u00e1is co\u00f1ecida como Iemen do Sur, nas competici\u00f3ns oficiais deste deporte entre 1965 e 1989. A s\u00faa organizaci\u00f3n estaba a cargo da Federaci\u00f3n de F\u00fatbol da RDP do Iemen, pertencente \u00e1 Confederaci\u00f3n Asi\u00e1tica de F\u00fatbol (AFC) e \u00e1 FIFA. \nA selecci\u00f3n participou na Copa Asi\u00e1tica de 1976, onde caeron eliminados na fase de grupos, e formou parte da fase de clasificaci\u00f3n para a Copa do Mundo de , onde perderon na primeira rolda ante . O equipo desapareceu en 1990 cando Iemen do Sur se uniu a Iemen do Norte. A actual consid\u00e9rase herdeira da ."}
{"id": "502378", "revid": "5132", "url": "https://gl.wikipedia.org/wiki?curid=502378", "title": "Selecci\u00f3n de f\u00fatbol de Iemen do Sur", "text": ""}
{"id": "502381", "revid": "89787", "url": "https://gl.wikipedia.org/wiki?curid=502381", "title": "Madhvacharya", "text": "Madhvacharya (en , trasliterado como Madhv\u0101c\u0101rya), nado en P\u0101jaka, preto de Udupi en 1238 e finado en 1317, tam\u00e9n co\u00f1ecido como P\u016brna Praj\u00f1a e \u0100nanda T\u012brtha, foi un fil\u00f3sofo hind\u00fa e l\u00edder da escola da \"Dvaita\" (dualismo) de Vedanta. Madhva chamaba \u00e1 s\u00faa filosof\u00eda \"Tattvav\u0101da\", que significa \"discusi\u00f3ns dende un punto de vista realista\".\nTraxectoria.\nMadhvacharya naceu na costa occidental do estado de Karnataka na India do s\u00e9culo XIII. De adolescente, converteuse en Sanyasi (monxe), un\u00edndose ao gur\u00fa Brahma-sampradaya Achyutapreksha, da orde de Ekadandi. Madhva estudou a filosof\u00eda hind\u00fa cl\u00e1sica, en particular os \"Mukhya Upanishads\", o \"Bhagavad Gita\" e os Brahma Sutras (\"Prasthanatrayi\"). Realizou comentario sobre eles e fixo trinta e sete traballos en s\u00e1nscrito. O seu estilo de escritura era dunha brevidade extrema e expresi\u00f3ns condensadas. A s\u00faa obra principal \u00e9 o \"Anuvyakhyana\", suplemento filos\u00f3fico da s\u00faa bhasya sobre o Brahma Sutras composto cunha estrutura po\u00e9tica. Nalg\u00fans dos seus traballos, proclamouse como un avatar de Vayu, fillo do deus Vishnu.\nFoi cr\u00edtico coas ensinanzas da Advaita Vedanta de Adi Shankara e da Vishishtadvaita Vedanta de Ramanuja. Viaxou pola India en varias ocasi\u00f3ns, visitando lugares como Bengala, Varanasi, Dwarka, Goa e Kanyakumari, involucr\u00e1ndose en debates filos\u00f3ficos e visitando centros hind\u00fas de ensino. Madhva estableceu o Krishna Mutt en Udupi cun murti asegurado deDwarka Gujarat en 1285.\nAs ensinanzas de Madhv\u0101c\u0101rya constr\u00faense sobre a premisa de que hai unha diferenza fundamental entre o Atman (alma individual) e o Brahman (realidade \u00faltima, deus Vishnu); hai d\u00faas diferentes realidades cambiantes, coa alma individual dependente do Brahman, nunca id\u00e9ntica. As ensinanzas te\u00edsticas do dualismo da s\u00faa escola est\u00e1n en desacordo coas ensinanzas monistas das outras d\u00faas escolas m\u00e1is influentes da Vedanta baseadas no nondualismo de Advaita e o nondualismo cualificado de Vishishtadvaita. A liberaci\u00f3n, afirmaba Madhva, ac\u00e1dase s\u00f3 mediante a graza de deus. A escola Dvaita fundada por Madhva influ\u00edu no vaishnavismo, o movemento Bhakti da India medieval, e foi unha das tres influentes filosof\u00edas Ved\u0101nta, xunto coa Advaita Vedanta e a Vishishtadvaita Vedanta. A influencia hist\u00f3rica de Madhva no hindu\u00edsmo, indican Kulandran e Kraemer: \"foi beneficiosa, mais non exhaustiva\"."}
{"id": "502382", "revid": "47401", "url": "https://gl.wikipedia.org/wiki?curid=502382", "title": "Madhva", "text": ""}
{"id": "502383", "revid": "47401", "url": "https://gl.wikipedia.org/wiki?curid=502383", "title": "Madhwa", "text": ""}
{"id": "502384", "revid": "47401", "url": "https://gl.wikipedia.org/wiki?curid=502384", "title": "Madhv\u0101c\u0101rya", "text": ""}
{"id": "502385", "revid": "25871", "url": "https://gl.wikipedia.org/wiki?curid=502385", "title": "Kevin Larsen", "text": "Mindaugas Ka\u010dinas, nado o 17 de xullo de 1993 en Copenhague, \u00e9 un xogador profesional de baloncesto dinamarqu\u00e9s. Cunha altura de 2,08 m xoga na posici\u00f3n de pivote. Actualmente xoga para o Movistar Estudiantes."}
{"id": "502386", "revid": "1505", "url": "https://gl.wikipedia.org/wiki?curid=502386", "title": "Rally de Terra do Carballi\u00f1o de 1993", "text": "O Rally de Terra do Carballi\u00f1o de 1993 foi a sexta edici\u00f3n de dito rally. Celebrouse o 26 de setembro de 1993 e foi a segunda proba puntuable para a tempada 1993 do Campionato de Galicia de Rallys de Terra. O vencedor foi o piloto Jos\u00e9 Alonso conducindo un Citro\u00ebn AX 4x4.\nO rally estivo protagonizado polas protestas dun grupo de mulleres, veci\u00f1as de Gabi\u00e1n, no concello de Bobor\u00e1s, que impediron o paso dos veh\u00edculos por unha das pistas forestais, por desacordos coa organizaci\u00f3n.\nItinerario.\nEstaban programados 244,575 km, dos cales 34 ser\u00edan cronometrados, divididos en tres treitos con d\u00faas pasadas a cada un deles. Os treitos cronometrados a percorrer eran Fe\u00e1s-A Fenteira, Alto do Para\u00f1o e Osmo-Cenlle. Por mor das protestas das \"mulleres do Gabi\u00e1n\" e dun pequeno incendio a proba reduciuse a s\u00f3 tres treitos e uns 15 km cronometrados.\nProtestas das \"mulleres do Gabi\u00e1n\".\nUn grupo de mulleres veci\u00f1as de Gabi\u00e1n autodenominadas \"as mulleres do Gabi\u00e1n\" cobraron protagonismo no rally, cortando o tr\u00e1fico e impedindo a competici\u00f3n en parte do percorrido. D\u00edas antes da celebraci\u00f3n do rally xa mostraran a s\u00faa oposici\u00f3n ao paso da proba por unha das pistas forestais, entre Gabi\u00e1n e o alto do Para\u00f1o, alegando que dito cami\u00f1o fora aberto co seu traballo e o seu di\u00f1eiro e que nos anos anteriores o paso do rally o deixara bastante estragado, tendo que ama\u00f1alo elas sen a axuda de ningu\u00e9n. Por este motivo pediron 100.000 pesetas \u00e1 organizaci\u00f3n para permitir o paso da proba, petici\u00f3n que foi aceptada nun principio pola organizaci\u00f3n. Con todo, tras o pago da metade da cantidade acordada, o ICONA obrigou \u00e1s mulleres a devolver o di\u00f1eiro.\nNa tarde anterior \u00e1 celebraci\u00f3n da proba as mulleres abriron unha gabia de grandes dimensi\u00f3ns na pista forestal, que foi pechada pola noite e reaberta de novo no amencer do d\u00eda do rally. Atrincheir\u00e1ronse nela \"armadas\" con apeiros de labranza e colocaron ademais bloques de cemento e grandes pedras obstaculizando o cami\u00f1o. Finalmente conseguiron o seu obxectivo e suspend\u00e9ronse as d\u00faas pasadas por dito treito.\nDesenvolvemento.\nO Citro\u00ebn AX 4x4 do vigu\u00e9s Jos\u00e9 Alonso dominou os dous primeiros treitos, seguido de preto polo Peugeot 205 GTI de Manuel Senra e Pepe Maceiras, e con Andr\u00e9s Gonz\u00e1lez en terceiro lugar. No derradeiro treito, o coche de Senra envorcou a falta de poucos metros para a meta, deixando o cami\u00f1o libre para a vitoria de Alonso."}
{"id": "502387", "revid": "1505", "url": "https://gl.wikipedia.org/wiki?curid=502387", "title": "Rally de Terra de Lugo de 1993 1", "text": "O Rally de Terra de Lugo de 1993 foi a novena edici\u00f3n de dito rally. Celebrouse o 9 de outubro de 1993 e foi puntuable para o Campionato de Espa\u00f1a de Rallys de Terra e para o Campionato de Galicia de Rallys de Terra. O vencedor foi o catal\u00e1n Enric Burrull, que conduc\u00eda un Citro\u00ebn AX 4x4 Proto Turbo.\nFoi o primeiro dos dous rallys de terra celebrados esa fin de semana en Lugo."}
{"id": "502389", "revid": "27155", "url": "https://gl.wikipedia.org/wiki?curid=502389", "title": "Apoencima", "text": ""}
{"id": "502390", "revid": "27155", "url": "https://gl.wikipedia.org/wiki?curid=502390", "title": "Apoenzima", "text": ""}
{"id": "502391", "revid": "27155", "url": "https://gl.wikipedia.org/wiki?curid=502391", "title": "Holoenzima ADN polimerase III", "text": ""}
{"id": "502392", "revid": "27155", "url": "https://gl.wikipedia.org/wiki?curid=502392", "title": "Apoprote\u00edna", "text": "Apoprote\u00edna pode referirse a:\nDenom\u00ednase en xeral apoprote\u00edna \u00e1 parte proteica de prote\u00ednas que conte\u00f1en compo\u00f1entes non proteicos, \u00e9 dicir, a parte polipept\u00eddica de prote\u00ednas conxugadas, como por exemplo as biliprote\u00ednas, formadas por unha prote\u00edna e mais un crom\u00f3foro bilina non proteico, ou as glicoprote\u00ednas (con azucres) ou prote\u00ednas que conte\u00f1en metais ou porfirinas (por exemplo a hemoglobina)."}
{"id": "502393", "revid": "89787", "url": "https://gl.wikipedia.org/wiki?curid=502393", "title": "Selecci\u00f3n de f\u00fatbol de Zambia", "text": "A selecci\u00f3n de f\u00fatbol de Zambia () \u00e9 o equipo representativo de Zambia nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n de F\u00fatbol de Zambia (\"Football Association of Zambia\"), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. O seu maior logro foi o t\u00edtulo da Copa de \u00c1frica de Naci\u00f3ns de 2012, conseguido ap\u00f3s venceren na final a na rolda de penaltis. Antes de 1964, o equipo era co\u00f1ecido como selecci\u00f3n de f\u00fatbol de Rodesia do Norte."}
{"id": "502394", "revid": "5132", "url": "https://gl.wikipedia.org/wiki?curid=502394", "title": "Selecci\u00f3n de f\u00fatbol de Rodesia do Norte", "text": ""}
{"id": "502397", "revid": "27155", "url": "https://gl.wikipedia.org/wiki?curid=502397", "title": "Prote\u00edna conxugada", "text": "As prote\u00ednas conxugadas ou heteroprote\u00ednas son mol\u00e9culas que presentan unha parte proteica (chamada apoprote\u00edna) e outra non proteica menor (grupo prost\u00e9tico). Isto difer\u00e9nciaas das prote\u00ednas simples ou holoprote\u00ednas. Exemplos son: lipoprote\u00ednas, glicoprote\u00ednas, fosfoprote\u00ednas, hemoprote\u00ednas, flavoprote\u00ednas, metaloprote\u00ednas, fitocromos, citocromos, opsinas e cromoprote\u00ednas. Todas son globulares e clasif\u00edcanse en funci\u00f3n do grupo prost\u00e9tico. \nPoden clasificarse en:"}
{"id": "502398", "revid": "27155", "url": "https://gl.wikipedia.org/wiki?curid=502398", "title": "Heteroprote\u00edna", "text": ""}
{"id": "502400", "revid": "98629", "url": "https://gl.wikipedia.org/wiki?curid=502400", "title": "Anne Lister", "text": "Anne Lister, nada en Halifax o 3 de abril de 1791 e finada en Kutaisi o 22 de setembro de 1840, foi unha propietaria de terras, alpinista e viaxeira brit\u00e1nica, co\u00f1ecida polo seu diario codificado que orixinou o filme \"The Secret Diaries of Miss Anne Lister\". Ao longo da s\u00faa vida, mantivo un diario onde narrou os detalles da s\u00faa vida coti\u00e1, inclu\u00edndo as s\u00faas relaci\u00f3ns l\u00e9sbicas, as s\u00faas preocupaci\u00f3ns financeiras, as s\u00faas actividades industriais e o seu traballo dedicado ao Sal\u00f3n Shibden. Os diarios conte\u00f1en m\u00e1is de catro mill\u00f3ns de palabras e preto dun sexto delas (aquelas que tratan sobre os detalles \u00edntimos das s\u00faas relaci\u00f3ns amorosas e sexuais) foron escritas en c\u00f3digo. O c\u00f3digo, derivado dunha combinaci\u00f3n de \u00e1lxebra e grego antigo, foi descifrado en 1930.\nAnne Lister \u00e9 moitas veces denominada \"a primeira lesbiana moderna\" polo seu estilo de vida abertamente l\u00e9sbico. Era chamada \"Freddie\" por unha das s\u00faas amantes e \"Gentleman Jack\", polos moradores de Halifax, onde ela sufr\u00eda de acoso pola s\u00faa sexualidade. Viv\u00eda na \u00e1rea rural da cidade, onde dirix\u00eda a obra de renovaci\u00f3n do paisaxismo do Sal\u00f3n Shibden, que herdara do seu t\u00edo, James Lister, morto en 1826.\nFalecemento.\nAnne Lister faleceu aos 49 anos de idade, v\u00edtima dunha febre, en Koutais mentres viaxaba con Ann Walker, a s\u00faa esposa e o seu \u00faltimo amor. Ann Walker, que recibiu a propiedade do Sal\u00f3n Shibden, pediu o embalsamento do corpo de Anne Lister e levouno de volta para o Reino Unido, onde est\u00e1 enterrada na igrexa paroquial de Halifax. Ann Walker morreu en 1854, na s\u00faa casa de infancia, Cliff Hill en Lightcliffe.\nAo longo da s\u00faa vida, Anne Lister tivo unha forte fe na Igrexa Anglicana. A familia de Lister ti\u00f1a un cofre na igrexa parroquial de Halifax, onde est\u00e1n os seus restos mortais. A s\u00faa l\u00e1pida foi descuberta en 2010 despois de que fose tapada por un piso en 1879. O t\u00famulo da familia est\u00e1 na Igrexa de Saint Ann, Southowram, onde est\u00e1 sepultado John Lister. El foi o primeiro en tentar a traduci\u00f3n dos diarios de Anne Lister."}
{"id": "502407", "revid": "85894", "url": "https://gl.wikipedia.org/wiki?curid=502407", "title": "Francisco Javier D\u00edaz Fern\u00e1ndez", "text": "Francisco Javier D\u00edaz Fern\u00e1ndez, nado na Coru\u00f1a o 2 de setembro de 1785 e finado en Santiago de Chile en agosto de 1822, foi un militar galego.\nTraxectoria.\nFillo de Francisco D\u00edaz Casta\u00f1\u00f3n e Manuela Fern\u00e1ndez de Mera, foi irm\u00e1n de Antonio D\u00edaz Fern\u00e1ndez. Foi bautizado na igrexa parroquial de San Nicol\u00e1s da Coru\u00f1a o 3 de setembro de 1785, sendo apadri\u00f1ado por Francisco Javier de Arrav\u00eda, administrador de tabacos da cidade, recibindo o sacramento de mans do Lorenzo Antonio Folgueira y Saavedra, que lle impuxo os nomes do seu padri\u00f1o.\nFixo carreira como militar, e trasladouse a Montevideo, onde se atopaba xa o seu irm\u00e1n Antonio.\nD\u00edaz dedicouse \u00e1 carreira n\u00e1utica, e posu\u00eda unha cultura extraordinaria, sobresa\u00edndo como pol\u00edglota e matem\u00e1tico. Gran co\u00f1ecedor da l\u00edngua e literatura francesas, dominaba correctamente o ingl\u00e9s e o italiano, e como di Miller nas s\u00faas Memorias, \"Profundizaba en matem\u00e1ticas, co\u00f1ec\u00eda o m\u00e9todo de fortificar e coroaba as s\u00faas dotes intelectuais e os seus co\u00f1ecementos coa distinguida cualidade de ser moi sociable\".\nIgual que o seu irm\u00e1n Antonio, fixo a carreiras de armas e sumouse \u00e1 causa revolucionaria da independencia americana,\nO 5 de decembro de 1812, o Triunvirato que gobernaba Arxentina extendeu a favor de D\u00edaz o despacho de subtenete do Reximento de Infanter\u00eda n\u00famero 4, mais para poder continuar naquel ex\u00e9rcito necesitaba obter a carta de cidadan\u00eda americana que lle foi concedida o 23 de xu\u00f1o de 1813, por disposici\u00f3n da Asemblea Constitu\u00ednte. Mais D\u00edaz, que formaba parte das forzas sitiadoras de Montevideo desde o seu ingreso no ex\u00e9rcito arxentino, perdeu aquel documento, segundo comunicaci\u00f3n do xeneral Rondeau ao Goberno de Bos Aires. Apresurouse este a comunicarlle \u00e1 Asemblea Constitu\u00ednte o referido extrav\u00edo 0 4 de setembro, engadindo que \"era de xustiza que este bo servidor da Patria (d\u00edaz), non se vira privado daquela gracia\", e a Asemblea, presidida naquel ent\u00f3n por Pedro Pablo Vidal, resolveu o 7 daquel mes, \"librar novamente o t\u00edtulo\". No ex\u00e9rcito sitiador de Montevideo foille encomendado por Rondeau a direcci\u00f3n da construci\u00f3n de fortificaci\u00f3ns que se levantaron fronte \u00e1 praza e a instalaci\u00f3n das bater\u00edas.\nPoucos d\u00edas despois, o 29 de setembro de 1813, foi promovido a tenete de artiller\u00eda, continuando os seus servicios no ex\u00e9rcito sitiador de Montevideo ata o 20 de febreiro de 1815, data na que regresou a Bos Aires, difrutando dunha breve licencia, para marchar inmediatamente ao posto que no ex\u00e9rcito desempe\u00f1aba, recibindo m\u00e1is adiante a condecoraci\u00f3n outorgada polo Director Supremo, Gervasio Antonio de Posadas, aos que formaron parte das forzas que ocuparon aquela praza o 23 de xu\u00f1o de 1814.\nContinuou emprestando servicios nas forzas independentes que operan na provincia Oriental contra as tropas de Artigas, servindo \u00e1s ordes do Xeneral San Mart\u00edn en Mendoza, co emprego de capit\u00e1n de artiller\u00eda, cargo que lle conferiran por despacho o 31 de marzo daquel ano, sendo destinado a comandar a compa\u00f1\u00eda de artiller\u00eda c\u00edvica de San Juan, composta de 80 homes, ao que el se sumou o 30 de setembro, por orde de San Mart\u00edn, a responsabilidade de fortificar a cidade de San Juan, o que efectuou coa s\u00faa reco\u00f1ecida destreza, constru\u00edndo unha magn\u00edfica li\u00f1a de trincheiras e foso, que non ser\u00edan demolidas ata o ano 1917. Ese sagaz medida precautoria foi dada ao xeneral en xefe, polo xu\u00edzoso temro dunha contraofensiva das forzas realistas a trav\u00e9s da cordilleira andina.\nListo ao fin o ex\u00e9rcito dos Andes para iniciar a campa\u00f1a emancipadora de Chile, o capit\u00e1n D\u00edaz participaba na mesma, formando parte do reximento de artiller\u00eda, asistindo en tal car\u00e1cter \u00e1 batalla de Chacabuco o 12 de febreiro de 1817. Integrando a divisi\u00f3n das tres armas, que as ordes do coronel Jos\u00e9 Gregorio de las Heras, foi destacado ao Sur de Chile, para aniquilar as tropas realistas al\u00ed concentradas. Este xefe dispuxo a instalaci\u00f3n da s\u00faa divisi\u00f3n nas alturas do cerro Gavil\u00e1n, fortific\u00e1ndose nela e construinfdo un reducto no centro da posici\u00f3n, que guarneceu cun can\u00f3n e un ob\u00fas, a cargo de D\u00edaz, desde o cal bat\u00eda un areal que se extend\u00eda ao S. e L. da Concepci\u00f3n. Tomou parte no combate de Curapalig\u00fce o 4 de abril, as\u00ed como tam\u00e9n nas columnas que atacaron a parza de Talcahuano na xornada do 6 de decembro de 1817. Desde o 31 de maio deste ano, D\u00edaz estaba ao mando da primeira Compa\u00f1\u00eda do Terceiro batall\u00f3n de Artiller\u00eda.\u00e7Atopouse na acci\u00f3n de Cancha Rayada o 19 de marzo de 1818 e na batalla de Maip\u00fa do 5 de abril de 1818, que asegurou a independencia de Chile. Nesta soada batalla, D\u00edaz actuou como axudante do xeneral Gonz\u00e1lez Balcarce, substituto de San Mart\u00edn, e polo seu destacado comportamento naquela, ascend\u00e9rono a Saraxento maior garduado de artiller\u00eda, con antig\u00fcidade do 15 de abril.\nPouco despois, o ilustre mari\u00f1o Manuel Blanco Encalada, recibiu encargo do Goberno chileno de organizar unha escuadra co fin de disputar o dominio do mar aos espa\u00f1ois. Esta constitu\u00eduse co nav\u00edo \"San Mart\u00edn\", a Fragata \"Lautaro\", a corveta \"Chacabuco\" e os bergant\u00edns \"Araucano\" e \"Pueyrred\u00f3n\". A D\u00edaz encomend\u00e1ronlle o mando da Chacabuco , quizais tendo en conta os seus estudios navais. Esta corveta estaba provista de 20 can\u00f3ns e levaba 151 homes como tripulaci\u00f3n.\nSegundo Carranza, no seu libro \"San Mart\u00edn\", a escuadra partiu de Valpara\u00edso o 20 de agosto de 1820. Nembargante, o ilustrado capit\u00e1n de frgata e historiador arxentino R.Yaben d\u00e1nos outra versi\u00f3n: \"\u00c1s 12 do d\u00eda 19 de outubro de 1818 aquela incipiente escuadra fixo \u00e1 vela, do porto de Valpara\u00edso ag\u00e1s do Pueyrred\u00f3n que o deb\u00eda facer dez d\u00edas despois.\" Blanco Encalada iniciou o seu cruceiro para interceptar buques espa\u00f1ois que integraban o convoi que escoltaba \u00e1 frgata \"Mar\u00eda Isabel\" que partira da Pen\u00ednsula meses antes. Na noite do 14 de outubro separouse a \"Chacabuco\" e 17 d\u00edas despois volveuse incorporar ao resto da escuadra.\nD\u00edaz capturou as fragats espa\u00f1olas \"Rosal\u00eda\" e \"carlota\", pertencente ao convoi antes citado, e conduciunas a Valpara\u00edso o 22 de novembro de 1818. Esta data desdi claramente a opini\u00f3n referida de Carranza.\nCa\u00eddos en 1820 o Congreso e o Director Supremo das Provincias Unidas do R\u00edo da Prata, o xeneral san Mart\u00edn estimou que rematara o mandato que lle conferiran aquelas autoridades, e as\u00ed o fixo saber aos seus oficiais, reunidos en Rancagua o 2 de abril daquel ano., quen consideraron que non hab\u00eda raz\u00f3n algunha para tal renuncia, \"quedando de conseguinte sentado como base e principio, que a autoridade que recibiu o Sr. Xeneral para facer a guerra aos espa\u00f1ois e adiantar a felicidade do pa\u00eds, non caducara, nin pode caducar, porque a s\u00faa orixe que \u00e9 a sa\u00fade do pobo, \u00e9 inmundable. Nesta intelixencia, se por alg\u00fan accidente ou circunstancia inesperada faltase por morte, ou enfermidade o actual debe seguirlle na sucesi\u00f3n do mando ao xefe que contin\u00fae no seguinte inmediato garo do mesmo ex\u00e9rcito dos Andes\".\nFrancisco javier D\u00edaz \u00e9 o segundo en asinar esta hist\u00f3rica de Rancagua. Autoriz\u00e1bana \"un oficial m\u00e1is antigo de cada clase en todos os corpos e todos os SS.xefes\".\nO 6 de marzo de 1820 recib\u00eda D\u00edaz a efectividade do seu emprego no terceiro Batall\u00f3n de Artiller\u00eda dos Andes. Mais xa non puido tomar parte na campa\u00f1a do Per\u00fa, permanecendo en Chile, onde o retivo o seu estado de sa\u00fade, gravemente afectada a consecuencia das \"fatigas e penalidades das s\u00faas longas camap\u00f1as\", segundo asegura o seu fillo, o xeneral C\u00e9sar D\u00edaz. Solicitou e obtivo o seu pase ao ex\u00e9rcito de Chile, no que se conservou ata a s\u00faa morte, ocorrida en Santiago de Chile en agosto de 1822. Pillado afirma D\u00edaz retirarase do ex\u00e9rcito un ano antes do seu falecemento.\nO xeneral Miller, nas s\u00faas \"Memorias\" ref\u00edrese a D\u00edaz dicindo que non s\u00f3 combateu aos seus compatriotas de orixe, sen\u00f3n a alg\u00fan americano que non lle agradec\u00eda debidamente o seu concurso. Fachendoso da s\u00faa condici\u00f3n de galego de nacemento, desafiou tres veces ao capit\u00e1n Juan Ap\u00f3stol Mart\u00ednez, ac\u00e9rremo inimigo dos espa\u00f1ois por chamolo Gayego, con af\u00e1n de lle rebaixalo, resultando os dous feridos, ata que \"finalmente convi\u00f1eron en que Ap\u00f3stol non volver\u00eda ofendelo na s\u00faa presencia\".\nPertenc\u00edan a esta familia destacadas persoalidades. Ademais do seu irm\u00e1n Antonio, xeneral e ministro do Uruguai, c\u00f3ntanse o coronel Osorio, marido da s\u00faa irm\u00e1 Manuela; o xeneral Enrique Mart\u00ednez, o seu cu\u00f1ado; os xenerais o colombiano Madrid e F\u00e9lix Olaz\u00e1bal, tam\u00e9n emparentados con el; o tenente coronel Videla, chileno, casado coa s\u00faa filla maior, e o xeneral arxentino Jos\u00e9 Mar\u00eda Bustillo, casado cunha das s\u00faas fillas menores. Da s\u00faa esposa Dona Feliciana Mart\u00ednez, que acompa\u00f1ou ao seu marido en todas as camap\u00f1as, tivo fillos tan sobresalientes como o seu fillo maior o xeneral C\u00e9sar D\u00edaz; o tenente coronel Adri\u00e1n D\u00edaz; o alf\u00e9rez arxentino F\u00e9lix D\u00edaz, que morreu na guerra co Paraguai; o seu bisneto o mari\u00f1o arxentino Luis Pillado, fillo do notable historiador e novelista arxentino Jos\u00e9 Antonio Pillado. \u00c9 curios facer notar no que se refire aos seus fillos que dous naceron en Montevideo, dous en Santiago de Chile, un en Mendoza e o outro en Bos Aires, tres homes e tres mulleres.\nDeu os seus fillos a Am\u00e9rica, sen ter en conta as s\u00faas nacionalidades, do mesmo xeito que lle deu ao novo continente a s\u00faa vida, a s\u00faa espada, a s\u00faa capacidade e saber, o mellor que lle pod\u00eda dar un soldado da liberdade como foi este magn\u00edfico galego chamado Francisco Javier D\u00edaz Fern\u00e1ndez.\n, eminente figura galega que tanto hab\u00eda de abrollar na historia uruguaia. Nesta capital, Francisco J.D\u00edaz contareu matrimonio o d\u00eda 13 de febreiro de 1810 e na Igrexa Matriz montevideana, con Feliciana Mart\u00ednez, vi\u00fava de Juan Jos\u00e9 de las Cagigas, tenente de fragata, e filla do tenente coronel de drag\u00f3ns D.Jos\u00e9 Mart\u00ednez e Dna. Mar\u00eda de los \u00c1ngeles Dicidio e Zamudio.==V\u00e9xase"}
{"id": "502408", "revid": "6504919", "url": "https://gl.wikipedia.org/wiki?curid=502408", "title": "Selecci\u00f3n de f\u00fatbol de Cimbabue", "text": "A selecci\u00f3n de f\u00fatbol de Cimbabue () \u00e9 o equipo representativo de Cimbabue nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol de Cimbabue (\"Zimbabwe Football Association\"), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. At\u00e9 1964 a selecci\u00f3n foi co\u00f1ecida como selecci\u00f3n de f\u00fatbol de Rodesia do Sur, entre que entre esa data e 1980 foi co\u00f1ecida como selecci\u00f3n de f\u00fatbol de Rodesia."}
{"id": "502409", "revid": "5132", "url": "https://gl.wikipedia.org/wiki?curid=502409", "title": "Selecci\u00f3n de f\u00fatbol de Zimbabwe", "text": ""}
{"id": "502410", "revid": "5132", "url": "https://gl.wikipedia.org/wiki?curid=502410", "title": "Selecci\u00f3n de f\u00fatbol de Rodesia", "text": ""}
{"id": "502411", "revid": "5132", "url": "https://gl.wikipedia.org/wiki?curid=502411", "title": "Selecci\u00f3n de f\u00fatbol de Rodesia do Sur", "text": ""}
{"id": "502414", "revid": "88215", "url": "https://gl.wikipedia.org/wiki?curid=502414", "title": "Casademont Zaragoza", "text": ""}
{"id": "502415", "revid": "88215", "url": "https://gl.wikipedia.org/wiki?curid=502415", "title": "Trapa Palencia", "text": ""}
{"id": "502416", "revid": "88215", "url": "https://gl.wikipedia.org/wiki?curid=502416", "title": "Chololates Trapa Palencia", "text": ""}
{"id": "502417", "revid": "89787", "url": "https://gl.wikipedia.org/wiki?curid=502417", "title": "Fosfoprote\u00edna", "text": "Unha fosfoprote\u00edna \u00e9 unha prote\u00edna que cont\u00e9n un grupo fosfato unido, que se engade por modificaci\u00f3n postraducional. Pode levar unido un s\u00f3 grupo fosfato simple ou unha mol\u00e9cula complexa como o 5'-fosfo-ADN, enlazada polo fosfato. O amino\u00e1cido ao que est\u00e1 unido o fosfato adoita ser un residuo de serina, treonina ou tirosina (principalmente en eucariotas), ou de \u00e1cido asp\u00e1rtico ou histidina (principalmente en procariotas). Un exemplo de fosfoprote\u00edna \u00e9 a case\u00edna do leite.\nA base de datos UniProt conti\u00f1a m\u00e1is de 90\u00a0000 entradas sobre fosfoprote\u00ednas en 2010. En 2013, a base de datos PhosphoSitePlus rexistrou arredor de 206\u00a0000 sitios de fosforilaci\u00f3n en case 20\u00a0000 fosfoprote\u00ednas. Arredor dun terzo do proteoma dos mam\u00edferos son fosfoprote\u00ednas.\nA fosforilaci\u00f3n de prote\u00ednas \u00e9 un importante mecanismo regulatorio nas c\u00e9lulas. A fosforilaci\u00f3n real\u00edzana prote\u00edna quinases e a desfosforilaci\u00f3n, fosfatases.\nAs fosfoprote\u00ednas propux\u00e9ronse como biomarcadores para o cancro de mama."}
{"id": "502418", "revid": "98629", "url": "https://gl.wikipedia.org/wiki?curid=502418", "title": "Nucleoprote\u00edna", "text": "As nucleoprote\u00ednas son prote\u00ednas que est\u00e1n estruturalemnte asociadas con \u00e1cidos nucleicos, xa sexan ADN ou ARN. Son nucleoprote\u00ednas t\u00edpicas as dos ribosomas, nucleosomas e as prote\u00ednas de nucleoc\u00e1psides virais.\nNon hai que confundir as nucleoplote\u00ednas (asociadas a \u00e1cidos nucleicos en calquera parte da c\u00e9lula) coas prote\u00ednas nucleares, que son prote\u00ednas de todo tipo que se encontran no n\u00facleo celular, non necesariamente asociadas aos \u00e1cidos nucleicos.\nEstruturas.\nAs nucleoprote\u00ednas adoitan estar cargadas positivamente, facilitando a interacci\u00f3n coas cadeas de \u00e1cidos nucleicos, que est\u00e1n cargadas negativamente. Co\u00f1\u00e9cense as estruturas terciarias e funci\u00f3ns biol\u00f3xicas de moitas nucleoprote\u00ednas. T\u00e9cnicas importantes para determinar as estruturas das nucleoprote\u00ednas son a difracci\u00f3n de raios X, a resonancia magn\u00e9tica nuclear e a microscop\u00eda crioelectr\u00f3nica.\nVirus.\nOs xenomas de virus tanto de virus de ADN coma de ARN est\u00e1n apertadamente empaquetados dentro da s\u00faa c\u00e1pside. Moitos virus son, por tanto, pouco m\u00e1is que un conxunto organizado de nucleoprote\u00ednas cos seus sitios de uni\u00f3n orientados cara a dentro. As prote\u00ednas virais caracterizadas estruturalmente son as do virus da gripe A, virus da rabia, virus \u00c9bola, virus Bunyamwera, virus Schmallenberg, virus Hazara, virus da febre hemorr\u00e1xica Crimea\u2013Congo, e virus Lassa.\nDesoxirribonucleoprote\u00ednas.\nUnha desoxirribonucleoprote\u00edna (DNP) \u00e9 un complexo de ADN e prote\u00edna. Os exemplos protot\u00edpicos son os nucleosomas, complexos nos que o ADN xen\u00f3mico est\u00e1 envolvendo agrupaci\u00f3ns de oito unidades de prote\u00ednas histonas nos n\u00facleos das c\u00e9lulas eucariotas para formar a cromatina. As protaminas substit\u00faen as histonas durante a espermatox\u00e9nese.\nFunci\u00f3ns.\nAs desoxirribonucle\u00ednas m\u00e1is abundantes son os nucleosomas, no cal o compo\u00f1ente non proteico \u00e9 o ADN nuclear. As prote\u00ednas combinadas con este ADN son histonas ou protaminas. A cromatina (e os cromosomas) eucariotas est\u00e1n constitu\u00eddos por estas nucleoprote\u00ednas. As desoxirribonucleoprote\u00ednas nestes complexos interaccionan para xerar un complexo regulatorio multiproteico no cal o ADN est\u00e1 enroscado, que participa na regulaci\u00f3n da replicaci\u00f3n e transcrici\u00f3n do ADN.\nAs desoxirribonucleoprote\u00ednas est\u00e1n tam\u00e9n implicadas na recombinaci\u00f3n hom\u00f3loga, un proceso para a reparaci\u00f3n do ADN que parece ser case universal. Un paso intermedio fundamental neste proceso \u00e9 a interacci\u00f3n de m\u00faltiples copias dunha prote\u00edna recombinase cun segmento de ADN monocatenario para formar un filamento de desoxirribonucleoprote\u00edna. As recombinases empregadas neste proceso son producidas por arqueas (recombinase RadA), bacterias (recombinase RecA) e polos eucariotas, desde l\u00e9vedos a humanos (recombinases Rad51 e Dmc1).\nRibonucleoprote\u00ednas.\nUnha ribonucleoprote\u00edna (RNP) \u00e9 un complexo formado por un \u00e1cido ribonucleico e unha prote\u00edna de uni\u00f3n ao ARN. Estes complexos xogan un papel integral en varias funci\u00f3ns biol\u00f3xicas importantes comoa transcrici\u00f3n, traduci\u00f3n e regulaci\u00f3n da expresi\u00f3n x\u00e9nica e na regulaci\u00f3n do metabolismo do ARN. Alg\u00fans exemplos de RNPs son o ribosoma, o encima telomerase, as ribonucleoprote\u00ednas da b\u00f3veda, a RNase P, a hnRNP e os RNP nucleares pequenas (snRNPs), que est\u00e1n implicadas no empalme do pre-ARNm (espliceosoma) e est\u00e1n entre os principais compo\u00f1entes do nucl\u00e9olo. Alg\u00fans virus son ribonucleoprote\u00ednas simples, que conte\u00f1en s\u00f3 unha mol\u00e9cula de ARN e varias mol\u00e9culas proteicas id\u00e9nticas. Outras son complexos de ribonucleoprote\u00ednas e desorirribonucleoprote\u00ednas que conte\u00f1en varias prote\u00ednas e excepcionalmente m\u00e1is mol\u00e9culas de \u00e1cido nucleico. Actualmente poden atoparse unhas 2000 RNPs no RCSB Protein Data Bank (PDB). Ademais, a Protein-RNA Interface Data Base (PRIDB) pos\u00fae unha colecci\u00f3n de informaci\u00f3n sobre interfaces ARN-prote\u00edna baseada en datos tomados de PDB. Algunhas caracter\u00edsticas com\u00fans das interfaces prote\u00edna-ARN foron deducidas base\u00e1ndose en estruturas co\u00f1ecidas. Por exemplo, a RNP dos snRNPs te\u00f1en un motivo para a uni\u00f3n ao ARN na s\u00faa prote\u00edna de uni\u00f3n ao ARN. Os residuos de amino\u00e1cidos arom\u00e1ticos deste motivo orixinan interacci\u00f3ns de amoreamento (\"staking\") co ARN. Os residuos de lisina na porci\u00f3n helicoidal das prote\u00ednas de uni\u00f3n ao ARN axudan a estabilizar as interacci\u00f3ns cos \u00e1cidos nucleicos. Esta uni\u00f3n do \u00e1cido nucleico \u00e9 reforzada pola atracci\u00f3n electrost\u00e1tica entre as cadeas laterais de carga positiva da lisina e as negativas dos fosfatos do esqueleto do \u00e1cido nucleico. Ademais, \u00e9 posible modelar RNPs por computador. A\u00ednda que os m\u00e9todos computacionais para deducir estruturas de RNP son menos precisos que os m\u00e9todos experimentais, proporcionan un modelo aproximado da estrutura, que se pode usar para predicir a identidade de amino\u00e1cidos significativos e residuos de nucle\u00f3tidos. Dita informaci\u00f3n axuda a comprender o funcionamento global das RNP.\n'RNP' pode significar tam\u00e9n part\u00edcula ribonucleoproteica. As part\u00edculas ribonucleoproteicas son focos intracelulares para a regulaci\u00f3n postranscricional. Estas part\u00edculas xogan un importante papel na replicaci\u00f3n do virus da gripe A. O xenoma do virus da gripe est\u00e1 composto por oito part\u00edculas ribonucleoproteicas formadas por un complexo de ARN de sentido negativo unido a unha nucleoprote\u00edna viral. Cada RNP acarrexa con el un complexo ARN polimerase. Cando a nucleoprote\u00edna se une ao ARN viral, pode expo\u00f1er as s\u00faas bases nucleot\u00eddicas, o que permite \u00e1 polimerase viral transcribir o ARN. Nese momento, unha vez que o virus entra na c\u00e9lula h\u00f3spede estar\u00e1 preparado para iniciar o proceso de replicaci\u00f3n.\nAnticorpos anti-RNP.\nOs anticorpos anti-RNP son autoanticorpos asociados coa \"enfermidade mixta do tecido conxuntivo\" e son tam\u00e9n detectados en case o 40% dos pacientes de lupus eritematoso. Dous tipos de anticorpos anti-RNP est\u00e1n estreitamente relacionados coa s\u00edndrome de Sj\u00f6gren: SS-A (Ro) e SS-B (La). Os autoanticorpos contra snRNP denom\u00ednanse anticorpos anti-Smith e son espec\u00edficos de lupus eritematoso sist\u00e9mico. A presenza dun nivel significativo de anti-U1-RNP serve tam\u00e9n como posible indicador de enfermidade mixta do tecido conxuntivo cando se detecta en conxunci\u00f3n con outros factores.\nFunci\u00f3ns.\nAs ribonucleoprote\u00ednas exercen un papel de protecci\u00f3n. O ARNm nunca aparece como unha mol\u00e9cula de ARN libre na c\u00e9lula. Sempre est\u00e1 asociado con ribonucleoprote\u00ednas e funciona como un complexo ribonucleoproteico.\nDa mesma maneira, os xenomas de virus de ARN de febra negativa nunca existen en forma de mol\u00e9culas de ARN libres. As ribonucleoprote\u00ednas protexen os seus xenomas das RNases. As nucleoprote\u00ednas adoitan ser os principais ant\u00edxenos para os virus porque te\u00f1en determinantes antix\u00e9nicos espec\u00edficos de cepa e espec\u00edficos de grupo."}
{"id": "502419", "revid": "89787", "url": "https://gl.wikipedia.org/wiki?curid=502419", "title": "Rodrigo Guedes de Carvalho", "text": "Rodrigo Manuel Rocha Guedes de Carvalho, nado no Porto o 14 de novembro de 1963, \u00e9 un xornalista e novelista portugu\u00e9s. Presenta o informativo \"Xornal da Noite\" emitido pola emisora portuguesa SIC.\nVida.\nRodrigo Guedes de Carvalho naceu o 14 de novembro de 1963, no Porto. \u00c9 fillo do m\u00e9dico Rodrigo Jorge Ferreira Guedes de Carvalho (10 de outubro de 1943) e da s\u00faa muller Laura Maria Lemos Carvalho Rocha (Matosinhos). \u00c9 sobri\u00f1o-neto do actor e encenador Jo\u00e3o Guedes e primo-sobri\u00f1o da actriz Paula Guedes.\nNa adolescencia xogou f\u00fatbol: nas tempadas de 1978/79 e 1979/80 xogou como medio ao servizo dos xuven\u00eds do FC da Foz, e na tempada de 1980/81 xogou como medio nos xuven\u00eds do Leix\u00f5es SC.\n\u00c9 Licenciado en Comunicaci\u00f3n Social na Universidade Nova de Lisboa. \nCasou primeira vez coa tam\u00e9n xornalista Paula Moura Pi\u00f1eiro, de quen se divorciou e de quen ten un fillo e unha filla, Rodrigo de Moura Pi\u00f1eiro Guedes de Carvalho (1992) e Benedita de Moura Pi\u00f1eiro Guedes de Carvalho (1994). Casou pola segunda vez o 17 de maio de 2008 coa tam\u00e9n xornalista Teresa Dimas (22 de abril de 1969).\nCarreira.\nEntrou para o centro de formaci\u00f3n da RTP onde tivo como compa\u00f1eiras nomes como C\u00e2ndida Pito, M\u00e1rcia Rodrigues e Margarida Pito Correia. Profissionalizou-se na RTP onde comezou por traballar no deporte. Nesa altura fixo unha pequena aparici\u00f3n na telenovela Palabras Cruzadas, na RTP, en 1986.\nEn 1991 xorde o convite de Em\u00eddio Rangel para ir para a SIC que se ir\u00eda tornar a primeira televisi\u00f3n privada en Portugal.\nEn 1992 estreouse na escrita, coa novela \"Daqui a Nada\", vencedor do Premio Novos Talentos da ONU .\nEn 1997 recibiu o Premio Especial do Xurado do Festival Internacional de Grandes Reportaxes e Documentais (FIGRA), en Francia, pola reportaxe de televisi\u00f3n \"A condi\u00e7\u00e3o humana,\", sobre urxencias hospitalares.\nEscribe o argumento da curtametraxe \"O Ralo\", de 1999, co-realizada polo seu irm\u00e1n Tiago Guedes e por Frederico Serra. Contin\u00faa a colaborar co d\u00fao no telefilme \"Alta Fidelidade\" da SIC. Escribe a peza de teatro \"Os p\u00e9s no arame\". A peza, encenada por Isabel Abreu, estreouse por primeira vez a 9 de maio de 2002, na sala polivalente do Hospital J\u00falio de Matos.\nO libro \"Daqui a Nada\"a foi reeditado pola Don Quixote, en 2005. Ese ano lanzou tam\u00e9n o \"best-seller\" \"A Casa Quieta\". Asinou o argumento da longametraxe \"Cousa Ruim\", de Tiago Guedes e Frederico Serra, que mereceu honras de Abertura Oficial do Fantasporto 2006.\nLanza as novelas \"Mulher de Branco\" en 2006 e \"Can\u00e1rio\" en 2007. En 2010 recibiu o premio de mellor argumento, nos premios CinEuphoria, para \"Entre os Dedos\". Aparece nun pequeno papel, como Ju\u00edz, no telefilme \"Noite Sanguenta\"\".\nEn 2015 escribiu a letra e a m\u00fasica de \"Cansada\", o himno da asociaci\u00f3n APAV. O poema sobre violencia dom\u00e9stica foi cantado por Aldina Duarte, Ana Bacalhau, Cuca Roseta, Gisela Jo\u00e3o, Manuela Azevedo, Marta Hugon, Rita Redshoes e Selma Uamusse.\nA peza \"Os p\u00e9s no arame\" \u00e9 representada en 2016. En 2017, despois de 10 anos de pausa, regresa \u00e1s novelas coa edici\u00f3n do libro \"Pianista de Hotel\".\nEn 2019 presentou o seu novo proxecto musical XAVE sendo o seu compositor e letrista coa voz de Isabelinha estreando os singles \u201cse foi amor\u201d e \u201coutra vez\u201d que pertencen ao primeiro \u00e1lbum do grupo \u201cFinalmente\u201d. O videoclip de estrea dos XAVE foi gravado no Centro Cultural Alternativo de Oeiras. \n\u00c9 apresentador do \"Xornal da Noite\", da SIC, de segunda feira a venres, con Clara de Sousa. Tam\u00e9n escribiu cr\u00f3nicas nas revistas \"M\u00e1xima\" e \"TV M\u00e1is\"."}
{"id": "502420", "revid": "98629", "url": "https://gl.wikipedia.org/wiki?curid=502420", "title": "Manuel Fern\u00e1ndez Arias", "text": "Manuel Fern\u00e1ndez Arias, nado en Marentes en 1919 e finado en Guingamp en febreiro de 2011, foi un combatente espa\u00f1ol de La Nueve, unidade integrada na Divisi\u00f3n Leclerc, co\u00f1ecida por ser a vangarda das tropas aliadas na liberaci\u00f3n de Par\u00eds durante a segunda guerra mundial. \nTraxectoria.\nNaceu en 1919 en Marentes, localidade pertencente ao concello asturiano de Ibias. Tras finalizar a guerra civil espa\u00f1ola, cumpriu penas de traballos forzados e acabou fuxindo a Francia, alist\u00e1ndose na Lexi\u00f3n Estranxeira, combatendo no Norte de \u00c1frica.\nEnrolado na 2\u00aa Divisi\u00f3n Blindada do xeneral Philippe Leclerc, tras o desembarco de Normand\u00eda combateu na liberaci\u00f3n da Francia continental, obtendo a Cruz de Guerra da Francia Libre. Caeu enfermo d\u00edas antes da entrada definitiva da unidade en Par\u00eds en agosto de 1944, non podendo entrar na casa consistorial cos seus compa\u00f1eiros de armas. Convalecente durante o resto do conflito, continuou posteriormente a s\u00faa vida en Francia.\nFaleceu en febreiro de 2011 no hospital da cidade bretoa de Guingamp."}
{"id": "502421", "revid": "23204", "url": "https://gl.wikipedia.org/wiki?curid=502421", "title": "Rally de Terra de Madrid", "text": "O Rally de Terra de Madrid \u00e9 o nome xen\u00e9rico co que se co\u00f1ecen varias probas de rally organizadas na comunidade de Madrid e que foron puntuables para o Campionato de Espa\u00f1a de Rallys de Terra. Disputouse por primeira vez en 1984 e recibiu outros nomes como Rally RACE Madrid, Rally de Comunidade de Madrid-Las Rozas e Rallye de Terra de Navalcarnero - Las Rozas. As primeiras edici\u00f3ns foron levadas a cabo polo RACE.\nDende 2018 a proba foi organizada polo Autom\u00f3vil Club Madrid Sport, sendo puntuable para o campionato nacional. En 2019, a organizaci\u00f3n tivo problemas con varias administraci\u00f3ns e, a\u00ednda que se realizou unha secci\u00f3n, non puido puntuar para o certame nacional xa que non alcanzou a quilometraxe m\u00ednima. Debido a isto, a Real Federaci\u00f3n Espa\u00f1ola de Automobilismo decidiu cambiar de organizador para a edici\u00f3n de 2020, encarg\u00e1ndose esta vez diso a Escuder\u00eda Centro.\nO primeiro vencedor da proba foi o vigu\u00e9s Guillermo Barreras, a bordo dun Renault 5 Turbo, sendo ademais o piloto con m\u00e1is vitorias, tres. "}
{"id": "502422", "revid": "88215", "url": "https://gl.wikipedia.org/wiki?curid=502422", "title": "Rally RACE Madrid", "text": ""}
{"id": "502423", "revid": "72012", "url": "https://gl.wikipedia.org/wiki?curid=502423", "title": "Nothofagaceae", "text": ""}
{"id": "502424", "revid": "89787", "url": "https://gl.wikipedia.org/wiki?curid=502424", "title": "Chi Cheng (atleta)", "text": "Chi Cheng (en ), nada o 15 de marzo de 1944 en Hsinchu, Taiw\u00e1n, \u00e9 unha atleta taiwanesa. Foi medallista ol\u00edmpica en 1968 e foi nomeada como Atleta do Ano de Associated Press en 1970. Foi unha antiga pentatleta reconvertida en velocista.\nTraxectoria.\nChi estudou no California State Polytechnic University, Pomona (Cal Poly Pomona) en Pomona, California, onde recibiu a maior\u00eda do seu adestramento en atletismo. Durante a s\u00faa \u00e9poca de estudante, ga\u00f1ou catro campionatos nacionais dos Estados Unidos, e durante un per\u00edodo de dous anos foi a ga\u00f1adora de 153 das 154 competici\u00f3ns nas que participou. Representando a Rep\u00fablica da China, participou nos Xogos Ol\u00edmpicos de 1960 e 1964, e posteriormente ga\u00f1ou a medalla de bronce na competici\u00f3n de 80 metros de obst\u00e1culos femininos nos Xogos Ol\u00edmpicos de 1968, chegado a quedar s\u00e9tima na final dos 100 metros lisos. En 1969, superou tres r\u00e9cords do mundo. En 1970, ela superou ou marcou cinco r\u00e9cords do mundo, conseguindo tres deles no decurso dunha semana. Foi a primeira muller en correr en 10,0 segundos as 100 iardas. Tam\u00e9n conseguiu un r\u00e9cord do mundo con 11,0 segundos para os 100 metros, 22,4 segundos para os 200 metros, 22,6 segundos para as 220 iardas e 12,8 para os 100 metros obst\u00e1culos. Tam\u00e9n ga\u00f1ou a medalla de ouro nos 100 metros nos Xogos Asi\u00e1ticos celebrados en Bangkok. Mentres compet\u00eda na proba de 400 metros nos Xogos Asi\u00e1ticos sufriu unha grave lesi\u00f3n na perna que provocar\u00eda o remate da s\u00faa carreira deportiva. Clasficouse no n\u00famero un do mundo para 100 metros e 200 metros, segunda nos 400 metros e terceira nos 100 metros valados en 1970 e estivo imbatible en 69 carreiras esa tempada. Polos seus logros, Chi Cheng foi nomeada Atleta do Ano de Associated Press. Ademais, converteuse en directora de Atletismo feminino na Universidade de Redlands, California, dende 1974 at\u00e9 1976.\nChi obtivo a nacionalidade estadounidense, mais posteriormente regresou a Taiw\u00e1n. Foi nomeada Secretaria Xeral da Asociaci\u00f3n de Atletismo da China Taipei en 1977. Posteriormente, foi presidenta at\u00e9 o ano 1993 e membro do Consello dende 1998 at\u00e9 1999. Chi foi elixida como membro do Yuan Lexislativo durante tres per\u00edodos, servindo dende 1981 a 1989. Foi nomeada Conselleira de Pol\u00edtica Nacional polo presidente Ma Ying-jeou en 2009, o cal fixo necesario que renunciase \u00e1 cidadan\u00eda estadounidense para tomar posesi\u00f3n do cargo. O sucesor de Ma, Tsai Ing-wen mantivo a Chi como conselleira. No ano 2018, Chi declarou que os taiwaneses deber\u00edan decidir o nome polo cal os atletas taiwaneses competir\u00e1n nos Xogos Ol\u00edmpicos de 2020, as\u00ed como en futuros eventos deportivos, xa que dende 1984 as delegaci\u00f3ns taiwanesas enviadas \u00e1s Olimp\u00edadas reciben o nome de China Taipei."}
{"id": "502425", "revid": "72012", "url": "https://gl.wikipedia.org/wiki?curid=502425", "title": "APG III", "text": ""}
{"id": "502426", "revid": "27155", "url": "https://gl.wikipedia.org/wiki?curid=502426", "title": "Ribonucleoprote\u00edna", "text": ""}
{"id": "502427", "revid": "89787", "url": "https://gl.wikipedia.org/wiki?curid=502427", "title": "Karnam Malleswari", "text": "Karnam Malleswari (en ), nada o 1 de xu\u00f1o de 1975, \u00e9 unha levantadora ol\u00edmpica de peso retirada da India. \u00c9 a primeira muller india en ga\u00f1ar unha medalla nos Xogos Ol\u00edmpicos. En 1995, recibiu o Rajiv Gandhi Khel Ratna, a meirande honra deportiva da India, e en 1999, o premio civil Padma Shri.\nTraxectoria.\nMalleswari ga\u00f1ou o t\u00edtulo mundial na categor\u00eda de 54 kg en 1994 e 1995, e clasificouse no terceiro posto en 1993 e 1996. \nEn 1994, ga\u00f1ou a medalla de prata no Campionato Mundial de Istambul, e en 1995 ga\u00f1ou o Campionato Asi\u00e1tico de Halterofilia celebrado en Corea na categor\u00eda de 54 kg. Ga\u00f1ou o t\u00edtulo na China ese mesmo ano cun r\u00e9cord de levantamento de 113 kg no Campionato do Mundo. Antes da s\u00faa vitoria nas Olimp\u00edadas, Malleswari foi campioa do mundo de levantamento de peso por d\u00faas veces, con 29 medallas internacionais, inclu\u00edndo 11 medallas de ouro.\nAdemais das numerosas medallas nacionais e internacionais, Malleswari tam\u00e9n foi galardoada co Rajiv Gandhi Khel Ratna en 1999, o Premio Arjuna en 1994 e o Padma Shri en 1999.\nNos Xogos Ol\u00edmpicos de 2000, Malleswari levantou 110 kg na categor\u00eda de \"arranque\" e 130 kg na de limpo e tir\u00f3n, conseguindo un total de 240 kg. Ga\u00f1ou a medalla de bronce e converteuse na primeira muller india en ga\u00f1ar unha medalla ol\u00edmpica. Tam\u00e9n foi a primeira e a \u00fanica muller india levantadora de peso en ga\u00f1ar unha medalla ol\u00edmpica.\nVida persoal.\nMalleswari naceu en Voosavanipeta, preto de Amadalavalasa, unha aldea de Andhra Pradesh. Ten tres irm\u00e1s e todas elas foron adestradas en levantamento ol\u00edmpico de peso. Comezou a s\u00faa carreira deportiva con 12 anos e foi adestrada por Neelamshetty Appanna. \nTrasladouse a Delhi cunha das s\u00faas irm\u00e1s e axi\u00f1a foi descuberta pola Autoridade Deportiva da India. Posteriormente en 1990, Malleshwari uniuse \u00f3 centro nacional, e catro anos m\u00e1is tarde foi campioa mundial na categor\u00eda de 54 kg. \nEn 1997, casou co seu compa\u00f1eiro de halterofilia Rajesh Tyagi, e en 2001 deu a luz un fillo. Ti\u00f1a pensado regresar \u00e1 competici\u00f3n nos Xogos da Commonwealth de 2002, mais finalmente non o fixo por mor da morte do seu pai. Retirouse definitivamente despois de non conseguir puntuar para os Xogos de 2004. No presente vive en Yamunanagar, Haryana, xunto co seu marido e traballa na Corporaci\u00f3n de Alimentos da India como Directora Xeral."}
{"id": "502429", "revid": "89787", "url": "https://gl.wikipedia.org/wiki?curid=502429", "title": "M\u00fasica experimental", "text": "M\u00fasica experimental \u00e9 unha etiqueta xen\u00e9rica para calquera tipo de m\u00fasica que desaf\u00eda os l\u00edmites e as definici\u00f3ns de x\u00e9nero existentes. A pr\u00e1ctica compositiva experimental def\u00ednese en termos xerais por sensibilidades exploratorias radicalmente opostas a convenci\u00f3ns instiucionalizadas de composici\u00f3n, interpretaci\u00f3n, e est\u00e9tica na m\u00fasica, ademais de cuestionarse estas convenci\u00f3ns. (Sun 2013). Entre os elementos da m\u00fasica experimental incl\u00faese a m\u00fasica indeterminada, na cal o compositor introduce elementos de azar ou impredicibilidade na composici\u00f3n ou na s\u00faa interpretaci\u00f3n. Os artistas tam\u00e9n poden abordar a experimentaci\u00f3n dende un h\u00edbrido de estilos dispares ou incorporar elementos pouco ortodoxos e \u00fanicos.\nA pr\u00e1ctica f\u00edxose prominente a mediados do s\u00e9culo XX, particularmente en Europa e Am\u00e9rica do Norte. John Cage foi un dos primeiros compositores en usar o termo e un dos principais innovadores da m\u00fasica experimental, usando t\u00e9cnicas de indeterminaci\u00f3n e buscando resultados desco\u00f1ecidos. En Francia, xa no ano 1953, Pierre Schaeffer comezara a usar o termo \"musique exp\u00e9rimentale\" para describir actividades de composici\u00f3n que incorporaban m\u00fasica de cinta, musique concr\u00e8te, e elektronische Musik. Tam\u00e9n nos Estados Unidos usouse o termo cun sentido un pouco distinto a finais dos anos 50 para describir a composici\u00f3n controlada por ordenador asociada a cmpositores como Lejaren Hiller. Harry Partch e Ivor Darreg, traballaron con outras escalas de afinaci\u00f3n baseadas nas leis f\u00edsicas da m\u00fasica harm\u00f3nica. Para esta m\u00fasica os dous desenvolveron un grupo de instrumentos musicais experimentais. A musique concr\u00e8te \u00e9 unha forma de m\u00fasica electroac\u00fastica que utiliza son acusm\u00e1tico como recurso composicional. A improvisaci\u00f3n libre ou m\u00fasica libre \u00e9 m\u00fasica improvisada sen ningunha regra m\u00e1is al\u00f3 do gusto ou inclinaci\u00f3n dos m\u00fasicos involucrados; en moitos casos os m\u00fasicos fan un esforzo activo para evitar clich\u00e9s, \u00e9 dicir, referencias sobre convenci\u00f3ns ou x\u00e9neros musicais reco\u00f1ecibles. \nDefinici\u00f3ns e uso.\nOrixes.\nO Groupe de Recherches de Musique Concr\u00e8te (GRMC), baixo o liderado de Pierre Schaeffer, organizou a Primeira D\u00e9cada Internacional de M\u00fasica Experimental entre o 8 e o 18 de xu\u00f1o de 1953. Isto parece ter sido un intento de Schaeffer de revertir a asimilaci\u00f3n de musique concr\u00e8te na \"elektronische Musik\", e no seu lugar intentou subsumir a musique concr\u00e8te, a \"elektronische Musik\", a m\u00fasica de cinta e a world music baixo a etiqueta de \"musique experimentale\". A publicaci\u00f3n do manifesto de Schaeffer atrasouse catro anos, tempo no que Schaeffer decantouse m\u00e1is polo termo \"recherche musicale\" (investigaci\u00f3n musical), a\u00ednda que nunca abandonou completamente o de \"musique exp\u00e9rimentale\".\nJohn Cage tam\u00e9n estaba usando o termo xa dende 1955. Segundo a definici\u00f3n de Cage, \"unha acci\u00f3n experimental \u00e9 aquela cuxo resultado non est\u00e1 previsto\", e interesouse especialmente en traballos completados que usaban acci\u00f3ns impredicibles especificamente interesado en traballos completos que realizaban unha acci\u00f3n impredicible. En Alema\u00f1a a publicaci\u00f3n do artigo de Cage foi anticipada varios meses nunha conferencia de Wolfgang Edward Rebner no Darmst\u00e4dter Ferienkurse o d\u00eda 13 de agosto de 1954, titulada \u201cAmerikanische Experimentalmusik\". A conferencia de Rebner extendeu o concepto no tempo para inclu\u00edr a Charles Ives, Edgard Var\u00e8se e Henry Cowell, ademais de a Cage, debido ao seu enfoque no son como tal, m\u00e1is que no m\u00e9todo compositivo.\nClasificaci\u00f3ns alternativas.\nO compositor e cr\u00edtico Michael Nyman comeza coa definici\u00f3n de Cage, e desenvolve o termo \"experimental\" para describir tam\u00e9n o traballo doutros compositores estadounidenses (Christian Wolff, Earle Brown, Meredith Monk, Malcolm Goldstein, Morton Feldman, Terry Riley, La Monte Young, Philip Glass ou Steve Reich), ademais de compositores como Gavin Bryars, John Cale, Toshi Ichiyanagi, Cornelius Cardew, John Tilbury, Frederic Rzewski e Keith Rowe. Nyman op\u00f3n a m\u00fasica experimental coa m\u00fasica de vangarda europea da \u00e9poca (Boulez, Kagel, Xenakis, Birtwistle, Berio, Stockhausen, e Bussotti), para os cales \"A identidade dunha composici\u00f3n \u00e9 de suma importancia\". A palabra \"experimental\" nos casos anteriores \"\u00e9 apta, sempre que se entenda non como descritiva dun acto para despois ser xulgado en termos de \u00e9xito ou fracaso, sen\u00f3n simplemente como un acto cuxo resultado desco\u00f1\u00e9cese\".\nDavid Cope tam\u00e9n fai unha distinci\u00f3n entre experimental e de vangarda, describindo a m\u00fasica experimental como \"a que representa un rexeitamento a aceptar o status quo\". David Nicholls tam\u00e9n fai esa distinci\u00f3n dicindo que \"...moi xeralmente, a m\u00fasica de vangarda pode ser vista como ocupando unha posici\u00f3n extrema dentro da tradici\u00f3n, mentres que a m\u00fasica experimental at\u00f3pase f\u00f3ra dela\".\nWarren Burt advirte que, como \"unha combinaci\u00f3n de t\u00e9cnicas de vangarda e cunha certa actitude exploratoria\", a m\u00fasica experimental require unha definici\u00f3n ampla e inclusiva, \"unha serie de \"es\", se se quere\", abarcando \u00e1reas como \"influencias de Cage \"e\" traballo con baixa tecnolox\u00eda \"e\" improvisaci\u00f3n \"e\" poes\u00eda sonora \"e\" ling\u00fc\u00edstica \"e\" construci\u00f3n de novos instrumentos \"e\" multimedia \"e\" teatro musical \"e\" traballo con alta tecnolox\u00eda \"e\" m\u00fasica comunitaria, entre outros, cando estas actividades fanse co obxectivo de atopar esas m\u00fasicas 'que a\u00ednda non nos gustan', [citando a Herbert Br\u00fcn] nunha 'contorna de busca de problemas' [citando a Chris Mann]\u201d."}
{"id": "502430", "revid": "88215", "url": "https://gl.wikipedia.org/wiki?curid=502430", "title": "Christie Dawes", "text": "Christie Dawes, nada o 3 de maio de 1980 como Christie Skelton, \u00e9 unha atleta paral\u00edmpica australiana especialista na carreira en cadeira de rodas. Ga\u00f1ou tres medallas en atletismo en seis participaci\u00f3ns en Xogos Paral\u00edmpicos de Ver\u00e1n dende 1996 a 2016.\nTraxectoria.\nDende ben nova estivo moi interesada no atletismo, mais cando ti\u00f1a 10 anos sufriu un accidente de coche que a deixou parapl\u00e9xica. Christie continuou a s\u00faa traxectoria no atletismo, pero tam\u00e9n traballou como mestra de escola primaria. Est\u00e1 casada co seu adestrador Andrew Dawes e te\u00f1en un fillo. Nos Xogos Paral\u00edmpicos de Pequ\u00edn 2008 ga\u00f1ou a medalla de prata na proba dos 4 x 100 metros T53\u2013T54, foi bronce na proba de 5000 metros nos Xogos de 2012 en Londres e novamente prata competindo nos 4 x 400 metros T53\u2013T54 nos de 2016 no R\u00edo de Xaneiro."}
{"id": "502433", "revid": "89787", "url": "https://gl.wikipedia.org/wiki?curid=502433", "title": "Selecci\u00f3n de f\u00fatbol do Sud\u00e1n", "text": "A selecci\u00f3n de f\u00fatbol do Sud\u00e1n (en ) \u00e9 o equipo representativo do Sud\u00e1n nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol do Sud\u00e1n (\u0627\u0644\u0625\u062a\u062d\u0627\u062f \u0627\u0644\u0633\u0648\u062f\u0627\u0646\u064a \u0644\u0643\u0631\u0629 \u0627\u0644\u0642\u062f\u0645), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. O seu maior logro foi o t\u00edtulo da Copa de \u00c1frica de Naci\u00f3ns de 1970, conseguido ap\u00f3s venceren na final a por 1\u22120 con gol de Hasab El-Rasoul Omer Ali."}
{"id": "502438", "revid": "27155", "url": "https://gl.wikipedia.org/wiki?curid=502438", "title": "Metaloproteinase", "text": "Unha metaloproteinase ou metaloprotease \u00e9 un encima protease en cuxo mecanismo catal\u00edtico est\u00e1 implicado un metal. Un exemplo \u00e9 o encima ADAM12, que exerce unha funci\u00f3n significativa na fusi\u00f3n de c\u00e9lulas musculares durante o desenvolvemento embrionario, nun proceso co\u00f1ecido como miox\u00e9nese.\nA maior\u00eda das metaloproteases requiren zinc, pero algunhas usan cobalto. O i\u00f3n met\u00e1lico est\u00e1 coordinado \u00e1 prote\u00edna por medio de tres ligandos. Ditos ligandos poden ser os residuos de amino\u00e1cidos histidina, glutamato, aspartato, lisina ou arxinina. A cuarta posici\u00f3n de coordinaci\u00f3n est\u00e1 ocupada por unha l\u00e1bil mol\u00e9cula de auga.\nO tratamento con axentes quelantes como o EDTA causa a s\u00faa completa inactivaci\u00f3n. O EDTA \u00e9 un quelador de metais que retira o zinc, que \u00e9 esencial para a actividade. Tam\u00e9n son inhibidos polo quelador ortofenantrolina.\nClasificaci\u00f3n.\nHai dous subgrupos dentro das metaloproteinases: exopeptidases e endopeptidases.\nNa base de datos MEROPS as familias de peptidases est\u00e1n agruadas polo seu tipo catal\u00edtico, o primeiro car\u00e1cter representa o tipo catal\u00edtico: A, asp\u00e1rtico; C, ciste\u00edna; G, \u00e1cido glut\u00e1mico; M, metalo; S, serina; T, treonina, e U, desco\u00f1ecido (\"unknown\"). As peptidases de serina, treonina e ciste\u00edna utilizan o amino\u00e1cido como un nucle\u00f3filo e forman un intermediario acilo; estas peptidases poden tam\u00e9n actuar facilmente como transferases. No caso das asp\u00e1rtico- glut\u00e1mico- e metalopeptidases, o nucle\u00f3filo \u00e9 unha mol\u00e9cula de auga activada. En moitos casos o pregamento estrutural da prote\u00edna que caracteriza o clan ou familia puido perder a s\u00faa actividade catal\u00edtica, pero a\u00ednda se conserva a funci\u00f3n de reco\u00f1ecemento e uni\u00f3n da prote\u00edna.\nAs metaloproteases son o m\u00e1is diverso dos catro grandes tipos de proteases, con m\u00e1is de 50 familias clasificadas ata agora. Nestes encimas un cati\u00f3n divalente, xeralmente o zinc, activa a mol\u00e9cula de auga. O i\u00f3n met\u00e1lico mantense no seu lugar por ligandos amino\u00e1cidos, normalmente tres, que adoitan ser His, Glu, Asp ou Lys e polo menos c\u00f3mpre un deses residuos para a cat\u00e1lise, que pode ter un papel electrof\u00edlico. Das metaloproteases co\u00f1ecidas arredor da metade conte\u00f1en un motivo estrutural HEXXH, que se demostrou en estudos cristalogr\u00e1ficos que forma parte dun [sitio de uni\u00f3n`]] dos metais. O motivo HEXXH \u00e9 relativamente com\u00fan, pero pode ser m\u00e1is estritamente definido para as metaloproteases como 'abXHEbbHbc', onde 'a' adoita ser valina ou treonina e forma parte do subsitio S1' na termolisina e neprilisina, 'b' \u00e9 un residuos non cargado, e 'c' un residuo hidr\u00f3fobo. A prolina nunca se encontra neste sitio, posiblemente porque romper\u00eda a estrutura secundaria helicoidal adoptada por este motivo nas metaloproteases.\nAs metalopeptidases da familia M48 son prote\u00ednas integrais de membrana asociadas co ret\u00edculo endoplasm\u00e1tico e o Golgi, e \u00fanense a un i\u00f3n zinc por subunidade. Estas endopeptidases comprenden a CAAX prenil protease 1, que elimina proteoliticamente os tres residuos C-terminais de prote\u00ednas farnesiladas.\nEnc\u00f3ntranse inhibidores das metaloproteinases en numerosos organismos mari\u00f1os, como peixes, cefal\u00f3podos, moluscos, algas e bacterias.\nOs membros da familia das metalopeptidases M50 incl\u00faen: protease do sitio 2 da prote\u00edna de uni\u00f3n ao elemento regulador de esterois de mam\u00edferos (SREBP), a protease EcFE de \"Escherichia coli\" e a prote\u00edna FB da esporulaci\u00f3n de estadio IV de \"Bacillus subtilis\"."}
{"id": "502440", "revid": "27155", "url": "https://gl.wikipedia.org/wiki?curid=502440", "title": "Metaloprotease", "text": ""}
{"id": "502441", "revid": "98629", "url": "https://gl.wikipedia.org/wiki?curid=502441", "title": "Palinolox\u00eda", "text": "A palinolox\u00eda \u00e9 unha disciplina da bot\u00e1nica dedicada ao estudo do pole e, en sentido amplo, tam\u00e9n das esporas. \nEtimolox\u00eda.\nA palabra \"palinolox\u00eda\" est\u00e1 formada pola uni\u00f3n dos elementos \"palino-\" e \"-lox\u00eda\", e \u00e9 a adaptaci\u00f3n do termo do lat\u00edn cient\u00edfico \"palynologia\". O elemento \"palino-\" est\u00e1 tirado do verbo do grego antigo \u03c0\u03b1\u03bb\u03cd\u03bd\u03c9 \"pal\u00fdn\u014d\", \"espallar\". O grego \u03c0\u03ac\u03bb\u03b7 \"p\u00e1l\u0113\" \u00e9 o \"pollen\" (pole) dos latinos, a flor da fari\u00f1a, tenu\u00edsimo po que se espalla por todas partes, que se compara coao constitu\u00eddo polas micr\u00f3sporas das plantas superiores. O segundo elemento, \"-lox\u00eda\", ben co\u00f1ecido porque aparece en numerosos termos cient\u00edficos, deriva do grego antigo -\u03bb\u03bf\u03b3\u03af\u03b1 \"-log\u00eda\", que v\u00e9n de \u03bb\u03cc\u03b3\u03bf\u03c2 \"l\u00f3gos\", e este \u00e1 s\u00faa vez do verbo \u03bb\u03ad\u03b3\u03c9 \"l\u00e9g\u014d\", no sentido de \"narrar\", \"referir\", \"tratar de\"; polo que \"-lox\u00eda\" adoita entenderse como \"tratado\". \nHistoria.\nO termo palinolox\u00eda.\nO termo \"palinolox\u00eda\" foi introducido o 15 de xullo de 1944 polos bot\u00e1nicos H. A. Hyde (gal\u00e9s) e D. A. Williams (ingl\u00e9s), que estudaron o \"plancto\" a\u00e9reo, po transportado polos ventos. Tras diversas achegas, na publicaci\u00f3n especializada neste campo \"Pollen Analysis Circular\", os cient\u00edficos Ernst Antevs, Paul Sears, A. Orville Dahl, e L. R. Wilson, que buscaban un nome para a \"ciencia da an\u00e1lise do pole\", os dous bot\u00e1nicos brit\u00e1nicos crearon o termo segundo a etimolox\u00eda citada.\nOrixes antigas.\nHistoricamente os poles emitidos por certas con\u00edferas como os pi\u00f1eiros (\"Pinus\" spp.) ou os abetos (\"Abies\" spp.), ou incluso por certas frondosas (por exemplo carballos, \"Quercus\" spp.), forman unha nube de po que deixaba un dep\u00f3sito m\u00e1is ou menos amarelo. No momento da s\u00faa emisi\u00f3n, certas fragas e bosques literalmente \"fuman\" ao m\u00e1is m\u00ednimo sopro de vento. Os antigos romanos ou os campesi\u00f1os, non entendendo a orixe deste \"po\", cham\u00e1rono \"nube de xofre\" ou \"chuvia de xofre\", que atribu\u00edron a unha intervenci\u00f3n diab\u00f3lica.\nCharles Harrison Blackley, un m\u00e9dico ingl\u00e9s de Manchester, foi o pioneiro do que agora se chama aeropalinolox\u00eda. Sufrindo de febre do feno, investigou a causa e sospeitou do pole. De 1870 a 1873, colocou placas de vidro recubertas con glicerina, nun papaventos, e as\u00ed captou o pole cuxa diseminaci\u00f3n polo vento \u00e9 a causa da s\u00faa rinite al\u00e9rxica.\nOrixes modernas.\nDurante a d\u00e9cada de 1940, a palinolox\u00eda estaba ocupada s\u00f3 no estudo das esporas e dos grans de pole, inclu\u00eddos os procedentes de carb\u00f3ns e sedimentos minerais. Posteriormente, o campo de investigaci\u00f3n da palinolox\u00eda estendeuse a outros elementos fosilizados consistentes nunha parede org\u00e1nica e que resisten os procesos de extracci\u00f3n empregando \u00e1cidos como o \u00e1cido fluorh\u00eddrico, o \u00e1cido n\u00edtrico, etc. Estes microf\u00f3siles con parede org\u00e1nica, tam\u00e9n chamados palinomorfos, poden ser de orixe continental, como cript\u00f3sporas, esporas, grans de pole, algas de auga doce, pero tam\u00e9n de orixe mari\u00f1a como acritarcos, quitinozoos, dinoflaxelados e outros.\nM\u00e9todos de estudo e obxectivos.\nA palinolox\u00eda c\u00e9ntrase fundamentalmente na an\u00e1lise da s\u00faa morfolox\u00eda externa que presenta patr\u00f3ns estruturais diferentes a teor das variaci\u00f3es na exina, que \u00e9 a parede externa dos grans de pole. \nO estudo e a an\u00e1lise microsc\u00f3pica da s\u00faa simetr\u00eda, aberturas nas paredes, contorno, forma, tama\u00f1o, etc. ten un valor taxon\u00f3mico e permite distinguir taxons diferentes a distintos niveis (familia, x\u00e9neros, especies). \nPaleopalinolox\u00eda.\n\u00c9 no estudo paleontol\u00f3xico onde alcanza a s\u00faa m\u00e1xima versatilidade, pois o pole ten gran resistencia \u00e1 putrefacci\u00f3n debido \u00e1s caracter\u00edsticas qu\u00edmicas da exina. Esta \u00e1rea de investigaci\u00f3n denom\u00ednase paleopalinolox\u00eda.\nA paleopalinolox\u00eda bas\u00e9ase na capacidade do pole e as esporas (tam\u00e9n denominados palinomorfos) para seren fosilizados. Os palinomorfos poden ser transportados polo vento, ou a trav\u00e9s doutros vectores como os animais, e depositados sobre diferentes materiais. Estes microf\u00f3siles sedimentados ao longo do tempo experimentan procesos de fosilizaci\u00f3n da s\u00faa exina de maneira que se pode extraer, datar e identificar o pole dun determinado material e deducir as\u00ed como era a vexetaci\u00f3n no pasado.\nEste feito ten importancia biol\u00f3xica en si mesmo dado que diso se poden deducir multitude de par\u00e1metros como a evoluci\u00f3n vexetal, extinci\u00f3ns de especies vexetais e todos aqueles aspectos relacionados coa bioxeograf\u00eda hist\u00f3rica das plantas (xeobot\u00e1nica ou fitoxeograf\u00eda). Ademais p\u00f3dense inferir outras caracter\u00edsticas da paisaxe que, en conxunci\u00f3n con outras disciplinas (arqueozoolox\u00eda, paleoantropolox\u00eda, paleobot\u00e1nica) permite a reconstruci\u00f3n de ambientes f\u00f3siles en distintos planos.\nDe feito a paleoclimatolox\u00eda emprega a paleopalinolox\u00eda como ferramenta frecuentemente. Este uso d\u00e9bese a que as especies vexetais mante\u00f1en \u00f3ptimos ambientais baixo distintas circunstancias clim\u00e1ticas. Unha simplificaci\u00f3n do mecanismo indutivo que se emprega para a reconstruci\u00f3n clim\u00e1tica \u00e9 o seguinte: se unha especie que hoxe \u00e9 t\u00edpica de ambientes fr\u00edos e h\u00famidos \u00e1chase depositada en materiais dunha determinada \u00e9poca do pasado podemos inferir que o clima durante ese per\u00edodo era fr\u00edo e h\u00famido. Por suposto o proceso de interpretaci\u00f3n da ecolox\u00eda de ambientes pasados non \u00e9 tan simple, e d\u00e9bense considerar numerosos aspectos como a interacci\u00f3n entre as diferentes especies dentro dunha comunidade vexetal, a amplitude ecol\u00f3xica dos taxons, etc.\nAlgunhas das fontes de pole f\u00f3sil m\u00e1is frecuentes, especialmente en latitudes medias do planeta, son as turbeiras, ambientes lacustres ou zonas h\u00famidas. A conservaci\u00f3n do pole pasa por manter condici\u00f3ns de anoxia (ausencia de ox\u00edxeno) de maneira constante, de modo que a preservaci\u00f3n \u00f3ptima do pole dase en ambientes pouco expostos \u00e1 erosi\u00f3n e oxixenaci\u00f3n. Por iso, as turbeiras e demais espazos lacustres m\u00f3stranse especialmente \u00fatiles neste aspecto. Por outra parte, neste tipo de concas de dep\u00f3sito o material sedimentado faino de maneira secuencial, de modo que se poden extraer sondaxes coherentes no tempo, nos que a base sexa m\u00e1is antiga que a zona superior. Se se realizan an\u00e1lises pol\u00ednicos de mostras consecuentes nunha sondaxe destas caracter\u00edsticas, e ademais se realizan dataci\u00f3ns absolutas, p\u00f3dense obter curvas de cambio vexetal ao longo dun per\u00edodo concreto e por tanto secuencias de cambio clim\u00e1tico ao longo de dito per\u00edodo.\nA paleopalinolox\u00eda converteuse nunha disciplina que serve de grande apoio a outras \u00e1reas de estudo paleontol\u00f3xicas para a deduci\u00f3n de resultados paleoambientais. \u00dasase tam\u00e9n en arqueolox\u00eda."}
{"id": "502442", "revid": "72012", "url": "https://gl.wikipedia.org/wiki?curid=502442", "title": "Paleopalinolox\u00eda", "text": ""}
{"id": "502443", "revid": "5312", "url": "https://gl.wikipedia.org/wiki?curid=502443", "title": "Liudmila Kupri\u00e1nova", "text": "Liudmila Aleks\u00e9evna Kupri\u00e1nova (en ruso \u041b\u044e\u0434\u043c\u0438\u043b\u0430 \u0410\u043d\u0434\u0440\u0435\u0435\u0432\u043d\u0430 \u041a\u0443\u043f\u0440\u0438\u044f\u043d\u043e\u0432\u0430), nada en 1914 en San Petersburgo (Imperio ruso) e finada o 13 de xaneiro de 1987 na mesma cidade (chamada daquela Leningrado), foi unha bot\u00e1nica e palin\u00f3loga sovi\u00e9tica.\nTraxectoria.\nA s\u00faa carreira cient\u00edfica transcorreu durante m\u00e1is de cincuenta anos, a maior parte deles no Instituto Bot\u00e1nico Komarov en San Petersburgo, no que durante moitos anos foi a directora do grupo de palinolox\u00eda. \u00c9 reco\u00f1ecida pola documentaci\u00f3n de colecci\u00f3ns de paleopalinolox\u00eda e actuopalinoloc\u00eda, as\u00ed como da palinoteca do Instituto, que na actualidade incl\u00fae 21 000 exemplares de palinomorfos.\nA doutora Kupri\u00e1nova publicou m\u00e1is de 200 traballos de bot\u00e1nica sistem\u00e1tica, historia da flora e palinomorfolox\u00eda.\nAs s\u00faas m\u00e1is temper\u00e1s achegas foron dos x\u00e9neros \"Leonorus, Linaria, Lotus, Panzeria\", entre outros, para a \"Flora de Rusia\". O seu primeiro artigo palinol\u00f3xico foi sobre as ros\u00e1ceas. Contra 1948 xa publicara unha obra senlleira \"Pollen morphology &amp; phylogeny of Monocotyledons\". Sobre a palinolox\u00eda das ament\u00edferas foi a s\u00faa tese de doutoramento. Pioneira na utilizaci\u00f3n de microscop\u00eda de alta resoluci\u00f3n, nas s\u00faas versi\u00f3ns TEM e SEM: \"Allium, Chloranthus, Cousinia, Liquidambar, Nelumbo\" e \"Nymphaea\".\nA s\u00faa experiencia valelle ser convocada por diversas revistas cient\u00edficas para formar parte do comit\u00e9 editorial, por exemplo, \"Pollen et Spores\" (Francia), \"Review of Palaeobotany &amp; Palynology\" (Pa\u00edses Baixos) e \"World Pollen &amp; Spores\" (Suecia).\nMorreu o 13 de xaneiro de 1987 a causa dun ataque ao coraz\u00f3n.\nAbreviatura.\nA abreviatura Kuprian. empr\u00e9gase para reco\u00f1ecer a Liudmila Kupri\u00e1nova como autoridade na descrici\u00f3n e clasificaci\u00f3n cient\u00edfica en bot\u00e1nica."}
{"id": "502444", "revid": "72012", "url": "https://gl.wikipedia.org/wiki?curid=502444", "title": "Liudmila Aleks\u00e9evna Kupri\u00e1nova", "text": ""}
{"id": "502445", "revid": "5863", "url": "https://gl.wikipedia.org/wiki?curid=502445", "title": "Uro Vamtac", "text": ""}
{"id": "502446", "revid": "75439", "url": "https://gl.wikipedia.org/wiki?curid=502446", "title": "Wakako Tsuchida", "text": ", nada o 15 de outubro de 1974 en Toquio, \u00e9 unha atleta xaponesa especialista en marat\u00f3n en cadeira de rodas e corredora de zorra sobre xeo. Foi a primeira atleta profesional xaponesa en cadeira de rodas e tam\u00e9n a primeira xaponesa en ga\u00f1ar medallas de ouro tanto nos Xogos Paral\u00edmpicos de Ver\u00e1n e nos de Inverno. Ten paraplex\u00eda.\nTraxectoria.\nGa\u00f1ou a marat\u00f3n de Boston na categor\u00eda feminina en cadeira de rodas en cinco ocasi\u00f3ns, en 2007, 2008, 2009, 2010 e 2011; a marat\u00f3n de Honolulu en d\u00faas ocasi\u00f3ns, en 2003 e 2005; e a marat\u00f3n de Beppu-\u014cita catro veces, en 1999, 2001, 2002 e 2003 e a marat\u00f3n de Londres de 2010 cun tempo de 1:52:33. Competiu na marat\u00f3n de Boston de 2012 e quedou a un segundo detr\u00e1s da ga\u00f1adora Shirley Reilly.\nNos Xogos Paral\u00edmpicos de Sydney 2000 ga\u00f1ou unha medalla de bronce na marat\u00f3n, mentres que nos de Atenas de 2004 levou a medalla de ouro nos 5000 metros e a prata na marat\u00f3n. A s\u00faa mellor marca persoal \u00e9 de 1:38:32, que acadou na marat\u00f3n de Beppu-\u014cita en 2001.\nTam\u00e9n competiu en carreiras de zorra sobre xeo nos Xogos Paral\u00edmpicos de Lillehammer 1994 e nos de Nagano 1998. Ga\u00f1ou d\u00faas medallas de ouro e d\u00faas de prata en Nagano. Tam\u00e9n acadou medallas en carreiras de zorra sobre xeo nos Campionatos Mundiais do Comit\u00e9 Paral\u00edmpico Internacional."}
{"id": "502448", "revid": "89787", "url": "https://gl.wikipedia.org/wiki?curid=502448", "title": "Selecci\u00f3n de f\u00fatbol do Sud\u00e1n do Sur", "text": "A selecci\u00f3n de f\u00fatbol do Sud\u00e1n do Sur (en ) \u00e9 o equipo representativo do Sud\u00e1n do Sur nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol do Sud\u00e1n do Sur (\"South Sudan Football Association\"), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. Desde o seu primeiro xogo en 2012, a selecci\u00f3n non conseguiu clasficarse nin \u00e1 fase final da Copa do Mundo nin da Copa de \u00c1frica de Naci\u00f3ns."}
{"id": "502454", "revid": "5132", "url": "https://gl.wikipedia.org/wiki?curid=502454", "title": "Selecci\u00f3n de f\u00fatbol de Togolandia Francesa", "text": ""}
{"id": "502455", "revid": "5132", "url": "https://gl.wikipedia.org/wiki?curid=502455", "title": "Selecci\u00f3n de f\u00fatbol de Togolandia francesa", "text": ""}
{"id": "502456", "revid": "5132", "url": "https://gl.wikipedia.org/wiki?curid=502456", "title": "Selecci\u00f3n de f\u00fatbol da Togolandia francesa", "text": ""}
{"id": "502457", "revid": "5132", "url": "https://gl.wikipedia.org/wiki?curid=502457", "title": "Selecci\u00f3n de f\u00fatbol da Togolandia Francesa", "text": ""}
{"id": "502460", "revid": "5132", "url": "https://gl.wikipedia.org/wiki?curid=502460", "title": "Somalia Francesa", "text": ""}
{"id": "502461", "revid": "89787", "url": "https://gl.wikipedia.org/wiki?curid=502461", "title": "Selecci\u00f3n de f\u00fatbol de Etiop\u00eda", "text": "A selecci\u00f3n de f\u00fatbol de Etiop\u00eda (en amh\u00e1rico: \u12e8\u12a2\u1275\u12ee\u1335\u12eb \u12c8\u1295\u12f6\u127d \u1265\u1214\u122b\u12ca \u1261\u12f5\u1295) \u00e9 o equipo representativo do Etiop\u00eda nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n Et\u00edope de F\u00fatbol (\u12e8\u12a2\u1275\u12ee\u1335\u12eb \u12a5\u130d\u122d \u12b3\u1235 \u134c\u12f4\u122c\u123d\u1295), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. O seu maior logro foi o t\u00edtulo da Copa de \u00c1frica de Naci\u00f3ns de 1962, conseguido ap\u00f3s venceren na final \u00e1 por 4\u22122 con goles de Girma Tekle, Mengistu Worku (2) e Italo Vassalo."}
{"id": "502469", "revid": "89787", "url": "https://gl.wikipedia.org/wiki?curid=502469", "title": "Selecci\u00f3n de f\u00fatbol do Congo", "text": "A selecci\u00f3n de f\u00fatbol do Congo (en ) \u00e9 o equipo representativo da Rep\u00fablica do Congo nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n Congolesa de F\u00fatbol (\"F\u00e9d\u00e9ration Congolaise de Football\"), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. O seu maior logro foi o t\u00edtulo da Copa de \u00c1frica de Naci\u00f3ns de 1972, conseguido ap\u00f3s venceren na final a por 3\u22122 con goles de Jean-Michel M'Bono (2) e Fran\u00e7ois M'Pel\u00e9."}
{"id": "502470", "revid": "5132", "url": "https://gl.wikipedia.org/wiki?curid=502470", "title": "Selecci\u00f3n de f\u00fatbol da Rep\u00fablica do Congo", "text": ""}
{"id": "502471", "revid": "5132", "url": "https://gl.wikipedia.org/wiki?curid=502471", "title": "Selecci\u00f3n de f\u00fatbol de Rep\u00fablica do Congo", "text": ""}
{"id": "502472", "revid": "5132", "url": "https://gl.wikipedia.org/wiki?curid=502472", "title": "Selecci\u00f3n de f\u00fatbol de Congo", "text": ""}
{"id": "502475", "revid": "5132", "url": "https://gl.wikipedia.org/wiki?curid=502475", "title": "Selecci\u00f3n de f\u00fatbol do Congo Franc\u00e9s", "text": ""}
{"id": "502476", "revid": "5132", "url": "https://gl.wikipedia.org/wiki?curid=502476", "title": "Selecci\u00f3n de f\u00fatbol do Congo franc\u00e9s", "text": ""}
{"id": "502477", "revid": "5132", "url": "https://gl.wikipedia.org/wiki?curid=502477", "title": "Selecci\u00f3n de f\u00fatbol de Congo franc\u00e9s", "text": ""}
{"id": "502478", "revid": "5132", "url": "https://gl.wikipedia.org/wiki?curid=502478", "title": "Selecci\u00f3n de f\u00fatbol de Congo Franc\u00e9s", "text": ""}
{"id": "502479", "revid": "5132", "url": "https://gl.wikipedia.org/wiki?curid=502479", "title": "Selecci\u00f3n de f\u00fatbol de Congo-Brazzaville", "text": ""}
{"id": "502480", "revid": "5132", "url": "https://gl.wikipedia.org/wiki?curid=502480", "title": "Selecci\u00f3n de f\u00fatbol do Congo-Brazzaville", "text": ""}
{"id": "502481", "revid": "5132", "url": "https://gl.wikipedia.org/wiki?curid=502481", "title": "Selecci\u00f3n de f\u00fatbol do Congo-L\u00e9opoldville", "text": ""}
{"id": "502482", "revid": "5132", "url": "https://gl.wikipedia.org/wiki?curid=502482", "title": "Selecci\u00f3n de f\u00fatbol de Congo-L\u00e9opoldville", "text": ""}
{"id": "502483", "revid": "5132", "url": "https://gl.wikipedia.org/wiki?curid=502483", "title": "Selecci\u00f3n de f\u00fatbol de Congo-Kinshasa", "text": ""}
{"id": "502484", "revid": "5132", "url": "https://gl.wikipedia.org/wiki?curid=502484", "title": "Selecci\u00f3n de f\u00fatbol do Congo-Kinshasa", "text": ""}
{"id": "502485", "revid": "89787", "url": "https://gl.wikipedia.org/wiki?curid=502485", "title": "Huineng", "text": "Dajian Huineng (en , en pinyin D\u00e0ji\u00e0n Hu\u00ecn\u00e9ng, en , en ), nado no condado de Xinxing (Guangdong) en 638 e finado en 713, tam\u00e9n co\u00f1ecido como o Sexto Patriarca ou o Sexto Devanceiro de Chan, \u00e9 unha figura central semilendaria na primeira \u00e9poca do budismo Chan. Segundo a tradici\u00f3n foi un leigo sen educaci\u00f3n que obtivo o espertar de s\u00fapeto tras ouvir o sutra do diamante. A pesar da s\u00faa falta de adestramento formal, demostrou o seu entendemento ao quinto patriarca, Daman Hongren, que ent\u00f3n escolleu supostamente a Huineng como o seu aut\u00e9ntico sucesor en lugar da escolla co\u00f1ecida publicamente de Yuquan Shenxiu.\nOs estudos do s\u00e9culo XX revelaron que a historia da carreira budista de Huineng fora probablemente inventada polo monxe Heze Shenhui, que afirmaba que era un dos disc\u00edpulos de Huineng e foi enormemente cr\u00edtico coas ensinanzas de Shenxiu.\nHuineng est\u00e1 considerado o fundador da escola Chan Meridional da \"Iluminaci\u00f3n Repentina\", que se centra nunha obtenci\u00f3n inmediata e directa da iluminaci\u00f3n budista. A \"Platforma Sutra do Sexto Patriarca\" (en ), que se di que \u00e9 un rexistro das s\u00faas ensinanzas, \u00e9 un texto de grande influencia na tradici\u00f3n budista da Asia Oriental.\nMomificaci\u00f3n.\nCons\u00e9rvase un corpo momificado, supostamente de Huineng, no templo Nanhua de Shaoguan (norte de Guangdong). A momia foi vista polo xesu\u00edta Matteo Ricci que visitou o templo en 1589. Ricci contou aos lectores europeos a historia de Huineng (nunha forma editada), describ\u00edndoo como semellante a un asceta cristi\u00e1n. Ricci chamouno \"Li\u00f9z\u01d4\" (i.e. \u516d\u7956, \"The Sixth Ancestor\")."}
{"id": "502486", "revid": "1131", "url": "https://gl.wikipedia.org/wiki?curid=502486", "title": "Baixa de Lisboa", "text": "A baixa de Lisboa, tam\u00e9n chamada baixa Pombalina ou Lisboa Pombalina por ser edificada por orde do Marqu\u00e9s de Pombal, tralo terremoto de 1755, cubrindo unha \u00e1rea de cerca de 255 hect\u00e1reas. Sit\u00faase entre o Pra\u00e7a do Com\u00e9rcio, xunto ao r\u00edo Texo, e o Rossio e a Pra\u00e7a da Figueira, e lonxitudinalmente entre o Cais do Sodr\u00e9, o Chiado e o Carmo, dun lado, e a S\u00e9 e o outeiro do Castelo de San Xurxo de Lisboa, do outro.\nA baixa est\u00e1 totalmente integrada no territorio da fregues\u00eda de Santa Maria Maior.\nUrbanismo.\nA baixa est\u00e1 formada por un conxunto de r\u00faas rectas e perpendiculares organizadas para ambos os lados dun eixe central constitu\u00eddo pola R\u00faa Augusta. Os edificios te\u00f1en unha arquitectura semellante, con baixos comerciais e andares superiores para vivenda. As dimensi\u00f3ns de vans eran uniformes, o que permitiu a construci\u00f3n m\u00e1is r\u00e1pida con recurso a elementos pre-fabricados, como \u00e9 o caso das cantar\u00edas das xanelas de dous \u00fanicos tipos, un para as fachadas das r\u00faas principais e outro para as fachadas das r\u00faas secundarias. Dentro dos edificios, as casas m\u00e1is pequenas estaban situadas nos andares m\u00e1is baixos, habitadas polo xeral polos propietarios do comercio situado no seu baixo comercial, e as meirandes nos andares m\u00e1is altos, reservadas \u00e1s familias m\u00e1is nobres. A baixa Pombalina caracter\u00edzase tam\u00e9n pola monumentalidade dos seus edificios, representativos dunha nova orde social que valoriza a clase comerciante e financeira.\n\u00c9 un dos primeiros exemplos de construci\u00f3n antis\u00edsmica. Os modelos arquitect\u00f3nicos foron examinados coa utilizaci\u00f3n de tropas en marcha para simular un terremoto.\nFoi considerada como candidata portuguesa \u00e1 lista do como demandante portuguesa \u00e1 lista de Patrimonio da Humanidade o 7 de decembro de 2004, declar\u00e1ndoa superior \u00e1s \u00e1reas planeadas en Edimburgo, Tur\u00edn e Londres."}
{"id": "502487", "revid": "25871", "url": "https://gl.wikipedia.org/wiki?curid=502487", "title": "Baixa Pombalina", "text": ""}
{"id": "502488", "revid": "89787", "url": "https://gl.wikipedia.org/wiki?curid=502488", "title": "Delia Fiallo", "text": "Delia Fiallo, nada na Habana o 4 de xullo de 1924 e finada en Miami o 29 de xu\u00f1o de 2021, foi unha escritora e guionista de radionovelas e telenovelas cubana que resid\u00eda en Florida. As s\u00faas obras televisivas produc\u00edronse principalmente en Venezuela mais tam\u00e9n escribiu historias para as televisi\u00f3ns da Arxentina, o Per\u00fa, Porto Rico, o Brasil, os Estados Unidos, Colombia e M\u00e9xico.\nTraxectoria.\nFiallo foi unha das m\u00e1is destacadas representantes da novela rosa contempor\u00e1nea e fixo incursi\u00f3ns en varios x\u00e9neros como se observa na s\u00faa produci\u00f3n literaria. Viviu un tempo en Venezuela onde se realizaron as s\u00faas maiores produci\u00f3ns para Venevisi\u00f3n e despois para Radio Caracas Televisi\u00f3n.\nPolas achegas que deu ao x\u00e9nero do melodrama rosa na d\u00e9cada de 1970 e mediados da d\u00e9cada de 1980, foi considerada a \"nai da telenovela latinoamericana\". As s\u00faas telenovelas foron versionadas en diferentes pa\u00edses e linguas, que deron un total de m\u00e1is de oitenta versi\u00f3ns de \u00e9xito.\nEstudou Filosof\u00eda e Letras na Habana e recibiu un doutoramento en 1948. Comezou a escribir radionovelas na Habana en 1949 e a s\u00faa primeira adaptaci\u00f3n foi a telenovela \"Soraya\", emitida en Cuba en 1957. Marchou dese pa\u00eds xunto coa s\u00faa familia en 1966 para exiliarse na cidade de Miami, onde ficou escribindo gran parte das s\u00faas novelas, a\u00ednda que visitou en diferentes ocasi\u00f3ns Venezuela para poder supervisar en pequenas ocasi\u00f3ns as produci\u00f3ns.\nGrazas ao seu compatriota Enrique Cusc\u00f3 puido contactar cos donos de Venevisi\u00f3n, canal que transmitiu a s\u00faa primeira telenovela do pa\u00eds, \"Lucecita\" en 1967.\nA \u00faltima telenovela orixinal escrita por Fiallo foi \"Cristal\" en 1985."}
{"id": "502489", "revid": "23204", "url": "https://gl.wikipedia.org/wiki?curid=502489", "title": "Metalopeptidase de matriz", "text": "As metalopeptidases de matriz (MMPs), tam\u00e9n chamadas metaloproteinases de matriz ou matrixinas, son metaloproteinases endopeptidases que son dependentes do calcio e conte\u00f1en zinc; outros membros da familia son as adamalisinas, serralisinas e astacinas. As MMPs pertencen a unha gran superfamilia de proteases co\u00f1ecida como a superfamilia da metzincina.\nEn conxunto, estes encimas poden degradar todos os tipos de prote\u00ednas da matriz extracelular, pero tam\u00e9n poden procesar outras mol\u00e9culas bioactivas. est\u00e1n implicadas na clivaxe de receptores da superficie celular, a liberaci\u00f3n de ligandos apopt\u00f3ticos (como o ligando FAS), e a inactivaci\u00f3n de quimiocinas/citocinas. As MMPs tam\u00e9n se cre que exercen importantes funci\u00f3ns en comportamentos celulares como a proliferaci\u00f3n celular, migraci\u00f3n celular (adhesi\u00f3n/dispersi\u00f3n), diferenciaci\u00f3n, anxiox\u00e9nese, apoptose e defensa do h\u00f3spede.\nForon descritas primeiramente en vertebrados (1962), inclu\u00edndo os humanos, pero despois atop\u00e1ronse en invertebrados e plantas. Dist\u00ednguense doutras endopeptidases pola s\u00faa dependencia de i\u00f3ns met\u00e1licos como cofactores, a s\u00faa capacidade de degradar a matriz extracelular e as s\u00faas secuencias de ADN evolutivas espec\u00edficas.\nRecentemente as metaloproteinases de matriz propux\u00e9ronse como marcadores de moitas condici\u00f3ns patol\u00f3xicas pola s\u00faa capacidade de degradar compo\u00f1entes da matriz extracelular e remodelar tecidos. Por tanto, informouse de que as MMPs son un dos principais factores da progresi\u00f3n do cancro e a formaci\u00f3n de met\u00e1stases. Isto conduciu a un emerxente campo de investigaci\u00f3n sobre o desenvolvemento de biosensores para a detecc i\u00f3n de ditos encimas.\nHistoria.\nAs MMPs foron descritas inicialmente por Jerome Gross e Charles Lapiere (1962), que observaron a actividade encim\u00e1tica (degradaci\u00f3n da h\u00e9lice tripla do col\u00e1xeno) durante a metamorfose dos c\u00e1gados, situando unha cola de c\u00e1gado nunha placa d matriz de col\u00e1xeno. Por tanto, o encima recibiu o nome de colaxenase intersticial (MMP-1).\nPosteriormente, foi purificado da pel humana (1968), e reco\u00f1eceuse que se sintetizaba como un cim\u00f3xeno.\nO \"interruptor de ciste\u00edna\" foi descrito en 1990.\nEstrutura.\nAs MMPs te\u00f1en uns dominios estruturais com\u00fans. Os tres dominios com\u00fans son o prop\u00e9ptido, o dominio catal\u00edtico e o dominio C-terminal similar \u00e1 hemopexina, que est\u00e1 ligado ao dominio catal\u00edtico por unha rexi\u00f3n bisagra flexible.\nO prop\u00e9ptido.\nAs MMPs son sintetizadas inicialmente como cim\u00f3xenos inactivos cun dominio prop\u00e9ptido que debe ser eliminado para que o encima estea activo. O dominio prop\u00e9ptido forma parte do \"interruptor de ciste\u00edna\". Este cont\u00e9n un residuo de ciste\u00edna conservado que interacciona co zinc no sitio activo e prev\u00e9n a uni\u00f3n e a clivaxe do substrato, mantendo o encima na s\u00faa forma activa. Na maior\u00eda das MMPs, o residuo de ciste\u00edna est\u00e1 na secuencia conservada PRCGxPD. Algunhas MMPs te\u00f1en un sitio de clivaxe de convertase prohormona (similar \u00e1 furina) que forma parte do seu dominio, que, cando se cliva, activa o encima. A MMP-23A e a MMP-23B incl\u00faen un segmento transmembrana neste dominio.\nO dominio catl\u00edtico.\nAs estruturas de cristalograf\u00eda de raios X de varios dominios catal\u00edticos de MMP mostraron que este dominioo \u00e9 unha esfera achatada que mide 35 x 30 x 30 \u00c5 (3.5\u00a0\u00d7\u00a03 x 3 nm). O sitio activo \u00e9 unha fenda de 20 \u00c5 (2\u00a0nm) que discorre a trav\u00e9s do dominio catal\u00edtico. Na parte do dominio catal\u00edtico que forma o sitio activo hai un i\u00f3n Zn2+ importante cataliticamente, que est\u00e1 ligado a tres residuos de histidina que se encontran na secuencia conservada HExxHxxGxxH. Por tanto, esta secuencia \u00e9 o motivo de uni\u00f3n ao zinc.\nAs xelatinases, como MMP-2, incorporan m\u00f3dulos de fibronectina tipo II inseridos inmediatamente antes no motivo de uni\u00f3n ao zinc no dominio catal\u00edtico.\nA rexi\u00f3n bisagra.\nO dominio catal\u00edtico est\u00e1 conectado ao dominio C-terminal por unha bisagra flexible ou rexi\u00f3n de ligaz\u00f3n. Ten ata 75 amino\u00e1cidos de longo, e non ten estrutura determinable.\nO dominio C-terminal similar \u00e1 hemopexina.\nO dominio C-terminal ten semellanzas estruturais coa prote\u00edna do soro sangu\u00edneo hemopexina. Ten unha estrutura de propulsor \u03b2 de catro pas. As estruturas de propulsor \u03b2 proprocionan unha gran superficie plana que se pensa est\u00e1 implicada en interacci\u00f3ns prote\u00edna-prote\u00edna. Isto determina a especificidade de substrato e \u00e9 o sitio para a interacci\u00f3n co TIMP (inhibidor tisular de metaloproteinases, do ingl\u00e9s \"tissue inhibitor of metalloproteinases\"). O dominio similar \u00e1 hemopexina est\u00e1 ausente en MMP-7, MMP-23, MMP-26 e nas plantas e nematodos. As MMPs unidas a membrana (MT-MMPs) est\u00e1n ancoradas \u00e1 membrana plasm\u00e1tica por medio dun dominio transmembrana ou dominio de ancoraxe GPI.\nMecanismo catal\u00edtico.\nPublic\u00e1ronse tres mecanismos catal\u00edticos para estes encimas:\nClasificaci\u00f3n.\nAs MMPs poden subdividirse de varias maneiras.\nClasificaci\u00f3n evolutiva.\nUtiliz\u00e1ronse m\u00e9todos bioinform\u00e1ticos para comparar as secuencias primarias das MMPs que suxiren os seguintes agrupamentos evolutivos das MMPs: \nA an\u00e1lise de dominios catal\u00edticos illados suxire que os dominios catal\u00edticos evolucionaron adicionalmente despois de que estaban xa diferenciados os principais grupos, como tam\u00e9n indican as especificidades de substrato dos encimas.\nClasificaci\u00f3n funcional.\nOs agrupamentos utilizados m\u00e1is habitualmente para as MMPs est\u00e1n baseados parcialmente na avaliaci\u00f3n hist\u00f3rica da especificidade de substrato das MMPs e en parte na s\u00faa localizaci\u00f3n celular. Estes grupos son: colaxenases, elatinases, estromalisinas e MMPs de tipo membrana (MT-MMPs).\nNon obstante, est\u00e1 cada vez m\u00e1is claro que estas divisi\u00f3ns son un tanto artificiais, xa que hai varias MMPs que non se axeitan ben a ning\u00fan dos grupos tradicionais.\nXenes.\nAs metaloproteinases de matriz comb\u00ednanse coa prote\u00edna de uni\u00f3n ao metal, metalotionina; o que axuda ao mecanismo de uni\u00f3n ao metal.\nFunci\u00f3n.\nAs MMPs xogan un importante papel na remodelaci\u00f3n de tecidos asociada con varios procesos fisiol\u00f3xicos ou patol\u00f3xicos como a morfox\u00e9nese, anxiox\u00e9nese, reparaci\u00f3n de tecidos, cirrose, artrite e met\u00e1stase. A MMP-2 e a MMP-9 p\u00e9nsase que son importantes na met\u00e1stase. A MMP-1 crese que \u00e9 importante na artrite reumatoide e osteoartrite. Datos recentes indican un papel activo das MMPs na patox\u00e9nese do aneurisma a\u00f3rtico. O exceso de MMPs degrada as prote\u00ednas estruturais da parede da aorta. A desregulaci\u00f3n do equilibrio entre MMPs e TIMPs \u00e9 tam\u00e9n unha caracter\u00edstica das doenzas cardiovasculares agudas ou cr\u00f3nicas.\nActivaci\u00f3n.\nTodas as MMPs son sintetizadas en forma latente como cim\u00f3xenos. Son segregadas como proencimas e necesitan unha activaci\u00f3n extracelular. Poden ser activados in vitro por moitos mecanismos, inclu\u00eddos compostos organomerc\u00faricos, axentes caotr\u00f3picos e outras porteases.\nInhibidores.\nAs MMPs son inhibidas por inhibidores tisulares de metaloproteinases (TIMPs) end\u00f3xenos espec\u00edficos, que comprenden unha familia de catro inhibidores de proteases: TIMP-1, TIMP-2, TIMP-3 e TIMP-4.\nOs inhibidores sint\u00e9ticos xeralmente conte\u00f1en un grupo quelante que se une estreitamente ao \u00e1tomo de zinc catal\u00edtico no sitio activo da MMP. Grupos quelantes com\u00fans son os hidroxamatos, carboxilatos, tioles e fosfinilos. Os hidroximatos son inhibidores especialmente potentes das MMPs e outros encimas dependentes do zinc, debido \u00e1 s\u00faa quelaci\u00f3n bidentada do \u00e1tomo de zinc. Outros substitu\u00edntes destes inhibidores son dese\u00f1ados xeralmente para interaccionar con varios petos de uni\u00f3n na MMP de interese, facendo que o inhibidor sexa m\u00e1is ou menos espec\u00edfico para unha MMP dada.\nFarmacolox\u00eda.\nA doxiciclina, a doses subantimicrobianas, inhibe a actividade das MMPs, e foi utilizada en varios sistemas experimentais con este prop\u00f3sito, como en erosi\u00f3ns de c\u00f3rnea recorrentes recalcitrantes. Util\u00edzase clinicamente para o tratamento da periodontite e \u00e9 o \u00fanico inhibidor de MMPs que est\u00e1 amplamente dispo\u00f1ible clinicamente. A compa\u00f1\u00eda CollaGenex v\u00e9ndeo co nome comercial \"Periostat\". A Minociclina, outro antibi\u00f3tico tetraciclina, tam\u00e9n inhibe a actividade das MMPs.\nVarios inhibidores de MMPs dese\u00f1ados racionalmente mostraron ser prometedores no tratamento de patolox\u00edas nas que se sospeita que est\u00e1n implicadas as MMPs (ver arriba). Por\u00e9n, a maior\u00eda delas, como o marimastat (BB-2516), un inhibidor de MMPs de amplo espectro, e o cipemastat (Ro 32-3555), un inhibidor selectivo da MMP-1, tiveron un comportamento deficiente en ensaios cl\u00ednicos. O fracaso do Marimastat foi parcialmente responsable do peche de British Biotech, que o desenvolveu. O fracaso destes f\u00e1rmacos debeuse principalmente \u00e1 s\u00faa toxicidade (en especial, toxicidade m\u00fasculo-esquel\u00e9tica no caso dos inhibidores de amplo espectro) e o fracaso en mostrar os resultados esperados (no caso do medicamento Trocade, os resultados prometedores atopados en modelos de artrite en coellos non puideron ser replicados nos ensaios en humanos). As raz\u00f3ns que subxacen nestes bastante desalentadores resultados cl\u00ednicos dos inhibidores de MMPs non est\u00e1 claro, especialmente \u00e1 luz da s\u00faa actividade en modelos animais."}
{"id": "502490", "revid": "27155", "url": "https://gl.wikipedia.org/wiki?curid=502490", "title": "Metaloproteinase de matriz", "text": ""}
{"id": "502492", "revid": "27155", "url": "https://gl.wikipedia.org/wiki?curid=502492", "title": "Metaloprotease de matriz", "text": ""}
{"id": "502493", "revid": "27155", "url": "https://gl.wikipedia.org/wiki?curid=502493", "title": "Matrixina", "text": ""}
{"id": "502496", "revid": "27155", "url": "https://gl.wikipedia.org/wiki?curid=502496", "title": "MMP", "text": ""}
{"id": "502497", "revid": "1410", "url": "https://gl.wikipedia.org/wiki?curid=502497", "title": "Selecci\u00f3n de f\u00fatbol de Madagascar", "text": "A selecci\u00f3n de f\u00fatbol de Madagascar (en ) \u00e9 o equipo representativo de Madagascar nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n Malgaxe de F\u00fatbol (\"F\u00e9d\u00e9ration Malagasy de Football\"), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. A selecci\u00f3n de Madagascar clasificouse por vez primeira \u00e1 Copa de \u00c1frica de Naci\u00f3ns en 2019, conseguindo chegar cuartos de final onde perderon ante por 0\u22123."}
{"id": "502501", "revid": "5132", "url": "https://gl.wikipedia.org/wiki?curid=502501", "title": "Selecci\u00f3n de f\u00fatbol da Rep\u00fablica Malgaxe", "text": ""}
{"id": "502502", "revid": "5132", "url": "https://gl.wikipedia.org/wiki?curid=502502", "title": "Selecci\u00f3n de f\u00fatbol da Rep\u00fablica malgaxe", "text": ""}
{"id": "502503", "revid": "5132", "url": "https://gl.wikipedia.org/wiki?curid=502503", "title": "Selecci\u00f3n de f\u00fatbol de Rep\u00fablica malgaxe", "text": ""}
{"id": "502504", "revid": "5132", "url": "https://gl.wikipedia.org/wiki?curid=502504", "title": "Selecci\u00f3n de f\u00fatbol de Rep\u00fablica Malgaxe", "text": ""}
{"id": "502507", "revid": "89787", "url": "https://gl.wikipedia.org/wiki?curid=502507", "title": "Al-Shafi\u2018i", "text": "Ab\u016b \u02bfAbdill\u0101h Muhammad ibn Idr\u012bs al-Sh\u0101fi\u02bf\u012b (en ), nado en Gaza en 767 e finado en al-Fustat o 19 de xaneiro de 820, foi un te\u00f3logo, escritor e estudoso musulm\u00e1n \u00e1rabe, primeiro contribuidor aos principios da xurisprudencia isl\u00e1mica (U\u1e63\u016bl al-fiqh). Moitas veces denominado \"Shaykh al-Isl\u0101m\", al-Sh\u0101fi\u2018\u012b foi un dos catro im\u00e1ns, cun legado sobre asuntos e ensinanzas xur\u00eddicas que finalmente levaron \u00e1 escola Shafi'i da \"fiqh\" (ou Madh'hab). Foi o estudoso m\u00e1is destacado do im\u00e1n Malik ibn Anas, e tam\u00e9n actuou como gobernador de Najar.\nBiograf\u00edas.\nA biograf\u00eda de al-Sh\u0101fi\u2018i \u00e9 dif\u00edcil de seguir. Dise que Dawud al-Zahiri foi o primeiro que escribiu unha biograf\u00eda del, mais o libro perdeuse. A biograf\u00eda m\u00e1is antigo que se conserva \u00e9 de Ibn Abi Hatim al-Razi (falecido en 327) e non \u00e9 m\u00e1is que unha colecci\u00f3n de an\u00e9cdotas, algunhas delas fant\u00e1sticas. Un resumo biogr\u00e1fico escrito por Zakar\u012bya b. Yahya al-S\u0101j\u012b foi reproducido posteriormente, mais mesmo ent\u00f3n, gran cantidade de lendas apareceran na historia da vida de al-Sh\u0101fi\u2018i. A primeira biograf\u00eda real \u00e9 de Ahmad Bayhaqi (finado en 1066) e est\u00e1 chea dunha visi\u00f3n modernista que a cualificar\u00eda como lendas piadosas.\nObras.\nAl-Shafi'i escribiu m\u00e1is de cen libros, entre elas:\nAdemais, al-Shafi'i foi un poeta elocuente que compuxo moitos poemas breves morais."}
{"id": "502508", "revid": "47401", "url": "https://gl.wikipedia.org/wiki?curid=502508", "title": "Al-Shafi'i", "text": ""}
{"id": "502512", "revid": "89787", "url": "https://gl.wikipedia.org/wiki?curid=502512", "title": "Selecci\u00f3n de f\u00fatbol de Burkina Faso", "text": "A selecci\u00f3n de f\u00fatbol de Burkina Faso (en ) \u00e9 o equipo representativo do Burkina Faso nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n Burkinense de F\u00fatbol (\"F\u00e9d\u00e9ration Burkinab\u00e9 de Football\"), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. O seu maior logro foi o subcampionato da Copa de \u00c1frica de Naci\u00f3ns de 2013, onde perderon na final ante por 1\u22120. Desdde a s\u00faa fundaci\u00f3n at\u00e9 1984, o equipo foi co\u00f1ecido como selecci\u00f3n de f\u00fatbol do Alto Volta."}
{"id": "502513", "revid": "5132", "url": "https://gl.wikipedia.org/wiki?curid=502513", "title": "Selecci\u00f3n de f\u00fatbol de Burquina Faso", "text": ""}
{"id": "502514", "revid": "5132", "url": "https://gl.wikipedia.org/wiki?curid=502514", "title": "Selecci\u00f3n de f\u00fatbol do Alto Volta", "text": ""}
{"id": "502515", "revid": "5132", "url": "https://gl.wikipedia.org/wiki?curid=502515", "title": "Selecci\u00f3n de f\u00fatbol de Alto Volta", "text": ""}
{"id": "502516", "revid": "98629", "url": "https://gl.wikipedia.org/wiki?curid=502516", "title": "Granada de man", "text": "Unha granada de man \u00e9 un proxectil explosivo que se lanza coa man ou cun arma espec\u00edfica, chamada lanzagranadas.\nEtimolox\u00eda.\nA palabra \"granada\" v\u00e9n do lat\u00edn \"gran\u0101tum\". Pasou ao espa\u00f1ol para dar nome ao froito, punica granatum, cheo de grans e cunha disposici\u00f3n esf\u00e9rica f\u00e1cil de tomar. En franc\u00e9s ch\u00e1maselle \"pomegranate\". Debido \u00e1 forma e o tama\u00f1o deste proxectil os ex\u00e9rcitos europeos cham\u00e1rono \"granada de man\" en espa\u00f1ol, \"grenade \u00e0 main\" en franc\u00e9s e \"hand grenade\" en ingl\u00e9s.\nPrimeiras granadas.\nDesde a antig\u00fcidade us\u00e1ronse artefactos incendiarios. No Imperio romano de oriente empreg\u00e1ronse \"artefactos incendiarios\" de man pouco despois do reinado de Le\u00f3n III (717\u2013741). Os soldados bizantinos d\u00e9ronse conta de que o lume grego, unha invenci\u00f3n bizantina do s\u00e9culo anterior, non soamente pod\u00eda usarse cun lanzachamas, sen\u00f3n tam\u00e9n en xerras de pedra e cer\u00e1mica. Posteriormente, empreg\u00e1ronse recipientes de cristal. O uso disto difundiuse entre os ex\u00e9rcitos musulm\u00e1ns en Oriente Medio, dende onde chegou \u00e1 China en torno ao s\u00e9culo X.\nNa China, durante a dinast\u00eda Song (960-1279), as armas co\u00f1ecidas como \"zhen tian lei\" (\"trono que sacode o ceo\") cre\u00e1ronse cando os soldados chineses empacaron p\u00f3lvora en recipientes de cer\u00e1mica ou metal. En 1044, o libro militar \"Wujing zongyao\" (\"Compilaci\u00f3n de cl\u00e1sicos militares\") describiu varias \"receitas\" de p\u00f3lvora nas que se pode atopar, de acordo con Joseph Needham, o prototipo da granada de man moderna. Os chineses tam\u00e9n descubriron o potencial explosivo da embalaxe de proxect\u00eds de bala de can\u00f3n con p\u00f3lvora. O libro de mediados do s\u00e9culo XIV \"Huolongjing\" (\"Manual do drag\u00f3n de lume\"), escrito por Jiao Yu, rexistrou un can\u00f3n de ferro da dinast\u00eda Song co\u00f1ecido como o \"can\u00f3n de nubes voadoras tronantes\" (\"feiyun pili pao\"). O manuscrito dic\u00eda:\nA p\u00f3lvora empezou a utilizarse en Europa na Baixa Idade Media. As primeiras bombas de ferro fundido e granadas non apareceron en Europa at\u00e9 1467.\nO Museo do Ex\u00e9rcito de Toledo conserva granadas de cara a 1580. Durante unha construci\u00f3n fronte a un basti\u00f3n da cidade b\u00e1vara de Ingolstadt, en Alema\u00f1a, descubr\u00edronse varios centenares de granadas de cer\u00e1mica do s\u00e9culo XVII. Moitas destas granadas a\u00ednda conti\u00f1an p\u00f3lvora e conservaban as s\u00faas mechas. Probablemente, estas granadas foran situadas neste lugar antes de 1723.\nNos s\u00e9culos XIV, XV e XVI, en Francia, cham\u00e1base \"nenos perdidos\" (\"enfants perdus\") aos que comunmente se colocaban nos postos avanzados da infantar\u00eda. Eran escollidos os mellores de cada \"banda\" (compa\u00f1\u00eda). Arm\u00f3uselles con granadas de man a partir de 1537. En 1667 denomin\u00e1ronse granadeiros e destinaron catro a cada compa\u00f1\u00eda de infantar\u00eda. Os primeiros granadeiros levaban unha machada, un sabre e un saco con dez ou doce granadas (a granadeira). Cando, en 1671, o fusil de avancarga substitu\u00edu ao mosquete, d\u00e9ronse fus\u00eds \u00e1 maior parte de granadeiros. A finais do reinado de Lu\u00eds XIV, todos os granaderos levaban fusil. Prusia foi o seguinte pa\u00eds que creou un corpo de granaderos. A leste segu\u00edronlle os pa\u00edses do norte de Europa e, posteriormente, fix\u00e9rono o resto de naci\u00f3ns. O corpo de granadeiros franc\u00e9s foi suprimido en 1789.\nO primeiro corpo de granadeiros brit\u00e1nico foi o Rexemento de Lord Wentworth, creado en Flandres en 1656.\nTomou o nome de Gardas Granaderos (Grenadier Guards) en 1815. En Espa\u00f1a as compa\u00f1\u00edas de granadeiros foron creadas en 1685.\nAs granadas foron empregadas tanto en combates terrestres coma mar\u00edtimos. Algunhas incorporaron metralla para aumentar a s\u00faa capacidade. Os granadeiros eran adestrados para o seu manexo e para alcanzar con ela a maior distancia posible.\nO capit\u00e1n pirata Thompson usou un gran n\u00famero de granadas rudimentarias para defenderse de d\u00faas cazarrecompensas enviados polo gobernador de Xamaica en 1721.\nTras as guerras napole\u00f3nicas o seu uso diminu\u00edu. Coa invenci\u00f3n do fusil de repetici\u00f3n a mediados do s\u00e9culo XIX, estas empreg\u00e1ronse menos. \nNo entanto, nas guerras de trincheiras volveron empregarse pola utilidade de arrebolar bombas a curta distancia. Nunha carta \u00e1 s\u00faa irm\u00e1, o coronel Hugh Robert Hibbert describiu unha granada improvisada que foi empregada polas tropas brit\u00e1nicas durante a Guerra de Crimea (1854\u20131856):\nNa Guerra de Secesi\u00f3n (1861-1865) os dous bandos usaron granadas de man equipadas cun \u00e9mbolo que detonaba o dispositivo ao impactar. A Uni\u00f3n utilizou unha granada experimental, a granada Ketchum, que ti\u00f1a unha aleta na parte traseira para asegurar que o impacto da parte dianteira producise a detonaci\u00f3n. A Confederaci\u00f3n usou granadas de man redondas parecidas \u00e1 Ketchum. Os rusos usaron granadas improvisadas na Guerra Ruso-Xaponesa (1904-1905) para defender Port Arthur.\nDesenrolo das granadas modernas.\nA ausencia dunha granada de man eficaz, unida \u00e1 percepci\u00f3n de ser un obxecto perigoso e \u00e1 perda de utilidade destas fixeron que se considerasen unha peza obsoleta do equipamento militar. En 1902, a Oficina de Guerra brit\u00e1nica anunciou que as granadas de man estaban obsoletas e que non ti\u00f1an lugar na guerra moderna. Dous anos despois, co uso de granadas improvisadas nas trincheiras da Guerra Ruso-Xaponesa e cos informes do xeral sir Aylmer Haldane, un observador brit\u00e1nico do conflito; este asunto reconsiderouse e a Xunta de Artillar\u00eda recibiu instruci\u00f3ns para desenvolver unha granada de man pr\u00e1ctica. Esta foi a granada No. 1. Fix\u00e9ronse varios modelos cunha espoleta de impacto, pero aquel tipo de espoleta tivo varios problemas pr\u00e1cticos e non se produciron en grandes cantidades.\nMartin Ale, co\u00f1ecido por patentar a granada de fusil Hales, desenvolveu unha moderna granada de man en 1906, pero non puido convencer ao Ex\u00e9rcito Brit\u00e1nico para adoptala at\u00e9 1913. O principal competidor de Ale foi Nils Waltersen Aasen, que realizou un dese\u00f1o en 1906 en Noruega e patentouno no Reino Unido. Empezou os seus experimentos desenvolvendo unha granada mentres era sarxento na fortaleza de Oscarsborg. Aasen creou a Compa\u00f1\u00eda de Granadas Aassen (Aasenske Granatkompani) en Dinamarca, onde antes da primeira guerra mundial (1914-1918) produciu e exportou granadas de man por toda Europa. Tivo \u00e9xito vendendo esta arma a Francia e foi nomeado cabaleiro da Lexi\u00f3n Francesa en 1916 polo seu invento.\nNa primeira guerra mundial dispux\u00e9ronse unha gran cantidade de trincheiras. Por iso, volveron empregarse as granadas. A comezos da primeira guerra mundial, as naci\u00f3ns combatentes s\u00f3 ti\u00f1an granadas pequenas, similares \u00e1s dese\u00f1adas por Hales e Aasen. A granada italiana Besozzi ti\u00f1a unha mecha de cinco segundos cunha punta de f\u00f3sforo, que se acend\u00eda ao ser fregada cun anel que o soldado levaba no seu dedo. Provisionalmente, as tropas adoitaban improvisar as s\u00faas propias granadas, como a jam tin e a p\u00e9tard raquette.\nWilliam Mills, un dese\u00f1ador de granadas de Sunderland, patentou, desenvolveu e fabricou a granada Mills na f\u00e1brica de munici\u00f3ns de Mills de Birmingham, Inglaterra, en 1915, denominada N\u00ba 5. Foi descrita como a primeira \"granada segura\". Era un recipiente de aceiro cheo de explosivos cun gatillo e unha caracter\u00edstica superficie con hendiduras profundas. Esta segmentaci\u00f3n dese\u00f1ouse para axudar \u00e1 fragmentaci\u00f3n e para incrementar a s\u00faa mortalidade, pero investigaci\u00f3ns posteriores demostraron que non aumentaba a s\u00faa fragmentaci\u00f3n. Posteriormente fix\u00e9ronse dese\u00f1os de fragmentaci\u00f3n mellorados coas hendiduras por dentro, pero naquel ent\u00f3n eran moi caras de producir. Mant\u00edvose a segmentaci\u00f3n externa da granada Mills, xa que lle daba unha superficie que se agarraba mellor. Este dese\u00f1o b\u00e1sico mant\u00edvose nalgunhas granadas modernas.\nAs granadas adaptadas para lanzarse con fus\u00eds (as granadas de fusil), empezaron a usarse a Guerra Ruso-Xaponesa en 1904, durante a defensa de Port Arthur. Posteriormente, isto foi realizado tam\u00e9n polo Ex\u00e9rcito Espa\u00f1ol. Os primeiros que fixeron isto a grande escala foron os franceses na primeira guerra mundial. As granadas de fusil foron amplamente substitu\u00eddas nos ex\u00e9rcitos por lanzagranadas e lanzamisiles (como os bazookas).\nTipos de granadas.\nGranada de fragmentaci\u00f3n.\nAs granadas de fragmentaci\u00f3n son com\u00fans nos ex\u00e9rcitos. Son armas dese\u00f1adas para dispersar fragmentos letais na detonaci\u00f3n. Adoita estar feita dun material sint\u00e9tico duro ou aceiro, o que proporcionar\u00e1 certa fragmentaci\u00f3n como fragmentos e achas. Nas granadas modernas est\u00e1n dese\u00f1adas cunha fragmentaci\u00f3n preformada. A fragmentaci\u00f3n preformada pode ter forma esf\u00e9rica, cuboide, de aramado ou de aramado con muescas. A maior\u00eda est\u00e1n dese\u00f1adas para lanzarse e detonarse despois dun per\u00edodo de tempo ou en caso de impacto.\nAs granadas de fragmentaci\u00f3n modernas, como a granada M67 dos Estados Unidos, te\u00f1en un radio de acci\u00f3n de 15 metros e os fragmentos poden percorrer uns 200 metros. \nGranada de conmoci\u00f3n.\nTr\u00e1tase dunha granada dese\u00f1ada para danar o obxectivo soamente coa explosi\u00f3n. Estas granadas ad\u00f3itanse clasificar como armas ofensivas porque o radio de v\u00edtimas \u00e9 moito menor que a distancia \u00e1 que pode ser lanzada. No caso da granada Mk3A2 estadounidense, o radio de v\u00edtimas \u00e9 de 2 metros en \u00e1reas abertas, pero os anacos da granada poden chegar a uns 200 metros.\nTam\u00e9n se usou como carga de profundidade ao redor de embarcaci\u00f3ns. Algunhas, como a granada estadounidense Mk40, est\u00e1n dese\u00f1adas especificamente para ser utilizadas contra mergulladores e submarinistas inimigos. As explosi\u00f3ns submarinas matan ou incapacitan ao obxectivo, creando unha onda de choque letal baixo a auga.\nO Centro de Investigaci\u00f3n, Desenvolvemento e Enxe\u00f1ar\u00eda do Armamento do Ex\u00e9rcito dos Estados Unidos (ARDEC, polas s\u00faas siglas en ingl\u00e9s) anunciou en 2016 que estaban a desenvolver unha granada na que se poder\u00eda seleccionar no momento do seu uso o modo de operar, se en modo de fragmentaci\u00f3n ou de conmoci\u00f3n, a granada t\u00e1ctica multiprop\u00f3sito mellorada con espoleta electr\u00f3nica (ET-MP, polas s\u00faas siglas en ingl\u00e9s).\nGranada antitanque.\nDese\u00f1ouse unha gama de granadas de man para o seu uso contra veh\u00edculos blindados. Un exemplo \u00e9 a bomba pega\u00f1enta brit\u00e1nica de 1940. Dese\u00f1os como a Panzerwurfmine (L) alem\u00e1 e as RPG-43, RPG-40, RPG-6 e RKG-3 sovi\u00e9ticas ti\u00f1an unha oxiva HEAT nun extremo e un elemento para estabilizar o seu voo e que impactase cos 90 graos necesarios para que a carga oca fose efectiva.\nDurante a segunda guerra mundial, o Reino Unido usou granadas incendiarias baseadas no f\u00f3sforo branco. O modelo N\u00ba 76 foi usado pola Home Guard brit\u00e1nica como arma antitanque. Foi producida en grandes cantidades. En agosto de 1941 fabric\u00e1ronse 6 mill\u00f3ns.\nDebido \u00e1s melloras na blindaxe dos tanques, as granadas de man antitanque xeralmente est\u00e1n consideradas obsoletas. Non obstante, foron usadas con certo \u00e9xito contra veh\u00edculos menos blindados, os resistentes a minas e protexidos de emboscadas (MRAP, polas s\u00faas siglas en ingl\u00e9s), dese\u00f1ados para protexerse contra artefactos explosivos improvisados da insurxencia irak\u00ed de comezos do s\u00e9culo XXI.\nGranada atordadora.\nUnha granada atordadora \u00e9 un artefacto explosivo non letal usado para desorientar temporalmente os sentidos dun inimigo. Est\u00e1 dese\u00f1ada para producir un escintileo de luz cegador e un forte ru\u00eddo de detonaci\u00f3n de m\u00e1is de 170 decibeis. Foi usada por primeira vez polo Servizo A\u00e9reo Especial do Ex\u00e9rcito Brit\u00e1nico a finais da d\u00e9cada de 1970.\nGranada sting.\nAs granadas sting son selectas atordadoras cun dese\u00f1o baseado no das granadas de fragmentaci\u00f3n. En lugar de usar unha carcasa de metal para producir metralla, est\u00e1n feitas de goma dura e recheas dunhas cen esferas de goma. Ao detonar, as esferas de goma e os fragmentos da carcasa de goma da granada se esparcen xerando un efecto non letal. Estes proxect\u00eds poden rebotar. Algunhas te\u00f1en ademais unha carga de gas CS.\nAs granadas sting non incapacitan \u00e1 persoa, de modo que pode ser perigoso o seu uso contra suxeitos armados. Poden causar graves danos f\u00edsicos, sobre todo os fragmentos de goma da carcasa.\nOutros tipos.\nAs granadas qu\u00edmicas e de gas arden ou expulsan un gas, pero non explotan. Entre estas at\u00f3panse as granadas de fume e as incendiarias.\nO c\u00f3ctel Molotov \u00e9 un artefacto improvisado similar \u00e1 granada. Foi usado por primeira vez na Guerra Civil pola Lexi\u00f3n Espa\u00f1ola no outono de 1936 contra tanques sovi\u00e9ticos nos arredores de Madrid. O nome, do ministro de Exterior de Stalin, p\u00faxoselle cando se empregou en Finlandia en 1940. \nAs granadas de pr\u00e1ctica son similares en manipulaci\u00f3n e uso \u00e1s outras de man, ag\u00e1s que soamente producen un forte son e unha nube de fume ao detonar. O seu carcasa \u00e9 reutilizable. Outro tipo \u00e9 a granada de pr\u00e1ctica de lanzamento, que \u00e9 totalmente inerte e frecuentemente baleirada nunha soa peza. \u00c9 empregada para que os soldados af\u00e1ganse ao peso e a forma dunha granada verdadeira, as\u00ed como para practicar lanzamentos de precisi\u00f3n. Un exemplo deste tipo de granada \u00e9 a Granada de Man de Pr\u00e1ctica Biodegradable K417 surcoreana.\nFabricantes.\nEntre os fabricantes est\u00e1n:\nUtilizaci\u00f3n.\nCando se usa unha granada antipersona, o que se quere \u00e9 que explote cando o obxectivo est\u00e1 dentro do seu radio efectivo. A granada de fragmentaci\u00f3n M67 ten unha \u00e1rea letal efectiva de cinco metros de radio, mentres que o radio inductor de baixas \u00e9 de aproximadamente quince metros.\nUnha t\u00e9cnica alternativa \u00e9 quitar o pasador antes de lanzar a granada, o que permite \u00e1 mecha queimarse parcialmente e dimin\u00fae o tempo de detonaci\u00f3n tras o seu lanzamento. Un tempo m\u00e1is curto \u00e9 \u00fatil para reducir a capacidade do inimigo de cubrirse ou de lanzar de volta a granada, e tam\u00e9n pode facerse para permitir que a selecta estale no aire sobre as posici\u00f3ns defensivas. Esta t\u00e9cnica \u00e9 inherentemente perigosa (por haber un tempo m\u00e1is curto e, por tanto, m\u00e1is pr\u00f3ximo \u00e1 explosi\u00f3n), m\u00e1is complicada (un debe asegurarse de lanzar a granada despois da espera) e m\u00e1is variable (o tempo das mechas var\u00eda en cada tipo de granada) polo que se desaconsella no Corpo de Marines dos Estados Unidos e proh\u00edbese no adestramento. A pesar disto, esta t\u00e9cnica aparece frecuentemente nas pel\u00edculas de Hollywood e nos videoxogos.\nAs t\u00e1cticas var\u00edan segundo o tipo de uso. A guerra urbana, sobre todo no ataque a \u00e1reas edificadas, trae consigo un grande uso de granadas de man: \u00e9 habitual lanzar unha granada ou d\u00faas antes de pasar a un sitio (como ao entrar nunha habitaci\u00f3n ou ao franquear unha escaleira). Un batall\u00f3n que loitase nunha cidade durante a segunda guerra mundial usaba unhas 500 granadas ao d\u00eda.\nUn asunto clave \u00e9 que a granada non sexa agarrada e lanzada de volta. A t\u00e9cnica preferida dos Marines estadounidenses para previr isto \u00e9 lanzar a granada con suficiente forza como para que rebote e que sexa dif\u00edcil de agarrar para ser lanzada de volta. Isto \u00e9 aplicable cando se quere despexar unha habitaci\u00f3n, por exemplo. Para outros usos, como alcanzar as partes altas dun edificio, pode lanzarse unha selecta.\nLanzar unha selecta a un piso superior \u00e9 perigoso debido ao risco que non o alcance e caia de volta. \u00c9 moito m\u00e1is seguro lanzar unha granada a pisos inferiores, polo que o m\u00e1is seguro \u00e9 tomar un edificio desde arriba en lugar de desde a base. As granadas que explotan no chan xeralmente causan desprendementos a pisos inferiores.\nA t\u00e9cnica preferida nas forzas estadounidenses cando se vai a atacar con granadas \u00e9 mostralas \u00e1s forzas aliadas, d\u00e1ndolles un co\u00f1ecemento visual desta para evitar alertar ao inimigo do seu uso. Como alternativa, d\u00e1se unha voz de alerta inmediatamente despois de lanzar a granada, gritando \"frag out\".\nAlgunhas granadas est\u00e1n dese\u00f1adas para ser lanzadas a longas distancias. A granada modelo 24 alem\u00e1 ti\u00f1a un longo mango de madeira que permit\u00eda aumentar a distancia \u00e1 que era lanzada nun 50%.\nAs granadas de conmoci\u00f3n tam\u00e9n poden ser usadas como explosivos com\u00fans, por exemplo, para demolici\u00f3n."}
{"id": "502517", "revid": "23204", "url": "https://gl.wikipedia.org/wiki?curid=502517", "title": "T\u00f5de ja \u00f5igus", "text": "T\u00f5de ja \u00f5igus \u00e9 un filme estoniano de 2019 dirixido por Tanel Toom. O filme \u00e9 unha adaptaci\u00f3n do primeiro volume da pentalox\u00eda \u00e9pica social de 1926\u20131933 do autor estoniano Anton Hansen Tammsaare. Foi escollido como candidato de Estonia para o \u00d3scar \u00f3 mellor filme internacional na 92\u00aa edici\u00f3n dos premios, clasific\u00e1ndose na lista curta de decembro. Recibiu o Premio Satellite \u00f3 mellor filme en lingua non inglesa, convert\u00e9ndose no segundo filme estoniano en conseguilo despois de \"Mandariinid\".\nTivo un orzamento de 2,5 mill\u00f3ns de euros e conseguiu unha recadaci\u00f3n de 1,55 mill\u00f3ns de euros. \u00c9 o filme estoniano m\u00e1is visto nos cinemas dende que o pa\u00eds obtivo a s\u00faa independencia. Os xornalistas de cinema estonianos consider\u00e1rono no ano 2019 o mellor filme do cinema estoniano."}
{"id": "502518", "revid": "108464", "url": "https://gl.wikipedia.org/wiki?curid=502518", "title": "Granada (arma)", "text": ""}
{"id": "502519", "revid": "98629", "url": "https://gl.wikipedia.org/wiki?curid=502519", "title": "Chrysolepis", "text": "Chrysolepis \u00e9 un pequeno x\u00e9nero de plantas pertencente \u00e1 familia das fag\u00e1ceas, end\u00e9mico do oeste dos Estados Unidos, desde Washington at\u00e9 o sur de California. \nCaracter\u00edsticas.\nSon \u00e1rbores e arbustos perennifolios con follas simples, enteiras, cunha densa capa de escamas douradas na superficie inferior do limbo (rev\u00e9s) e unha capa m\u00e1is fina na superior (face). Estas follas mant\u00e9\u00f1ense na planta durante 3 ou 4 anos. O froito \u00e9 unha c\u00e1psula espi\u00f1enta que cont\u00e9n tres froitos secos comest\u00edbeis. \nDifer\u00e9nciase do x\u00e9nero \"Castanea\" en que os seus froitos tardan 14-15 meses en maduraren (3-5 meses nas casta\u00f1as).\nTaxonom\u00eda.\nDescrici\u00f3n.\nO x\u00e9nero foi descrito en 1948 polo bot\u00e1nico sueco Karl Jesper Hakon Hjelmquist, e publicado en \"Botaniska Notiser, Supplement\" 2 (1): 117. \nA especie tipo \u00e9 \"Chrysolepis chrysophylla\".\nEtimolox\u00eda.\nO nome cient\u00edfico \"Chrysolepis\" est\u00e1 formado pola uni\u00f3n dos elementos do lat\u00edn cient\u00edfico \"chryso-\" e \"-lepis\", tirados, respectivamente, dos termos do grego antigo \u03c7\u03c1\u03c5\u03c3\u03cc\u03c2 \"chrys\u00f3s\", \"ouro\", e \u03bb\u03b5\u03c0\u03af\u03c2 \"lep\u00eds\", \"escama\", en referencia as escamas amarelas destas plantas.\nEspecies.\nO x\u00e9nero conta con d\u00faas especies aceptadas:"}
{"id": "502520", "revid": "23204", "url": "https://gl.wikipedia.org/wiki?curid=502520", "title": "V\u00f5ta v\u00f5i j\u00e4ta", "text": "V\u00f5ta v\u00f5i j\u00e4ta \u00e9 un filme estoniano de 2018 dirixido por Liina Tri\u0161kina-Vanhatalo. Foi escollido como candidato de Estonia para o \u00d3scar \u00f3 mellor filme en lingua non inglesa na 91\u00aa edici\u00f3n dos premios, mais finalmente non foi nomeado."}
{"id": "502521", "revid": "126617", "url": "https://gl.wikipedia.org/wiki?curid=502521", "title": "Pierre-Emerick Aubameyang", "text": "Pierre-Emerick Emiliano Fran\u00e7ois Aubameyang, nado o 18 de xu\u00f1o de 1989 en Laval, \u00e9 un futbolista franco-gabon\u00e9s que xoga como dianteiro no FC Barcelona. Anteriormente xogou en clubs de varios pa\u00edses europeos, destacando especialmente no Saint-\u00c9tienne, no Borussia Dortmund e no Arsenal, club este \u00faltimo do que foi capit\u00e1n. \u00c9 internacional dende 2009 coa , da que \u00e9 o m\u00e1ximo goleador hist\u00f3rico. Est\u00e1 considerado como un dos mellores dianteiros do mundo, sendo sobre todo co\u00f1ecido polo seu ritmo, capacidade de finalizaci\u00f3n e movementos sen bal\u00f3n. A\u00ednda que habitualmente xoga como dianteiro centro, tam\u00e9n ten xogado como extremo.\n\u00c9 fillo do exfutbolista gabon\u00e9s Pierre Aubameyang e irm\u00e1n de Catilina e Willy Aubameyang, todos eles tam\u00e9n internacionais coa selecci\u00f3n de Gab\u00f3n."}
{"id": "502522", "revid": "5132", "url": "https://gl.wikipedia.org/wiki?curid=502522", "title": "Pierre Emerick Aubameyang", "text": ""}
{"id": "502525", "revid": "62997", "url": "https://gl.wikipedia.org/wiki?curid=502525", "title": "Selecci\u00f3n de f\u00fatbol de Gab\u00f3n", "text": "A selecci\u00f3n de f\u00fatbol de Gab\u00f3n (en ) \u00e9 o equipo representativo de Gab\u00f3n nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n Gabonesa de F\u00fatbol (\"F\u00e9d\u00e9ration Gab\u00f3nlaise de Football\"), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA."}
{"id": "502526", "revid": "89787", "url": "https://gl.wikipedia.org/wiki?curid=502526", "title": "Daniel Vega P\u00e9rez", "text": "Daniel Vega P\u00e9rez, nado en Arante, Ribadeo, o 4 de novembro de 1983, \u00e9 un pol\u00edtico galego que milita nas filas do Partido Popular de Galicia.\nTraxectoria.\nComezou os seus estudos en Ribadeo (Colexio Gregorio Sanz), continu\u00e1ndoos en Mondo\u00f1edo (Seminario Santa Catalina) e pasou a formarse profesionalmente como t\u00e9cnico agr\u00edcola no CFEA Pedro Murias de Ribadeo.\nIniciou a carreira como profesional na Cooperativa Gancobre, en Breto\u00f1a, de onde logo pasou \u00e1 Asociaci\u00f3n de Criadores de Rubia Galega (ACRUGA), colaborando con entidades diversas do sector agrogandeiro e publicando sobre temas agrarios en diversos medios de comunicaci\u00f3n.\nPol\u00edtica.\nCon 25 anos entrou nas Novas Xeraci\u00f3ns do PP, das que chegou a presidente local en Ribadeo, provincial en Lugo e vicepresidente auton\u00f3mico. Entrou como deputado no Parlamento de Galicia en 2016. Preside dende aquela a Comisi\u00f3n de Agricultura, Gandar\u00eda, Montes e Alimentaci\u00f3n, e renovou a s\u00faa acta en 2020, dimitindo en xu\u00f1o de 2023 para facerse cargo da alcald\u00eda de Ribadeo.\nEn maio de 2019 sa\u00edu elixido concelleiro en Ribadeo, sendo portavoz do Grupo Popular. No 2023 encabeza o equipo que gana as elecci\u00f3ns municipais con maior\u00eda absoluta."}
{"id": "502527", "revid": "23204", "url": "https://gl.wikipedia.org/wiki?curid=502527", "title": "Karl Jesper Hakon Hjelmquist", "text": "Karl Jesper Hakon Hjelmquist (ou Hjelmqvist), nado o 8 de agosto de 1905 en Lund, e finado en 1999, foi un bot\u00e1nico e fitoxe\u00f3grafo sueco.\nTraxectoria.\nFoi profesor da Universidade de Lund, e membro da Real Academia das Ciencias de Suecia.\nAbreviatura.\nA abreviatura Hjelmq. empr\u00e9gase para reco\u00f1ecer a Karl Jesper Hakon como autoridade na descrici\u00f3n e taxonom\u00eda en bot\u00e1nica."}
{"id": "502530", "revid": "23204", "url": "https://gl.wikipedia.org/wiki?curid=502530", "title": "Selecci\u00f3n de f\u00fatbol de Ben\u00edn", "text": "A selecci\u00f3n de f\u00fatbol de Ben\u00edn (en ) \u00e9 o equipo representativo de Ben\u00edn nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n Beninesa de F\u00fatbol (\"F\u00e9d\u00e9ration B\u00e9ninoise de Football\"), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. Recibiu o nome de selecci\u00f3n de f\u00fatbol de Dahomey at\u00e9 1975, momento no que a Rep\u00fablica de Dahomey adoptou o nome de Ben\u00edn."}
{"id": "502532", "revid": "5132", "url": "https://gl.wikipedia.org/wiki?curid=502532", "title": "Selecci\u00f3n de f\u00fatbol de Dahomey", "text": ""}
