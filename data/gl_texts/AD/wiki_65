{"id": "514998", "revid": "25871", "url": "https://gl.wikipedia.org/wiki?curid=514998", "title": "Javier Sotomayor", "text": "Javier Sotomayor Sanabria, nado en Limonar o 13 de outubro de 1967, \u00e9 un atleta cubano retirado especializado en salto de altura .\nTraxectoria.\nSotomayor naceu en 1967 na provincia de Matanzas. Comezou moi novo no salto de altura e aos catorce anos conseguiu superar a distancia de dous metros, traslad\u00e1ndose \u00e1 Habana cunha bolsa da Escola de Deportes Avanzados. Con dezanove anos era o quinto mellor saltador do mundo.\nConverteuse en campi\u00f3n do mundo j\u00fanior en 1986 en Atenas, e o r\u00e9cord que acadou nese momento (2,36 m) a\u00ednda \u00e9 v\u00e1lido. Forzado a non asistir aos Xogos Ol\u00edmpicos de Se\u00fal de 1988 debido ao boicot pol\u00edtico perpetrado por Cuba, ao ano seguinte ga\u00f1ou o Campionato Mundial de atletismo en pista cuberta en Budapest e o Campionato ao ar libre en Porto Rico.\nConverteuse no mellor saltador de altura de todos os tempos, obtendo unha medalla de ouro e outra de prata nos Xogos Ol\u00edmpicos de Barcelona 1992 e Sydney 2000; seis medallas de ouro nos Campionatos do Mundo de Atletismo de 1993 e 1997 (ao ar libre) e 1989, 1993, 1995 e 1999 (pista cuberta), as\u00ed como tres medallas de prata en 1991 e 1995 (ao ar libre) e 1985 (pista cuberta) e unha de bronce 1991 (pista cuberta). Obtivo tres vitorias nos Xogos Panamericanos e nos Xogos Centroamericanos e do Caribe.\nEn 1993 foi galardoado co Premio Pr\u00edncipe de Asturias dos Deportes.\nEn 1999, foi condenado a dous anos sen competir despois de que supostamente lle diagnosticaron coca\u00edna durante unha proba antidopaxe nos Xogos Panamericanos de 1999 en Winnipeg. A Federaci\u00f3n Internacional de Atletismo perdoou a sanci\u00f3n por \"circunstancias excepcionais\" e con s\u00f3 tres meses de adestramento recibiu a medalla de prata nos Xogos Ol\u00edmpicos de Sydney.\nAos 34 anos puxo fin a unha extraordinaria carreira durante a que cruzou o list\u00f3n 24 veces nos 2,40 metros. En febreiro de 2004, nunha entrevista nos medios cubanos, Sotomayor afirmou que unha lesi\u00f3n forzara a s\u00faa retirada, que non ti\u00f1a que ver co esc\u00e1ndalo da dopaxe."}
{"id": "514999", "revid": "47401", "url": "https://gl.wikipedia.org/wiki?curid=514999", "title": "Javier Sotomayor Sanabria", "text": ""}
{"id": "515000", "revid": "4817", "url": "https://gl.wikipedia.org/wiki?curid=515000", "title": "Poppy (sat\u00e9lites)", "text": "Poppy foi o nome dunha serie de sat\u00e9lites de reco\u00f1ecemento electr\u00f3nico estadounidenses sucesores dos sat\u00e9lites Grab.\nCaracter\u00edsticas.\nOs sat\u00e9lites Poppy foron dese\u00f1ados e constru\u00eddos pola Armada dos Estados Unidos de Am\u00e9rica. Foron lanzados entre 1962 e 1971 e a s\u00faa funci\u00f3n era detectar e clasificar sinais electr\u00f3nicos doutras naci\u00f3ns, principalmente de radares sovi\u00e9ticos. Os sat\u00e9lites clasific\u00e1banse en tres familias: Poppy 20 polgadas, Poppy 24 polgadas e Poppy multifacetados. Todos foron lanzados mediante foguetes Thor Agena D.\nPoppy 20 polgadas.\nOs Poppy 20 polgadas foron a primeira xeraci\u00f3n de sat\u00e9lites Poppy. Ti\u00f1an forma esf\u00e9rica cun di\u00e1metro de 20 polgadas (uns 51 cm) m\u00e1is unha banda cil\u00edndrica central que lle daban ao sat\u00e9lite unha lonxitude de 61 cm. Do corpo do sat\u00e9lite sa\u00edan varias antenas para a detecci\u00f3n de sinais electr\u00f3nicas. Lanz\u00e1ronse cinco Poppy 20 polgadas, con s\u00f3 dous chegando a \u00f3rbita e tres fallando por problemas co foguete lanzador.\nPoppy 24 polgadas.\nOs Poppy 24 polgadas ti\u00f1an un di\u00e1metro de 24 polgadas (uns 61 cm) mais unha banda cil\u00edndrica central que aumentaba a lonxitude do sat\u00e9lite a 81 cm. Do corpo do sat\u00e9lite sa\u00edan varias antenas. A maior\u00eda levaban cargas cient\u00edficas secundarias. Lanz\u00e1ronse oito Poppy 24 polgadas, con s\u00f3 dous fallos.\nPoppy multifacetados.\nOs Poppy multifacetados ti\u00f1an unha estrutura de 61 cm de di\u00e1metro cunha lonxitude de entre 81 e 86 cm. A s\u00faa superficie estaba formada por facetas cubertas con c\u00e9lulas solares para aumentar a potencia dispo\u00f1ible. Alg\u00fans levaban cargas secundarias polas que eran denominados cara o p\u00fablico para non revelar a s\u00faa natureza militar. Lanz\u00e1ronse once Poppy multifacetados, todos con \u00e9xito."}
{"id": "515001", "revid": "22570", "url": "https://gl.wikipedia.org/wiki?curid=515001", "title": "Potok", "text": "Potok ou Geizer foi unha serie de sat\u00e9lites de comunicaci\u00f3ns militares da Uni\u00f3n Sovi\u00e9tica.\nCaracter\u00edsticas.\nOs sat\u00e9lites Potok serv\u00edan de enlace entre estaci\u00f3ns terrestres e os sat\u00e9lites de reco\u00f1ecemento Yantar-4KS1 e Yantar-4KS1M. Levaban a bordo os transpondedores Slav-2 e Sintez en banda C e usaban unha antena octogonal de ali\u00f1amento de fase. Operaban desde a \u00f3rbita xeoestacionaria e lanz\u00e1ronse dez entre 1982 e 2000, todos con \u00e9xito e mediante foguetes Proton K/DM e Proton K/DM-2."}
{"id": "515002", "revid": "72012", "url": "https://gl.wikipedia.org/wiki?curid=515002", "title": "Geizer", "text": ""}
{"id": "515003", "revid": "85894", "url": "https://gl.wikipedia.org/wiki?curid=515003", "title": "Celsa P\u00e9rez Moreiras", "text": "Celsa P\u00e9rez Moreiras, nada en Le\u00f3n o 25 de decembro de 1912 e finada en Madrid en 2010, foi unha farmac\u00e9utica vinculada a Galicia.\nTraxectoria.\nEstudou Farmacia na Universidade de Santiago de Compostela entre 1928 e 1932. Posteriormente trasladou o expediente a Madrid, alox\u00e1ndose na Residencia de Estudiantes, e al\u00ed traballou no Instituto de Patolog\u00eda M\u00e9dica do Hospital General de Madrid, dirixido por Gregorio Mara\u00f1\u00f3n, publicando dous traballos de investigaci\u00f3n.\nFoi unha das primeiras docentes de Ciencias na Universidade de Santiago de Compostela, xa que no ano 1933 impartiu clases pr\u00e1cticas da materia de T\u00e9cnica F\u00edsica. Traballou co catedr\u00e1tico de Farmacia Aniceto Charro, no Instituto de Estudos Regionales e no Laboratorio de Bromatolox\u00eda do Seminario de Estudos Galegos, do que foi colaboradora. Tras o golpe militar\u00a0de xullo de 1936, foi voluntaria no Laboratorio de Farmacia Militar\u00a0de Santiago."}
{"id": "515004", "revid": "85894", "url": "https://gl.wikipedia.org/wiki?curid=515004", "title": "Charles J. Precourt", "text": "Charles Joseph Precourt, nado en Waltham, Massachusetts, o 29 de xu\u00f1o de 1955, \u00e9 un astronauta estadounidense que formou parte das misi\u00f3ns STS-84, STS-71, STS-55 e STS-91.\nTraxectoria.\nPrecourt graduouse en enxe\u00f1ar\u00eda aeron\u00e1utica pola Academia da Forza A\u00e9rea dos Estados Unidos en 1977 e \u00e9 m\u00e1ster en xesti\u00f3n de enxe\u00f1ar\u00eda pola Universidade Golden Gate en 1988. Tam\u00e9n \u00e9 m\u00e1ster en estudos estrat\u00e9xicos e temas de seguridade nacional pola Facultade da Guerra da Armada dos Estados Unidos en 1990.\nFoi seleccionado como astronauta pola NASA en xaneiro de 1990, participando nas misi\u00f3ns STS-84, STS-71, STS-55 e STS-91 e pasando un total de 38,84 d\u00edas no espazo."}
{"id": "515005", "revid": "98629", "url": "https://gl.wikipedia.org/wiki?curid=515005", "title": "Mesoplodon ginkgodens", "text": "Mesoplodon ginkgodens, co\u00f1ecido na bibliograf\u00eda internacional, entre outios, cos nomes de zifio de Ginkgo e zifio xapon\u00e9s, \u00e9 unha especie de mam\u00edfero cet\u00e1ceo odontoceto da familia dos zif\u00edidos e subfamilia dos zifioideos, unha das quince integradas hoxe no x\u00e9nero \"Mesoplodon\".\nAntigamente identificada como outras especies do x\u00e9nero, distrib\u00faese en augas tropicalis e temperadas dos oc\u00e9anos \u00cdndico e Pac\u00edfico. \nTaxonom\u00eda.\nDescrici\u00f3n.\nA especie foi descrita en 1958 polos icti\u00f3logos xaponeses M. Nishiwaki e T. Kamiyano seu traballo \"A beaked whale \"Mesoplodon\" stranded at Oiso Beach, Japan\". \"The Scientific Reports of the Whales Research Institute, Tokyo\" 13: 53-83.\nEtimolox\u00edas.\nPara a do x\u00e9nero, ver \"Mesoplodon\".\nO ep\u00edteto espec\u00edfico, \"ginkgodens\", foi outorgado polos cient\u00edficos que describiron a especie, que relacionaron a forma dos dosu \u00fanicos dentes que pos\u00fae (presentes soamente na mand\u00edbula dos machos), coa forma das follas da \u00e1rbore \"Ginkgo biloba\" xapon\u00e9s, coa adici\u00f3n do nome latino \"dens\", \"dente\". Literalmente, \"o de dentes de ginkgo\".\nSin\u00f3nimos.\nAdenias de polo nome actualmente v\u00e1lido, a especie co\u00f1eceus tam\u00e9n polos sin\u00f3nimos.\nCaracter\u00edsticas.\nAs principais caracter\u00edsticas de \"Mesoplodon ginkgodens\" son: \nEspecies similares.\n\"Mesoplodon densirostris\" ten m\u00e1is pronunciada a comisura da boca, cun claro arco. \"Mesoplodon peruvianus\" \u00e9 m\u00e1is pequeno e ten o corpo m\u00e1is p\u00e1lido. Ademais, ambas as especies presentan o corpo cuberto con numerosas ou poucas manchas e raias p\u00e1lidas.\nDistribuci\u00f3n e h\u00e1bitat.\nDistribuci\u00f3n.\nEsta especie co\u00f1\u00e9cese tan s\u00f3 a partir dunhas poucas ducias de varamentos e capturas amplamente dispersos (sen avistamentos confirmados) en augas temperadas e tropicais dos oc\u00e9anos \u00cdndico e Pac\u00edfico, desde Sri Lanka ao leste at\u00e9 as costas de Am\u00e9rica do Norte (California) e as illas Gal\u00e1pagos. Hai tam\u00e9n alg\u00fans rexistros en Nova Zelandia e Australia, o que indica que tam\u00e9n habita no sur do Pac\u00edfico. A maior\u00eda dos rexistros prove\u00f1en dos mares do Xap\u00f3n. Tam\u00e9n houbo avistamentos do que puido ser esta especie no mar Ar\u00e1bigo. En xeral, plant\u00e9xae a hip\u00f3tese de que a s\u00faa \u00e1rea de distribuci\u00f3n \u00e9 continua no Pac\u00edfico e, polo menos, at\u00e9 o leste do \u00cdndico, pero at\u00e9 que a especie poida identificarse de maneira confi\u00e1bel no mar, a s\u00faa verdadeira distribuci\u00f3n probabelmente seguir\u00e1 sendo desco\u00f1ecida.\nH\u00e1bitat.\n\"Mesoplodon densirostris\" enc\u00f3ntrase nas augas tropicais e temperadas da rexi\u00f3n Indo-Pac\u00edfica. Ao igual que outras especies do x\u00e9nero, crese que se atopa principalmente en augas profundas de mar aberto.\nBiolox\u00eda.\nA diferenza de todos os demais membros co\u00f1ecidos dos zif\u00edidos, non hai evidencias de que os machos te\u00f1an comportamentos agresivos e participen en combates, xa que non presenta marcas ou cicatrices no corpo produto de pelexas, a\u00ednda que isto pode deberse a un tama\u00f1o de mostra limitado. Probabelmente alim\u00e9ntase principalmente de luras, pero tam\u00e9n pode capturar alg\u00fans peixes. Non se co\u00f1ecen outras informaci\u00f3ns.\nAmeazas.\nEstes zifios foron capturados ocasionalmente por baleeiros xaponeses e taiwaneses, dos que alg\u00fans foron enmallados en redes de deriva en augas profundas. Esta especie, ao igual que outros zifios, \u00e9 prob\u00e1bel que sexa vulner\u00e1bel a ru\u00eddos antropox\u00e9nicos fortes, como os xerados polos s\u00f3nares da Mari\u00f1a e polas exploraci\u00f3ns s\u00edsmicas. O uso do sonar activo desde embarcaci\u00f3ns militares relacionouse con varamientos masivos deste zifio.\nA evidencia de individuos varados de varias especies similares indica que tragaron artigos de pl\u00e1stico desbotados, o que eventualmente pode conducir \u00e1 morte, polo que esta especie tam\u00e9n pode estar en risco.\nOs impactos previstos do cambio clim\u00e1tico global no medio mari\u00f1o poden afectar a esta especie, a\u00ednda que a natureza dos impactos non est\u00e1 clara.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN), tendo en conta que non hai informaci\u00f3n sobre a abundancia ou as tendencias da poboaci\u00f3nen desta especie pero, como especie relativamente pouco com\u00fan, \u00e9 potencialmente vulner\u00e1bel a ameazas de baixo nivel, e non se pode descartar unha reduci\u00f3n global do 30 % en tres xeraci\u00f3ns, cualifica o seu status como \"DD\" (datos insuficientes)."}
{"id": "515008", "revid": "45576", "url": "https://gl.wikipedia.org/wiki?curid=515008", "title": "Resultados de Alfa Romeo na F\u00f3rmula 1", "text": "A t\u00e1boa seguinte detalla os resultados no Campionato Europeo de Alfa Romeo. As outras t\u00e1boas amosan os resultados de Alfa Romeo na F\u00f3rmula Un. "}
{"id": "515009", "revid": "23204", "url": "https://gl.wikipedia.org/wiki?curid=515009", "title": "Silvia Superstar", "text": "Silvia Garc\u00eda Pintos, nada en Vigo o 26 de setembro de 1970, \u00e9 unha cantante, actriz e empresaria galega, co\u00f1ecida como Silvia Superstar.\nTraxectoria.\nSilvia Superstar naceu en Vigo, nunha familia interesada pola m\u00fasica. \u00c9 irm\u00e1 dos m\u00fasicos Anxo e Gael Pintos.\nCando era adolescente adoptou o nome art\u00edstico de Silvia Superstar inspir\u00e1ndose nunha boneca Barbie.\nTocou o baixo nun grupo chamado Los \u00faltimos de Filipinas. Posteriormente, formou parte de Aerol\u00edneas Federales, que deixou para formar coa s\u00faa parella Billy King Killer Barbies, coa que acadou o \u00e9xito, chegando a tocar en pa\u00edses como os Estados Unidos, Alema\u00f1a e o Xap\u00f3n. En 2009 debutou como cantante en solitario.\n\u00c1 marxe da m\u00fasica, foi propietaria de bares e dunha tenda de roupa e mais dese\u00f1adora de moda."}
{"id": "515010", "revid": "89787", "url": "https://gl.wikipedia.org/wiki?curid=515010", "title": "Pante\u00edsmo", "text": "O pante\u00edsmo \u00e9 a crenza de que absolutamente todo e todos compo\u00f1en un Deus abranguente, e inmanente, ou que o universo (ou a natureza) e Deus son id\u00e9nticos. Sendo as\u00ed\u00ad, os adeptos desta posici\u00f3n non cren nun deus persoal, antropom\u00f3rfico ou creador. A\u00ednda que existan diverxencias dentro do pante\u00edsmo, as ideas principais din que Deus se atopa en todo o cosmos como unha unidade abranguente e polo tanto \u00e9 inacept\u00e1bel no pante\u00edsmo o polite\u00edsmo (adoraci\u00f3n e crenza en varios deuses), pois as divindades son tidas como aspectos distintos do absoluto.\nO pante\u00edsmo foi popularizado na cultura occidental tanto como unha teolox\u00eda canto unha filosof\u00ed\u00ada baseada na obra de Baruch de Spinoza, que escribiu o tratado \"\u00c9tica\", unha resposta \u00e1 famosa teor\u00eda de Descartes sobre a dualidade do corpo e do esp\u00edrito. Spinoza declarou que ambos eran a mesma cousa, e este monismo terminou sendo unha calidade fundamental da s\u00faa filosof\u00ed\u00ada. El empregaba a palabra \"deus\" para describir a unidade de calquera substancia. A\u00ednda que o voc\u00e1bulo \"pante\u00edsmo\" non fose inventado durante o seu tempo de vida, hoxe Espinosa \u00e9 considerado como un dos m\u00e1is c\u00e9lebres defensores da crenza. Unha ida pante\u00edsta tam\u00e9n foi asumida polo fil\u00f3sofo e cosm\u00f3logo do s\u00e9culo XVI Giordano Bruno.\nEtimolox\u00eda.\nA palabra der\u00edvase do grego \"pan\" (que significa \"todo\") e \"theos\" (que significa \"deus\"). A primeira vez que apareceu o voc\u00e1bulo en lat\u00edn foi na obra de 1697 escrita por Joseph Raphson titulada \"De Spatio Reali seu Ente Infinito\", en que se refire ao \"pantheismus\" de Spinoza e outros.\nRelaci\u00f3n con outras doutrinas.\nDe entre as doutrinas occidentais, o pante\u00edsmo \u00e9 unha das que m\u00e1is se aproxima \u00e1s filosof\u00edas orientais como o budismo, o xainismo, o tao\u00edsmo e o hindu\u00edsmo. \u00c9 tam\u00e9n a li\u00f1a filos\u00f3fica que m\u00e1is se achega \u00e1 filosof\u00eda herm\u00e9tica do antigo Exipto, onde o principal obxectivo \u00e9 facer parte da conspiraci\u00f3n universal (ou conspiraci\u00f3n c\u00f3smica).\nPante\u00edsmo e panente\u00edsmo.\nNo pante\u00edsmo, Deus ten tama\u00f1o igual ao universo. En cambio, no panente\u00edsmo, Deus est\u00e1 dentro do universo, mais existe tam\u00e9n f\u00f3ra del."}
{"id": "515011", "revid": "47401", "url": "https://gl.wikipedia.org/wiki?curid=515011", "title": "Silvia Pintos", "text": ""}
{"id": "515012", "revid": "47401", "url": "https://gl.wikipedia.org/wiki?curid=515012", "title": "Silvia Garc\u00eda Pintos", "text": ""}
{"id": "515013", "revid": "27155", "url": "https://gl.wikipedia.org/wiki?curid=515013", "title": "Promielocito", "text": "Un promielocito (ou progranulocito) \u00e9 unha c\u00e9lula precursora dos leucocitos granulocitos, que se orixina a partir do desenvolvemento dos mieloblastos e conv\u00e9rtese despois en mielocito. Os promielocitos miden de 12-20 microns de di\u00e1metro. O n\u00facleo dun promielocito \u00e9 reniforme e de aproximadamente o mesmo tama\u00f1o que o dun mieloblasto, pero o seu citoplasma \u00e9 moito m\u00e1is abondoso. Tam\u00e9n te\u00f1en uns nucl\u00e9olos menos prominentes que os dos mieloblastos e a s\u00faa cromatina \u00e9 m\u00e1is e groseira e grumosa. O citoplasma adoita ser bas\u00f3filo e cont\u00e9n gr\u00e1nulos primarios (azur\u00f3filos) vermellos/p\u00farpuras con membrana e encimas, que non apaec\u00edan na etapa anterir de mieloblasto. Os gr\u00e1nulos azur\u00f3filos miden de 0,1 a 0,25 microns de di\u00e1metro e orix\u00ednanse no aparato de Golgi. O promielocito tard\u00edo difer\u00e9nciase en tres li\u00f1as celulares con propiedadeds de tingidura e ultraestrutura espec\u00edficas (de car\u00e1cter bas\u00f3filo, eosin\u00f3filos e neutr\u00f3filo), que son os mielocitos."}
{"id": "515014", "revid": "27155", "url": "https://gl.wikipedia.org/wiki?curid=515014", "title": "Progranulocito", "text": ""}
{"id": "515015", "revid": "5863", "url": "https://gl.wikipedia.org/wiki?curid=515015", "title": "Mar\u00eda del Carmen R\u00edos Panisse", "text": ""}
{"id": "515017", "revid": "27155", "url": "https://gl.wikipedia.org/wiki?curid=515017", "title": "Mielocito neutr\u00f3filo", "text": ""}
{"id": "515018", "revid": "27155", "url": "https://gl.wikipedia.org/wiki?curid=515018", "title": "Mielocito bas\u00f3filo", "text": ""}
{"id": "515019", "revid": "27155", "url": "https://gl.wikipedia.org/wiki?curid=515019", "title": "Mielocito eosin\u00f3filo", "text": ""}
{"id": "515020", "revid": "5863", "url": "https://gl.wikipedia.org/wiki?curid=515020", "title": "Descripci\u00f3n circunstanciada de la costa de Galicia", "text": ""}
{"id": "515021", "revid": "5863", "url": "https://gl.wikipedia.org/wiki?curid=515021", "title": "Descripci\u00f3n circunstanciada de la costa de Galicia, y raya por donde confina con el inmediato Reino de Portugal", "text": ""}
{"id": "515024", "revid": "27155", "url": "https://gl.wikipedia.org/wiki?curid=515024", "title": "Metamielocito", "text": "Un metamielocito \u00e9 unha c\u00e9lula que est\u00e1 sufrindo a granulopoese, derivada dun mielocito, e que dar\u00e1 lugar a unha c\u00e9lula en banda (cun n\u00facleo delgado, recto ou curvado, designado como \"forma de banda\"). Os metamielocitos div\u00eddense en tres li\u00f1as celulares (neutr\u00f3fila, eosin\u00f3fila e bas\u00f3fila), que dar\u00e1n lugar aos tres tipos de leucocitos granulocitos: neutr\u00f3filo, eosin\u00f3filo e bas\u00f3filo.\nO metamielocito caracter\u00edzase pola aparici\u00f3n dun n\u00facleo escotado (cun entrante), gr\u00e1nulos citoplasm\u00e1ticos espec\u00edficos, con contido encim\u00e1tico e a ausencia de nucl\u00e9olos visibles. Se o n\u00facleo non est\u00e1 escotado \u00e9 probable que estea a\u00ednda na etapa de mielocito."}
{"id": "515026", "revid": "5863", "url": "https://gl.wikipedia.org/wiki?curid=515026", "title": "Priroda", "text": "Priroda (\u00edndice GRAU 11F77I) foi o \u00faltimo m\u00f3dulo da estaci\u00f3n espacial sovi\u00e9tico-rusa Mir. Foi dese\u00f1ado orixinalmente para a observaci\u00f3n da Terra con fins civ\u00eds e militares e despois reacondicionado para servir como m\u00f3dulo na nova estaci\u00f3n. Ti\u00f1a unha masa de 19.000\u00a0kg e foi lanzado o 23 de abril de 1996 a bordo dun foguete Proton K.\nPriroda, ao igual que o m\u00f3dulo Spektr, ten a s\u00faa orixe no programa de estaci\u00f3ns espaciais militares sovi\u00e9ticas. Co derrubamento do r\u00e9xime sovi\u00e9tico o programa finalizou, e Priroda, xunto con Spektr, a\u00ednda sen rematar, pasaron a almacenamento. Anos m\u00e1is tarde os Estados Unidos acordaron con Rusia proporcionar fondos para rematar ambos m\u00f3dulos a cambio de levar a bordo entre 600 e 700\u00a0kg de experimentos americanos. Priroda foi o \u00faltimo m\u00f3dulo da Mir e foi destinado principalmente a facer observaci\u00f3ns da Terra, como a busca de recursos naturais e o estudo da atmosfera. Tam\u00e9n serviu para facer experimentos de materiais, biol\u00f3xicos e de tecnolox\u00eda espacial. O volume presurizado total do m\u00f3dulo era de 66 m3 e non levaba ning\u00fan panel solar, polo que cando estaba desconectado da estaci\u00f3n ti\u00f1a que facer uso das s\u00faas bater\u00edas. Como sistema de propulsi\u00f3n contaba con dous motores principais de 3,9 kN de pulo e varios propulsores de 400 N de pulo para o control de actitude. O m\u00f3dulo acoplouse coa estaci\u00f3n polos seus propios medios, automaticamente, o 26 de abril de 1996.\nEntre os instrumentos que levou a bordo destacan:\nPriroda foi destru\u00eddo xunto co resto da Mir durante a reentrada controlada da estaci\u00f3n o 23 de marzo de 2001 sobre o oc\u00e9ano Pac\u00edfico."}
{"id": "515027", "revid": "104999", "url": "https://gl.wikipedia.org/wiki?curid=515027", "title": "As mulheres que amavam os videojogos", "text": "As muleres que amavam os videojogos \u00e9 un ensaio de Ant\u00eda Seoane e Maite Sanmart\u00edn, unha obra que xurdiu dun traballo final do Mestrado de Estudos de X\u00e9nero da Universidade de Santiago de Compostela.\nSinopse.\nEste libro \u00e9 \"um ensaio que reflete sobre este jeito da lecer sob uma perspectiva feminista n\u00e3o s\u00f3 criticando o preconceito patriarcal dos videojogos que dominam o mercado, sen\u00e3o propondo alternativas e oferecendo conselhos para fazer melhores escolhas\" \nForma parte da colecci\u00f3n Alicerces da editorial Atrav\u00e9s. "}
{"id": "515028", "revid": "85894", "url": "https://gl.wikipedia.org/wiki?curid=515028", "title": "O Casal, O Val de Xestoso, Monfero", "text": "O Casal \u00e9 un lugar da parroquia do Val de Xestoso, no concello coru\u00f1\u00e9s de Monfero, na comarca de Eume. Non aparece na p\u00e1xina do Instituto Galego de Estat\u00edstica."}
{"id": "515029", "revid": "1131", "url": "https://gl.wikipedia.org/wiki?curid=515029", "title": "Voina i mir", "text": "Voina i mir (en , antes da reforma ortogr\u00e1fica: \u0412\u043e\u0439\u043d\u0430 \u0438 \u043c\u0438\u0440\u044a; en galego Guerra e paz) \u00e9 unha novela hist\u00f3rica escrita por Lev Tolstoi e publicada entre 1865 e 1869 no xornal \"Russkii Vestnik\". O libro narra a historia de Rusia na \u00e9poca de Napole\u00f3n Bonaparte (principalmente as guerras napole\u00f3nicas en Rusia). A riqueza e o realismo dos seus detalles as\u00ed como as s\u00faas numerosas descrici\u00f3ns psicol\u00f3xicas fan que sexa considerado un dos maiores libros da historia da literatura.\nTolstoi desenvolveu no libro unha teor\u00eda fatalista da historia, onde o libre arbitrio non ter\u00eda m\u00e1is que unha importancia menor e onde todos os acontecementos s\u00f3 obedecer\u00edan a un determinismo hist\u00f3rico irrelut\u00e1bel.\n\"Voina i mir\" creou un novo x\u00e9nero de ficci\u00f3n. A pesar de actualmente ser considerada unha novela, esta obra quebrou tantos c\u00f3digos das novelas da \u00e9poca que diversos cr\u00edticos non a consideraron tal. O propio Tolstoi consideraba \"Anna Karenina\" (1878) como s\u00faa primeira tentativa de novela.\n\"Voina i mir\" tivo un enorme \u00e9xito na \u00e9poca da s\u00faa publicaci\u00f3n, imprevisto ata mesmo para o autor.\nVersi\u00f3n orixinal.\nO primeiro borrador de \"Voina i mir\" foi completado en 1863. Cando se rematou a versi\u00f3n publicada preto dun terzo de todo o traballo xa fora publicado nunha revista literaria co t\u00edtulo \"1805\". Tolstoi non estaba satisfeito co final e reescribiu a novela integralmente entre 1866 e 1869. Esta nova versi\u00f3n foi despois publicada como a novela oficial co t\u00edtulo \"Voina i mir\". El, no entanto, non destru\u00edu o manuscrito orixinal, que foi editado en Rusia en 1983. A primeira versi\u00f3n \u00e9 distinta desta en varios aspectos, especialmente no contundente \"final feliz\".\nP\u00f3dese obxectar que o propio Tolstoi nunca pretendeu publicar a versi\u00f3n orixinal; por outro lado, revelou m\u00e1is tarde estar tam\u00e9n decepcionado coa \"versi\u00f3n co\u00f1ecida\" de \"Voina i mir\", que describiu como \"repugnante\".\nLingua.\nA pesar de Tolstoi escribir a maior parte do libro, inclu\u00edda toda a narrativa, en ruso, partes significativas dos di\u00e1logos en todo o libro (inclu\u00edda a sentenza inicial) est\u00e1n escritas en franc\u00e9s. Iso simplemente reflicte a realidade da \u00e9poca, xa que toda a aristocracia rusa do s\u00e9culo XIX falaba o franc\u00e9s e empregaba esa lingua entre eles en lugar do ruso. Tolstoi chega a facer referencia a un arist\u00f3crata ruso xa adulto que recibe lecci\u00f3ns de ruso para tentar dominar a lingua nacional. De xeito menos realista, os franceses retratados na novela, inclu\u00eddo o propio Bonaparte, \u00e1s veces falan en franc\u00e9s e \u00e1s veces en ruso.\nContexto.\nA novela conta a historia de cinco familias aristocr\u00e1ticas, particularmente os Bezukhovs, os Bolkonskys e os Rostovs, e o v\u00ednculo das s\u00faas vidas persoais coa historia de 1805\u20131813, principalmente coa invasi\u00f3n de Rusia por Napole\u00f3n en 1812. Como se dixo antes, Tolstoi nega sistematicamente \u00e1s s\u00faas personaxes calquera libre arbitrio significativo: o curso da historia tanto pode determinar a felicidade canto a traxedia.\nO texto padr\u00f3n ruso est\u00e1 dividido en catro libros (quince partes) e dous ep\u00edlogos, un principalmente narrativo, o outro enteiramente tem\u00e1tico. Mentres preto da metade da novela fala estritamente respecto a personaxes ficticias, as partes finais, as\u00ed como un dos dous ep\u00edlogos da obra, consisten substancialmente en ensaios de non ficci\u00f3n sobre a natureza da guerra, o poder pol\u00edtico e a historia. Algunhas versi\u00f3ns abreviadas do libro removen eses ensaios totalmente, mentres outras, publicadas mesmo durante a vida do autor, simplemente os moven a un ap\u00e9ndice.\nSinopse.\nA inmensidade da obra t\u00f3rnaa dif\u00edcil de resumir de forma clara e concisa. Al\u00e9n diso, o autor ali\u00f1aba a s\u00faa narrativa con moitas reflexi\u00f3ns persoais que tenden a crebar o ritmo da lectura. A acci\u00f3n sit\u00faase entre 1805 e 1820, a\u00ednda que, na realidade, a esencia da obra se concentre en determinados momentos clave: a Guerra da Terceira Coalici\u00f3n (1805), a Paz de Tilsit (1807) e a Campa\u00f1a de Rusia (1812). No entanto, ser\u00eda falso crer que \"Voina i mir\" trate s\u00f3 das relaci\u00f3ns franco-rusas da \u00e9poca. Al\u00e9n das batallas de Schoengraben, Austerlitz e de Borodino, Tolstoi describe con bastante coidado e precisi\u00f3n os milleiros de nobres da Rusia tsarista, abordando diversos temas ent\u00f3n de moda como a cuesti\u00f3n dos servos, as sociedades secretas e a guerra. As personaxes de \"Voina i mir\" son tan abondosas e ricamente detalladas que \u00e9 dif\u00edcil atopar na obra un \"heroe\", a pesar de ser Pierre Bezoukhov a personaxe m\u00e1is recorrente.\nPersonaxes principais.\nHai m\u00e1is de 500 personaxes en \"Voina i mir\", mais a obra c\u00e9ntrase especialmente nas seguintes personaxes:\nRecibimento.\nO recibimento de \"Voina i mir\" trala s\u00faa publicaci\u00f3n foi maioritariamente negativo, principalmente por parte dos veteranos da Guerra de 1812. Entre as cr\u00edticas feitas polos veteranos, \u00e9 a s\u00faa distorsi\u00f3n da \"atmosfera heroica\" da actuaci\u00f3n rusa na guerra, ao narrar feitos como pequenas acci\u00f3ns coti\u00e1s dos soldados. O historiador Dan Ungurianu afirma que neste conflito entre a memoria dos veteranos e a novela de Tolstoi est\u00e1 tam\u00e9n un conflito de xeraci\u00f3ns pol\u00edticas e literarias, entre o nacionalismo rom\u00e1ntico e grandioso da d\u00e9cada de 1830 e o patriotismo da novela social realista que xurdiu na segunda metade do s\u00e9culo XIX.\nNo entanto, o car\u00e1cter sociol\u00f3xico e con aspectos cient\u00edficos de Tolstoi ao tratar a historia rusa pasou a ser apreciado, os anos que seguiron \u00e1 publicaci\u00f3n do libro, principalmente cunha nova xeraci\u00f3n de intelectuais que xurd\u00eda nas universidades dos grandes centros urbanos. Poucos anos despois, \"Voina i mir\" tornouse unha das obras m\u00e1is lidas e impresas no Imperio Ruso, e en gran medida, converteuse na versi\u00f3n m\u00e1is aceptada da Guerra de 1812.\nAdaptaci\u00f3ns.\nO ano 1968 estreouse \"Voyna i mir\", unha adapatci\u00f3n cinematogr\u00e1fica da obra por parte do director sovi\u00e9tico Sergei Bondarchuk. O filme foi a produci\u00f3n m\u00e1is cara da historia do cinema sovi\u00e9tico e foi rodada en catro partes cunha duraci\u00f3n total de 484 minutos.\nA BBC realizou en 2015 unha nova adaptaci\u00f3n da novela para a televisi\u00f3n, que se estreou en 2016 en seis episodios con gui\u00f3n de Andrew Davies."}
{"id": "515030", "revid": "47401", "url": "https://gl.wikipedia.org/wiki?curid=515030", "title": "Guerra e paz", "text": ""}
{"id": "515031", "revid": "47401", "url": "https://gl.wikipedia.org/wiki?curid=515031", "title": "Guerra e Paz", "text": ""}
{"id": "515032", "revid": "47401", "url": "https://gl.wikipedia.org/wiki?curid=515032", "title": "A guerra e a paz", "text": ""}
{"id": "515033", "revid": "4817", "url": "https://gl.wikipedia.org/wiki?curid=515033", "title": "PROCYON", "text": "PROCYON (acr\u00f3nimo de PRoximate Object Close flYby with Optical Navigation) foi unha sonda espacial da axencia xaponesa JAXA lanzada o 3 de decembro de 2014 mediante un foguete H-IIA desde o Centro Espacial de Tanegashima. \nCaracter\u00edsticas.\nPROCYON foi lanzada como carga secundaria xunto \u00e1 sonda Hayabusa 2 co obxectivo principal de probar unha serie de novas tecnolox\u00edas que permitan usar pequenas sondas en misi\u00f3ns interplanetarias e sobrevoar autonomamente o asteroide 2000 DP107. A sonda ti\u00f1a forma de cubo de 67 x 55 x 55 cm e catro paneis solares de 47 x 47 cm. A propulsi\u00f3n corr\u00eda a cargo dun motor i\u00f3nico alimentado con xen\u00f3n. O motor i\u00f3nico fallou o 10 de marzo de 2015, impedindo o sobrevoo do asteroide."}
{"id": "515034", "revid": "72012", "url": "https://gl.wikipedia.org/wiki?curid=515034", "title": "PRoximate Object Close flYby with Optical Navigation", "text": ""}
{"id": "515035", "revid": "85894", "url": "https://gl.wikipedia.org/wiki?curid=515035", "title": "Severiano Castillo Alonso", "text": "Severiano Castillo Alonso, nado en Tui en 1904 e finado en Reboreda (Redondela) o 13 de setembro de 1936, foi un tip\u00f3grafo e pol\u00edtico galego.\nTraxectoria.\nTip\u00f3grafo no Porri\u00f1o. Secretario da Casa do Pobo do Porri\u00f1o. En maio de 1934 foi detido con Modesto Mart\u00ednez Lemos, Albino Fern\u00e1ndez Castro, Camilo Fern\u00e1ndez Castro, Ventura Fern\u00e1ndez Castro, Manuel Rodr\u00edguez Sequeiros, Saturnino \u00c1lvarez Sotelino, Evaristo Freir\u00eda Fern\u00e1ndez e Atilano Fern\u00e1ndez Gamallo, polos sucesos do apedreamento e rotura de cristais da igrexa parroquial do Porri\u00f1o o 1 de maio, que deribou nun conflito con folga xeral e carga dos gardas de asalto. Xulgados en Pontevedra ante o Tribunal de Urxencia, foron absoltos. Logo do golpe de Estado do 18 de xullo de 1936 fuxiu ao monte. O Xulgado militar de Tui citouno para que se presentara a principios de setembro xunto con Eduardo Fern\u00e1ndez Mini\u00f1o, Evaristo Freir\u00eda Fern\u00e1ndez, Antonio Alonso R\u00edos, Hermenegildo Losada Loureiro, Guillermo Vicente Santiago, Manuel Romero Gonz\u00e1lez, Ulpiano Benito Pi\u00f1a, Jos\u00e9 Felipe Mu\u00f1oz, Jes\u00fas Gonz\u00e1lez Gonz\u00e1lez e Jos\u00e9 Bernardo P\u00e9rez Alonso. Foi detido no monte con Evaristo Freir\u00eda a finais de agosto. Torturado, foi asasinado no quil\u00f3metro 3 da estrada de Redondela-Fornelos na parroquia de Reboreda o 13 de setembro de 1936.\nVida persoal.\nCasou con Carmen Moreira, e foi pai de Floreal Liberto Castillo Moreira."}
{"id": "515036", "revid": "4817", "url": "https://gl.wikipedia.org/wiki?curid=515036", "title": "Finados en 2021", "text": "Esta \u00e9 unha listaxe de persoas de sona que finaron ao longo de 2021. Primeiro l\u00edstanse as personalidades internacionais, e a continuaci\u00f3n as personalidades galegas, ordenadas por data de falecemento. A lista recolle, por esta orde, data de falecemento, nome, idade ao falecer, profesi\u00f3n ou motivo de sona e causa da morte.\nPara unha listaxe ordenada alfabeticamente, v\u00e9xase a categor\u00eda \"\"."}
{"id": "515037", "revid": "1888", "url": "https://gl.wikipedia.org/wiki?curid=515037", "title": "Severiano del Castillo Alonso", "text": ""}
{"id": "515038", "revid": "98629", "url": "https://gl.wikipedia.org/wiki?curid=515038", "title": "Mesoplodon peruvianus", "text": "Mesoplodon peruvianus, co\u00f1ecido na bibliograf\u00eda internacional, entre outros, cos nomes de zifio peruano e zifio pigmeo, \u00e9 unha especie de mam\u00edfero cet\u00e1ceo odontoceto da familia dos zif\u00edidos e subfamilia dos zifioideos, unha das quince integradas hoxe no x\u00e9nero \"Mesoplodon\".\n\u00c9 o m\u00e1is pequeno dos zifios e un dos m\u00e1is recentemente descubertos. Foi descrito por primeira vez en 1991 no Per\u00fa, sobre a base de dez exemplares varados e capturados en pescsr\u00edas.\nTaxonom\u00eda.\nDescrici\u00f3n.\nA especie foi descrita en 1991 por J. C. Reyes, J. G. Mead e K. Van Waerebeek no seu traballo \"A new species of beaked whale \"Mesoplodon peruvianus sp. n.\" (Cetacea: Ziphiidae) from Peru\". \"Marine Mammal Science\" 7: 1-24.\nEtimolox\u00edas.\nPara a do x\u00e9nero, ver \"Mesoplodon\".\nO ep\u00edteto espec\u00edfico, \"peruvianus\", fai referencia ao lugar onde se describiu por primeira vez.\nSubespecies.\nNon se describiu ningunha.\nCaracter\u00edsticas.\n\u00c9 a especie m\u00e1is pequena do x\u00e9nero \"Mesoplodon\". A coloraci\u00f3n xeral do seu corpo \u00e9 gris escura nas partes superiores e m\u00e1is clara polas inferiores. \nO seu corpo destaca polo seu ped\u00fanculo caudal infrecuentemente alto. O seu foci\u00f1o \u00e9 m\u00e1is ben curto.\nOs adultos alcanzan unha lonxitude de ao redor de 3,4 ou 3,7 m (entre 1,5 e 1,6 m ao naceren).\nDistribuci\u00f3n.\nRexistrouse no Pac\u00edfico tropical oriental, entre a Baixa California e o norte de Chile, a trav\u00e9s de avistamentos e varamentos. Tam\u00e9n existe un rexistro na Illa Sur de Nova Zelandia.\nBiolox\u00eda.\nAo igual que outros membros do x\u00e9nero, case non se sabe nada sobre a biolox\u00eda desta especie. Habita en augas profundas, m\u00e1is al\u00e1 do noiro continental, onde presumibelmente realiza inmersi\u00f3ns longas e profundas, e pasa relativamente pouco tempo na superficie. Por\u00e9n, fronte ao Per\u00fa, enc\u00f3ntrase, quiz\u00e1s estacionalmente, no noiro continental e na plataforma continental onde se captura con redes de pesca.\nO contido do est\u00f3mago de tres individuos conti\u00f1a \"bicos\" de luras mesopel\u00e1xicas, ot\u00f3litos de peixes non identificados e restos de camar\u00f3ns. Presumibelmente, estas presas foron capturadas a profundidades de moderadas a grandes. O tama\u00f1o medio dos bancos de 65 avistamentos no Pac\u00edfico tropical oriental foi de 2,3 individuos. Por\u00e9n, esta mostra pode estar nesgada porque incl\u00fae s\u00f3 grupos de machos adultos."}
{"id": "515040", "revid": "22570", "url": "https://gl.wikipedia.org/wiki?curid=515040", "title": "Prognoz", "text": "Prognoz foi o nome dunha serie de sat\u00e9lites cient\u00edficos sovi\u00e9ticos para o estudo do Sol e a s\u00faa interacci\u00f3n coa Terra.\nCaracter\u00edsticas.\nOs sat\u00e9lites Prognoz div\u00eddense \u00e1 s\u00faa vez en d\u00faas familias: os Prognoz SO (as tres primeiras unidades de sat\u00e9lites Prognoz) e os Prognoz SO-M (o resto de sat\u00e9lites). A forma xeral dos sat\u00e9lites era a mesma: estaban formados por unha estrutura principal cil\u00edndrica de 2 m de di\u00e1metro e 0,925 m de altura con tapas esf\u00e9ricas que acoll\u00eda a instrumentaci\u00f3n e o equipamento. Os sensores e medidores atop\u00e1banse na superficie externa da estrutura e a enerx\u00eda era proporcionada por catro paneis solares que alimentaban unhas bater\u00edas. Os Prognoz SO ti\u00f1an unha masa duns 845 kg, mentres que os SO-M variaban entre 900 e 1000 kg. Estabiliz\u00e1banse mediante xiro, apuntando ao Sol.\nLanz\u00e1ronse dez sat\u00e9lites Prognoz, todos mediante foguetes Molniya M, entre 1972 e 1985. Prognoz 10 foi tam\u00e9n co\u00f1ecido como Interkosmos 23 ao levar instrumentaci\u00f3n de Checoslovaquia no marco do programa Interkosmos."}
{"id": "515041", "revid": "72012", "url": "https://gl.wikipedia.org/wiki?curid=515041", "title": "Interkosmos 23", "text": ""}
{"id": "515042", "revid": "72012", "url": "https://gl.wikipedia.org/wiki?curid=515042", "title": "DSAP-1", "text": ""}
{"id": "515043", "revid": "72012", "url": "https://gl.wikipedia.org/wiki?curid=515043", "title": "P-35", "text": ""}
{"id": "515044", "revid": "72012", "url": "https://gl.wikipedia.org/wiki?curid=515044", "title": "P35", "text": ""}
{"id": "515045", "revid": "72012", "url": "https://gl.wikipedia.org/wiki?curid=515045", "title": "Program 35", "text": ""}
{"id": "515046", "revid": "1888", "url": "https://gl.wikipedia.org/wiki?curid=515046", "title": "Evaristo Freir\u00eda Fern\u00e1ndez", "text": "Evaristo Freir\u00eda Fern\u00e1ndez, nado en Tui en 1901 e finado en Prado (Ponteareas) o 14 de setembro de 1936, foi un pol\u00edtico galego.\nTraxectoria.\nEmpregado da Av\u00edcola do Porri\u00f1o. Presidente da Casa do Pobo do Porri\u00f1o. En maio de 1934 foi detido con Severiano Castillo Alonso, Modesto Mart\u00ednez Lemos, Albino Fern\u00e1ndez Castro, Camilo Fern\u00e1ndez Castro, Ventura Fern\u00e1ndez Castro, Manuel Rodr\u00edguez Sequeiros, Saturnino \u00c1lvarez Sotelino e Atilano Fern\u00e1ndez Gamallo, polos sucesos do apedreamento e rotura de cristais da igrexa parroquial do Porri\u00f1o o 1 de maio, que deribou nun conflito con folga xeral e carga dos gardas de asalto. Xulgados en Pontevedra ante o Tribunal de Urxencia, foron absoltos. Logo do golpe de Estado do 18 de xullo de 1936 fuxiu ao monte. O Xulgado militar de Tui citouno para que se presentara a principios de setembro xunto con Eduardo Fern\u00e1ndez Mini\u00f1o, Severiano Castillo Alonso, Antonio Alonso R\u00edos, Hermenegildo Losada Loureiro, Guillermo Vicente Santiago, Manuel Romero Gonz\u00e1lez, Ulpiano Benito Pi\u00f1a, Jos\u00e9 Felipe Mu\u00f1oz, Jes\u00fas Gonz\u00e1lez Gonz\u00e1lez e Jos\u00e9 Bernardo P\u00e9rez Alonso. Foi declarado en rebeld\u00eda en causa militar. Foi detido no monte con Severiano Castillo a finais de agosto. Torturado, foi asasinado en Cordo, na parroquia de Prado do concello de Ponteareas o 14 de setembro de 1936.\nVida persoal.\nCasou con Mar\u00eda Cabaleiro Diz, e foi pai de Segundo, Eugenia, Agust\u00edn, Mariano, Isidoro, Mar\u00eda, Evaristo, Lu\u00eds e Germ\u00e1n Freir\u00eda Cabaleiro."}
{"id": "515047", "revid": "23204", "url": "https://gl.wikipedia.org/wiki?curid=515047", "title": "V\u00edctor Arufe", "text": "V\u00edctor Arufe Gir\u00e1ldez, nado en Santiago de Compostela o 24 de agosto de 1979, \u00e9 un escritor e profesor universitario e investigador galego.\nTraxectoria.\nPasa a s\u00faa infancia no compostel\u00e1n barrio de Vite, estudando no Colexio P\u00fablico de Vite e no IES Xelm\u00edrez II. Ao rematar o Bacharelato cursa os estudos de T\u00e9cnico Superior en Animaci\u00f3n de Actividades F\u00edsicas e Deportivas no IES Rosal\u00eda de Castro e posteriormente m\u00fadase a Pontevedra para facer a Licenciatura en Ciencias da Actividade F\u00edsica e Deportiva na Universidade de Vigo. Durante varios anos reside no Porto para rematar a s\u00faa tese doutoral que combina coa realizaci\u00f3n dun mestrado de Alto Rendemento Deportivo do Comit\u00e9 Ol\u00edmpico Espa\u00f1ol e a Universidade Aut\u00f3noma de Madrid e un posgrao de experto en Adestramento Deportivo na Universidad Nacional de Educaci\u00f3n a Distancia (UNED). No ano 2002 publicou a s\u00faa primeira obra coa editorial galega edici\u00f3ns Lea. Nesta obra in\u00edciase a s\u00faa carreira no eido da investigaci\u00f3n no \u00e1mbito da psicomotricidade, Educaci\u00f3n F\u00edsica e deporte en idade escolar, publicando preto de 100 artigos cient\u00edficos e diferentes obras, participando ademais en m\u00faltiples proxectos de investigaci\u00f3n.\nNo 2008 acada unha praza de profesor na Universidade da Coru\u00f1a na Facultade de Educaci\u00f3n, onde exerce como docente na actualidade. \n\u00c9 autor dun blog sobre Educaci\u00f3n, Innovaci\u00f3n e Emprendemento no cal publica artigos de interese para a comunidade educativa. Recibiu numerosos premios vinculadas a boa pr\u00e1ctica docente, entre os que destacan o Premio EDUCA ABANCA Mellor Docente de Espa\u00f1a 2017 e o Premio SIMO Educaci\u00f3n Mellor Experiencia de Innovaci\u00f3n e Gamificaci\u00f3n educativa 2019. \nNumerosos medios de comunicaci\u00f3n fix\u00e9ronse eco das metodolox\u00edas innovadoras utilizadas co seu alumnado, entre as que destacan Aprendizaxe-Servizo , gamificaci\u00f3n ou adaptaci\u00f3ns did\u00e1cticas de famosos programas de TV como MasterChef (Espa\u00f1a), Peking Express , First Dates , series famosos como La casa de papel ou de videoxogos como Fortnite ou Clash Royale . \nNo eido da investigaci\u00f3n dirixe a Unidade de Investigaci\u00f3n no Deporte Escolar, Educaci\u00f3n F\u00edsica e Psicomotricidade e fundador e editor xefe da revista cient\u00edfica Sportis indexada en numerosas bases de datos internacionais. \nParticipa nalg\u00fans casos de forma ocasional, e noutros periodicamente, como convidado experto para a divulgaci\u00f3n de co\u00f1ecemento no eido da educaci\u00f3n en diferentes portais e medios de comunicaci\u00f3n, colaborando co diario El Debate de Hoy, o programa de radio Voces da Coru\u00f1a de Radio Voz , o diario ABC , ou Faro de Vigo entre outros."}
{"id": "515048", "revid": "89787", "url": "https://gl.wikipedia.org/wiki?curid=515048", "title": "Linfocito T regulador", "text": "Os linfocitos T reguladores ou c\u00e9lulas T reguladoras (c\u00e9lulas Tregs ou Treg), anteriormente co\u00f1ecidas como linfocitos T supresores ou c\u00e9lulas T supresoras, son unha subpoboaci\u00f3n de c\u00e9lulas T que modulan o funcionamento do sistema inmunitario, mante\u00f1en a tolerancia aos autoant\u00edxenos e impiden as doenzas autoinmunes. As Tregs te\u00f1en funci\u00f3ns inmunosupresoras e xeralmete suprimen e regulan \u00e1 baixa a induci\u00f3n e proliferaci\u00f3n das c\u00e9lulas T efectoras. As Tregs expresan os biomarcadores CD4, FOXP3 e CD25 e p\u00e9nsase que derivan da mesma li\u00f1axe celular que as c\u00e9lulas CD4 virxes. Como as c\u00e9lulas T efectoras tam\u00e9n expresan o CD4 e o CD25, as Tregs son moi dif\u00edciles de distinguir das c\u00e9lulas CD4+ efectoras, o que fai dif\u00edcil o seu estudo. Investigaci\u00f3ns recentes atoparon que a citocina TGF\u03b2 \u00e9 esencial para que as Tregs se diferencien a partir das c\u00e9lulas CD4+ virxes e \u00e9 importante para manter a homeostase das c\u00e9lulas Treg.\nO estudo destas c\u00e9lulas usando ratos como organismo modelo levou a suxerir que a modulaci\u00f3n das c\u00e9lulas Tregs poder\u00eda servir para tratar enfermidades autoinmunes e o cancro e poder\u00eda facilitar o transplante de \u00f3rganos e a curaci\u00f3n de feridas. As s\u00faas implicaci\u00f3ns no caso do cancro son complicadas. As Tregs tenden a estar reguladas \u00e1 alza en individuos con cancro e parecen ser recrutadas cara ao lugar de moitos tumores. Estudos feitos en modelos animais e en humanos parecen sinalar que o alto n\u00famero de Tregs no microambiente do tumor \u00e9 indicativo dun peor progn\u00f3stico, e p\u00e9nsase que as Tregs suprimen a inmunidade do tumor, polo que alteran a capacidade innata do corpo de controlar o crecemento das c\u00e9lulas cancerosas. En investigaci\u00f3ns recentes en inmunoterapia estase estudando como poder\u00eda utilizarse a regulaci\u00f3n das c\u00e9lulas T no tratamento do cancro.\nPoboaci\u00f3ns.\nAs c\u00e9lulas T reguladoras son un compo\u00f1ente do sistema inmunitario que suprime as respostas inmunes doutras c\u00e9lulas. Isto \u00e9 un importante modo de autocontrol ou \"autoexame\" do noso sistema inmunitario para previr reacci\u00f3ns excesivas. As c\u00e9lulas T reguladoras aparecen en m\u00faltiples formas, as mellor comprendidas das cales son as que expresan as mol\u00e9culas de superficie CD4, CD25 e FOXP3 (chamadas c\u00e9lulas T reguladoras CD4+CD25+). Estas \"Tregs\" son diferentes das c\u00e9lulas T axudantes ou colaboradoras. Outro subconxunto de c\u00e9lulas T reguladoras son as c\u00e9lulas Treg17. As c\u00e9lulas T reguladoras est\u00e1n implicadas no apagado da resposta inmune despois de que eliminou con \u00e9xito os organismos invasores e tam\u00e9n en previr a autoinmunidade.\nAs c\u00e9lulas T CD4+ Foxp3+ CD25(alto) foron denominadas c\u00e9lulas T reguladoras \"que se presentan naturalmente\" (\"naturally occurring\") para distinguilas das poboaci\u00f3ns de c\u00e9lulas T \"supresoras\" que se xeran \"in vitro\". Outras poboaci\u00f3ns de c\u00e9lulas T reguladoras son as Tr1, as Th3, as CD8+CD28-, e as c\u00e9lulas T restrinxidas a Qa-1. A contribuci\u00f3n destas poboaci\u00f3ns \u00e1 autotolerancia e \u00e1 homeostase inmune est\u00e1 menos definida. A mol\u00e9cula Foxp3 pode ser utilizada como un bo marcador para as c\u00e9lulas T CD4+CD25+ de rato, a\u00ednda que estudos recentes mostraron tam\u00e9n probas de expresi\u00f3n de Foxp3 en c\u00e9lulas T CD4+CD25-. Pero en humanos Foxp3 tam\u00e9n se expresa en c\u00e9lulas T convencionais acabadas de activar e as\u00ed non identifica especificamente as c\u00e9lulas Treg humanas.\nDesenvolvemento.\nTodas as c\u00e9lulas T derivan de c\u00e9lulas proxenitoras da medula \u00f3sea, que quedan encami\u00f1adas a transformarse nesa li\u00f1axe no timo. Todas as c\u00e9lulas empezan como c\u00e9lulas CD4-CD8-TCR- no estadio DN (dobre negativo), no cal cada unha destas c\u00e9lulas remodela os xenes do seu receptor de c\u00e9lula T para formar unha mol\u00e9cula funcional \u00fanica. Estas c\u00e9lulas comproban despois esta mol\u00e9cula con outras c\u00e9lulas do c\u00f3rtex do timo para ver que te\u00f1a un nivel m\u00ednimo de interacci\u00f3n con MHC propio. Se reciben estes sinais, proliferan e expresan tanto CD4 coma CD8, convert\u00e9ndose en c\u00e9lulas dobre positivas. A selecci\u00f3n das Tregs ocorre en c\u00e9lulas que expresan o MHC de clase II derivadas hematopoeticamente radiorresistentes da medula ou corp\u00fasculos de Hassal do timo. Cando est\u00e1n no estadio DP (dobre positivo), son seleccionadas pola s\u00faa interacci\u00f3n coas c\u00e9lulas dentro do timo, empezan a transcrici\u00f3n de Foxp3, e transf\u00f3rmanse en c\u00e9lulas Treg, a\u00ednda que pode que non empecen a expresar Foxp3 ata o estadio dun s\u00f3 positivo (\"single-positive\"), momento no cal son Tregs funcionais. A expresi\u00f3n do TCR das Tregs non est\u00e1 tan limitada en diversidade coma nas c\u00e9lulas NKT ou nas \u03b3\u03b4 ; as Tregs te\u00f1en unha maior diversidade de TCR que as c\u00e9lulas T efectoras, nesgada cara a autop\u00e9ptidos.\nO proceso de selecci\u00f3n das Treg est\u00e1 determinado pola afinidade da interacci\u00f3n co complexo autop\u00e9ptido-MHC. A selecci\u00f3n para converterse en Treg \u00e9 un proceso que debe estar \u201cno seu punto xusto\u201d, \u00e9 dicir, non debe ser demasiado alto nin demasiado baixo, sen\u00f3n o xusto; unha c\u00e9lula que reciba sinais moi fortes sufrir\u00e1 unha morte apopt\u00f3tica; unha c\u00e9lula que reciba un sinal feble sobrevivir\u00e1 e converterase nunha c\u00e9lula efectora. Se unha c\u00e9lula T recibe un sinal intermedio, ent\u00f3n \u00e9 cando se converte en c\u00e9lula reguladora. Debido \u00e1 natureza estoc\u00e1stica do proceso de activaci\u00f3n das c\u00e9lulas T, todas as poboaci\u00f3ns de c\u00e9lulas T cun determinado TCR acabar\u00e1n sendo unha mestura de T efectoras e Treg, e as s\u00faas proporci\u00f3ns relativas est\u00e1n determinadas polas afinidades da c\u00e9lula T polo autop\u00e9ptido-MHC. Incluso en modelos de ratos con c\u00e9lulas transx\u00e9nicas para o TCR seleccionadas nun estroma que segrega un ant\u00edxeno espec\u00edfico, a eliminaci\u00f3n ou conversi\u00f3n non \u00e9 completa.\nA xeraci\u00f3n de Treg Foxp3+ no timo tarda varios d\u00edas m\u00e1is comparada coa das c\u00e9lulas T efectoras (Teff) e non alcanza os niveis adultos nin no timo nin na periferia ata unhas tres semanas despois do parto. As c\u00e9lulas Treg requiren a coestimulaci\u00f3n de CD28, mentres que a expresi\u00f3n do marcador B7.2 est\u00e1 en gran medida restrinxida \u00e1 medula, e o seu desenvolvemento parece ir en paralelo ao desenvolvemento de c\u00e9lulas Foxp3+. Suxeriuse que ambos os procesos est\u00e1n ligados, pero polo momento non se atopou unha ligaz\u00f3n definitiva entre eles. O TGF-\u03b2 non \u00e9 necesario para o funcionalidade das Treg, no timo, xa que as Tregs t\u00edmicas de ratos TGF\u03b2RII-DN insensibles a TGF-\u03b2 son funcionais.\nRecirculaci\u00f3n t\u00edmica.\nObservouse que algunhas c\u00e9lulas Treg Foxp3+ recirculan de volta ao timo, onde anteriormente se producira o seu desenvolvemento. Estas Tregs estaban presentes principalmente na medula do timo, que \u00e9 o sitio principal de diferenciaci\u00f3n das c\u00e9lulas Treg.\nA presenza destas c\u00e9lulas no timo ou a adici\u00f3n a un cultivo de tecido t\u00edmico fetal suprime o desenvolvemento de novas c\u00e9lulas Treg nun 34-60%, pero as c\u00e9lulas T convencionais non son afectadas. Isto significa que as Treg recirculantes que van ao timo inhiben concretamente o desenvolvemento \"de novo\" de c\u00e9lulas Treg.\nOs mecanismos moleculares deste proceso funcionan debido \u00e1 capacidade das Tregs de adsorber IL-2 procedente do seu microambiente, e as\u00ed poden inducir a apoptose doutras c\u00e9lulas que necesitan IL-2 como principal factor de crecemento. As c\u00e9lulas Treg recirculantes no timo expresan unha gran cantidade de cadea \u03b1 do receptor de alta afinidade (CD25) de IL-2 codificada polo xene \"Il2ra\", que capta IL-2 da medula do timo, e as\u00ed fai diminu\u00edr a s\u00faa concentraci\u00f3n. As c\u00e9lulas Treg Foxp3+ novas xeradas no timo non te\u00f1en un nivel tan grande de expresi\u00f3n de \"Il2ra\". IL-2 \u00e9 unha citocina necesaria para o desenvolvemento de c\u00e9lulas Treg no timo. \u00c9 importante para a proliferaci\u00f3n e supervivencia de c\u00e9lulas T, mais no caso de que haxa deficiencia desta citocina, a IL-15 pode ser a s\u00faa substituta. Por\u00e9n, o desenvolvemento de c\u00e9lulas Treg depende de IL-2. En humanos, atop\u00e1ronse poboaci\u00f3ns de c\u00e9lulas Treg CD31 negativas no timo. O CD31 poder\u00eda utilizarse como marcador de c\u00e9lulas Treg de nova xeraci\u00f3n igual que noutros linfocitos T. As c\u00e9lulas Treg maduras e perif\u00e9ricas diminu\u00edron a s\u00faa expresi\u00f3n. Por tanto, \u00e9 posible que este mecanismo regulador de c\u00e9lulas Treg t\u00edmicas sexa tam\u00e9n funcional en humanos.\nProbablemente existe tam\u00e9n unha regulaci\u00f3n positiva do desenvolvemento das c\u00e9lulas Treg t\u00edmicas causado polas c\u00e9lulas Treg recirculantes no timo. Atopouse unha poboaci\u00f3n de c\u00e9lulas CD24 baixo Foxp3+ no timo cunha expresi\u00f3n incrementada de IL-1R2 (\"Il1r2\") comparada coa das c\u00e9lulas Tregs perif\u00e9ricas. A alta concentraci\u00f3n de IL-1\u03b2 causada pola inflamaci\u00f3n fai decrecer o desenvolvemento \"de novo\" de c\u00e9lulas Treg no timo. A presenza de c\u00e9lulas Treg recuirculantes no timo cunha alta expresi\u00f3n de IL1R2 durante as condici\u00f3ns inflamatorias axuda a captar IL1\u03b2 e reduce a s\u00faa concentraci\u00f3n no microambiente da medula, e as\u00ed est\u00e1n axudando ao desenvolvemento de c\u00e9lulas Treg \"de novo\". Unha alta concentraci\u00f3n de IL-1\u03b2 causada pola inflamaci\u00f3n fai decrecer o desenvolvemento \"de novo\" de c\u00e9lulas Treg no timo. A uni\u00f3n de IL-1\u03b2 a IL1R2 na superficie das c\u00e9lulas Treg non causa ningunha transduci\u00f3n de sinais porque non est\u00e1 presente o dominio do receptor de interleucina-1 Toll intracelular (TIR), que normalmene est\u00e1 presente en c\u00e9lulas do sistema inmunitario.\nFunci\u00f3n.\nO sistema inmunitario ten que poder discriminar entre o propio e o non propio. Cando esta discriminaci\u00f3n falla, o sistema inmunitario destr\u00fae c\u00e9lulas e tecidos do propio corpo e como resultado causa enfermidades autroinmunes. As c\u00e9lulas T reguladoras suprimen activamente a activaci\u00f3n do sistema inmunitario e impiden a autorreactividade patol\u00f3xica, \u00e9 dicir, a enfermidade autoinmune. O papel fundamental das c\u00e9lulas T reguladoras no sistrema inmunitario ponse en evidencia polas graves s\u00edndromes autoinmunes que son o resultado de deficiencias xen\u00e9ticas nas c\u00e9lulas T reguladoras (como a s\u00edndrome IPEX, explicada m\u00e1is abaixo).\nO mecanismo molecular polo cal as c\u00e9lulas T reguladoras exercen a s\u00faa actividade supresora/reguladora non foi definitivemente identificado e est\u00e1 sometido a unha intensa investigaci\u00f3n. Os experimentos \"in vitro\" deron resultados contraditorios en canto ao requirimento do contacto c\u00e9lula-c\u00e9lula coa c\u00e9lula que vai ser suprimida. Os que seguen representan alg\u00fans dos mecanismos propostos para a supresi\u00f3n inmunitaria:\nC\u00e9lulas T reguladoras inducidas.\nAs c\u00e9lulas T reguladoras inducidas T (iTreg) (CD4+ CD25+ Foxp3+) son c\u00e9lulas supresoras implicadas na tolerancia. As c\u00e9lulas iTreg suprimen a proliferaci\u00f3n de c\u00e9lulas T e enfermidades autoinmunes experimentais. Entre estas c\u00e9lulas est\u00e1n as c\u00e9lulas Treg17. As c\u00e9lulas iTreg desenv\u00f3lvense a partir de c\u00e9lulas T convencionais CD4+ maduras f\u00f3ra do timo: unha distinci\u00f3n definitoria entre as c\u00e9lulas T reguladoras naturais (nTreg) e as c\u00e9lulas iTreg. A\u00ednda que as c\u00e9lulas iTreg e as nTreg comparten unha funci\u00f3n similar, demostrouse recentemente que as iTreg son \"un subconxunto regulador non redundante esencial que suplementa as c\u00e9lulas nTreg, en parte ao expandir a diversidade de TCR nas respostas reguladoras\". A depleci\u00f3n aguda do conxunto de c\u00e9lulas iTreg en modelos de rato ten como resultado a inflamaci\u00f3n e a perda de peso. A contribuci\u00f3n das c\u00e9lulas nTreg fronte \u00e1s iTreg no mantemento da tolerancia \u00e9 desco\u00f1ecido, pero ambas as d\u00faas son importantes. Observ\u00e1ronse diferenzas epixen\u00e9ticas entre as c\u00e9lulas nTreg e as iTreg, na que as primeiras te\u00f1en unha expresi\u00f3n m\u00e1is estable de Foxp3 e unha desmetilaci\u00f3n m\u00e1is ampla.\nO ambiente do intestino delgado ten un nivel alto de vitamina A e \u00e9 o lugar onde se produce \u00e1cido retinoico. O \u00e1cido retinoico e o TGF-beta producidos por c\u00e9lulas dendr\u00edticas situadas nesa \u00e1rea env\u00edan sinais para a produci\u00f3n de c\u00e9lulas T reguladoras. A vitamina A e o TGF-beta promoven a diferenciaci\u00f3n das c\u00e9lulas T en c\u00e9lulas T reguladoras en oposici\u00f3n a c\u00e9lulas Th17, mesmo en presenza de IL-6. O ambiente intestinal pode causar a induci\u00f3n de c\u00e9lulas T reguladoras (iTregs) con TGF-beta e \u00e1cido retinoico, algunhas das cales expresan o receptor similar \u00e1 lectina CD161 e est\u00e1n especializadas en manter a barreira de inegridade ao aceleraren a curaci\u00f3n de feridas. As Tregs do tracto gastrointestinal difer\u00e9ncianse a partir de c\u00e9lulas T virxes unha vez que se introduce un ant\u00edxeno.\nDoenzas.\nUnha importante cuesti\u00f3n no campo da inmunolox\u00eda \u00e9 como se modula a actividade inmnosupresora das c\u00e9lulas T reguladoras durante o curso dunha resposta inmune en marcha. A\u00ednda que a funci\u00f3n inmunosupresora das c\u00e9lulas T reguladoras impide o desenvolvemento de doenzas autoinmunes, non \u00e9 desexable durante as respostas inmunes a microorganismos infecciosos. As hip\u00f3teses actuais suxiren que, despois do encontro con microorganismos infecciosos, a actividade das c\u00e9lulas T reguladoras pode ser regulada \u00e1 baixa, directa ou indirectamente, por outras c\u00e9lulas para facilitar a eliminaci\u00f3n da infecci\u00f3n. As evidencias experimentais obtidas con modelos de ratos indican que alg\u00fans pat\u00f3xenos puideron evolucionar para manipular as c\u00e9lulas T reguladoras para inmunosuprimir o h\u00f3spedee as\u00ed potenciar a s\u00faa propia supervivencia. Por exemplo, informouse que a actividade das c\u00e9lulas T reguladoras increm\u00e9ntase en varios contextos infecciosos, como infecci\u00f3ns retrovirais (o mellor co\u00f1ecido \u00e9 a do VIH), infecci\u00f3ns micobacterianas (como a tuberculose), e varias infecci\u00f3ns parasitas inclu\u00edndo a de \"Leishmania\" e a malaria.\nAs Tregs desempe\u00f1an un importante papel durante a infecci\u00f3n VIH/SIDA. Suprimen o sistema inmunitario, limitando as\u00ed as c\u00e9lulas diana e reducindo a inflamaci\u00f3n, pero isto altera simultaneamente a eliminaci\u00f3n do virus pola resposta inmune mediada por c\u00e9lulas e potencia o reservorio ao empurrar as c\u00e9lulas T CD4+ a pasar a un estado de repouso, inclu\u00edndo c\u00e9lulas infectadas. Ademais, as Tregs poden ser infectadas polo VIH, incrementando o tama\u00f1o do reservorio de VIH directamente. As\u00ed, as Tregs est\u00e1n sendo investigadas como dianas na investigaci\u00f3n da cura da infecci\u00f3n por VIH. Algunhas estratexias de depleci\u00f3n das Treg foron testadas en primates infectados polo SIV e mostraron causar a reactivaci\u00f3n viral e a potenciaci\u00f3n das respostas de c\u00e9lulas T CD8+ espec\u00edficas para o SIV.\nAs c\u00e9lulas T reguladoras te\u00f1en un importante papel na patolox\u00eda da leishman\u00edase visceral as\u00ed como en impedir unha inflamaci\u00f3n excesiva en pacientes curados de leishman\u00edase visceral.\nAs c\u00e9lulas T reguladoras CD4+ est\u00e1n a mi\u00fado asociadas con tumores s\u00f3lidos en humanos e en modelos murinos. O incremento do n\u00famero das c\u00e9lulas T reguladoras nos cancros de mama, colorrectal e de ovario est\u00e1 asociado cun peor progn\u00f3stico.\nAs c\u00e9lulas B CD70+ de linfoma non de Hodgkin inducen a expresi\u00f3n de Foxp3 e a funci\u00f3n reguladora en c\u00e9lulas T CD4+CD25 intratumorais.\nUn estudo recente mostrou que a isquemia cerebral pode incrementar as c\u00e9lulas T reguladoras CD4(+)CD25(+)Foxp3(+) da medula \u00f3sea por medio de sinais do sistema nervioso simp\u00e1tico.\nHai algunhas probas de que as Tregs poden ser disfuncionais e orixinar neuroinflamaci\u00f3n na esclerose lateral amiotr\u00f3fica debido a unha expresi\u00f3n m\u00e1is baixa de Foxp3. A expansi\u00f3n \"ex vivo\" de Tregs para usalas seguidamente en transplantes aut\u00f3logos est\u00e1 a investigarse actualmente despois de obt\u00e9rense resultados prometedores en ensaios cl\u00ednicos en fase I.\nAdemais, a\u00ednda que as c\u00e9lulas T reguladoras aumentan por expansi\u00f3n policlonal tanto sistemicamente coma localmente durante embarazos sans para protexer o feto da resposta inmune materna (un proceso chamado tolerancia inmunitaria materna), hai evidencias de que esta expansi\u00f3n policlonal est\u00e1 alterada en nais con preeclampsia e nos seus fillos. As investigaci\u00f3ns realizadas suxiren que unha produci\u00f3n e desenvolvemento reducidos das c\u00e9lulas T reguladoras durante a preeclampsia poden degradar a tolerancia inmunitaria materna, conducindo \u00e1 resposta inmunitaria hiperactiva caracter\u00edstica da preeclampsia.\nCancro.\nA maior\u00eda dos tumores provocan unha resposta inmne no h\u00f3spede na que os mediadores son os ant\u00edxenos tumorais, o que distingue o tumor das outras c\u00e9lulas non cancerosas. Isto causa que aparezan gran cantidade de linfocitos infiltrados no tumor (TILs) no microambiente tumoral. A\u00ednda que non se comprede totalmente, p\u00e9nsase que estas c\u00e9lulas cancerosas son as dianas dos linfocitos e, por tanto, estes fan m\u00e1is lento ou terminan o desenvolvemento do tumor. Por\u00e9n, este proceso \u00e9 complicado porque as Tregs parecen dirixirse preferentemente ao microambiente do tumor. A\u00ednda que as Tregs normalmente supo\u00f1en s\u00f3 un 4% de todas as c\u00e9lulas T CD4+, poden supo\u00f1er do 20 ao 30% da poboaci\u00f3n total de CD4+ arredor do microambiente do tumor.\nA\u00ednda que inicialmente se pensaba que uns altos niveis de TILs eran importantes para determinar unha resposta inmune contra o cancro, agora reco\u00f1\u00e9cse amplamente que a proporci\u00f3n de Tregs respecto de T efectoras no microambiente do tumor \u00e9 un factor determinante no \u00e9xito da resposta inmune contra o cancro. Uns altos niveis de Tregs no microambiente do tumor est\u00e1n asociados cun peor progn\u00f3stico en moitos cancros, como os de ovario, mama, renal, e pancre\u00e1tico. Isto indica que as Tregs suprimen as c\u00e9lulas T efectoras e dificultan a resposta inmunitaria do corpo contra o cancro. Por\u00e9n, nalguns tipos de cancro a realidade \u00e9 a contraria, e neles uns altos niveis de Tregs est\u00e1n asociados cunha prognose positiva. Esta tendencia vese en cancros como o carcinoma colorrectal e linfoma folicular. Isto poder\u00eda deberse \u00e1 capacidade das Treg de suprimir a inflamaci\u00f3n xeral que se sabe desencadea a proliferaci\u00f3n celular e a met\u00e1stase. Estes efectos opostos indican que o papel dos Treg no desenvolvemento do cancro \u00e9 moi dependente do tipo e da localizaci\u00f3n do tumor.\nA\u00ednda que polo momento non se comprende por completo como as Tregs son dirixidas preferencialmente ao microambiente do tumor, a quimiotaxe \u00e9 probbablemente causada pola produci\u00f3n de quimiocinas polo tumor. A infiltraci\u00f3n de Treg no microambiente do tumor \u00e9 facilitada pola uni\u00f3n do receptor de quimiocinas CCR4, que se expresa nas Tregs, ao seu ligando CCL22, que \u00e9 segregado por moitos tipos de c\u00e9lulas tumorais. A expansi\u00f3n das Treg no sitio do tumor poder\u00eda explicar tam\u00e9n o incremento dos niveis de Tregs. A citocina, TGF-\u03b2, que producen comunmente as c\u00e9lulas tumorais, s\u00e1bese que induce a diferenciaci\u00f3n e expansi\u00f3n das Tregs.\nEn xeral, a inmunosupresi\u00f3n do microambiente tumoral contribu\u00edu en gran medida ao fracaso de moitos tratamentos de inmunoterapia de moitos cancros. A depleci\u00f3n das Tregs en modelos animais mostrou un incremento da eficacia dos tratamenteos de inmunoterapia, e, por tanto, moitos tratamentos de inmunoterapia est\u00e1n agora incorporando a depleci\u00f3n das Treg.\nCaracterizaci\u00f3n molecular.\nIgual que outras c\u00e9lulas T, as c\u00e9lulas T reguladoras desenv\u00f3lvense no timo. As \u00faltimas investigaci\u00f3ns suxiren que as c\u00e9lulas T reguladoras se definen pola expresi\u00f3n dos factores de transcrici\u00f3n da familia forkhead Foxp3 (do ingl\u00e9s \"forkhead box p3\"). C\u00f3mpre a expresi\u00f3n de Foxp3 para o desenvolvemento das c\u00e9lulas T reguladoras e parece controlar un programa xen\u00e9tico que especifica este destino da c\u00e9lula. A gran maior\u00eda de c\u00e9lulas T reguladoras que expresan Foxp3 enc\u00f3ntranse dentro da poboaci\u00f3n que expresa CD4 (CD4+) restrinxidas ao complexo maior de histocompatibilidade (MHC) de clase II e expresan altos niveis da cadea alfa do receptor da interleucina-2 (CD25). Ademais das c\u00e9lulas CD4+ CD25+ que expresan Foxp3, parece haber unha poboaci\u00f3n menor de c\u00e9lulas T reguladoras CD8+ que expresan Foxp3 restrinxidas ao MHC de clase I. Estas c\u00e9lulas CD8+ que expresa Foxp3 non parecen ser funcionais en individuos sans, pero son inducidas en estados de enfermidades autoinmnes pola estimulaci\u00f3n do receptor de c\u00e9lulas T para suprimir as respostas inmunes mediadas por IL-17. A diferenza das c\u00e9lulas T convencionais, as c\u00e9lulas T reguladoras non producen IL-2 e son, por tanto, an\u00e9rxicas de entrada.\nEn investigaci\u00f3n empr\u00e9ganse outros m\u00e9todos para identificar e monitorizar as Treg. Orixinalmente, us\u00e1base unha alta expresi\u00f3n dos marcadores de superficie CD25 e CD4 (c\u00e9lulas CD4+CD25+). Isto \u00e9 problem\u00e1tico xa que o CD25 tam\u00e9n se expresa en c\u00e9lulas T non reguladoras no marco da activaci\u00f3n inmune, como ocorre durante a resposta inmune a un pat\u00f3xeno. Definidas pola expresi\u00f3n de CD4 e CD25, as c\u00e9lulas T reguladoras comprenden dun 5 a un 10% da subpoboaci\u00f3n de c\u00e9lulas T CD4+ maduras en ratos e humanos, mentres que no sangue completo ch\u00e9gase ao 1\u20132% de Treg. Facer adicionalmenre a medida da expresi\u00f3n celular da prote\u00edna Foxp3 permite unha an\u00e1lise m\u00e1is espec\u00edfica das c\u00e9lulas Treg (c\u00e9lulas CD4+CD25+Foxp3+). Por\u00e9n, a Foxp3 tam\u00e9n se expresa transitoriamente en c\u00e9lulas T efectoras humanas activadas, o que complica facer unha an\u00e1lise correcta das Treg usando CD4, CD25 e Foxp3 como marcadores en humanos. Por tanto, alg\u00fans grupos de investigaci\u00f3n usan outro marcador, a ausencia ou baixo nivel de expresi\u00f3n da prote\u00edna de superficie CD127 en combinaci\u00f3n coa presenza de CD4 e CD25. Describ\u00edronse varios marcadores adicionais, por exemplo, uns altos niveis de CTLA-4 (mol\u00e9cula asociada ao linfocito T citot\u00f3xico-4) e GITR (receptor de TNF inducido por glicocorticoides) expr\u00e9sanse tam\u00e9n en c\u00e9lulas T reguladoras, pero a importancia funcional desta expresi\u00f3n a\u00ednda est\u00e1 sen difinir. Hai un grande interese en marcadores de superficie que identifican c\u00e9lulas que se expresan \u00fanica e especificamente en todas as c\u00e9lulas reguladoras qe expresan Foxp3. Por\u00e9n, ata agora non se identificaron tales mol\u00e9culas.\nAdemais da busca de novos marcadores proteicos, describiuse tam\u00e9n un m\u00e9todo diferente para analizar e monitorizar as c\u00e9lulas Treg que \u00e9 m\u00e1is preciso. Este m\u00e9todo est\u00e1 baseado na an\u00e1lise da metilaci\u00f3n do ADN. Bas\u00e9ase en que soamente nas c\u00e9lulas Treg e en ning\u00fan outro tipo celular, inclu\u00edndo as c\u00e9lulas T efectoras activadas, unha determinada rexi\u00f3n dentro do xene Foxp3 (a TSDR, rexi\u00f3n desmetilada espec\u00edfica das Treg) est\u00e1 desmetilada, o cal permite monitorizar as c\u00e9lulas Treg por medio dunha PCR ou outros m\u00e9todos de an\u00e1lise do ADN.\nA interacci\u00f3n entre as c\u00e9lulas Th17 e as c\u00e9lulas T reguladoras \u00e9 importante en moitas doenzas como as enfermidades respiratorias.\nProbas recentes suxiren que os mastocitos poden ser importantes mediadores da tolerancia perif\u00e9rica dependente de c\u00e9lulas Treg.\nEp\u00edtopos.\nOs ep\u00edtopos das c\u00e9lulas T reguladoras ('Tregitopes') descubr\u00edronse en 2008 e constan de secuencias lineares de amino\u00e1cidos contidos en anticorpos monoclonais e inmunoglobulinas G (IgG). Desde o seu descubrimento as evidencias indican que os Tregitopes poden ser fundamentais para a activaci\u00f3n de c\u00e9lulas T reguladoras naturais.\nHipotetiz\u00e1ronse varias aplicaci\u00f3ns posibles dos ep\u00edtopos de c\u00e9lulas T reguladoras, que son: tolerizaci\u00f3n a transplantes, medicamentos proteicos, terapias de transferencia de sangue e tratamento da diabetes tipo I, as\u00ed como a reduci\u00f3n da resposta inmune para o tratamento de alerxias.\nDeficiencia xen\u00e9tica.\nIdentific\u00e1ronse mutaci\u00f3ns xen\u00e9ticas no xene que codifica Foxp3 en humanos e ratos base\u00e1ndose nas doenzas hereditarias causadas por estas mutaci\u00f3ns. Estas doenzas proporcionan a proba m\u00e1is salientable de que as c\u00e9lulas T reguladoras xogan un papel fundamental en manter o funcionamento normal do sistema inmunitario. As persoas con mutaci\u00f3ns en Foxp3 padecen un trastorno autoinmune grave e rapidamente mortal co\u00f1ecido como s\u00edndrome de Inmunodesregulaci\u00f3n, Poliendocrinopat\u00eda, Enteropat\u00eda ligada ao X (IPEX).\nA s\u00edndrome IPEX csaracter\u00edzase polo desenvolvemento dunha autoinmunidade sist\u00e9mica esmagadora no primeiro ano de vida, tendo como resultado a comunmente observada tr\u00edade de diarrea acuosa, dermatite eccematosa e endocrinopat\u00eda t\u00edpica da diabetes mellitus insulinodependente. A maior\u00eda dos individuos te\u00f1en outros trastornos inmunes como anemia hemol\u00edtica Coombs positiva, trombocitopenia autoinmune, neutropenia autoinmune e nefropat\u00eda tubular. A maior\u00eda dos machos afectados morren no primeiro ano de vida por desarranxos metab\u00f3licos ou sepse. Unha enfermidade an\u00e1loga tam\u00e9n se observa no rato mutante espont\u00e1neo para Foxp3 co\u00f1ecida como \"escamosa\" (\"scurfy\")."}
{"id": "515049", "revid": "27155", "url": "https://gl.wikipedia.org/wiki?curid=515049", "title": "C\u00e9lula T reguladora", "text": ""}
{"id": "515050", "revid": "27155", "url": "https://gl.wikipedia.org/wiki?curid=515050", "title": "Treg", "text": ""}
{"id": "515051", "revid": "27155", "url": "https://gl.wikipedia.org/wiki?curid=515051", "title": "T reg", "text": ""}
{"id": "515052", "revid": "27155", "url": "https://gl.wikipedia.org/wiki?curid=515052", "title": "C\u00e9lula Treg", "text": ""}
{"id": "515053", "revid": "27155", "url": "https://gl.wikipedia.org/wiki?curid=515053", "title": "C\u00e9lula T reg", "text": ""}
{"id": "515054", "revid": "27155", "url": "https://gl.wikipedia.org/wiki?curid=515054", "title": "Linfocito T regulatorio", "text": ""}
{"id": "515055", "revid": "27155", "url": "https://gl.wikipedia.org/wiki?curid=515055", "title": "C\u00e9lula T regulatoria", "text": ""}
{"id": "515056", "revid": "27155", "url": "https://gl.wikipedia.org/wiki?curid=515056", "title": "C\u00e9lula T supresora", "text": ""}
{"id": "515057", "revid": "27155", "url": "https://gl.wikipedia.org/wiki?curid=515057", "title": "Linfocito T supresor", "text": ""}
{"id": "515062", "revid": "25871", "url": "https://gl.wikipedia.org/wiki?curid=515062", "title": "Jes\u00fas Moncada", "text": "Jes\u00fas Moncada Estruga, nado en Mequinenza o 1 de decembro de 1941 e finado en Barcelona o 13 de xu\u00f1o de 2005, foi un escritor espa\u00f1ol en lingua catal\u00e1.\nConsiderado un dos autores en catal\u00e1n m\u00e1is importantes da s\u00faa \u00e9poca, recibiu varios premios pola s\u00faa obra, entre outros o Premio Cidade de Barcelona ou o Premio Nacional da Cr\u00edtica en 1989 por \"Cam\u00ed de sirga\" (\"Cami\u00f1o de sirga\") ou a Creu de Sant Jordi, outorgada pola Generalitat de Catalu\u00f1a no ano 2001. No 2004 recibiu o Premio das Letras Aragonesas que recolleu uns meses antes da s\u00faa morte.\nJes\u00fas Moncada \u00e9 un dos autores m\u00e1is traducidos da literatura en catal\u00e1n contempor\u00e1nea. \"Cam\u00ed de sirga\" foi traducido a quince idiomas, entre eles o xapon\u00e9s e o vietnamita. Moncada tam\u00e9n traduciu ao catal\u00e1n numerosas obras en espa\u00f1ol, franc\u00e9s e ingl\u00e9s, de autores como Guillaume Apollinaire, Alexandre Dumas, Jules Verne e Boris Vian. \nVida.\nInfancia e mocidade en Mequinenza.\nJes\u00fas Moncada naceu o 1 de decembro de 1941 na antiga Mequinenza, unha localidade situada xunto \u00e1 confluencia das augas os r\u00edos Ebro, Segre e Cinca pertencente \u00e1 comarca do baixo Cinca. Foi o fillo primox\u00e9nito do matrimonio formado por Jos\u00e9 Moncada e Mar\u00eda Estruga. Viv\u00eda nunha casa situada na esquina da r\u00faa de Zaragoza co canell\u00f3n de San Francisco da que a\u00ednda se poden ver as s\u00faas ru\u00ednas a d\u00eda de hoxe. Os pais ti\u00f1an unha tenda e o pai, ademais, xunto cuns socios, era propietario dun mu\u00ed\u00f1o de aceite. Na tenda, de boca de clientes e transportistas, empezou a escoitar de neno historias sobre o r\u00edo e o pobo, an\u00e9cdotas que o divert\u00edan \u00e1 vez que lle espertaban a imaxinaci\u00f3n, como o far\u00edan m\u00e1is tarde as que se contaban nos faladoiros dos caf\u00e9s.\nTi\u00f1a ao alcance unha boa biblioteca familiar e sentiu, desde moi pequeno, unha gran afecci\u00f3n pola lectura, a escritura e o debuxo. Moncada sempre lembrou a infancia como unha \u00e9poca moi feliz que transcorreu enmarcada nun espazo formado polas minas da conca de Mequinenza, o castelo e os r\u00edos, especialmente do Ebro, o eixo de toda a vida econ\u00f3mica dos alde\u00e1ns e ao mesmo tempo, un mundo case m\u00e1xico para as criaturas onde o pequeno Moncada \u00eda cos amigos pescar, nadar e navegar. E, de feito, a fascinaci\u00f3n que sentiu polo mundo do r\u00edo evidenciouse ao longo dos seus libros. Non \u00e9 de estra\u00f1ar, pois, que anos despois, ao ver ameazada a pervivencia deste mundo polas construci\u00f3ns dos encoros de Mequinenza e Ribarroja que deb\u00edan deixar unha parte da poboaci\u00f3n mergullada, comezase a recoller informaci\u00f3n mediante longas conversaci\u00f3ns con calafates e navegantes; material que, posteriormente, lle resultar\u00eda moi \u00fatil para os libros, tanto \u00e1 hora de servirse do l\u00e9xico propio do r\u00edo, como no momento de caracterizar os personaxes que aparecen.\nZaragoza e retorno a Mequinenza.\nNo momento en que xa non puido continuar prepar\u00e1ndose en Mequinenza, os pais optaron por un internado laico de Zaragoza, xa que en Lleida s\u00f3 os hab\u00eda relixiosos. O colexio elixido foi o centro Santo Tom\u00e1s de Aquino, fundado polo pai do deputado e cantante Jos\u00e9 Antonio Labordeta e do poeta Miguel Labordeta; un centro de car\u00e1cter liberal no que un Moncada adolescente recibiu o seu primeiro premio literario: o libro \"Memorias de infancia e mocidade\" de Ram\u00f3n y Cajal, pola recreaci\u00f3n dunha lenda de Mequinenza. En Zaragoza, onde estudou entre os anos 1953 e 1958, terminou o bacharelato elemental e mentres fac\u00eda o bacharelato superior estudou Maxisterio.\nUnha vez terminada a carreira de Maxisterio, con Premio Extraordinario, solicitou unha praza de mestre interino en Mequinenza, pero deneg\u00e1ronlla porque a\u00ednda non cumprira dezaoito anos. Puido empezar a traballar como axudante de mestre, xa que a praza quedara deserta. M\u00e1is tarde, a pesar de ga\u00f1ar as oposici\u00f3ns, renunciou \u00e1 praza que lle tocaba nun pequeno pobo e preferiu exercer un par de meses nun centro de Zaragoza ata que tivo que facer o servizo militar. Finalizado o servizo militar, volveu a Mequinenza consciente, con todo, de que o que a el realmente lle gustaba era pintar e escribir.\nTraslado a Barcelona.\nSeguindo os consellos de Edmon Vall\u00e8s, historiador, ensa\u00edsta e tradutor mequinenzano, Moncada trasladouse a Barcelona en setembro de 1966 coa intenci\u00f3n de dedicarse plenamente \u00e1 pintura e \u00e1 literatura. Os inicios, con todo, non foron nada f\u00e1ciles para o proxecto editorial no que Edmon Vall\u00e8s confiaba atopar un posto de traballo non sa\u00edu adiante e Moncada atopouse sen traballo, lonxe da familia e nun lugar que lle resultaba do todo alleo. Pasou o primeiro ano na Cidade Condal traballando no taller dun pintor mequinenzano, Santiago Estruga. Divid\u00edan a xornada en d\u00faas partes, dedicaban a ma\u00f1\u00e1 a facer pintura comercial para ga\u00f1ar a vida \u2500quadres para colgar sobre o tresillo, lembraba el rient\u2500 e a tarde ao tipo de pintura que lles gustaba. Cando encartaban, a\u00ednda quedaban tempo e ganas para ir estudar gravado na Escola de Artes do Libro.\nUn ano m\u00e1is tarde grazas ao mequinenzano Edmon Vall\u00e9s, tivo a oportunidade de entrar na editorial Montaner e Sim\u00f3n onde buscaban algu\u00e9n que se encargase de revisar a traduci\u00f3n dunha enciclopedia xuvenil de Mondadori. Contratouno Pere Calders, que hab\u00eda pouco que retornara do exilio en M\u00e9xico e traballaba como xefe do departamento de produci\u00f3n. Moncada, que a\u00ednda non escribira nada desde que se instalou en Barcelona, \u200b\u200bescribiu o que ser\u00eda o seu primeiro conto en lingua catal\u00e1: \"Joc de Caps\". A Pere Calders gustoulle moito aquel primeiro conto e animouno a continuar escribindo e continuar incorporando \u00e1s narraci\u00f3ns formas xenu\u00ednas da fala de Mequinenza. Durante moito tempo, ao terminar o horario laboral, quedaban os dous na editorial a escribir ou \u00edan xuntos ao Ateneu Barcelon\u00e9s. Comentaban o que escrib\u00edan e Calders, naqueles primeiros tanteos co catal\u00e1n, axud\u00e1balle na aprendizaxe da ortograf\u00eda.\nFoi present\u00e1ndose a premios literarios a fin de dar a co\u00f1ecer as narraci\u00f3ns e conseguir que algunha editorial se interesase por editalas. Con \"\"La lluna, la pruna\" ga\u00f1ou o Premio Brugu\u00e9s (1970), coa recompilaci\u00f3n \"Hist\u00f2ries de la m\u00e0 esquerra\" o premio Joan Santamaria (1971), con \"Cr\u00f2nica del darrer rom\" o segundo premio da Crida da revista Serra d'Or (1971) e con \"Narracions de l'Ebre\" o Premio Jaume March (1980). O primeiro texto que lle publicaron foi \"Cr\u00f2nica del darrer rom\", que sa\u00edu na revista Serra d'Or de marzo de 1971, narraci\u00f3n onde xa se poden observar algunhas das claves do mundo literario Moncada.\nMadurez.\nAos poucos, con todo, foi d\u00e1ndose conta de que dada a s\u00faa maneira de traballar lenta e meticulosa non pod\u00eda continuar dedic\u00e1ndose simultaneamente \u00e1 pintura e a literatura unha vez acabada a xornada laboral. Finalmente, animado polos premios literarios e a publicaci\u00f3n en Edici\u00f3ns da Magrana do seu primeiro libro \"Hist\u00f2ries de la m\u00e0 esquerra i altres narracions\" \u2500que reun\u00eda dezasete narraci\u00f3ns\u2500, decantouse por deixar de lado a obra pl\u00e1stica e dedicar as horas que o traballo lle deixaba libres a escribir. Isto permitiulle publicar catro anos m\u00e1is tarde o segundo libro de contos: \"El caf\u00e8 de la granota\"\".\nSempre lembrou o paso pola editorial Montaner e Sim\u00f3n como unha etapa moi enriquecedora tanto para a xente que traballaba: Pere Calders e Josep Soler, como pola xente que os \u00eda ver: Avel\u00b7l\u00ed Art\u00eds Gener \"T\u00edsner\", F\u00e9lix Cucurull, Xavier Benguerel, o escultor Gim\u00e9nez Botey... e as an\u00e9cdotas que viviu. E, de feito, cando enfermou estaba a traballar nunha novela que levaba o t\u00edtulo provisional de \"\"Dante S.L\".\", onde pensaba recrear o ambiente vivido durante aqueles anos. A novela quedou inacabada, xa que lle diagnosticaron un cancro de pulm\u00f3n no outono de 2004 e morreu nunha cl\u00ednica de Barcelona o 13 de xu\u00f1o de 2005. A petici\u00f3n do autor, as s\u00faas cinzas foron levadas a Mequinenza e foron depositadas no solar que ocupara a s\u00faa casa no Pobo Vello de Mequinenza. O 9 de xullo conced\u00e9uselle a t\u00edtulo p\u00f3stumo a distinci\u00f3n de \"fillo predilecto\" de Mequinenza.\nObra.\nObra pict\u00f3rica.\nAs primeiras exposici\u00f3ns de obra pl\u00e1stica levounas a cabo en Mequinenza durante os anos 1966 e 1970. A d\u00e9cada seguinte, participou en exposici\u00f3ns individuais e colectivas en diferentes poboaci\u00f3ns de Catalu\u00f1a: L'Abast en Matar\u00f3 (1977 e 1978), as Escolas Unesco de Barcelona (1977), na Botiga de Coses de Vilassar de Mar (1979) e na Caixa de Aforros Laietana de Arenys de Mar (1980). Gran parte dos seus lectores non descubriron a s\u00faa faceta pict\u00f3rica at\u00e9 o falecemento do escritor froito das exposici\u00f3ns realizadas en Mequinenza (2005), Tarragona (2005), Lleida (2006, 2009), Barbastro (2007) e Calatayud (2007). Actualmente, gran parte da s\u00faa obra pict\u00f3rica pode verse instalada no Museo da Historia de Mequinenza, nos Museos de Mequinenza que contan cun espazo dedicado a Moncada. \nObra fotogr\u00e1fica.\nEn 2014, o Museu Etnol\u00f2gic de Barcelona en colaboraci\u00f3n co Concello de Mequinenza produciron a exposici\u00f3n Mequinensa! \"Fotografies de Jes\u00fas Moncada\". A exposici\u00f3n permit\u00eda percorrer as fotograf\u00edas de Jes\u00fas Moncada realizadas por el mesmo no Pobo Vello de Mequinenza antes de desaparecer baixo as augas do pantano de Ribarroja a principios dos anos 70 combinadas con diversos textos das s\u00faas obras literarias. \nMoncada e Mequinenza.\nCoa publicaci\u00f3n, nos anos setenta, dos seus primeiros escritos e, sobre todo, coa aparici\u00f3n a finais dos anos oitenta da novela \"Cami\u00f1o de sirga\" -obra profusamente premiada, co aval case un\u00e1nime da cr\u00edtica e cun amplo reco\u00f1ecemento do p\u00fablico lector tanto de dentro como de f\u00f3ra do pa\u00eds-, Moncada centrou especialmente o seu interese literario na vila de Mequinenza e no r\u00edo Ebro: a xeograf\u00eda urbana e rural da vila, o comportamento e a psicolox\u00eda dos seus habitantes, a navegaci\u00f3n tradicional polo Ebro, a prosperidade e o declive das explotaci\u00f3ns mineiras da conca de Mequinenza, e os diferentes aspectos sociopol\u00edticos e socioecon\u00f3micos ligados a todo este mundo.\n\u00c9 por iso que a obra de Jes\u00fas Moncada ten un car\u00e1cter universal que permite ser lida e entendida partes, como demostran amplamente a reedici\u00f3n dos seus contos e novelas e as traduci\u00f3ns a un bo grupo de linguas. A Moncada -tal como el confesou en m\u00e1is dunha ocasi\u00f3n-, g\u00fastalle falar nos seus textos do que co\u00f1ece a fondo. Sen d\u00fabida, o feito de ver desaparecer baixo as augas do encoro de Ribarroja unha parte da poboaci\u00f3n de Mequinenza e demoler o resto do pobo vello, ademais da fascinaci\u00f3n que sempre sentiu polos r\u00edos, marca dunha maneira singular e profunda a s\u00faa obra.\nTanto nas novelas m\u00e1is corais como \"Cami\u00f1o de sirga\" ou \"Estremecida memoria\" ou m\u00e1is plurais como \"A galer\u00eda das estatuas\" o ambiente mequinenzano e a v\u00eda fluvial do Ebro est\u00e1n moi presentes. R\u00faas, prazas, caf\u00e9s, salas de baile, terras de horta, peiraos do Ebro, minas de lignito e mineiros, llauts e llauters, burgueses, comerciantes, agricultores ... van conformando este pequeno, denso e delicioso espazo literario a medio cami\u00f1o moitas veces entre o drama e a comedia, e empapado mi\u00fado de humor, de iron\u00eda, dun punto de s\u00e1tira, de tenrura, de morte e de rituais funerarios, cun estilo que contempla a oralidade e que soborda de palabras vivas, ricas, expresivas e moi elaborados, sen evitar, con todo, o l\u00e9xico e a fraseolox\u00eda propios do catal\u00e1n occidental de Mequinenza.\nPremios e reco\u00f1ecementos.\nCando nalgunha entrevista pregunt\u00e1banlle por que non se presentaba a premios literarios, Moncada sempre explicaba que o seu interese por este tipo de certame desaparecera cando houbo un editor interesado en publicar as s\u00faas obras. En 1988, \"\"Cam\u00ed de Sirga\" conseguiu un gran eco tanto por parte do p\u00fablico como da cr\u00edtica. \u00c1 s\u00faa primeira novela, considerada como unha das mellores obras da literatura catal\u00e1 contempor\u00e1nea, outorg\u00e1ronlle o Premio Joan Crexells (1988), o Premio Letras (1988) o a Fundaci\u00f3n de Amigos das Artes e das Letras de Sabadell, o Premio Nacional da Cr\u00edtica (1988), o Premio Cr\u00edtica Serra d'Or (1989) e o Premio Cidade de Barcelona (1989). Tam\u00e9n foi finalista do Premio Nacional de Literatura (1988).\nCon \"Estremida memoria\"\" conced\u00e9ronlle por segunda vez o Premio Joan Crexells (1997) e o Premio Cr\u00edtica Serra d'Or (1998), as\u00ed como o Premio Humbert Torres. O quefacer literario de Moncada tam\u00e9n foi valorado polos seus compa\u00f1eiros de oficio, xa que foi o primeiro escritor distinguido co Premio Jaume Fuster dos Escritores en Lingua Catal\u00e1. O mesmo ano tam\u00e9n viu reco\u00f1ecidos os seus m\u00e9ritos tanto en Catalu\u00f1a como en Arag\u00f3n, xa que a Xeneralidade de Catalu\u00f1a outorgoulle a Cruz de San Jordi e a Deputaci\u00f3n de Zaragoza, a Medalla de Santa Isabel de Portugal. Finalmente, en 2004, as Cortes Aragonesas conced\u00e9ronlle o Premio de Honra das Letras Aragonesas, galard\u00f3n que por primeira vez d\u00e1base a un autor aragon\u00e9s que escribira a s\u00faa obra en lingua catal\u00e1.\nJes\u00fas Moncada, nomeado por mor da s\u00faa morte fillo predilecto de Mequinenza, conta cun espazo propio dentro dos Museos de Mequinenza. O Espazo Moncada dentro do Museo da Historia de Mequinenza permite percorrer en profundidade a s\u00faa obra pict\u00f3rica, literaria e fotogr\u00e1fica.\nObra de Jes\u00fas Moncada.\nJes\u00fas Moncada, lento e meticuloso \u00e1 hora de elaborar a s\u00faa escritura, optou, nun momento determinado, por deixar de lado a pintura e dedicarse de cheo \u00e1 redacci\u00f3n das s\u00faas obras e terminar os encargos e traduci\u00f3ns para a diferentes editoriais. A\u00ednda que Moncada \u00e9 autor dunha obra breve -tres libros de relatos, tres novelas e unha recompilaci\u00f3n de artigos- a s\u00faa literatura xerou un gran interese, \u00e1 parte de entre un n\u00famero importante de lectores, entre estudosos e tradutores.\nEn canto aos estudos ao redor da s\u00faa obra, destacan varios monogr\u00e1ficos en revistas, gu\u00edas de lectura, teses doutorais, recensi\u00f3ns, artigos xerais e especializados que abarcan, ademais da an\u00e1lise das novelas as e os contos, aspectos como a onom\u00e1stica, o l\u00e9xico, a fraseolox\u00eda, o uso da lingua, o mito ou a s\u00e1tira. \nA prosa moncadiana \u00e9 moi rica en expresi\u00f3ns idiom\u00e1ticas especialmente en locuci\u00f3ns e frases feitas. Os fraseoloxismos e xiros espec\u00edficos do falar de Mequinenza aparecen con funci\u00f3n narrativa, xa que moitas veces sustentan o humor e a iron\u00eda de Jes\u00fas Moncada. Ademais, a presenza do territorio (a trav\u00e9s de top\u00f3nimos e elementos caracter\u00edsticos da topograf\u00eda e do clima de Mequinenza), o l\u00e9xico e a fraseolox\u00eda e as referencias aos traballos dos llauters e dos mineiros con expresi\u00f3ns caracter\u00edsticas son pezas crave do elaborado estilo de Jes\u00fas Moncada.\nPor outra banda, a obra moncadiana foi traducida a vinte e unha linguas. Sobresae a traduci\u00f3n ao castel\u00e1n de todos os volumes de ficci\u00f3n, pero tam\u00e9n hai que ter en conta as traduci\u00f3ns ao aragon\u00e9s e ao galego de \"Cami\u00f1o de sirga\" -o t\u00edtulo traducido ademais idiomas- e o interese porque Moncada puidese ser lido en linguas tan afastadas como o xapon\u00e9s ou o vietnamita."}
{"id": "515063", "revid": "1888", "url": "https://gl.wikipedia.org/wiki?curid=515063", "title": "Braulio Gonz\u00e1lez Pasant\u00edn", "text": ""}
{"id": "515064", "revid": "15490", "url": "https://gl.wikipedia.org/wiki?curid=515064", "title": "Parnassia", "text": "Parnassia \u00e9 un x\u00e9nero de plantas da familia \"Celastraceae\", a\u00ednda que, antigamente, clasificouse dentro da familia Saxifragaceae. Comprende 113 especies descritas e destas, s\u00f3 62 aceptadas.\nH\u00e1bitat.\nTr\u00e1tanse de plantas vivaces dun rizoma que se prolonga horizontalmente case a rentes do chan, sen profundar demasiado. Os seus h\u00e1bitats enc\u00f3ntranse en ecosistemas alpinos ou \u00e1rticos, sempre no Hemisferio Norte.\nDescrici\u00f3n.\nTr\u00e1tanse de plantas fontais, que cr\u00edan en bra\u00f1as, mananciais, nas beiras de regos, chans higroturbosos, pedregais nivais, etc. Parecen posu\u00edr certa afinidade por solos calcarios. En concreto, \"P. palustris\" adoita formar comunidades con \"Caricetalia nigrae\", \"Tofiedietalia\", \"Molinion coeruleae\", \"Scheuchzerio-Caricetea nigrae\", etc.\nA s\u00faa distribuci\u00f3n \u00e9 boreal-subalpina.\nAs s\u00faas flores, de cor l\u00e1ctea, pos\u00faen caracteristicamente estaminodios.\nAs follas son con forma de coraz\u00f3n e glabras.\nUsos.\nPos\u00faen usos como planta medicinal: atrib\u00faenselle calidades como adstrinxente, cicatrizante e antidiarreico. Para extraer os seus principios activos real\u00edzase unha cocedura da planta completa, machucada. No caso da actividade cicatrizante, empr\u00e9gase topicamente en cru.\nEn canto \u00e1 s\u00faa composici\u00f3n qu\u00edmica e metabolismo secundario, cabe destacar a presenza de \u00e1cido t\u00e1nico e pouco m\u00e1is, xa que faltan an\u00e1lises completas desta especie.\nTaxonom\u00eda.\nO x\u00e9nero foi descrito por Carl von Linn\u00e9 e publicado en \"Species Plantarum\" 1: 273. 1753. A especie tipo \u00e9: \"Parnassia palustris\" L. "}
{"id": "515065", "revid": "865", "url": "https://gl.wikipedia.org/wiki?curid=515065", "title": "BAE Systems Hawk", "text": "O BAE Systems Hawk \u00e9 un adestrador avanzado a reacci\u00f3n brit\u00e1nico monomotor. Voou por vez primeira en Dunsfold, Surrey, o 21 de agosto de 1974 como o Hawker Siddeley Hawk, e posteriormente foi fabricado polas s\u00faas compa\u00f1\u00edas sucesoras, British Aerospace e BAE Systems. Ademais de ser usado como adestrador tam\u00e9n \u00e9 utilizado como avi\u00f3n de combate de baixo custo.\nEntre os operadores do Hawk at\u00f3panse a Royal Air Force (destacando o seu uso por parte do seu equipo acrob\u00e1tico, os Red Arrows) e un n\u00famero considerable de operdores militares estranxeiros. O Hawk a\u00ednda se fabrica no Reino Unido e baixo licenza na India por Hindustan Aeronautics Limited (HAL), con m\u00e1is de 900 aparellos vendidos a 18 operadores de todo o mundo.\nDese\u00f1o.\nO Hawk \u00e9 un adestrador avanzado cunha cabina de dous homes en t\u00e1ndem, unha \u00e1 cantilever baixa e impulsado por un \u00fanico motor turboventilador. A diferenza de moitos dos anteriores adestradores no servizo da RAF, o Hawk dese\u00f1ouse especificamente para o adestramento. Hawker desenvolveu o avi\u00f3n para ter un alto nivel de servizo, ademais de custos de compra e operaci\u00f3n m\u00e1is baixos que os anteriores adestradores como o Jet Provost. O Hawk \u00e9 loubado polos seus pilotos pola s\u00faa axilidade.\nO dese\u00f1o da fuselaxe inclu\u00eda un diferencial de altura entre os dous asentos da cabina; isto proporcionaba uns xenerosos niveis de visibilidade para o instrutor no asento traseiro. Cada praza est\u00e1 equipada con asentos exectables Martin-Baker Mk 10B zero-zero asistidos por foguetes. O aire cara o motor Rolls-Royce Turbomeca Adour, montado na parte traseira, fl\u00fae a trav\u00e9s de d\u00faas entradas na parte dianteira das ra\u00edces das \u00e1s. Durante o desenvolvemento do avi\u00f3n Hawker traballou estreitamente con Rolls-Royce para reducir o consumo de combustible do motor e para asegurar un alto nivel de fiabilidade.\nXa na fase de desenvolvemento pretend\u00edase crear unha variante do Hawk que tam\u00e9n servise como un caza de ataque ao chan monopraza; tanto o adestrador como o caza desenvolv\u00e9ronse co mercado de exportaci\u00f3n en mente. Nos modelos monopraza a zona do asento dianteiro substit\u00faese por unha ba\u00eda co electr\u00f3nica da avi\u00f3nica e sistemas de a bordo, como un ordenador de control de fogo, radar multi-modo, tel\u00e9metro l\u00e1ser e infravermellos de barrido frontal (FLIR). Alg\u00fans clientes de exportaci\u00f3n, como Malaisia, realizaron extensivas modificaci\u00f3ns nos seus avi\u00f3ns, como un punto de ancoraxe na punta das \u00e1s ou unha sonda para reabastecemento en voo.\nO Hawk dese\u00f1ouse para ser manobrable e poder acadar unha velocidade de Mach 0,88 a nivel de voo e Mach 1.15 nun picado, permitindo as\u00ed aos alumnos experimentar o voo trans\u00f3nico antes de avanzar a un adestrador supers\u00f3nico. A estrutura \u00e9 moi resistente e forte, con capacidade para aguantar +9 g; o l\u00edmite normal na RAF \u00e9 de +7.5/-4 g. Un sistema hidr\u00e1ulico dual subministra enerx\u00eda para operar sistemas como os flaps, os freos de aire e o tren de aterraxe, xunto cos controis de voo. Ten tam\u00e9n unha turbina de aire de impacto instalada na deriva para proporcionar enerx\u00eda hidr\u00e1ulica de apoio no caso do fallo do motor; ademais enriba do motor existe unha unidade de potencia auxiliar de turbina de gas.\nO Hawk pode levar unha vaina de can\u00f3n na li\u00f1a central, como o ADEN de 30 mm, d\u00faas baixo as \u00e1s, e ata catro ancoraxes para armamento e equipamento. En servizo coa RAF o Hawks pode operar m\u00edsiles aire-aire Sidewinder. A principios dos 90 British Aerospace investigou a posibilidade de armar o Hawk co m\u00edsil anti-buque Sea Eagle para clientes de exportaci\u00f3n. En 2016 BAE Systems estaba desenvolvendo o chamado \"Advanced Hawk\" cunha nova \u00e1 con slats no bordo de ataque, m\u00e1is sensores e armas, un \"head-mounted display\" (HMD), e unha gran pantalla \u00fanica na cabina dianteira."}
{"id": "515066", "revid": "98629", "url": "https://gl.wikipedia.org/wiki?curid=515066", "title": "Benigno Teijeiro Mart\u00ednez", "text": "Benigno Melchor Vicente Teijeiro Mart\u00ednez, co\u00f1ecido como Benigno T. Mart\u00ednez, nado en Ortigueira o 20 de setembro de 1846 e finado en Paran\u00e1 o 18 de agosto de 1925, foi un historiador, pedagogo, escritor e xornalista galego radicado en Concepci\u00f3n del Uruguay (Arxentina) desde o ano 1875.\nTraxectoria.\nEstudou a instancia do seu pai para perito agr\u00edcola, obtendo o t\u00edtulo e exercendo a profesi\u00f3n en Ortigueira e despois en Cuba. Ao morrer o pai, regresou a Galicia e iniciou unha carreira como xornalista. De ideas liberais e republicanas, emigrou a Am\u00e9rica e radicouse en Concepci\u00f3n del Uruguay en 1875, logo de pasar por Montevideo e Asunci\u00f3n.\nEn Concepci\u00f3n del Uruguay, que naquela \u00e9poca era capital de Entre R\u00edos, exist\u00eda unha importante comunidade galega, integr\u00e1ndose na vida cultural da cidade. Traballou como funcionario p\u00fablico, xornalista e escritor. Foi bibliotecario dende 1875, secretario da Oficina Nacional de Agricultura e Estat\u00edstica de Entre R\u00edos en 1877, secretario da Comisi\u00f3n Nacional de Inmigraci\u00f3n de Entre R\u00edos en 1878 e xefe de Estat\u00edstica e Arquivos da Provincia o ano seguinte, inaugurando o Rexistro Estat\u00edstico que culminou co censo suplementario de 1879.\nNa Escola de Preceptores que funcionaba no Colegio del Uruguay obtivo o t\u00edtulo de Preceptor de Escuelas Comunes e asign\u00e1ronlle o posto de director da Escuela de Varones n\u00famero 2 de Concepci\u00f3n del Uruguay.\nEn 1880 ingresou como profesor no Colegio Nacional de Concepci\u00f3n del Uruguay e posteriormente na Escuela Normal de Concepci\u00f3n del Uruguay. Foi nomeado C\u00f3nsul de Paraguai en Concepci\u00f3n del Uruguay.\nAnte a falla de libros de texto para o estudo, escribiu manuais sobre historia arxentina, historia americana, xeograf\u00eda antiga, xeograf\u00eda arxentina, cartograf\u00eda hist\u00f3rica, aritm\u00e9tica elemental e xeometr\u00eda pr\u00e1ctica\nEn 1882 viaxou a Bos Aires para asistir aol Congreso Pedag\u00f3gico Internacional Americano, do que foi presidente On\u00e9simo Leguizam\u00f3n. Ese mesmo ano interveu na organizaci\u00f3n dunha mostra continental.\nDedicado con intensidade aos estudos hist\u00f3ricos, integrou a Xunta de Historia e Numism\u00e1tica, a Academia Nacional de la Historia de la Rep\u00fablica Argentina e outras instituci\u00f3ns nacionais e estranxeiras.\nFoi director do Arquivo da Provincia de Entre R\u00edos, que iniciara Mart\u00edn Ru\u00edz Moreno, e morreu mentres desempe\u00f1aba ese cargo.\nEn ocasi\u00f3n do primeiro centenario de Concepci\u00f3n, obtiene en 1884 unha medalla de ouro da Municipalidad nos Primeiros Xogos Florais pola s\u00faa obra \"Memoria acerca de la Conquista y Fundaci\u00f3n de los pueblos de Entre R\u00edos\".\n\u00c9 autor de obras de teatro non sempre ben acollidas polos cr\u00edticos: \"Independencia y Tiran\u00eda (ou El doctor Francia)\", estreada en Asunci\u00f3n en 1874; \"Misterios del t\u00edo Pascual\", en 1877; \"Por Ac\u00e1 y por All\u00e1\", en 1878; e a zarzuela \"Guerra de los Solteros\", con m\u00fasica do mestre Lagarza, todas elas representadas no Teatro 1\u00b0 de Mayo de Concepci\u00f3n del Uruguay. Jacobo A De Diego sup\u00f3n que tam\u00e9n lle pertencer\u00eda \"La Flor del Azafr\u00e1n\".\nBenigno T. Mart\u00ednez exerceu de xornalista, e, en tal car\u00e1cter, editou e dirixiu \"El Orden\", un bisemanario de Concepci\u00f3n del Uruguay, cuxa redacci\u00f3n pertenceu a Luis Bonarparte. Tam\u00e9n creou e dirixiu \"El Investigador\", da mesma cidade que, m\u00e1is que un diario corrente, era un museo de informaci\u00f3ns hist\u00f3ricas, cient\u00edficas, art\u00edsticas e literarias de incalculable valor para os estudosos e que a\u00ednda \u00e9 de proveito consultar. Pero a s\u00faa obra m\u00e1xima \u00e9 a \"Historia de Entre R\u00edos\", que certas autoridades consideran non superada a\u00ednda, e que consta de cinco tomos, os \u00faltimos dous in\u00e9ditos. Por outra parte, escribiu m\u00e1is dun centenar de monograf\u00edas, numerosos poemas e artigos xornal\u00edsticos.\nObra.\nSegundo Marcelo J. Mart\u00ednez Soler, descendente de Benigno, a obra completa comprende 165 t\u00edtulos sen contar 19 in\u00e9ditos, recensi\u00f3n que realizou a partir do ap\u00e9ndice bibliogr\u00e1fico publicado por Julio D\u00e1vila D\u00edaz; pola edici\u00f3n conmemorativa de \"La Ma\u00f1ana\", diario de Paran\u00e1, do 12 de outubro de 1922 e os artigos necrol\u00f3xicos do mesmo e de \"El Diario\" de agosto de 1925.\nNon s\u00f3 publicou en espa\u00f1ol, sen\u00f3n que tam\u00e9n en galego."}
{"id": "515070", "revid": "65337", "url": "https://gl.wikipedia.org/wiki?curid=515070", "title": "Academia Brit\u00e1nica", "text": "A Academia Brit\u00e1nica (en ingl\u00e9s: \"British Academy\") \u00e9 a academia nacional do Reino Unido para as humanidades e as ciencias sociais, fundada en 1902 e merecedora da Carta Real (Royal Charter) no mesmo ano\nA \"British Academy\" \u00e9 unha organizaci\u00f3n ben\u00e9fica aut\u00f3noma, con sede nos n\u00fameros 10 e 11 de \"Carlton House Terrace\", en Londres. Componse de m\u00e1is dun milleiro de membros, destacados eruditos que abranguen todas as disciplinas das humanidades e das ciencias sociais, e \u00e9 un organismo para o financiamento de proxectos de investigaci\u00f3n en todo o Reino Unido. \nO seu financiamento bas\u00e9ase fundamentalmente nunha subvenci\u00f3n anual do Departamento de Negocios, Innovaci\u00f3n e Talento (BIS). No exercicio 2019-2020 dispuxo dun orzamento de 60.727.817 libras.\nFinalidade.\nA Academia act\u00faa con cinco prop\u00f3sitos fundamentais:\nHistoria.\nA creaci\u00f3n dunha \"academia brit\u00e1nica para a promoci\u00f3n dos estudos hist\u00f3ricos, filos\u00f3ficos e filol\u00f3xicos\" prop\u00faxose por vez primeira en 1899, para que Gran Breta\u00f1a puidese estar representada nos encontros acad\u00e9micos europeos e americanos. A organizaci\u00f3n, que desde aquel momento se co\u00f1eceu simplemente como a \"British Academy\", iniciouse o 17 de decembro de 1901 como unha simple sociedade, que adquiriu a Carta Real do rei Eduardo VII o 8 de agosto de 1902.\nDesde ent\u00f3n, foron moitos os eruditos brit\u00e1nicos da rama das humanidades e as ciencias sociais que participaron da vida da academia, entre eles John Maynard Keynes, Isaiah Berlin, C. S. Lewis e Henry Moore.\nAta a tempada 1927-1928, a Academia non ti\u00f1a unha sede propia, e daquela instalouse nunhas salas no n\u00famero e de \"Burlington Gardens\". En 1968 trasladouse ata a veci\u00f1a \"Burlington House\" e, posteriormente, \u00e1s proximidades de \"Regent's Park\". Non foi ata 1998 cando a Academia Brit\u00e1nica se instalou definitivamente na localizaci\u00f3n actual de \"Carlton House Terrace\", nos n\u00fameros 10 e 11, con vistas a \"St James's Park\". O edificio foi dese\u00f1ado polo arquitecto John Nash e constru\u00eduse entre a d\u00e9cada de 1920 e a de 1930. O n\u00famero 10 foi anteriormente a residencia londiniense da familia Ridley e o n\u00famero 11 foi, de 1856 a 1875, o fogar do primeiro ministro William Gladstone.\nEn marzo de 2010, a Academia comezou un proxecto de renovaci\u00f3n e restauraci\u00f3n das salas p\u00fablicas do n\u00famero 11, con orzamento de 2,75 mill\u00f3ns de libras, logo da sa\u00edda do seu anterior inquilino, a Asociaci\u00f3n da Prensa Estranxeira. Nesta operaci\u00f3n, na que se uniron os dous edificio, completouse en xaneiro de 2011, e entre os novos espazos creados salienta o auditorio Wolfson, cunha capacidade de 150 asentos. O resto das instalaci\u00f3ns componse de oficinas e diversas salas para conferencias e outros eventos da Academia.\nA historia, as vicisitudes e os logros da Academia Brit\u00e1nica quedaron rexistrados en senllas obras de dous secretarios da instituci\u00f3n; a de Frederic Kenyon, de 37 p\u00e1xinas, cobre ata o ano 1951, en tanto que a de Mortimer Wheeles abrangue entre os anos 1949 e 1968.\nMembros e secci\u00f3ns.\nA elecci\u00f3n como membro da Academia Brit\u00e1nica sup\u00f3n unha alta distinci\u00f3n acad\u00e9mica en humanidades e ciencias sociais, baseada nos traballos de investigaci\u00f3n publicados polo candidato. Ademais dos membros de pleno dereito (arredor de 1.000), necesariamente residentes no Reino Unido no momento do seu nomeamento, existen tam\u00e9n os membros correspondentes (m\u00e1is de 300), residentes noutros pa\u00edses pero cunha conexi\u00f3n coas investigaci\u00f3ns levadas a cabo pola Academia, e, finalmente, os membros honor\u00edficos (31 en 2021), caracterizados por realizar contribuci\u00f3ns especiais aos prop\u00f3sitos da Academia.\nTodos os membros electos son encadrados nalgunha das seguintes secci\u00f3ns da Academia:\nLabor internacional.\nCoa finalidade de promover os intereses da investigaci\u00f3n e da aprendizaxe no Reino Unido por todo o mundo, a Academia Brit\u00e1nica traballa na creaci\u00f3n de redes e na colaboraci\u00f3n internacional, de xeito que se aborde a investigaci\u00f3n en humanidades e en ciencias sociais desde unha perspectiva global. Para isto, a Academia definiu sete \u00e1reas de traballo: \u00c1frica, China, Oriente Medio, Europa, Asia meridional, e Hispanoam\u00e9rica e o Caribe.\nAdemais diso, a Academia Brit\u00e1nica tam\u00e9n financia e coordina unha rede de instituci\u00f3ns estranxeiras que brindan experiencia local, apoio lox\u00edstica e, con frecuencia, unha base de traballo para acad\u00e9micos do Reino Unido. Alg\u00fans destes institutos de investigaci\u00f3n est\u00e1n en cidades como Am\u00e1n, Ancara, Atenas, Xerusal\u00e9n, Nairobi, Roma ou Teher\u00e1n. Outras instituci\u00f3ns destas redes est\u00e1n radicadas no Reino Unido e executan programas de investigaci\u00f3n estrat\u00e9xica noutras partes do mundo, como \u00c1frica, Hispanoam\u00e9rica, e o sur e o sueste asi\u00e1tico.\nEventos p\u00fablicos.\nA \"British Academy\" organiza un amplo programa anual de m\u00e1is de 50 conferencias p\u00fablicas, paneis de discusi\u00f3n e seminarios acerca de novas investigaci\u00f3ns e nos que se debaten temas de actualidade. Entre elas incl\u00faense series de conferencias celebradas ao longo dos anos, como \u00e9 o caso das \"Shakespeare Lectures\", que te\u00f1en lugar anualmente desde 1911. \nA maior\u00eda destas actividades son de balde e te\u00f1en lugar na propia sede da Academia en \"Carlton House Terrace\".\nPremios.\nA Academia Brit\u00e1nica outorga un total de 15 premios e medallas, a maior\u00eda deles de concesi\u00f3n anual:\nPresidentes da Academia Brit\u00e1nica.\nEsta \u00e9 unha listaxe dos presidentes da Academia Brit\u00e1nica desde a s\u00faa fundaci\u00f3n en 1902:\nPublicaci\u00f3ns.\nAs publicaci\u00f3ns da Academia Brit\u00e1nica organ\u00edzanse nas seguintes series editoriais:"}
{"id": "515071", "revid": "65337", "url": "https://gl.wikipedia.org/wiki?curid=515071", "title": "British Academy", "text": ""}
{"id": "515072", "revid": "1888", "url": "https://gl.wikipedia.org/wiki?curid=515072", "title": "Manuel Dom\u00ednguez Le\u00f3n", "text": "Manuel Dom\u00ednguez Le\u00f3n, nado en Tui en 1904 e finado no mesmo concello o 30 de outubro de 1936, foi un empregado e pol\u00edtico galego.\nTraxectoria.\nSecretario da agrupaci\u00f3n local de Izquierda Republicana de Tui. Logo do golpe de Estado do 18 de xullo de 1936 foi detido. Xulgado en Vigo por rebeli\u00f3n militar, foi condenado a pena de morte. Foi executado en Tui con Alejo Diz Jurado, Dar\u00edo \u00c1lvarez Limeses, Seraf\u00edn Fern\u00e1ndez Costas, Julio Fern\u00e1ndez Fern\u00e1ndez e Jos\u00e9 Felipe Mu\u00f1oz o 30 de outubro."}
{"id": "515074", "revid": "5863", "url": "https://gl.wikipedia.org/wiki?curid=515074", "title": "Patrocinio Armesto Alonso", "text": ""}
{"id": "515075", "revid": "5863", "url": "https://gl.wikipedia.org/wiki?curid=515075", "title": "Patrocinio Armesto", "text": ""}
{"id": "515078", "revid": "5863", "url": "https://gl.wikipedia.org/wiki?curid=515078", "title": "Jes\u00fas Moncada Estruga", "text": ""}
{"id": "515079", "revid": "5863", "url": "https://gl.wikipedia.org/wiki?curid=515079", "title": "Jes\u00fas Moncada i Estruga", "text": ""}
{"id": "515080", "revid": "5863", "url": "https://gl.wikipedia.org/wiki?curid=515080", "title": "V\u00edctor Arufe Gir\u00e1ldez", "text": ""}
{"id": "515083", "revid": "89787", "url": "https://gl.wikipedia.org/wiki?curid=515083", "title": "Carmen Boullosa", "text": "Carmen Boullosa, nada na Cidade de M\u00e9xico o 4 de setembro de 1954, \u00e9 unha poeta, novelista mexicana. \nTraxectoria.\nCarmen Boullosa \u00e9 escritora. Nos anos setenta apareceron os seus primeiros poemas, e desde ent\u00f3n cultivou outros x\u00e9neros literarios e elaborou libros de artista. Publicou dezaoito novel\"a\"s (entre elas \"El libro de Ana, Texas, La gran ladroner\u00eda, Las paredes hablan\" -adaptada ao cine dirixida por Antonio Zavala, con Kuno Becker e Mar\u00eda Aura, H\u00e9ctor Bonilla, Edith Gonz\u00e1lez, Mario Zaragoza-, nove recompilaci\u00f3ns de poes\u00eda (\"La patria insomne\"), tres libros de ensaios (en coautor\u00eda co Premio Pulitzer de historia Mike Wallace \"A Narco History, How the United States and Mexico Jointly Created the \u00b4Mexican Drug-War\u00b4\"), varia invenci\u00f3n (\"Papeles irresponsables\") e tres volumes de obras de teatro. Sete das s\u00faas obras de teatro foron postas en escena. A s\u00faa obra foi publicada por editores clave de Am\u00e9rica Latina e Espa\u00f1a, e traducida a doce linguas.\nRecibiu o Premio Xavier Villaurrutia de M\u00e9xico; o Liberaturpreis e o Anna Seghers en Alema\u00f1a; o Premio de Novela Caf\u00e9 Xix\u00f3n e a Casa de Am\u00e9rica de Poes\u00eda Americana ; o Rosal\u00eda de Castro, outorgado polo PEN galego; e o Typographical Award on Translation. Foi finalista para o Drunken Boat de poes\u00eda e do \u201cPEN Translation Award 2014\u201d, e nomeada ao Mundial Feminino de Literatura, organizado pola revista \"Three Percent\", como (\u00fanica) representante de M\u00e9xico.\nA fins dos anos setenta e principios dos oitenta, Carmen Boullosa publicou poemas (\"La memoria vac\u00eda (1978)\", \"El hilo olvida (1978\"), colaborou con artistas, especialmente con Magali Lara, escribiu teatro e a s\u00faa primeira novela, e con Alejandro Aura en \"El Cuervo\" tivo a sorte de acoller escritores, teatreiros, m\u00fasicos, int\u00e9rpretes e artistas. \nEstudou Letras Hisp\u00e1nicas na Ibero (1972-1973) e na UNAM (Universidade Nacional Aut\u00f3noma de M\u00e9xico) (1974-1976). Foi bolseira Salvador Novo (1974), do Centro Mexicano de Escritores (1980), do INBA FONAPAS (1981),da Fundaci\u00f3n Guggenheim (1990), da DAAD (1995) e do hoxe chamado Cullman Center (2001). Foi redactora do Dicionario do Espa\u00f1ol en M\u00e9xico do Colexio de M\u00e9xico (1977-1979), fundadora en 1983 do Taller Editorial Tres Sirenas (1980); tomou as rendas, con Alejandro Aura, do teatro-bar El Cuervo, en 1981, e cofundou El Hijo del Cuervo, con Aura, en 1986.\nParticipou en festivais e coloquios, e figurou en recintos culturais ao longo e ancho dos continentes americano e europeo. Ditou conferencias nas universidades Oxford, Cambridge, Heidelberg, Graz, Freie de Berl\u00edn, Irvine, Brown, Georgetown, Berkeley, Florencia, Toscara de Venecia, UCLA, London School, Yale, Princeton, Warwick, Praia Ancha, Northern M\u00edchigan University, Boudoin College, New School de Nova York, Minnesota Twin Cities, Columbia, Connecticut, NYU, Diego Portais, Loyola, Oreg\u00f3n en Eugene, Maryland, Santa Fe, Riverside, Texas en Austin, Texas en Brownsville, T&amp;M, e UNAM, entre outras, e en instituci\u00f3ns como Casa de Am\u00e9rica, New York Public Library, National Library en Londres, Literatur Haus en Frankfurt e Berl\u00edn, Am\u00e9ricas Society de Nova York, as\u00ed como en media ducia de ocasi\u00f3ns na Biblioteca do Congreso de Washington D.C., e en varias sedes do Centro Cervantes (Nova York, Frankfurt, entre outras). Na cidade de M\u00e9xico, deu lecturas e conferencias en librar\u00edas e sedes como o Museo Tamayo, ou o simposio sobre sida \u201cA Writers Perspective\u201d, ou a C\u00e1tedra Alfonso Reyes do Tecnol\u00f3xico de Monterrey. Entre as Feiras do Libro a que asistiu est\u00e1n as de Buenos Aires, A Paz Bolivia, Los \u00c1ngeles (LEAla), Texas no Capitolio de Austin Texas, Santo Domingo, Porto Rico, Bogot\u00e1 e Quito, por mencionar algunhas. En canto a festivais, participou nos de Poes\u00eda de Rotterdam, X\u00e9nova, Venecia, Selecta (Nicaragua), no Hai Festival de Cartaxena e de Xalapa, o LitQuake de San Francisco, e os do PEN en Berl\u00edn, Nova York e Barcelona, entre moitos outros.\nFoi profesora distinguida visitante nas universidades Blaise Pascal de Clermont Ferrand (2014), Columbia University (2003-2004), Georgetown University (1998) e San Diego State University (1990); na New York University (NYU) ocupou a C\u00e1tedra Andr\u00e9s Belo (2002-2003) e na Sorbonne a C\u00e1tedra Alfonso Reyes (2001). Formou parte do corpo acad\u00e9mico de City College, CUNY (2004-2011), ditando cursos sobre Literatura latinoamericana, O Quixote, en espa\u00f1ol e en ingl\u00e9s, e Escrita (Creative Writing), en espa\u00f1ol e ingl\u00e9s.\nFoi a s\u00faa iniciativa e o seu proxecto, abrir a casa para escritores perseguidos da Cidade de M\u00e9xico, a Casa Citlalt\u00e9petl, da que \u00e9 cofundadora, con Salman Rushdie, grazas ao apoio de Cuauht\u00e9moc C\u00e1rdenas e Alejandro Aura. Tramou, promoveu e organizou, co historiador e premio Pulitzer Mike Wallace, a exposici\u00f3n \"Nova York 1613-1945\", que acolleu a New York Historical Society no Museo del Barrio, para p\u00f3r no horizonte colectivo a relaci\u00f3n hist\u00f3rica da cidade de Nova York con Latinoam\u00e9rica e Espa\u00f1a. A exposici\u00f3n foi moi concorrida e amplamente apuntada polos medios. Participou nesta como \u201cChief Advisor\u201d.\nPreside regularmente o programa de televisi\u00f3n NOVA YORK de CUNY-TV, polo que recibiu cinco NY-EMMYS. Recibiu d\u00faas honras de Nova York: Proclama do Senado do Estado de Nova York (2014), e Proclama do New York City Council (2014). M\u00e1is de noventa teses acad\u00e9micas de posgrao estudan a s\u00faa obra, as\u00ed como unha ducia de libros en varias linguas. Varios simposios e coloquios dedic\u00e1ronse enteiramente \u00e1 s\u00faa obra.\nNo oitenta e noventa, presidiu, con Alejandro Aura, o centro cultural (autofinanciado coa venda de comida e vi\u00f1os), El Cuervo, onde se deron cita teatro, literatura, m\u00fasica e artes pl\u00e1sticas marxinais pero imprescindibles para a historia da arte mexicana dos oitenta. Ao seu peche, El Hijo del Cuervo nos seus primeiros anos continuou co mesmo proxecto cultural. A partir do 2000, cando a vocaci\u00f3n cultural do lugar se esvaeu, Carmen Boullosa cortou nexos con este. Exhibiu os seus libros de artista no Museo de Arte Moderna de M\u00e9xico e no Museo Carrillo Gil, entre outros lugares. A New York Public Library alberga unha colecci\u00f3n destes. Exp\u00f3n no Museo Carrillo Gil a serie de borradores manuscritos sobre lenzos-borradores do pintor fotorrealista neoyorkino Robert Neffson, en xullo do 2014. A exposici\u00f3n viaxou ao MUPO en Oaxaca (2015). Na biblioteca do Macaulay Honors College, en 2019, con Magali Lara exp\u00f3n \"Artists Books and Other Collaborations\", libros de artistas e outras colaboraci\u00f3ns nos anos Oitenta. \nForma parte do consello das revistas \"Review\", \"Words Without Borders\", \"BOMB\" (Nova York), \"Letras Libres\" (M\u00e9xico), entre outras. Con Vila-Matas e un reducido grupo de escritores, \u00e9 Reitora da Universidade Desco\u00f1ecida, proxecto de Javier Molea na librar\u00eda McNally de Soho.\nObra.\n\"A\" fins dos anos setenta e principios dos oitenta, Carmen Boullosa publicou poemas (\"La memoria vac\u00eda (1978)\", \"El hilo olvida (1978\"), colaborou con artistas, especialmente con Magali Lara, escribiu teatro e a s\u00faa primeira novela, e con Alejandro Aura en \"El Cuervo\" tivo a sorte de acoller escritores, teatreiros, m\u00fasicos, int\u00e9rpretes e artistas. \u00a0\nNa primeira fase da s\u00faa obra narrativa (que publicou a principios dos noventa) abordou o tema da infancia. Segundo alg\u00fans cr\u00edticos, destacan os trazos autobiogr\u00e1ficos, sobre todo a morte temper\u00e1 da nai que \u00e9 elaborada baixo un forte signo de alleamento, mesmo ling\u00fc\u00edstico, do texto. M\u00e1is tarde, Carmen Boullosa descobre a s\u00faa inclinaci\u00f3n polos temas hist\u00f3ricos da Conquista e Colonia espa\u00f1olas en M\u00e9xico, dedicando unha novela enteira, \"Llanto\", a Moctezuma II, resucitado na s\u00faa ficci\u00f3n no M\u00e9xico ultramoderno do s\u00e9culo XX. Con \"Son vacas, somos puercos\" e a s\u00faa novela \"xemelga\", \"El m\u00e9dico de los\" \"piratas\", a autora fai o atrevido e ins\u00f3lito intento de mergullarse nun mundo exclusivamente masculino, o dos filibusteiros no Mar Caribe. Os seus \u00faltimos textos van abandonando esta predilecci\u00f3n polas escenas violentas e sanguinarias, mostr\u00e1ndose m\u00e1is amenos e en ocasi\u00f3ns at\u00e9 fant\u00e1sticos, cun recendo de conto de fadas. Tam\u00e9n se pode observar unha maior inclinaci\u00f3n a temas internacionais, tales como Miguel de Cervantes, Cleopatra ou a s\u00faa novela sobre Sofonisba Anguissola, \"La virgen y el viol\u00edn\" (Siruela).\nA partir do 2001, participou en proxectos diversos (lecturas, docencia, exposici\u00f3ns) na Cidade de Nova York, relativos \u00e1s culturas de Hispanoam\u00e9rica e ib\u00e9ricas. \"Caf\u00e9 Nueva York\" (con Jos\u00e9 Manuel Prieto, Eduardo Lago, Sylvia Molloy, Eduardo Mitre, Naief Yehya) para traer ao presente a memoria dos escritores que escribiron en espa\u00f1ol en Nova York, desde os rom\u00e1nticos cubanos, Jos\u00e9 Mart\u00ed, Juan Ram\u00f3n Jim\u00e9nez, Garc\u00eda Lorca, Tablada, Gabriela Mistral, e moitos m\u00e1is. Na exposici\u00f3n Nova York que produciu a New York Historical Society, con Mike Wallace como historiador e gu\u00eda desta, explorouse a relaci\u00f3n desta cidade co universo hispanofalante, desde a fundaci\u00f3n de Nova York at\u00e9 os corenta do s\u00e9culo pasado. Dela publicouse un libro co mesmo nome, \"Nueva York\", que cont\u00e9n os ensaios dos expertos que a conformaron.\nPublicou tam\u00e9n dous libros que observan e estudan alg\u00fans aspectos da relaci\u00f3n, xa non de Nova York, sen\u00f3n dos Estados Unidos con M\u00e9xico: Texas, a gran ladroer\u00eda, e Cando M\u00e9xico se (re)apropia de Texas, m\u00e1is un terceiro escrito a catro mans con Mike Wallace: Narcohistory: \"How Mexico and the USA jointly created the \"Mexican\" Drug War\".\nAs s\u00faas m\u00e1is recentes publicaci\u00f3ns son o prefacio para a traduci\u00f3n do primeiro libro de contos de Silvina Ocampo, \"Forgotten Journey\", Traducido por Suzanne Jill Levine e Katie Lateef-Jan, en \"City Lixeiros\", e o libro de poemas A agulla na palleira, polo Premio Casa de Am\u00e9rica de Poes\u00eda Americana, en editorial Visor."}
{"id": "515084", "revid": "15490", "url": "https://gl.wikipedia.org/wiki?curid=515084", "title": "Progress (nave espacial)", "text": "Progress, tam\u00e9n co\u00f1ecida como Progress 7KTG e polo seu \u00edndice GRAU como 11F615A15, foi un tipo de nave de carga sovi\u00e9tica derivada \u00e1 s\u00faa vez das naves tripuladas Soiuz, utilizadas para levar cargamento (v\u00edveres e instrumentos) \u00e1s estaci\u00f3ns Saliut e Mir.\nCaracter\u00edsticas.\nAs naves Progress foron as primeiras naves de carga desenvolvidas na Historia. Ti\u00f1an unha masa en baleiro de 6.520 kg e cargadas de ata 7.020 kg. Med\u00edan 7,48 m de altura e ao igual que as naves Soiuz estaban divididas en tres secci\u00f3ns, pero coa secci\u00f3n orbital t\u00edpica das Soiuz substitu\u00edda por un m\u00f3dulo de 4 m3 para levar carga presurizada e o m\u00f3dulo de reentrada substitu\u00eddo por unha secci\u00f3n chea de propelente para transferir \u00e1 estaci\u00f3n espacial. As naves Progress pod\u00edan permanecer en \u00f3rbita ata 30 d\u00edas. Lanz\u00e1ronse un total de 43 naves Progress mediante foguetes Soiuz U e Soiuz U2, todas desde o cosm\u00f3dromo de Baikonur e con \u00e9xito."}
{"id": "515086", "revid": "4817", "url": "https://gl.wikipedia.org/wiki?curid=515086", "title": "Progress MS", "text": "Progress MS \u00e9 un tipo de nave de carga rusa derivada \u00e1 s\u00faa vez das naves tripuladas Soiuz, utilizadas para levar cargamento (v\u00edveres e instrumentos) \u00e1 Estaci\u00f3n Espacial Internacional.\nCaracter\u00edsticas.\nAs naves Progress MS bas\u00e9anse nas Progress M1 e usan unha avi\u00f3nica m\u00e1is avanzada, un sistema de achegamento mellorado e a posibilidade de usar o sistema de posicionamento GLONASS para unha medici\u00f3n m\u00e1is precisa da posici\u00f3n. As Progess MS usan os sat\u00e9lites Luch 5 para comunicarse con terra. Entre outras melloras est\u00e1n a protecci\u00f3n aumentada contra micrometeoritos, o sistema de luces de posicionamento e o porto de atraque. Poden levar ademais ata 24 CubeSats para exectalos unha vez en \u00f3rbita."}
{"id": "515087", "revid": "85894", "url": "https://gl.wikipedia.org/wiki?curid=515087", "title": "Sergei Prokopiev", "text": "Sergei Valeriievich Prokopiev, nado en Sverdlovsk (Rusia) o 19 de febreiro de 1975, \u00e9 un cosmonauta ruso que formou parte da misi\u00f3n Soiuz MS-09 e foi membro das expedici\u00f3ns 56 e 57 \u00e1 Estaci\u00f3n Espacial Internacional.\nTraxectoria.\nProkopiev foi seleccionado como cosmonauta en outubro de 2010, participando na misi\u00f3n Soiuz MS-09 e sendo membro das expedici\u00f3ns 56 e 57 \u00e1 Estaci\u00f3n Espacial Internacional. Pasou un total de 196,74 d\u00edas no espazo."}
{"id": "515089", "revid": "1888", "url": "https://gl.wikipedia.org/wiki?curid=515089", "title": "Benigno T. Mart\u00ednez", "text": ""}
{"id": "515093", "revid": "89787", "url": "https://gl.wikipedia.org/wiki?curid=515093", "title": "Her\u00f3n de Alexandr\u00eda", "text": "Her\u00f3n de Alexandr\u00eda (en , \"Heron ho Alexandreus\"), nado en Alexandr\u00eda (Exipto) arredor do ano 10 e finado na mesma cidade arredor de 75, foi un enxe\u00f1eiro e matem\u00e1tico helen\u00edstico.\nFoi considerado un dos cient\u00edficos e inventores m\u00e1is grandes da antig\u00fcidade e o seu traballo \u00e9 representativo da tradici\u00f3n cient\u00edfica helenista.\nEn matem\u00e1ticas \u00e9 lembrado principalmente pola f\u00f3rmula de Her\u00f3n, un m\u00e9todo de calcular a \u00e1rea dun tri\u00e1ngulo usando s\u00f3 as lonxitudes dos seus lados.\nPerd\u00e9ronse gran parte dos escritos e dese\u00f1os orixinais de Her\u00f3n, mais algunhas das s\u00faas obras conserv\u00e1ronse, principalmente en manuscritos do Imperio Romano de Oriente, e unha parte m\u00e1is pequena en traduci\u00f3ns latinas ou \u00e1rabes.\nTraxectoria.\nTralo per\u00edodo helen\u00edstico, a ciencia grega destacou na cidade de Alexandr\u00eda, perdurando varios s\u00e9culos ata a ca\u00edda do Imperio Romano. Al\u00ed xurdiron periodicamente abrochos de xenialidade.\nA orixe de Her\u00f3n puido ser grega ou exipcia helenizada. \u00c9 case seguro que Her\u00f3n deu clases no Museion que inclu\u00eda a Biblioteca de Alexandr\u00eda, porque a maior\u00eda dos seus escritos aparecen como apuntamentos de aulas para cursos de matem\u00e1ticas, mec\u00e1nica, f\u00edsica e pneum\u00e1tica. Baseouse frecuentemente en Ctesibio, inventor grego do s\u00e9culo III a.C., de quen se te\u00f1en noticias polo propio Her\u00f3n e por Vitruvio. Describiu gran n\u00famero de m\u00e1quinas sinxelas e xeneralizou o principio da panca de Arqu\u00edmedes.\nA\u00ednda que o campo non se formalizou ata o s\u00e9culo XX, crese que o traballo de Her\u00f3n, en particular os seus dispositivos automatizados, representan unha das primeiras investigaci\u00f3ns formais en cibern\u00e9tica. Tam\u00e9n demostrou unha actitude premoderna para a mec\u00e1nica, descubrindo, a\u00ednda que de forma arcaica, a lei de acci\u00f3n e reacci\u00f3n. Na s\u00faa obra \"Mec\u00e1nica\" describiu os pant\u00f3grafos.\nInventos e descubrimentos.\nM\u00e1quina de vapor.\nUn dos seus maiores logros foi a descrici\u00f3n da primeira m\u00e1quina de vapor, co\u00f1ecida como \u00abeol\u00edpila\u00bb, \u00abael\u00f3pilo\u00bb ou \u00abael\u00f3pila\u00bb, e a fonte de Her\u00f3n, cunha aplicaci\u00f3n pr\u00e1ctica que nos templos lle valeu o pseud\u00f3nimo de \u00abo Mago\u00bb. A eol\u00edpila era unha m\u00e1quina que consist\u00eda nunha esfera oca conectada a unha caldeira \u00e1 que se lle adaptaban dous tubos curvos. O interior da esfera estaba repleto de auga que se fac\u00eda ferver provocando que polos tubos arrincase o vapor, facendo virar a b\u00f3la moi r\u00e1pido. Por\u00e9n, unha das curiosidades do eol\u00edpilo \u00e9 que nunca tivo un fin pr\u00e1ctico en si. Algunhas fontes comentan que o invento non era m\u00e1is que un xoguete coa finalidade de entreter os nenos.\nHer\u00f3n describiu, a\u00ednda que de forma arcaica mediante o eol\u00edpilo, a lei de acci\u00f3n e reacci\u00f3n de Isaac Newton, experimentando con vapor de auga. Xeneralizou o principio da panca de Arqu\u00edmedes.\nPeum\u00e1tica, hidr\u00e1ulica e rob\u00f3tica.\nFoi autor de numerosos tratados de mec\u00e1nica, como \"Pneum\u00e1tica\" (\"\u03c0\u03bd\u03b5\u03c5\u03bc\u03b1\u03c4\u03b9\u03ba\u03ac\"), en que estuda a hidr\u00e1ulica, e \"Aut\u00f3matas\" (\"\u0391\u03c5\u03c4\u03bf\u03bc\u03b1\u03c4\u03bf\u03c0\u03bf\u03b9\u03b7\u03c4\u03b9\u03ba\u03ae\"), primeiro libro de rob\u00f3tica da historia. En \"Sobre a dioptra\" (\"\u03a0\u03b5\u03c1\u03af \u03b4\u03b9\u03cc\u03c0\u03c4\u03c1\u03b1\u03c2\") describe o funcionamento deste aparello, semellante ao actual teodolito, empregado en observaci\u00f3ns terrestres e astron\u00f3micas durante s\u00e9culos. Tam\u00e9n nese libro describe o hod\u00f3metro, utilizado para medir distancias percorridas por un viandante ou un veh\u00edculo.\nAdemais, realizou unha descrici\u00f3n detallada do \"h\u00fddraulis\" de Ctesibio, un \u00f3rgano que funcionaba con auga.\nUnha das s\u00faas construci\u00f3ns foi a primeira m\u00e1quina expendedora. Cando se introduc\u00eda unha moeda pola parte superior da m\u00e1quina, esta dispensaba unha cantidade de auga. Apareceu no seu libro \"M\u00e9c\u00e1nica e \u00f3ptica\". Tam\u00e9n dese\u00f1ou un \u00f3rgano que funcionaba co vento, primeira m\u00e1quina da historia activada mediante enerx\u00eda e\u00f3lica.\n\u00d3ptica.\nEn \u00f3ptica, propuxo na s\u00faa \"Cat\u00f3ptrica\" (\"\u039a\u03b1\u03c4\u03bf\u03c0\u03c4\u03c1\u03b9\u03ba\u03ac\") que a luz viaxa seguindo o cami\u00f1o xeometricamente m\u00e1is curto.\nMatem\u00e1ticas.\nCon todo, \u00e9 co\u00f1ecido sobre todo como matem\u00e1tico, tanto no campo da xeometr\u00eda como no da xeodesia, rama das matem\u00e1ticas que se encarga da determinaci\u00f3n do tama\u00f1o e configuraci\u00f3n da Terra.\nComo matem\u00e1tico, escribiu \"M\u00e9trica\" (\"\u039c\u03b5\u03c4\u03c1\u03b9\u03ba\u03ac\"), obra en que estuda as \u00e1reas das superficies e os volumes dos corpos. Desenvolveu tam\u00e9n t\u00e9cnicas de c\u00e1lculo, tomadas dos babilonios e exipcios, como o c\u00e1lculo de ra\u00edces cadradas mediante iteraci\u00f3ns e un m\u00e9todo para calcular ra\u00edces c\u00fabicas.\nO seu logro m\u00e1is destacado no campo da xeometr\u00eda \u00e9 a denominada f\u00f3rmula de Her\u00f3n, en que se establece a relaci\u00f3n entre a \u00e1rea dun tri\u00e1ngulo e a lonxitude dos seus lados:\nObras.\nAs obras co\u00f1ecidas escritas por Her\u00f3n incl\u00faen:\nAs seguintes obras foron atribu\u00eddas a Her\u00f3n, pero agora crese que probablemente fosen escritas por outros autores:\nobras que das que s\u00f3 se conservan fragmentos:"}
{"id": "515094", "revid": "47401", "url": "https://gl.wikipedia.org/wiki?curid=515094", "title": "Heron de Alexandr\u00eda", "text": ""}
{"id": "515095", "revid": "47401", "url": "https://gl.wikipedia.org/wiki?curid=515095", "title": "William Rowan Hamilton", "text": ""}
{"id": "515096", "revid": "47401", "url": "https://gl.wikipedia.org/wiki?curid=515096", "title": "C\u00e1lculo das variaci\u00f3ns", "text": ""}
{"id": "515097", "revid": "89787", "url": "https://gl.wikipedia.org/wiki?curid=515097", "title": "Emma Calv\u00e9", "text": "Rosa Emma Calvet de Roquer, nada en La Sala, Aveyron, o 15 de agosto de 1858 e finada en Montpellier o 6 de xaneiro de 1942, foi unha soprano francesa de orixe catal\u00e1 co\u00f1ecida como Emma Calv\u00e9. Probablemente foi a cantante de \u00f3pera francesa m\u00e1is famosa da Belle \u00c9poque.\nTraxectoria.\nFoi alumna de Jules Puget, Mathilde Marchesi, Rosina Laborde e Manuel Garc\u00eda.\nDebutou como Marguerite en \"Faust\" no Th\u00e9\u00e2tre de la Monnaie, Bruxelas, o 23 de setembro de 1881 e tres anos m\u00e1is tarde apareceu en Par\u00eds na \u00d3pera-Comique. Massenet escribiu para ela dous papeis, as hero\u00ednas de \"La navarraise\" e \"Sapho\". Interpretou o papel de Suzel en \"L'amico Fritz\" de Pietro Mascagni, que m\u00e1is tarde cantou en Roma. Debido ao seu grande \u00e9xito, foi escollida para o papel de Santuzza en \"Cavalleria rusticana\", que foi vista como unha das s\u00faas mellores pezas. Repetiu o \u00e9xito en Londres. Debutou no Teatro Real de Madrid o 9 de xaneiro de 1895 na \u00f3pera \"Hamlet\" de Ambroise Thomas.\nCantou frecuentemente no Covent Garden e na Metropolitan Opera e foi co\u00f1ecida polas s\u00faas moitas actuaci\u00f3ns de \"Carmen\". Tivo \u00e9xito en papeis como Leila e Ophelia. A s\u00faa voz, clara na zona alta, era sonora e timbrada na baixa. Grazas a isto puido encarnar unha Santuzza e unha Carmen que fixeron historia. En contraste coa s\u00faa contempor\u00e1nea Bellincioni, Calv\u00e9 intentou ser moi expresiva e ao mesmo tempo medida.\nFoi a gran sacerdotisa da subcultura esot\u00e9rica de Par\u00eds e chegou a estar comprometida co escritor ocultista Jules Bois. Foi membro da Independent Society for Esoteric Studies, fundada polo ocultista Papus. Dise que era un amante de B\u00e9renger Sauni\u00e8re e que estaba relacionada co asunto de Rennes-le-Ch\u00e2teau .\nPoucos anos antes da s\u00faa morte, Calv\u00e9 confiou as s\u00faas memorias a unha editorial que as publicou baixo o t\u00edtulo \"Sous tous les ciels j'ai chant\u00e9\".\nCalv\u00e9 faleceu o 6 de xaneiro de 1942 en Montpellier, H\u00e9rault, e est\u00e1 enterrada en Millau. A s\u00faa voz cons\u00e9rvase en numerosas gravaci\u00f3ns rea lizadas entre 1902 e 1920."}
{"id": "515098", "revid": "23204", "url": "https://gl.wikipedia.org/wiki?curid=515098", "title": "Burrow (filme)", "text": "Burrow \u00e9 unha curtametraxe estadounidense de 2020 escrita e dirixida por Madeline Sharafian, e producida por Pixar Animation Studios. \u00c9 o oitavo filme da serie \"SparkShorts\", e foi estreada en Disney+ o 25 de decembro de 2020.\nProduci\u00f3n.\nDesenvolvemento.\nEn setembro de 2020, Pixar anuniciou unha curtametraxe de 2D titulada \"Burrow\" que se estrear\u00eda nos cinemas antes do filme \"Soul\". A curtametraxe foi producida por Madeline Sharafian e producida por Mike Capbarat. O 9 de outubro de 2020, anunciouse que a curtametraxe se estrear\u00eda en li\u00f1a a trav\u00e9s de Disney+.\nM\u00fasica.\nDavid Lally compouxo a m\u00fasica de \"Burrow\". A banda sonora estreouse o 25 de decembro de 2020."}
{"id": "515101", "revid": "98629", "url": "https://gl.wikipedia.org/wiki?curid=515101", "title": "Aiguabarreig (Mequinenza)", "text": "O Aiguabarreig \u00e9 un espazo natural de gran transcendencia como \u00e1rea de reproduci\u00f3n, invernada e descanso de fauna migratoria situado en Mequinensa, Zaragoza (Arag\u00f3n). Constit\u00fae a maior confluencia fluvial da pen\u00ednsula ib\u00e9rica (coa uni\u00f3n dos r\u00edos Ebro, Segre e Cinca), unha das m\u00e1is grandes de Europa e unha das que ten maior interese biol\u00f3xico e ambiental en Espa\u00f1a.\nTop\u00f3nimo.\nO termo \"Aiguabarreig\" prov\u00e9n da palabra de orixe catal\u00e1 que designa a mestura de augas no lugar no que d\u00faas ou m\u00e1is correntes de augas se xuntan e forman unha soa. O Aiguabarreig Segre-Cinca-Ebro f\u00f3rmase no momento que o r\u00edo Cinca achega a s\u00faa auga ao r\u00edo Segre, no termo municipal de La Granja d\u2019Escarp, e \u00e1 s\u00faa vez estas son achegadas ao r\u00edo Ebro, xa en Mequinensa.\nA actual imaxe do Aiguabarreig \u00e9 recente, froito do resultado de cambios introducidos pola acci\u00f3n humana. O Aiguabarreig natural quedou sepultado coa construci\u00f3n dos encoros de Mequinensa e Riba-roja, que alagaron as frondosas beiras e moit\u00edsimas illas que salpicaban o leito entre o Segre e o Ebro fronte \u00e1 vila de Mequinensa. Co paso dos anos e entre outras cousas, grazas \u00e1 achega de sedimentos do Cinca e do Segre, que xa non chegan a alcanzar o Delta do Ebro e inmobilizados polo freo que impo\u00f1en as presas na din\u00e1mica fluvial, as masas forestais e carriceiras do Aiguabarreig foron recuperando o aspecto de outrora, cunha nova caracter\u00edstica, as s\u00faas augas son agora mansas polo efecto de cola de encoro.\nMarco xeogr\u00e1fico.\nTerritorialmente at\u00f3pase no centro da Depresi\u00f3n media do Ebro. Limita ao oeste cos Monegros, ao leste cos Tossals de Montmeneu e Almatret e cara ao sur coa cola do encoro de Riba-roja. Este grande espazo natural est\u00e1 dividido entre d\u00faas comunidades aut\u00f3nomas (Arag\u00f3n e Catalu\u00f1a) e as s\u00faas extremidades en d\u00faas comarcas; Segri\u00e1 para Catalu\u00f1a e Bajo Cinca en Arag\u00f3n. O Segre e o Cinca forman un primeiro Aiguabarreig entre as poboaci\u00f3ns de La Granja d\u2019Escarp, Massalcoreig e Torrente de Cinca; as d\u00faas primeiras en territorio da comunidade de Catalu\u00f1a e a terceira no territorio da comunidade de Arag\u00f3n. A poucos quil\u00f3metros converxen coas augas do Ebro, xa no termo municipal de Mequinensa.\nPaisaxe.\nNo Aiguabarreig, at\u00f3panse centos de metros de anchura de auga, con numerosas illas fluviais e bosques de ribeira, das m\u00e1is extensas do Ebro, grandes masas de carriza, praias de croios, pozas e galachos. \u00c9 tam\u00e9n punto de confluencia da flora esteparia, proveniente da zona \u00e1rida de Los Monegros e a flora mediterr\u00e1nea que ascende polo val do Ebro, inclu\u00edndo alg\u00fans elementos propios da monta\u00f1a. A entrelazada conexi\u00f3n das ribeiras fluviais e as lagoas cunha contorna \u00e1rida e mediterr\u00e1nea onde abundan riscos verticais (escarpes) e \u00e1 vez planas de froiteiras out\u00f3rganlle esta riqueza biol\u00f3xica excepcional.\nA paisaxe \u00e9 dun gran contraste entre a gran zona h\u00famida que forman a uni\u00f3n dos r\u00edos Ebro, Segre e Cinca e a aridez circundante, circunstancia que fai deste lugar un punto estrat\u00e9xico para moitas aves, xa sexa para invernar, para reproducirse ou como punto de parada no longo percorrido migratorio. O feito de estar situado en plena depresi\u00f3n do Ebro e a proximidade do Parque natural do Delta permiten ao Aiguabarreig converterse nun extraordinario conector biol\u00f3xico.\nVexetaci\u00f3n.\nO Aiguabarreig de Mequinensa enm\u00e1rcase no dominio da vexetaci\u00f3n escler\u00f3fila mediterr\u00e1nea, que aqu\u00ed aparece sobre os terreos terciarios que bordean os r\u00edos. Por outra banda, a vexetaci\u00f3n de ribeira ten car\u00e1cter eurosiberiano, xa que se trata de comunidades relativamente independentes da precipitaci\u00f3n, grazas \u00e1 s\u00faa conexi\u00f3n directa co nivel fre\u00e1tico. As\u00ed mesmo ten un interese ecol\u00f3xico excepcional, xa que as s\u00faas especiais condici\u00f3ns microclim\u00e1ticas (baixa temperatura media, alta humidade e baixa intensidade de luz) durante os per\u00edodos estivais atrasa o desenvolvemento fenol\u00f3xico das plantas presentes, e prov\u00e9 de flores, froitos e biomasa verde os ecosistemas dos arredores, xusto nun per\u00edodo en que estes te\u00f1en un baixo estado produtivo. Tam\u00e9n ofrecen excelentes condici\u00f3ns para a prevenci\u00f3n da deshidrataci\u00f3n das poboaci\u00f3ns de insectos que viven de maneira ocasional ou permanente. Sen esquecer o importante papel ecol\u00f3xico que te\u00f1en como corredores biol\u00f3xicos para un gran n\u00famero de especies.\nEntre as comunidades de ribeira at\u00f3panse alamedas, formaci\u00f3ns caracterizadas polo dominio do chopo, coa presenza espor\u00e1dica dalg\u00fan amieiro e en menor medida freixos. Nun segundo estrato at\u00f3panse salgueiros (\"Salix alba\", \"S. fragilis\", \"S. purpurea\") e tamarindos. O estrato arbustivo constit\u00faeno sobre todo as silvas, que forman masas de certo volume, e o rold\u00f3n, non moi frecuente. Tam\u00e9n se atopa a t\u00edpica regalicia. Os salgueiros sobre os limos e sobre gravas de arrastre son a orla natural das alamedas. O salgueiro e o salgueiro irto dominan esta asociaci\u00f3n que representa un papel moi importante na retenci\u00f3n de sedimentos procedentes das riadas debido \u00e1 s\u00faa estrutura tridimensional e da s\u00faa elasticidade. Tam\u00e9n se atopa vexetaci\u00f3n repoboada de pi\u00f1eiro carrasco, romeus caracterizados pola presenza de \"Rosmarinus officinalis\" e algunhas especies term\u00f3filas, sendo frecuente que no seu seo aparezan p\u00e9s diversos ou pequenas masas de carballo carrasco ou \"Juniperus phoenicea\". Existen tam\u00e9n algunhas especies hel\u00f3fitas como \"Phragmites australis\" ou \"Typha domingensis\".\nO carriceira cobre unha banda moi ancha das gleras a mi\u00fado dun centenar de metros ao longo do curso fluvial en canles laterais e charcas. \u00c9 unha comunidade de aspecto totalmente diferente a calquera outra; o carrizo e as eneas que dominan alternativamente, forman masas apertadas e mon\u00f3tonas que seguen a beira. As s\u00faas ra\u00edces af\u00fandense na lama exercendo unha competencia que non deixa practicamente oportunidade a outras especies debido \u00e1 s\u00faa estratexia de reproduci\u00f3n a partir de talos modificados que se estenden baixo terra (rizomas) e que chegan at\u00e9 cen canizos por metro cadrado. A principios de ver\u00e1n o nivel do r\u00edo ret\u00edrase \u00e1 s\u00faa cama de estiaxe e aparece unha banda de area e limo cun elevado contido de humidade. Neste substrato desenv\u00f3lvense comunidades higronitr\u00f3filas (Xanthio-Polygonetum) con especies de caracter\u00edsticas centroeuropeas como \"Xanthium spinosum\", \"Polygonum persicaria\" e \"Paspalo-Polypogonetum viridis\". Estas comunidades desaparecen no outono co ascenso do nivel da auga.\nEn canto \u00e1 vexetaci\u00f3n mediterr\u00e1nea t\u00edpica desta zona, destacan claramente a carballo carrasco, o lentisco e o espi\u00f1o negro. Tam\u00e9n en ocasi\u00f3ns ten un estrato arb\u00f3reo o pi\u00f1eiro carrasco. Al\u00ed onde as terras son carbonatadas aparecen matogueiras de romeu como a formaci\u00f3n m\u00e1is abundante. Outras matogueiras menos frecuentes son \"Genista biflora\" e \"Cistus clusii\". En canto \u00e1s zonas de herba, at\u00f3panse numerosas matas de \"Brachypodium retusum\". Nas \u00e1reas de arenitas e lutitas, con chans limosos, hai especies de esparto como o \"Lygeum_spartum\". Onde afloran os xesos medran o \"Gavoi Ononis tridentata\", e os cortes e zonas moi frecuentadas polos raba\u00f1os aparecen as comunidades m\u00e1is nitr\u00f3filas como a \"Artemisia herba-alba\", \"Salsola vermiculata\" ou \"Atriplex halimus\".\nXeolox\u00eda.\nDesde o punto de vista xeol\u00f3xico, a rexi\u00f3n que acolle o enclave sit\u00faase na conca do Ebro, cunca sedimentaria terciaria, limitada ao norte polos Pireneos, as Cordilleiras Costeiras Catal\u00e1s ao leste e o Sistema Ib\u00e9rico ao sur e sueste. Durante o terciario (Oligoceno inferior e Mioceno superior), os sistemas aluviais procedentes destas tres cordilleiras vert\u00edan as s\u00faas augas cara \u00e1 conca do Ebro, que, naqueles tempos, ti\u00f1a un car\u00e1cter endorreico. As\u00ed, as augas cargadas de sedimentos acumul\u00e1banse nas partes centrais formando lagos inmensos de augas superficiais. \u00c9 o caso de Mequinensa, onde hab\u00eda unha serie de lagos e \u00e1reas palustres cunha sedimentaci\u00f3n carbonatada asociada a unha grande achega de materia org\u00e1nica, con presenza de abundantes gaster\u00f3podos (\"Planorbis sp\".), ostr\u00e1codos, tartarugas, crocodilos, pequenos roedores etc. como o demostran as investigaci\u00f3ns paleontol\u00f3xicas da zona, que fan do Baixo Cinca un dos puntos de achados de roedores m\u00e1is importantes de Europa.\nOs materiais que afloran na zona, desde o punto de vista litol\u00f3xico, est\u00e1n integrados por grosos paquetes de calcarias lacustres con estratificaci\u00f3n horizontal, que alternan con niveis m\u00e1is delgados de margas e lutitas, arenitas fluviolacustres e localmente lignitos dun espesor de 20 a 70\u00a0cm de media. Estes materiais das proximidades do r\u00edo at\u00f3panse recubertos de sucalcos e dep\u00f3sitos aluviais formados por cantos, gravas, areas e arxilas cuaternarias.\nBiodiversidade e observaci\u00f3n de aves.\nEn canto aos paxaros, das aproximadamente 280 especies presentes ao longo do ciclo anual, a\u00ed ani\u00f1an m\u00e1is de 140, tanto nos ambientes fluviais como os orixinados polo paso dos r\u00edos ou a s\u00faa contorna. Grazas a estas caracter\u00edsticas conviven especies de ambientes ben opostos onde as aves son o grupo m\u00e1is destacado, abarcando desde colonias de ardeidos, nas illas fluviais, a todo tipo de rapaces, as\u00ed como aves propias de ambientes des\u00e9rticos, inclu\u00edndo unha extensa representaci\u00f3n de especies escasas e ameazadas en Europa. Outros grupos f\u00e1unicos ben representados son: r\u00e9ptiles, anfibios e mam\u00edferos, estes \u00faltimos, cunha extraordinaria representaci\u00f3n de diferentes especies de morcegos, unha abundante poboaci\u00f3n de cervos, corzos, presenza da sixilosa lontra e a cada vez m\u00e1is abundante cabra salvaxe, pod\u00e9ndose chegar a observar desde o mesmo pobo ou no castelo de Mequinensa. Os endemismos son notables na entomofauna e dentro das augas, xunto coas n\u00e1iades, subsisten con dificultade (polos efectos dos encoros e a introduci\u00f3n de especies pisc\u00edcolas con fins deportivos) poboaci\u00f3ns de peixes aut\u00f3ctonos.\nA acumulaci\u00f3n de sedimentos na cola do encoro de Riba-roja permitiu que ao longo dos \u00faltimos anos constitu\u00edronse diferentes insuas entre as confluencias primeiro do Segre co Cinca at\u00e9 chegar ao Ebro, xa na poboaci\u00f3n aragonesa de Mequinensa. De entre todas elas cabe destacar l\u2019Illa dels Martinets que se converteu ao longo dos anos nunha importante colonia de nidificaci\u00f3n para moitas especies de ardeidos, como a garza boieira, a garzota, a garza pequena, a garza da noite, a garza branca, a garza real e a garza imperial, \u00e1s que nos \u00faltimos anos se engadiu a garza amarela e onde invernan ben camuflados entre as masas de carrizo, uns poucos exemplares de abetouro com\u00fan. Esta gran cantidade orn\u00edtica incl\u00fae parellas de andori\u00f1as das barreiras que colonizan con espectaculares colonias as paredes dos sucalcos fluviais, cisnes ou alg\u00fans centos de patos. Nestes bosques de ribeira at\u00f3panse unha das d\u00faas \u00fanicas poboaci\u00f3ns ib\u00e9ricas de picanzo pequeno.\nOs bosques de ribeira e as carriceiras ben conservados e de grande extensi\u00f3n albergan unha poboaci\u00f3n orn\u00edtica, interesante e ben nutrida, que poden ser observada ao longo de todo o ano, aproveitando as diferentes fases deste ecosistema; r\u00e1lidos, p\u00edcidos, t\u00fardidos, p\u00e1ridos, frinx\u00edlidos ou ember\u00edcidos. Na contorna de estepa at\u00f3panse: sis\u00f3n com\u00fan, ganga ortega, ganga ib\u00e9rica, gaio azul ou as calandri\u00f1a com\u00fan e das marismas, por destacar algunhas das m\u00e1is emblem\u00e1ticas, e nas \u00e1reas de transici\u00f3n entre estes espazos: papuxa real e tomi\u00f1eira, merlo azul, \"Oenanthe leucura\" e pedreiro amarelo, por citar algunhas das m\u00e1is representativas. Entre as carriceiras danse cita especies como \"Calopteryx virgo\", \"Sympetrum flaveolum\", \"Ishnura pumilio\" e mesmo \"Anax imperator\".\nPor \u00faltimo, destacar os escarpes, caracter\u00edsticos do Val do Ebro, e que sen d\u00fabida albergan un nutrido grupo de especies rup\u00edcolas, en especial rapaces, pod\u00e9ndose observar sen gran dificultade moitas delas, entre as que c\u00f3mpre destacar algunhas delas cun grande interese de conservaci\u00f3n, a nivel nacional e auton\u00f3mico, por citar algunhas delas; voitre leonado, voitre branco, aguia real, aguia perdiceira, aguia calzada, aguia albela, mi\u00f1ato com\u00fan, tartara\u00f1a das xunqueiras, mi\u00f1ato queimado e real, falc\u00f3n peregrino e bufo real.\nOs anfibios e r\u00e9ptiles identificados no Aiguabarreig son sapo parteiro com\u00fan, sapo de espor\u00f3ns, sapi\u00f1o patilongo, sapo com\u00fan, sapo corredor, ra verde, sapoconcho riscado e europeo, osga com\u00fan, \"Acanthodactylus erythrurus\", lagarto arnal, lagarta dos penedos, lagartija colilarga, lagarta cinsenta, cobra de escada, cobra lagarteira meridional, cobra rateira e cobra viperina.\nA Direcci\u00f3n Xeral de Turismo de Arag\u00f3n inclu\u00edu o Aiguabarreig dentro das 16 rutas seleccionadas guiadas para a observaci\u00f3n de aves en Arag\u00f3n. Cada ruta descr\u00edbese nunha ficha completa sobre as aves e o territorio e complem\u00e9ntase con lugares de interese da zona e aloxamentos. O Concello de Mequinensa, en colaboraci\u00f3n coa Comarca do Baico Cinca, sinalizou 7 rutas que poden realizarse a p\u00e9, en bicicleta ou dacabalo que percorren as paraxes do Aiguabarreig e ofrecen vistas privilexiadas \u00e1 confluencia dos r\u00edos.\nPatrimonio cultural.\nA pesca deportiva e a navegaci\u00f3n son d\u00faas das actividades m\u00e1is frecuentes. O Aiguabarreig \u00e9, grazas \u00e1 pesca, un punto de interese internacional con centos de pescadores, particularmente centroeuropeos, que visitan cada ano estes r\u00edos e gozan da extensa rede de ofertas existentes ao redor desta actividade. As especies de peixes introducidas, de grande atracci\u00f3n para o pescador, son sobre todo o black bass, o lucio-perca ou o co\u00f1ecido siluro. Non se deben esquecer os centos de naturalistas que visitan cada ano a zona, atra\u00eddos pola s\u00faa gran diversidade biol\u00f3xica, particularmente os observadores de aves.\nA contorna do Aiguabarreig est\u00e1 marcada pola conca carbon\u00edfera de Mequinenza e os m\u00e1is de 150 anos de historia mineira na localidade. A extracci\u00f3n de lignitos e o seu transporte marcou os lugares do Aiguabarreig, dado o seu estreito v\u00ednculo cos r\u00edos. S\u00edmbolo son os extinguidos \"llauts\", unhas embarcaci\u00f3ns que manti\u00f1an unidas as persoas e a cultura de todas as vilas ribeiregas. A\u00ednda poden verse diferentes espazos de patrimonio industrial mineiro ao redor dos r\u00edos cuxas augas serviron para transportar o carb\u00f3n nunhas embarcaci\u00f3ns t\u00edpicas de Mequinensa co\u00f1ecidas como \"llauts\".\nOs Museos de Mequinensa c\u00e9ntranse no patrimonio mineiro e hist\u00f3rico da vila vella de Mequinensa que foi demolida e alagada baixo as augas do r\u00edo Ebro tras a construci\u00f3n dos encoros de Ribarroja e Mequinensa. No Museo da Mina p\u00f3dese visitar unha mina de carb\u00f3n aut\u00e9ntica de m\u00e1is dun quil\u00f3metro de percorrido interior con material hist\u00f3rico e m\u00e1quinas que foron utilizadas para a extracci\u00f3n de carb\u00f3n durante m\u00e1is de 150 anos na conca mineira de Mequinensa. No Museo da Historia de Mequinenza p\u00f3dese percorrer o pasado da poboaci\u00f3n, desde a Prehistoria at\u00e9 a derriba da vila vella de Mequinensa as\u00ed como un espazo dedicado ao escritor local Jes\u00fas Moncada.\nO Castelo de Mequinensa \u00e1lzase case ao bordo dun grande escarpado xusto na confluencia dos r\u00edos Ebro, Segre e Cinca en Mequinensa. A s\u00faa planta \u00e9 un cuadril\u00e1tero irregular, con sete torre\u00f3ns rectangulares excepto un, o m\u00e1is robusto, que \u00e9 de planta pentagonal. Poucas fortalezas ter\u00e1n unha mellor localizaci\u00f3n que esta, contemplando unha extensa e impresionante paisaxe sobre a confluencia dos r\u00edos e as s\u00faas terras circundantes alcanzando a ver en d\u00edas despexados os Pireneos. O edificio \u00e9 un aut\u00e9ntico castelo-palacio, un dos mellores que a arte g\u00f3tica legou \u00e1 Coroa de Arag\u00f3n, datado nos s\u00e9culos XIV e XV.\nParte da antiga poboaci\u00f3n de Mequinenza pode visitarse hoxe en d\u00eda porque se converteu nun gran parque da memoria ao aire libre tras a s\u00faa derriba e inundaci\u00f3n polos pantanos do Ebro. Recuper\u00e1ronse de entre as runas os trazados orixinais das r\u00faas e das casas que quedaban por encima do nivel da auga. A Mequinenza antiga, o \u201cPobo Vello\u201d como a co\u00f1ecen os mequinenzanos, \u00e9 unha invitaci\u00f3n a pasear polo recordo das s\u00faas r\u00faas e canell\u00f3ns, a redescubrir parte da antiga Igrexa, a imaxinar os antigos peiraos e co\u00f1ecer mil historias, curiosidades e lendas daquela milenaria e hist\u00f3rica vila de navegantes e mineiros a beiras do r\u00edo Ebro.\nExisten varios abrigos de arte rupestre nos arredores de Mequinensa, entre os que destacan Barranco de Campells II, Valbufandes III catalogados como Patrimonio da Humanidade pola UNESCO. Estas manifestaci\u00f3ns de arte rupestre reciben tam\u00e9n a m\u00e1xima protecci\u00f3n xur\u00eddica segundo a Lei 3/1999, de 10 de marzo, de Patrimonio Cultural Aragon\u00e9s."}
{"id": "515103", "revid": "1131", "url": "https://gl.wikipedia.org/wiki?curid=515103", "title": "Castelo de Mequinensa", "text": "O castelo de Mequinensa \u00e9 un palacio ou castelo intacto no alto dun outeiro dominando a confluencia dos r\u00edos Ebro, Segre e Cinca, situado na localidade hom\u00f3nima de Arag\u00f3n (Espa\u00f1a). Os Moncada, se\u00f1ores da baron\u00eda de Mequinensa constru\u00edrono. Data dos s\u00e9culos XIV e XV, a\u00ednda que en 1959 reformouno considerablemente o arquitecto Adolf Florensa. Sinala o punto fronteirizo entre Arag\u00f3n e Catalu\u00f1a, e entre as provincias de Zaragoza e Lleida.\nA pesar de que \u00e9 unha propiedade privada que pertence \u00e1 Fundaci\u00f3n ENDESA, o r\u00e9xime de visitas ao Castelo permite facelo os martes laborables pola ma\u00f1\u00e1. Para iso, hai que p\u00f3rse en contacto coa Oficina de Turismo do Concello de Mequinensa.\nHistoria.\nA orixe do castelo identificouse coa fortaleza musulm\u00e1 descrita polo cronista \u00e1rabe Edridi co nome de Miknasa que dic\u00eda dela que era \u201cpequena, de forte aspecto e \u00e1chase nas fronteiras do Andalus\u201d.\nAfonso II de Arag\u00f3n cedeu a Armengol VII de Urgel en 1192 a vila de Mequinensa e o castelo, pasando a partir do s\u00e9culo XIII a dominio da familia Moncadas que en 1581 recibiu o t\u00edtulo de marquesado de Aytona e en 1722, por extinci\u00f3n da s\u00faa li\u00f1a directa, os seus se\u00f1or\u00edos recaeron no ducado de Medinaceli.\nDurante a rebeli\u00f3n catal\u00e1 contra Felipe IV foi unha fortaleza de primeira li\u00f1a onde puido refuxiarse o ex\u00e9rcito real, derrotado polo franco-catal\u00e1n de Charcot (1644). Na guerra da Independencia espa\u00f1ola o castelo foi atacado por tropas francesas ao longo de 1808 e 1809 e capitulou ante o xeneral Suchet tras unha longa loita en 1810. O nome de Mequinensa aparece no Arco de Triunfo da praza L\u2019\u00c9toile e figura entre os nomes das prazas fortes: N\u00e1poles, Plaisance, Madrid e Mequinenza. En 1816 o rei Fernando VII reincorporou Mequinensa e o seu castelo \u00e1 Coroa como acuartelamento militar. Tras a guerra civil, en 1939, o castelo quedou sen guarnici\u00f3n e abandonouse. Na actualidade pertence \u00e1 Fundaci\u00f3n Endesa e s\u00f3 se pode visitar os martes previa chamada ao concello. At\u00f3pase en moi bo estado de conservaci\u00f3n.\nDescrici\u00f3n.\nCastelo g\u00f3tico de finais do s\u00e9culo XIV e principios do XV a\u00ednda que ao estar en uso at\u00e9 a primeira metade do s\u00e9culo XX, as fortificaci\u00f3ns exteriores atenden a caracter\u00edsticas da arquitectura militar moderna.\nAt\u00e9 a chegada dos tempos modernos, a vila e o castelo de Mequinensa formaron un conxunto \u00fanico. As murallas do castelo non se limitaron a circunscribir ou acubillar as construci\u00f3ns militares situadas na cima escarpada sen\u00f3n que, como indicaba Quadrado \"os muros da s\u00faa mole despr\u00e9ndense e baixan cara ao Ebro para abrazar folgadamente a poboaci\u00f3n\". Naquel ent\u00f3n, p\u00f3dese pensar que a poboaci\u00f3n se situaba entre murallas e despois da desaparici\u00f3n destas, creceu e expandiuse considerablemente sempre a beiras do Ebro. As loitas que debeu sufrir constantemente o castelo e a poboaci\u00f3n fixeron que estes non puidesen expansionarse e embelecerse, sendo ambas as v\u00edtimas de incendios e saqueos, durante as invasi\u00f3ns sarracenas, durante as loitas medievais e durante o asedio franc\u00e9s na Guerra da Independencia.\nO castelo-palacio \u00e9 de forma cuadrangular irregular, con seis torres rectangulares e unha s\u00e9tima pentagonal que \u00e9 froito dunha reforma do s\u00e9culo XVII. D\u00faas das torres gardan a entrada. O castelo at\u00f3pase sobre un promontorio de 185 metros de desnivel divisando a confluencia dos r\u00edos Segre, Cinca e Ebro. Est\u00e1 protexido na vertente sur por unha escarpada ladeira na que son visibles os restos dunha muralla que descende cara ao r\u00edo e no lado norte a protecci\u00f3n prov\u00e9n dun foso artificial.\nO acceso ao castelo real\u00edzase polo seu flanco meridional, a trav\u00e9s dunha porta con arco de medio punto protexida por d\u00faas torres. Na porta cons\u00e9rvase o bras\u00f3n dos Moncada. O interior organ\u00edzase ao redor dun patio descuberto sobre o que se articulan as dependencias e con alxibe escavado na roca. No sur ten tres arcadas apuntadas e na \u00e1 norte conserva unha escaleira que conduce \u00e1 segunda planta, onde est\u00e1 a Sala de Armas cuberta por b\u00f3veda de can\u00f3n apuntado. Na \u00e1 oeste est\u00e1 a gran sala, que conserva os macizos arcos diafragmas que sustentaban o teitume de vigas, sendo o lugar onde estaba sita a antiga capela.\nA reconquista.\nNo ano 1133 Alfonso I o Batallador, rei de Arag\u00f3n, conquista a poboaci\u00f3n, en mans dos \u00e1rabes. Novamente, os sarracenos reconquistan a poboaci\u00f3n e finalmente Ramon Berenguer IV conqu\u00edstaa definitivamente en 1185. Afonso II de Arag\u00f3n ao casar con dona Sancha deu a esta como peza da s\u00faa real estimaci\u00f3n a vila de Mequinensa. M\u00e1is tarde, en 1192, o mesmo rei c\u00e9dea a Armengol, conde de Urgell. Do Dominio dos Condes de Urgell pasou o castelo e a vila de Mequinensa ao de Ram\u00f3n Guill\u00e9n de Moncada e por sucesi\u00f3n hereditaria, pasou aos Marqueses de Aytona e despois aos Duques de Medinaceli.\nEn 1212, Pedro II prometeu a s\u00faa filla lexitimada (contra\u00edda f\u00f3ra do seu matrimonio) Constanza de Arag\u00f3n, ao nobre catal\u00e1n Guill\u00e9n Ram\u00f3n de Moncada nunha festa celebrada en Tauste. O dote que achegar\u00eda a infanta ser\u00edan os se\u00f1or\u00edos de Mequinensa, Aytona, Albalate de Cinca, Ser\u00f3s e Soses con todos os seus dereitos, castelos, vilas e termos. Inici\u00e1base as\u00ed a rama de Aytona da li\u00f1axe de Moncada, que toma o nome do m\u00e1is importante dos se\u00f1or\u00edos que Constanza recibiu. A partir deste momento, os descendentes da li\u00f1axe dos Moncada ser\u00e1n os se\u00f1ores de Mequinensa.\nPrisi\u00f3n do Pr\u00edncipe de Salerno.\nO castelo de Mequinensa foi mansi\u00f3n en 1288 de Carlos II de Anjou Pr\u00edncipe de Salerno, fillo de Carlos de Anjou, rei de N\u00e1poles e Sic\u00edlia, dado en ref\u00e9ns por Alfonso III aos seus bar\u00f3ns. \nAfonso III fixo prisioneiro ao citado Pr\u00edncipe de Salerno cando o pai deste disputaba a aquel a Coroa de Sicilia, despois que estivera desposu\u00eddo dela nas famosas v\u00e9speras sicilianas e atribu\u00eddo aquel reino \u00e1 Casa de Arag\u00f3n. Alfonso encerrou a aquel preso, inicialmente no castelo de Moncl\u00fas, pero vendo a pouca seguridade que ofrec\u00eda pola proximidade con Francia, tr\u00f3uxoo ao castelo de Mequinensa ata que foi posto en liberdade en 1288 en cumprimento do tratado de Canfranc. Unha das condici\u00f3ns impostas era que a Provenza caer\u00eda baixo a vasalaxe de Alfonso III se Carlos de Anjou incumpr\u00eda aquilo ao que se lle obrigaba. Frei Miguel de Salas indicaba a importancia do Castelo de Mequinensa xa que \"a un pr\u00edncipe tan grande non se lle dar\u00eda Palacio que non fose proporcionado \u00e1 grandeza e soberan\u00eda da s\u00faa persoa\".\nAsedio de Mequinensa durante a Guerra da Independencia.\nO Castelo de Mequinensa sufriu diversos embates ao comezo de s\u00e9culo XIX coa Guerra da Independencia e a invasi\u00f3n napole\u00f3nica. Naquel momento, Madoz destaca que a poboaci\u00f3n formou \"compa\u00f1\u00edas enteiras coa s\u00faa mocidade que se achaban nos memorables sitios de Zaragoza\". Os franceses, despois de tomar Lleida quixeron facer o mesmo con Mequinensa cuxa posesi\u00f3n ansiaban por consider\u00e1rena a \"chave estrat\u00e9xica do Ebro\" e estar situada nunha altura dominante sobre a desembocadura dos tres r\u00edos. O mariscal Suchet, que mandaba naquela zona encomendou ao xeneral Musnier aquela misi\u00f3n. Pero Mequinensa e o seu castelo resistiron heroicamente durante tres embates acometidos polo ex\u00e9rcito franc\u00e9s durante o ano 1808. O ataque renovouse en xu\u00f1o de 1809 novamente con derrota francesa. Musnier, vendo que a operaci\u00f3n era moi dif\u00edcil pola situaci\u00f3n estrat\u00e9xica defensiva do castelo decidiu que abrir\u00eda un cami\u00f1o desde Torrente de Cinca que conducir\u00eda at\u00e9 o po\u00f1ente de Mequinensa para facer chegar aos seus homes e a s\u00faa artillar\u00eda ao castelo. A dura operaci\u00f3n p\u00faxose en marcha o 15 de maio de 1810 e alargouse at\u00e9 o primeiro de xu\u00f1o, tempo no cal os franceses ocuparon as posici\u00f3ns m\u00e1is importantes a beiras do Ebro e do Segre.\nO Castelo ach\u00e1base nese momento defendido por 1 200 homes ao mando do coronel Carb\u00f3n. Na noite do 2 ao 3 de xu\u00f1o abriuse a fenda e na do 4 ao 5 o ex\u00e9rcito franc\u00e9s logrou penetrar na vila, saqueando e prendendo lume a moitas casas. Tres d\u00edas despois, destru\u00eddas as principais defensas do castelo e sen abrigo ning\u00fan, a guarnici\u00f3n espa\u00f1ola rendeuse, quedando prisioneira de guerra. A conquista do Castelo de Mequinensa supuxo unha das grandes vitorias no val do Ebro, polo que debido \u00e1 s\u00faa grande importancia decidiron inscribila no Arco do Triunfo de Par\u00eds inmediatamente debaixo do nome de Madrid.\nO Castelo de Mequinensa durante o s\u00e9culo XIX.\nA fortaleza seguiu prestando posteriormente os seus servizos at\u00e9 \u00e9poca recente. Logo da rendici\u00f3n francesa, mantivo guarnici\u00f3n durante o s\u00e9culo XIX e viuse afectada por novos avatares pol\u00edticos e militares que sucederon na historia de Espa\u00f1a e especialmente durante as guerras carlistas. Xa perdera xa a s\u00faa posici\u00f3n de palacio residencial dos Moncada e os Marqueses de Aytona e as s\u00faas dependencias adapt\u00e1ronse \u00e1s necesidades da guerra inclu\u00edndo novos dormitorios, a residencia do gobernador, almac\u00e9ns de artillar\u00eda, almac\u00e9ns de fortificaci\u00f3n, calabozos, dormitorios de artilleiros, forno de pan, cemiterio ou varias polvoreiras.\nEn 1816 hai constancia dunha R.O. ditada polo rei Fernando VII con data de 31 de maio de 1816 que exp\u00f3n que a vila de Mequinenza solicita ao rei p\u00f3la baixo o seu real dominio. O d\u00eda 10 de xaneiro de 1819 o corrixidor da cidade de Fraga pasou \u00e1s Casas do Concello e \u00e1 s\u00faa Sala Capitular para facer cumprir a Real Orde a trav\u00e9s da cal a vila e a s\u00faa praza pasaban a ser incorporadas \u00e1 Real Coroa. O Duque de Medinaceli, anterior propietario, esixiu \u00e1 coroa diversas compensaci\u00f3ns como dar posesi\u00f3n dun forno de pan de cocer, de varias devesas e dereitos a participaci\u00f3ns de diezmos, sinalando que o se\u00f1or\u00edo sobre a vila de Mequinensa e o Castelo non pertenc\u00edan m\u00e1is que \u00e1 Coroa. O Castelo de Mequinensa quedara nun estado de abandono importante co derrube dos seus teitos e parte das s\u00faas murallas."}
{"id": "515104", "revid": "4817", "url": "https://gl.wikipedia.org/wiki?curid=515104", "title": "Prospero", "text": "Prospero ou X-3 foi un sat\u00e9lite artificial do Reino Unido lanzado o 28 de outubro de 1971 mediante un foguete Black Arrow desde Woomera (Australia). \nCaracter\u00edsticas.\nProspero iba ser nomeado orixinalmente como Puck e a s\u00faa misi\u00f3n foi probar varias novas tecnolox\u00edas necesarias para sat\u00e9lites de comunicaci\u00f3ns, como c\u00e9lulas solares, telemetr\u00eda e sistemas de enerx\u00eda. Tam\u00e9n levaba un detector de micrometeoritos. Ti\u00f1a forma de prisma cun di\u00e1metro de 1,2 m e unha altura de 0,7 m. A grabadora de a bordo fallou o 24 de maio de 1973, pero o sat\u00e9lite seguiu funcionando. Foi desactivado oficialmente en 1996.\nProspero foi posto en \u00f3rbita no \u00faltimo voo de proba do foguete Black Arrow, convertendo ao Reino Unido na sexta naci\u00f3n en po\u00f1er un sat\u00e9lite en \u00f3rbita polos seus propios medios."}
{"id": "515105", "revid": "72012", "url": "https://gl.wikipedia.org/wiki?curid=515105", "title": "X-3", "text": ""}
{"id": "515106", "revid": "72012", "url": "https://gl.wikipedia.org/wiki?curid=515106", "title": "X3", "text": ""}
{"id": "515108", "revid": "45727", "url": "https://gl.wikipedia.org/wiki?curid=515108", "title": "Bernard Sanders", "text": ""}
{"id": "515110", "revid": "98629", "url": "https://gl.wikipedia.org/wiki?curid=515110", "title": "Mesoplodon perrini", "text": "Mesoplodon perrini, co\u00f1ecido na bibliograf\u00eda internacional co nome de zifio de Perrin, \u00e9 unha especie de mam\u00edfero cet\u00e1ceo odontoceto da familia dos zif\u00edidos e subfamilia dos zifioideos, unha das quince integradas hoxe no x\u00e9nero \"Mesoplodon\".\n\u00c9 a especie de zifio m\u00e1is recentemente descrita. Esp\u00e9cimes varados en 1975 nas costas de California foron identificadas inicialmente como \"Mesoplodon hectori\". Estudos posteriores de ADN demostraron que correspond\u00edan a unha nova especie, describ\u00edndose no ano 2002.\nTaxonom\u00eda.\nDescrici\u00f3n.\nA especie foi descrita, como quedou dito, en 2002, polo zo\u00f3logo e bi\u00f3logo mari\u00f1o australiano Merel L. Dalebout e colaboradores.\nEtimolox\u00edas.\nPara a do x\u00e9nero ve \"Mesoplodon\".\nO ep\u00edteto espec\u00edfico, \"perrini\", \u00e9 unha homenaxe que os descritores dedicaron ao cet\u00f3logo William F. Perrin.\nSin\u00f3nimo.\nAdemais de polo nome actualmente v\u00e1lido, a especie co\u00f1ceuse tam\u00e9n polo sin\u00f3nimo:\nCaracter\u00edsticas.\nA combinaci\u00f3n de pequeno tama\u00f1o, aparencia e coloraci\u00f3n, fai pouco prob\u00e1bel unha confusi\u00f3n. Os esp\u00e9cimes varados puideron ser identificados pola s\u00faa secuencia de ADN e/ou detalles anat\u00f3micos do cranio. Os machos adultos miden uns 4 m de lonxitude, e as femias uns 4,5.\nDistribuci\u00f3n e poboaci\u00f3n.\nAt\u00e9 agora s\u00f3 se encontraron alg\u00fans esp\u00e9cimes na costa de California, entre San Diego e Monterey. Non existen estimaci\u00f3ns da s\u00faa poboaci\u00f3n nin o seu estado de conservaci\u00f3n. "}
{"id": "515111", "revid": "72012", "url": "https://gl.wikipedia.org/wiki?curid=515111", "title": "Zifio de Perrin", "text": ""}
{"id": "515114", "revid": "35560", "url": "https://gl.wikipedia.org/wiki?curid=515114", "title": "Proton K Briz-M", "text": "Proton K Briz-M \u00e9 o nome dunha variante do modelo de foguete espacial pertencente \u00e1 familia de foguetes Proton, tam\u00e9n co\u00f1ecidos como UR-500.\nCaracter\u00edsticas.\nO Proton K Briz-M foi unha mellora dos foguetes Proton K no que se substitu\u00edu a etapa Block D pola m\u00e1is potente Briz M. O primeiro voo dun Proton K Briz-M tivo lugar o 5 de xullo de 1999 e o \u00faltimo o 10 de decembro de 2003."}
{"id": "515115", "revid": "72012", "url": "https://gl.wikipedia.org/wiki?curid=515115", "title": "Proton K/Briz-M", "text": ""}
{"id": "515116", "revid": "72012", "url": "https://gl.wikipedia.org/wiki?curid=515116", "title": "Gorizont 33", "text": ""}
{"id": "515119", "revid": "15490", "url": "https://gl.wikipedia.org/wiki?curid=515119", "title": "Proceedings of the British Academy", "text": "Proceedings of the British Academy \u00e9 unha serie de publicaci\u00f3ns acad\u00e9micas sobre asuntos relativos \u00e1s humanidades e \u00e1s ciencias sociais, editada baixo os auspicios da Academia Brit\u00e1nica. \nHistoria.\nA serie comezou a publicarse en 1905 e tivo unha periodicidade anual ata 1927.\nAta 1991, os volumes publicados consist\u00edan maioritariamente en textos de conferencias pronunciadas dentro das actividades da Academia Brit\u00e1nica, as\u00ed como obituarios e memorias biogr\u00e1ficas dos membros da instituci\u00f3n que \u00edan falecendo. Mais a partir de 1992 os \"Proceedings\" convert\u00e9ronse nunha serie carente de regularidade, con volumes constitu\u00eddos por colleitas tem\u00e1ticas de artigos, derivados das conferencias pronunciadas na Academia. \nDesde o curso 2011-2012, a publicaci\u00f3n destes textos de conferencias trasladouse ao novo \"Journal of the British Academy\", accesible en li\u00f1a a trav\u00e9s de internet, en tanto que a secci\u00f3n de obituarios se transferiu \u00e1 nova serie independente chamada \"Biographical Memoirs of Fellows of the British Academy\". Como resultado desta reconstituci\u00f3n, a serie \"Proceedings of the British Academy\" pasou a centrarse desde ese momento na publicaci\u00f3n de ensaios tem\u00e1ticos de car\u00e1cter monogr\u00e1fico.\nA serie foi publicada desde os seus inicios por \"Oxford University Press\" en nome da Academia Brit\u00e1nica. A partir de 2012, o contido dos volumes que a constit\u00faen tam\u00e9n se incl\u00fae en \"British Academy Scholarship Online\"."}
{"id": "515149", "revid": "98629", "url": "https://gl.wikipedia.org/wiki?curid=515149", "title": "Proton K/DM-1", "text": "Proton K/DM-1 \u00e9 o nome dunha variante do modelo de foguete espacial Proton K, pertencente \u00e1 familia de foguetes Proton, tam\u00e9n co\u00f1ecidos como UR-500.\nCaracter\u00edsticas.\nO Proton K/DM-1 foi unha mellora do Proton K/DM na que se usaba unha etapa Block DM-1 en lugar da Block DM. Foi usado unha soa vez para lanzar o sat\u00e9lite de comunicaci\u00f3ns Inmarsat-3 F2 \u00e1 \u00f3rbita xeoestacionaria o 6 de setembro de 1996."}
{"id": "515150", "revid": "72012", "url": "https://gl.wikipedia.org/wiki?curid=515150", "title": "Inmarsat-3 F2", "text": ""}
{"id": "515151", "revid": "98629", "url": "https://gl.wikipedia.org/wiki?curid=515151", "title": "Proton K/DM-3", "text": "Proton K/DM-3 \u00e9 o nome dunha variante do modelo de foguete espacial Proton K, pertencente \u00e1 familia de foguetes Proton, tam\u00e9n co\u00f1ecidos como UR-500. Foi usado para enviar cargas \u00e1 \u00f3rbita terrestre.\nCaracter\u00edsticas.\nO Proton K/DM-3 foi unha mellora do Proton K/DM na que se usaba unha etapa Block DM-3 en lugar da Block DM co fin de enviar cargas con maior precisi\u00f3n \u00e1 \u00f3rbita terrestre, e en especial \u00e1 \u00f3rbita xeoestacionaria, inclu\u00edndo cargas militares. O primeiro voo dun Proton K/DM-3 tivo lugar o 8 de abril de 1996 e o \u00faltimo o 17 de xu\u00f1o de 2006."}
{"id": "515152", "revid": "98629", "url": "https://gl.wikipedia.org/wiki?curid=515152", "title": "Proton K/DM-4", "text": "Proton K/DM-4 \u00e9 o nome dunha variante do modelo de foguete espacial Proton K pertencente \u00e1 familia de foguetes Proton, tam\u00e9n co\u00f1ecidos como UR-500.\nCaracter\u00edsticas.\nO Proton K/DM-4 foi unha mellora do Proton K/DM na que se usaba unha etapa Block DM-4 en lugar da Block DM co fin de enviar cargas con maior precisi\u00f3n \u00e1 \u00f3rbita terrestre. Esta variante foi usada unha soa vez para lanzar o sat\u00e9lite Telstar 5 o 24 de maio de 1997."}
{"id": "515153", "revid": "35560", "url": "https://gl.wikipedia.org/wiki?curid=515153", "title": "Proton K/DM-5", "text": "Proton K/DM-5 \u00e9 o nome dunha variante do modelo de foguete espacial Proton K pertencente \u00e1 familia de foguetes Proton, tam\u00e9n co\u00f1ecidos como UR-500.\nCaracter\u00edsticas.\nO Proton K/DM-5 foi unha mellora do Proton K/DM na que se usaba unha etapa Block DM-5 en lugar da Block DM co fin de enviar cargas m\u00e1is pesadas \u00e1 \u00f3rbita xeoestacionaria. Esta variante foi usada d\u00faas veces para lanzar os sat\u00e9lites de reco\u00f1emento Araks-N 1 e 2."}
{"id": "515154", "revid": "98629", "url": "https://gl.wikipedia.org/wiki?curid=515154", "title": "Proton K/DM2", "text": "Proton K/DM2 (non confundir co Proton K/DM-2) \u00e9 o nome dunha variante do modelo de foguete espacial Proton K pertencente \u00e1 familia de foguetes Proton, tam\u00e9n co\u00f1ecidos como UR-500.\nCaracter\u00edsticas.\nO Proton K/DM2 foi unha mellora do Proton K/DM na que se usaba unha etapa Block DM2 en lugar da Block DM e un adaptador especial para lanzar sat\u00e9lites Iridium. Esta variante foi usada tres veces para lanzar 21 sat\u00e9lites Iridium."}
{"id": "515155", "revid": "89787", "url": "https://gl.wikipedia.org/wiki?curid=515155", "title": "Trofeo Teresa Herrera 1964", "text": "O Trofeo Teresa Herrera de 1964 foi a 19\u00aa edici\u00f3n do torneo. Celebrouse na Coru\u00f1a entre o 28 e o 30 de agosto de 1964. O campi\u00f3n foi o Deportivo da Coru\u00f1a, que derrotou na final por 4-0 ao Sporting de Lisboa portugu\u00e9s.\nFoi a primeira edici\u00f3n na que participaron catro equipos e a na que os partidos se disputaron de noite, sendo a a primeira vez que se xogaba ao f\u00fatbol en Riazor coa iluminaci\u00f3n artificial inaugurada unhas semanas antes nos mundiais militares de atletismo. O ditador Francisco Franco entregou o trofeo a Veloso, capit\u00e1n do Deportivo, despois de que este derrotase na final ao Sporting de Lisboa, vixente campi\u00f3n da Recopa de Europa naquel momento."}
{"id": "515156", "revid": "98629", "url": "https://gl.wikipedia.org/wiki?curid=515156", "title": "Boeing C-17 Globemaster III", "text": "O McDonnell Douglas/Boeing C-17 Globemaster III \u00e9 un grande avi\u00f3n de transporte militar desenvolvido para a Forza A\u00e9rea dos Estados Unidos (USAF) dende os anos 80 ata principios dos 90 por McDonnell Douglas. O C-17 leva o nome de dous cargueiros militares de pist\u00f3n anteriores, o Douglas C-74 Globemaster e o Douglas C-124 Globemaster II. O C-17 realiza normalmente misi\u00f3ns de transporte t\u00e1cticas e estrat\u00e9xicas, levando tropas e carga por todo o mundo; tam\u00e9n pode realizar roles de evacuaci\u00f3n m\u00e9dica e lanzamento a\u00e9reo. Dese\u00f1ouse para substitu\u00edr ao Lockheed C-141 Starlifter, e tam\u00e9n para cumprir alg\u00fans dos cometidos do Lockheed C-5 Galaxy, liberando \u00e1 frota de C-5 para cargas de gran tama\u00f1o.\nBoeing, que se fusionou con McDonnell Douglas en 1997, continuou fabricando o C-17 tras a fusi\u00f3n. O transporte est\u00e1 en servizo coa USAF e tam\u00e9n opera cos ex\u00e9rcitos da India, Reino Unido, Australia, Canad\u00e1, Qatar, Emiratos \u00c1rabes Unidos, a Heavy Airlift Wing da OTAN, e Kuwait. O derradeiro C-17 completouse na planta de Long Beach, California o 29 de novembro de 2015."}
{"id": "515157", "revid": "45576", "url": "https://gl.wikipedia.org/wiki?curid=515157", "title": "Yuki Tsunoda", "text": "Yuki Tsunoda (xapon\u00e9s: \u89d2 \u7530 \u88d5 \u6bc5, \"Tsunoda Y\u016bki\", nado o 11 de maio de 2000) \u00e9 un piloto de carreiras de F\u00f3rmula 1 xapon\u00e9s que corre na Scuderia AlphaTauri desde . Apoiado por Honda desde 2016 a trav\u00e9s do Honda Formula Dream Project, foi o campi\u00f3n da F4 do Xap\u00f3n de 2018 e \u00e9 membro da Red Bull Junior Team. Rematou terceiro no Campionato de F\u00f3rmula 2 de 2020 e fixo o seu debut na F\u00f3rmula Un en 2021 con AlphaTauri, un equipo propiedade de Red Bull.\nCarreira.\nKarting.\nTsunoda naceu en Sagamihara, Kanagawa, e comezou a s\u00faa carreira profesional no karting en 2010 ingresando no Campionato JAF J\u00fanior de karting, pasando \u00e1 clase rexional en 2013 e \u00e1 clase nacional en 2014. En 2013 ga\u00f1ou un campionato rexional de kart. No Campionato JAF All Japan Kart de 2015, ocupou o segundo posto.\nTsunoda debutou en monoprazas en 2016 cando participou na pen\u00faltima fin de semana de carreira do Campionato de F\u00f3rmula 4 xapon\u00e9s en Suzuka, onde correu para o Sutekina Racing Team. Inmediatamente terminou segundo e cuarto nas carreiras, quedando 16\u00ba no campionato con 30 puntos. Permaneceu activo neste campionato en 2017, pero cambiou ao equipo Honda Formula Dream Project (Academia Motopark). Ga\u00f1ou tres carreiras no Circu\u00edto Internacional de Okayama, no Circu\u00edto de Fuji e en Suzuka. Con 173 puntos, terminou terceiro por detr\u00e1s de Ritomo Miyata e Ukyo Sasahara.\nEn 2018 Tsunoda estivo activo na F\u00f3rmula 4 xaponesa. Ao comezo da tempada, ga\u00f1ou cinco carreiras seguidas en Okayama, Fuji (d\u00faas veces) e Suzuka (d\u00faas veces). Durante o resto da tempada logrou vitorias sobre Sportsland SUGO e Twin Ring Motegi. Non obstante, debido a un n\u00famero de resultados cero, pasou ata a \u00faltima carreira da tempada en Motegi ata que puido ser nomeado campi\u00f3n logo dunha longa batalla co seu compa\u00f1eiro de equipo Teppei Natori. Rematou a tempada con 245 puntos.\nF\u00f3rmula 3 e F\u00f3rmula 2.\nEn , Tsunoda debutou no novo Campionato FIA de F\u00f3rmula 3, onde correu no equipo Jenzer Motorsport. Tam\u00e9n foi chamado ao Red Bull Junior Team, o programa de adestramento da F\u00f3rmula 1 do equipo Red Bull Racing, como parte da nova relaci\u00f3n do equipo con Honda.\nFoi noveno en F3 cunha vitoria en . Por outra banda, acabou o cuarto posto na Euroformula Open (saltando d\u00faas roldas), tam\u00e9n cunha vitoria. \nO ano seguinte entrou na F\u00f3rmula 2 co equipo Carlin.\nF\u00f3rmula 1.\nDesde 2019 \u00e9 membro do Red Bull Junior Team. En agosto de 2020, o director deportivo de Scuderia AlphaTauri Franz Tost, anunciou que Tsunoda participar\u00eda nos \"tests\" de postempada no circu\u00edto de Yas Marina. Dous meses despois confirmouse que pilotar\u00eda o Toro Rosso STR13 no Aut\u00f3dromo Enzo e Dino Ferrari co obxectivo de acadar 300 quil\u00f3metros para obter a Super Licenza da FIA. Nesta proba completou un total de 352 quil\u00f3metros. \nAlphaTauri (2021- ).\nO 16 de decembro de 2020, AlphaTauri confirmou a s\u00faa fichaxe para competir na tempada . Seu n\u00famero \u00e9 o 22 e foi o primeiro piloto de F\u00f3rmula 1 que naceu a partir dos anos 2000.\nNa s\u00faa carreira de debut o 28 de marzo de 2021 no Gran Premio de Bahrain, Tsunoda anotou os seus dous primeiros puntos na F\u00f3rmula 1.\nO 7 de setembro de 2021, AlphaTauri confirmou que Tsunoda permanecer\u00eda co equipo durante a tempada .\nO 22 de setembro de 2022, AlphaTauri anunciou que Tsunoda permanecer\u00eda co equipo durante a tempada . Nyck de Vries substituir\u00e1 a Gasly que marchou a Alpine como novo compa\u00f1eiro de equipo de Tsunoda.\nRexistro de carreiras.\nResultados completos nos Campionato da FIA F\u00f3rmula 3.\n\u2020 Piloto que non rematou a carreira, pero clasificouse ao completar o 90% da carreira.\nResultados completos no Campionato da FIA de F\u00f3rmula 2.\n\u2021 Conced\u00e9ronse medios puntos xa que se completou menos do 75% da distancia programada."}
{"id": "515158", "revid": "89787", "url": "https://gl.wikipedia.org/wiki?curid=515158", "title": "Mesoplodon hectori", "text": "Mesoplodon hectori, co\u00f1ecido na bibliograf\u00eda internacional co nome de zifio de Hector, \u00e9 unha especie de mam\u00edfero cet\u00e1ceo odontoceto da familia dos zif\u00edidos e subfamilia dos zifioideos, unha das quince integradas hoxe no x\u00e9nero \"Mesoplodon\".\nTratase dun pequeno zifio que rara vez se ten visto na natureza. Tan s\u00f3 se observou un exemplar vivo no mar, que se encontraba en augas pouco profundas (cousa at\u00edpica para esta especie), cerca da costa de Australia Occidental.\n(Gales et al. 2002).\nTaxonom\u00eda.\nDescrici\u00f3n.\nA especie foi descrita en 1871 polo naturalista brit\u00e1nico John Edward Gray, baixo o nome de \"Berardius hectori\", nun traballo publicado en \"Ann. Mag. Nat. Hist.\" ser. 4, 8: 117.\nEtimolox\u00edas.\nPara a do x\u00e9nero ve \"Mesoplodon\".\nO ep\u00edteto espec\u00edfico, \"hectori\", \u00e9 unha homenaxe co que Gray dedicou a Sir James Hector, o fundador do museo colonial de Wellington, Nova Zelandia.\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nNota taxon\u00f3mica.\nAlg\u00fans esp\u00e9cimes que apareceron varados ma costa de California a finais da d\u00e9cada de 1990 foron considerados como membros desta especie, pero en 2020 demostrouse que eran dunha nova especie, o zifio de Perrin. (Texto completo en PDF). \nCaracter\u00edsticas.\nO zifio de Hector ten un corpo delgado, coa cabeza pequena e o foci\u00f1o curto; o mel\u00f3n est\u00e1 pouco desenvolvido. Presenta dous sucos ventrais, en forma de \"V\", na zona da garganta. As aletas pectorais son curtas, a dorsal, situada no terzo posterior do dorso, ten unha base triangular, \u00e9 pequena e lixeiramente falciforme.\nRespecto \u00e1 dentame, presenta un dente moderadamente pequeno, aplanado e de forma triangular, situado no extremo de cada mand\u00edbula; estes dous dentes s\u00f3 son vis\u00edbeis nos machos adultos, a\u00ednda coa boca pechada.\nA s\u00faa coloraci\u00f3n de gris escura a parda na rexi\u00f3n dorsal, desde o mel\u00f3n at\u00e9 o ped\u00fanculo caudal; os flancos, o foci\u00f1o e a rexi\u00f3n ventral van da cor gris clara a branca. Os machos adultos presentan coloraci\u00f3n branca no foci\u00f1o e na cara inferior da aleta caudal.\nPode alcanzar os 4,2 m de lonxitude (1,9 m ao nacer), e un peso de 1 a 2 t.\nDistribuci\u00f3n, h\u00e1bitat e biolox\u00eda.\nO zifio de Hector habita en augas temperadas e fr\u00edas do hemisferio sur, entre aproximadamente os 35\u00b0 e os 55\u00b0 S. A maior\u00eda dos rexistros son de Nova Zelandia, pero tam\u00e9n hai informes de [Australia]], Tasmania, Sur\u00e1frica e o sur da Am\u00e9rica do Sur, inclu\u00edndo as Illas Malvinas e a Terra do Fogo, polo que se suxire unha \u00e1rea de distribuci\u00f3n circumpolar.\nPracticamente non se sabe nada sobre o zifio de H\u00e9ctor. A partir da situaci\u00f3n dos poucos varamentos encontrados, a maior\u00eda cerca de illas oce\u00e1nicas ou en \u00e1reas con plataformas continentais estreitas, p\u00f3dese inferir que esta especie normalmente se encontra s\u00f3 en augas profundas m\u00e1is al\u00e1 do noiro continental, ao igual que outros membros do x\u00e9nero \"Mesoplodon\".\nS\u00e1bese pouco da s\u00faa dieta, pero suponse que se alimenta de luras, probabelmente de pequenas luras mesopel\u00e1gicas, e de pequenos peixes, como a maior\u00eda dos outros zifios."}
{"id": "515159", "revid": "72012", "url": "https://gl.wikipedia.org/wiki?curid=515159", "title": "Zifio de Hector", "text": ""}
{"id": "515160", "revid": "1131", "url": "https://gl.wikipedia.org/wiki?curid=515160", "title": "Compromiso Outes", "text": "Compromiso Outes \u00e9 un partido pol\u00edtico galego de \u00e1mbito local creado en 2018. Def\u00ednese como galeguista e progresista, e o seu \u00e1mbito de actuaci\u00f3n \u00e9 o concello de Outes.\nNas elecci\u00f3ns municipais de 2019 foi a forza pol\u00edtica m\u00e1is votada de Outes con 5 concelleiros de tal maneira que o seu candidato, Manuel Gonz\u00e1lez L\u00f3pez, converteuse no alcalde do municipio."}
{"id": "515161", "revid": "85894", "url": "https://gl.wikipedia.org/wiki?curid=515161", "title": "Jos\u00e9 Franc\u00e9s Carpintero", "text": "Jos\u00e9 Franc\u00e9s Carpintero, nado no Porri\u00f1o en 1906 e finado en Tui o 27 de agosto de 1936, foi un pol\u00edtico galego.\nTraxectoria.\nFillo de Jos\u00e9 Franc\u00e9s Gonz\u00e1lez. Factor na estaci\u00f3n ferroviaria do Porri\u00f1o. Militante do PSOE, foi elixido membro da directiva da Agrupaci\u00f3n Socialista do Porri\u00f1o en 1932. Logo do golpe de Estado do 18 de xullo de 1936 foi detido e xulgado en Tui por traiz\u00f3n con Manuel L\u00f3pez Losada o 20 de agosto. Condenado a pena de morte, foi executado en Tui o 27 de agosto con Manuel L\u00f3pez Losada.\nOs seus irm\u00e1ns Antonio e Eleazar Franc\u00e9s Carpintero foron paseados o 22 de setembro, a s\u00faa irm\u00e1 Asunci\u00f3n foi condenada a 15 anos e o seu outro irm\u00e1n, Eladio, condenado a cadea perpetua.\nVida persoal.\nCasou en 1931 con Elena Valverde Mayo, e foi pai de Josefa e Ra\u00fal Franc\u00e9s Valverde."}
{"id": "515162", "revid": "25871", "url": "https://gl.wikipedia.org/wiki?curid=515162", "title": "Antonio Franc\u00e9s Carpintero", "text": "Antonio Franc\u00e9s Carpintero, nado no Porri\u00f1o en 1908 e finado en Tomi\u00f1o o 22 de setembro de 1936, foi un pol\u00edtico galego.\nTraxectoria.\nFillo de Jos\u00e9 Franc\u00e9s Gonz\u00e1lez e irm\u00e1n de Jos\u00e9 Franc\u00e9s Carpintero. Militante do PSOE. Logo do golpe de Estado do 18 de xullo de 1936 foi detido e procesado na causa 574/36. Foi paseado no Alto de Tebra, no monte Salgueir\u00f3 da parroquia de Santa Mar\u00eda de Tebra de Tomi\u00f1o o 22 de setembro co seu irm\u00e1n Eleazar, Jos\u00e9 Groba Dom\u00ednguez, Jos\u00e9 Groba Rodr\u00edguez e Jos\u00e9 Rocha.\nVida persoal.\nCasou con Mar\u00eda Rodr\u00edguez Gonz\u00e1lez, e foi pai de Mar\u00eda Elena e Adelina Franc\u00e9s Rodr\u00edguez."}
{"id": "515163", "revid": "4817", "url": "https://gl.wikipedia.org/wiki?curid=515163", "title": "Dumitru Prunariu", "text": "Dumitru Dorin Prunariu, nado en Brasov (Roman\u00eda) o 27 de setembro de 1952, foi o primeiro cosmonauta roman\u00e9s. Formou parte da misi\u00f3n Soiuz 40.\nTraxectoria.\nPrunariu graduouse en enxe\u00f1ar\u00eda aeroespacial pola Universidade Polit\u00e9cnica de Bucarest en 1976. Foi seleccionado como cosmonauta en 1978 como parte do programa Interkosmos, participando na misi\u00f3n Soiuz 40 e pasando 7,86 d\u00edas no espazo."}
{"id": "515165", "revid": "25871", "url": "https://gl.wikipedia.org/wiki?curid=515165", "title": "Eleazar Franc\u00e9s Carpintero", "text": "Eleazar Franc\u00e9s Carpintero, nado no Porri\u00f1o en 1901 e finado en Tomi\u00f1o o 22 de setembro de 1936, foi un pol\u00edtico galego.\nTraxectoria.\nFillo de Jos\u00e9 Franc\u00e9s Gonz\u00e1lez e irm\u00e1n de Jos\u00e9 e Antonio Franc\u00e9s Carpintero.\nMilitante do PSOE, foi elixido vicepresidente da Juventud Socialista do Porri\u00f1o en xullo de 1932. Logo do golpe de Estado do 18 de xullo de 1936 foi detido e procesado na causa 574/36. Foi paseado no Alto de Tebra, no monte Salgueir\u00f3 da parroquia de Santa Mar\u00eda de Tebra de Tomi\u00f1o o 22 de setembro co seu irm\u00e1n Antonio, Jos\u00e9 Groba Dom\u00ednguez, Jos\u00e9 Groba Rodr\u00edguez e Jos\u00e9 Rocha. A s\u00faa muller Loreto Pereiro viaxou a Tomi\u00f1o para reco\u00f1ecer os cad\u00e1veres do home e do seu cu\u00f1ado.\nVida persoal.\nCasou con Loreto Pereiro P\u00e9rez en 1933, e foi pai de Eleazar Franc\u00e9s Pereiro."}
{"id": "515166", "revid": "1888", "url": "https://gl.wikipedia.org/wiki?curid=515166", "title": "Eliazar Franc\u00e9s Carpintero", "text": ""}
{"id": "515167", "revid": "47401", "url": "https://gl.wikipedia.org/wiki?curid=515167", "title": "\u00a1Che, qu\u00e9 loco!", "text": "\u00a1Che, qu\u00e9 loco! \u00e9 un filme espa\u00f1ol de 1953, dirixida por Ram\u00f3n Torrado e protagonizada por Pepe Iglesias \"El Zorro\".\nTr\u00e1tase dunha comedia, con gui\u00f3n de Antonio Ozores e Ram\u00f3n Torrado, estreada o 23 de marzo de 1953. Foi a primeira pel\u00edcula de Pepe Iglesias en Espa\u00f1a.\nTrama.\nUn arruinado Pepe Vald\u00e9s (Pepe Iglesias) intenta casar coa millonaria Esperancita (Emma Penella), o que desencadea toda unha serie de equ\u00edvocos. "}
{"id": "515169", "revid": "1888", "url": "https://gl.wikipedia.org/wiki?curid=515169", "title": "Manuel Garc\u00eda Sampayo", "text": "Manuel Garc\u00eda Sampayo, co\u00f1ecido como Manuel de Portar\u00eds, nado en Cerva\u00f1a (Silleda), foi un pol\u00edtico galego.\nTraxectoria.\nFillo de Manuel Garc\u00eda Moreira, un zapateiro de Cerva\u00f1a que mercou unha antiga granxa de frades en Portar\u00eds na parroquia de Lois en Ribadumia, onde se trasladou a familia a principios do s\u00e9culo XX. Criador de porcos, na Rep\u00fablica participou nas acci\u00f3ns de mellora da actividade agr\u00edcola promovidas por Cruz Gall\u00e1stegui desde a Misi\u00f3n Biol\u00f3xica de Galicia. Co golpe de Estado do 18 de xullo de 1936 integrouse na Garda C\u00edvica da zona. O seu irm\u00e1n Ram\u00f3n Garc\u00eda Sampayo foi nomeado alcalde Meis en agosto de 1936. Co\u00f1ecido represor, era xefe da escuadra de Ribadumia das Milicias de FET y de las JONS. Estivo implicado no asasinato de Ram\u00f3n Barreiro Rodr\u00edguez e Castor Cordal Garrido o 15 de setembro de 1936. Foi detido pola Garda Civil o 13 de xu\u00f1o de 1937 seguindo ordes do xu\u00edz de Cambados, ao d\u00eda seguinte detiveron a Adolfo Mart\u00ednez R\u00edos, ambos acusados do asasinato de Daniel Varela Mu\u00f1iz. Militantes reco\u00f1ecidos de Falange, foron expulsados o 17 de xu\u00f1o por \u201cindeseables e indignos de vestir la camisa azul\u201d. Ao ser os dous inculpados falanxistas e estar militarizados, o xulgado inhibiuse e a causa pasou \u00e1 autoridade militar. Ante os testemu\u00f1os contraditorios, o auditor de guerra decretou o sobresemento provisional e os detidos sa\u00edron en liberdade o 12 de novembro de 1938. Foi alcalde de Ribadumia en 1940. O seu irm\u00e1n Rafael Garc\u00eda Sampayo foi nomeado alcalde de Ribadumia en 1943. Foi inspector de cinematograf\u00eda e teatro do Ministerio de Informaci\u00f3n e Turismo en Ribadumia at\u00e9 1954."}
{"id": "515170", "revid": "47401", "url": "https://gl.wikipedia.org/wiki?curid=515170", "title": "Catarina Labour\u00e9", "text": ""}
{"id": "515173", "revid": "4817", "url": "https://gl.wikipedia.org/wiki?curid=515173", "title": "Satellite Data System", "text": "Satellite Data System ou SDS, nome en c\u00f3digo Quasar, \u00e9 unha serie de sat\u00e9lites de comunicaci\u00f3ns clasificados que dan servizo a sat\u00e9lites de reco\u00f1ecemento estadounidenses.\nCaracter\u00edsticas.\nOs sat\u00e9lites SDS sirven de enlace entre sat\u00e9lites de reco\u00f1ecemento como os KH-11 e as estaci\u00f3ns de terra. Tam\u00e9n serven para ofrecer comunicaci\u00f3ns a aeronaves da USAF en rutas polares e a estaci\u00f3ns terrestres da Rede de Control Satelital da Forza A\u00e9rea (AFSCN). O sistema foi desenvolvido pola Forza A\u00e9rea e consta de varias familias de sat\u00e9lites en diferentes \u00f3rbitas, tanto xeoestacionaria como \u00f3rbitas el\u00edpticas polares, para cubrir todo o globo e latitudes. O nome en c\u00f3digo \"Quasar\" foi confirmado por unha filtraci\u00f3n en 2013.\nSDS 1, 2, 3, 4, 5, 6 e 7.\nOs primeiros sete sat\u00e9lites SDS lanz\u00e1ronse entre 1976 e 1987, cunha masa duns 628 kg cada un e 12 canais de comunicaci\u00f3n dispo\u00f1ibles. Usaban o bus HS-350 e o reflector da s\u00faa antena ti\u00f1a uns 3 m de di\u00e1metro. As c\u00e9lulas solares de cada sat\u00e9lite produc\u00edan ata 980 W de potencia.\nSDS-2 1, 2, 3 a 4.\nA segunda xeraci\u00f3n de sat\u00e9lites SDS levaban tres antenas e ti\u00f1an unha masa duns 3000 kg. Foron dese\u00f1ados para ser lanzados usando un transbordador espacial, a\u00ednda que o cuarto foi lanzado mediante un foguete Titan 4. As c\u00e9lulas de cada sat\u00e9lite xeraban ata 1238 W de potencia.\nSDS-3 1, 2, 3, 4, 5, 6, 7 e 8.\nA terceira xeraci\u00f3n foi lanzada entre 1998 e 2014 e consta de oito unidades con especificaci\u00f3ns desco\u00f1ecidas.\nSDS-4 1 e 2.\nA cuarta xeraci\u00f3n de sat\u00e9lites SDS lanzouse entre 2016 e 2017. As especificaci\u00f3ns son desco\u00f1ecidas."}
{"id": "515174", "revid": "23204", "url": "https://gl.wikipedia.org/wiki?curid=515174", "title": "Riley's First Date?", "text": "Riley's First Date? \u00e9 unha curtametraxe estadounidense de animaci\u00f3n de 2015 escrita e dirixida por Josh Cooley. Estreouse o 14 de agosto de 2015 en D23 Expo en Anaheim, California, e posteriormente foi engadido en Digital HD no lanzamento de \"Inside Out\" en Blu-ray, o 13 de outubro de 2015. A curtametraxe conta a historia dos pais de Riley e as s\u00faas emoci\u00f3ns cando sospeitan que Riley est\u00e1 a piques de sa\u00edr cun rapaz chamado Jordan."}
{"id": "515175", "revid": "1505", "url": "https://gl.wikipedia.org/wiki?curid=515175", "title": "Phragmites communis", "text": ""}
{"id": "515176", "revid": "1505", "url": "https://gl.wikipedia.org/wiki?curid=515176", "title": "Carrapata", "text": ""}
{"id": "515177", "revid": "1505", "url": "https://gl.wikipedia.org/wiki?curid=515177", "title": "Carrapato", "text": ""}
{"id": "515178", "revid": "85894", "url": "https://gl.wikipedia.org/wiki?curid=515178", "title": "Pilar de Madariaga Rojo", "text": "Pilar de Madariaga Rojo, nada en Madrid o 21 de abril de 1903 e finada o 6 de abril de 1995, foi unha das pioneiras espa\u00f1olas no campo da qu\u00edmica durante a Idade de Prata do primeiro terzo do s\u00e9culo XX en Espa\u00f1a, cuxa carreira investigadora e docente truncouse despois da Guerra Civil Espa\u00f1ola. Exiliada nos Estados Unidos onde traballou como profesora de lingua espa\u00f1ola, chegando a obter o dodoutoramento en 1949 e a dirixir o Departamento de Estudios Hisp\u00e1nicos de Vassar College.\nTraxectoria.\nPilar de Madariaga Rojo era filla de Jos\u00e9 de Madariaga Castro, militar vinculado a A Coru\u00f1a, e de Ascensi\u00f3n Rojo. Irm\u00e1 de Ascensi\u00f3n de Madariaga Rojo, fundadora de Lyceum Club Femenino asociaci\u00f3n feminista impulsada por Mar\u00eda de Maeztu e de Salvador de Madariaga y Rojo.Tras cursar estudos no Colexio Alem\u00e1n de Madrid e no Instituto Cardenal Cisneros, obtivo a licenciatura en qu\u00edmica en 1929.\nAmpliaci\u00f3n de estudos.\nAo amparo da Junta de Ampliaci\u00f3n de Estudios, estivo no Vassar College durante o curso acad\u00e9mico 1929-1930. Os meses de ver\u00e1n pasounos na Universidad de Stanford en Palo Alto, California. Foi designada c\u00f3nsul do comit\u00e9 pro Uni\u00f3n Federal de estudantes Hispanos, nos Estados Unidos. A memoria correspondente aos cursos 1928 a 1929 e 1929 a 1930 da Junta de Ampliaci\u00f3n de Estudios recolle un informe da actividade de Pilar durante a s\u00faa estad\u00eda nesa Universidade:\nRespecto da s\u00faa estancia en Universidade de Stanford, inf\u00f3rmase de que non houbo traballos de laboratorio, sen\u00f3n que se presentaron temas escritos sobre cr\u00edtica da teor\u00eda electr\u00f3nica da valencia e espectros de banda e a s\u00faa aplicaci\u00f3n na determinaci\u00f3n das calores de disociaci\u00f3n.\nDe regreso a Espa\u00f1a, os seus co\u00f1ecementos sobre espectroscop\u00eda e \u00f3ptica f\u00edsica e sobre as t\u00e9cnicas que se empregaban nos Estados Unidos, foron decisivos para que a incorporasen \u00e1 secci\u00f3n que dirix\u00eda Miguel Catal\u00e1n no Instituto de F\u00edsica e Qu\u00edmica, tam\u00e9n co\u00f1ecido como Instituto Rockefeller\nPilar foi unha d\u00e1s 36 mulleres, dun total de 158 persoas, contratadas polo Instituto de F\u00edsica e Qu\u00edmica, como bolseiras e colaboradoras. A maior\u00eda eran fillas de pais con profesi\u00f3ns liberais ou titulados superiores. S\u00f3 unha delas, Jenara Vicenta Arnal Yarza, era filla de xornaleiro e restaurador de pianos. A profesi\u00f3n da nai salvo nun caso, era a dos labores \u201cpropios do seu sexo\u201d. Preto dun terzo son antigas alumnas do Instituto-Escola e ti\u00f1an sobresaliente e premio extraordinario na licenciatura.\nBaixo a direcci\u00f3n do profesor Catal\u00e1n, estudou o arco do molibdeno. Ademais, durante o curso escolar 1933-34, Pilar foi profesora de f\u00edsica e qu\u00edmica, no instituto de ensino secundario de Puertollano. Ao mesmo tempo, continuou coas s\u00faas investigaci\u00f3ns, concretamente, segundo refire un informe asinado por Catal\u00e1n:\nExilio.\nPilar Madariaga foi unha das docentes e investigadoras que puideron formarse nos Estados Unidos mediante o sistema de bolsas e pensi\u00f3ns que formaban parte do marco para o desenvolvemento cient\u00edfico e acad\u00e9mico da Junta de Ampliaci\u00f3n de Estudos e que tiveron que exiliarse despois da guerra civil. A Orde de 19 de novembro de 1941 resolveu negativamente o expediente de depuraci\u00f3n: Pilar de Madariaga cuxo \u00faltimo destino fora o Instituto P\u00e9rez Gald\u00f3s, onde era encargada de curso, quedaba inhabilitada para o exercicio do ensino. Regresou aos Estados Unidos, ao Vassar College que co\u00f1ecera como cient\u00edfica investigadora, e onde foi contratada para dar clases de espa\u00f1ol. Tivo que realizar outra carreira e obter o grao de doutora, que logrou coa s\u00faa tese doutoral, en 1949, sobre \u201cAs novelas de Azor\u00edn: Estudo dos seus temas e t\u00e9cnica\u201d. Xubilouse en 1968, retirada da docencia e a investigaci\u00f3n, volveu a Espa\u00f1a."}
{"id": "515180", "revid": "98629", "url": "https://gl.wikipedia.org/wiki?curid=515180", "title": "Gravidade da Terra", "text": "A gravidade da Terra, denotada por g, \u00e9 a aceleraci\u00f3n neta que se imparte aos obxectos debido ao efecto combinado da gravitaci\u00f3n (da distribuci\u00f3n da masa dentro da Terra) e a forza centr\u00edfuga (da rotaci\u00f3n da Terra).\nEn unidades SI, esta aceleraci\u00f3n m\u00eddese en metros por segundo ao cadrado (en s\u00edmbolos, m/s\u00b2 ou m\u00b7s\u22122) ou de maneira equivalente en newtons por quilogramo (N/kg ou N \u00b7 kg\u22121). Preto da superficie da Terra, a aceleraci\u00f3n gravitacional \u00e9 de aproximadamente 9,81 m/s\u00b2, o que significa que, ignorando os efectos da resistencia do aire, a velocidade dun obxecto que cae libremente aumentar\u00e1 en aproximadamente 9,81 metros por segundo cada segundo. Esta cantidade \u00e1s veces co\u00f1\u00e9cese informalmente como g pequena (en contraste, a constante gravitacional \"G\" denom\u00ednase \"gran\" G ). \nA forza precisa da gravidade da Terra var\u00eda segundo a localizaci\u00f3n. O valor \"medio\" nominal na superficie da Terra, co\u00f1ecido como \u00e9, por definici\u00f3n, 9,80665 m/s\u00b2. Esta cantidade den\u00f3tase de diversas maneiras como , (a\u00ednda que isto \u00e1s veces significa o valor ecuatorial normal na Terra, 9,78033 m/s\u00b2), ou simplemente g (que tam\u00e9n se usa para o valor local variable). \nO peso dun obxecto na supericie da Terra \u00e9 a forza cara a abaixo sobre ese obxecto, dada pola segunda lei de movemento de Newton, ou ( ). A aceleraci\u00f3n gravitacional contrib\u00fae \u00e1 aceleraci\u00f3n da gravidade total, pero outros factores, como a rotaci\u00f3n da Terra, tam\u00e9n contrib\u00faen e, por tanto, afectan o peso do obxecto. A gravidade normalmente non incl\u00fae a atracci\u00f3n gravitacional da L\u00faa e o Sol, que se explican en termos de efectos de marea. \u00c9 unha cantidade vectorial (f\u00edsica), cuxa direcci\u00f3n coincide cunha chumbada.\nVariaci\u00f3n en magnitude.\nUnha esfera perfecta non xiratoria de densidade de masa uniforme, ou cuxa densidade var\u00eda unicamente coa distancia desde o centro (simetr\u00eda esf\u00e9rica), producir\u00eda un campo gravitacional de magnitude uniforme en todos os puntos da s\u00faa superficie. A Terra est\u00e1 a virar e tampouco \u00e9 esf\u00e9ricamente sim\u00e9trica; m\u00e1is ben, \u00e9 lixeiramente m\u00e1is plana nos polos mentres sobresae no ecuador: un esferoide achatado. En consecuencia, hai lixeiras desviaci\u00f3ns na magnitude da gravidade a trav\u00e9s da s\u00faa superficie. \nA gravidade na superficie da Terra var\u00eda ao redor do 0,7 %, de 9,7639 m/s\u00b2 na monta\u00f1a Nevado Huascar\u00e1n no Per\u00fa a 9,8337 m/s\u00b2 na superficie do Oc\u00e9ano \u00c1rtico. Nas grandes cidades, var\u00eda de 9,776 en Kuala Lumpur, Cidade de M\u00e9xico e Singapura a 9,825 en Oslo e Helsinqui.\nVariaci\u00f3n na direcci\u00f3n.\nA aceleraci\u00f3n por gravidade \u00e9 unha cantidade vectorial. Nunha Terra esf\u00e9ricamente sim\u00e9trica, a gravidade apuntar\u00eda directamente cara ao centro da esfera. Como a Terra \u00e9 lixeiramente m\u00e1is plana, en consecuencia hai lixeiras desviaci\u00f3ns na direcci\u00f3n da gravidade. \nEsta \u00e9 a raz\u00f3n pola cal o meridiano principal moderno pasa m\u00e1is de 100 m ao leste do meridiano principal astron\u00f3mico hist\u00f3rico en Greenwich.\nVariaci\u00f3n no tempo.\nA gravidade tam\u00e9n var\u00eda no tempo nun lugar determinado debido a fen\u00f3menos como o cambio clim\u00e1tico, que produce unha variaci\u00f3n na distribuci\u00f3n de auga na Terra e con iso, variaci\u00f3n da atracci\u00f3n que sofre un punto determinado.\nValores comparativos a nivel mundial.\nExisten ferramentas para calcular a forza da gravidade en varias cidades do mundo. O efecto da latitude p\u00f3dese ver claramente coa gravidade nas cidades de alta latitude: Anchorage (9826 m/s\u00b2), Helsinqui (9825 m/s\u00b2), sendo aproximadamente 0,5 % maior que en cidades pr\u00f3ximas ao ecuador: Kuala Lumpur (9776 m/s\u00b2), Manila (9780 m/s\u00b2). O efecto da altitude p\u00f3dese ver na Cidade de M\u00e9xico (9776 m/s\u00b2; 2240 msnm), e comparando Denver (9798 m/s\u00b2; 1616 msnm) con Washington, DC (9801 m/s\u00b2; 30 msnm), ambos preto dos 39\u00b0 N. Os valores medidos p\u00f3dense obter das t\u00e1boas f\u00edsicas e matem\u00e1ticas de Yarwood e Castle 1970."}
{"id": "515181", "revid": "23204", "url": "https://gl.wikipedia.org/wiki?curid=515181", "title": "Lonesome Ghosts", "text": "Lonesome Ghosts \u00e9 unha curtametraxe estadounidense de animaci\u00f3n de 1937 dirixido por Burt Gillett. \u00c9 unha produci\u00f3n de Disney distribu\u00edda por RKO Radio Pictures o 24 de decembro de 1937, tres d\u00edas despois da estrea de \"Snow White and the Seven Dwarfs\" (1937). Foi animada por Izzy Klein, Ed Love, Milt Kahl, Marvin Woodward, Bob Wickersham, Clyde Geronimi, Dick Huemer, Dick Williams, Art Babbitt e Rex Cox. Est\u00e1 protagonizada por Mickey Mouse, Donald Duck e Goofy como membros dun equipo de exterminadores de pantasmas. \u00c9 a curtametraxe n\u00famero 98 da serie de \"Mickey Mouse\", e a novena dese mesmo ano."}
{"id": "515183", "revid": "1131", "url": "https://gl.wikipedia.org/wiki?curid=515183", "title": "Onward (filme)", "text": "Onward \u00e9 un filme estadounidense de 2020 producido por Pixar Animation Studios e liberado por Walt Disney Pictures. Foi dirixido por Dan Scanlon, producido por Kori Rae e escrito por Scanlon, Jason Headley e Keith Bunin. Conta coas voces de Tom Holland, Chris Pratt, Julia Louis-Dreyfus e Octavia Spencer. Ambientado nun mundo de fantas\u00eda suburbana, o filme conta a historia de dous irm\u00e1ns elfos que comezan unha aventura para atopar un artefacto que pode devolver temporalmente a vida do seu pai morto.\n\"Onward\" estreouse no Festival de Berl\u00edn o 21 de febreiro de 2020 e nos cinemas o 6 de marzo de 2020. O filme recibiu valoraci\u00f3ns positivas por parte da cr\u00edtica, mais s\u00f3 recadou 147 mill\u00f3ns en todo o mundo sobre un orzamento de 175-200 mill\u00f3ns. A escasa recadaci\u00f3n do filme foi resultado da pandemia de COVID-19, a cal provocou o peche de cinemas, o cal converteu Onward no segundo filme de Pixar con menor recadaci\u00f3n, despois de \"The Good Dinosaur\". Como moitos outros filmes estreados nos primeiros meses do ano 2020, foi distribu\u00eddo dixitalmente poucas semanas despois da s\u00faa estrea."}
{"id": "515185", "revid": "27155", "url": "https://gl.wikipedia.org/wiki?curid=515185", "title": "Fosfatidilinositol fosfato", "text": "Fosfatidilinositol fosfato (PIP) pode referirse, segundo a posici\u00f3n do grupo fosfato final, aos seguintes compostos:"}
{"id": "515186", "revid": "23204", "url": "https://gl.wikipedia.org/wiki?curid=515186", "title": "Pandemia por coronavirus de 2019-2020", "text": ""}
{"id": "515190", "revid": "47401", "url": "https://gl.wikipedia.org/wiki?curid=515190", "title": "Formaci\u00f3n e evoluci\u00f3n gal\u00e1ctica", "text": ""}
{"id": "515191", "revid": "98629", "url": "https://gl.wikipedia.org/wiki?curid=515191", "title": "Inside Man", "text": "Inside Man \u00e9 un filme estadounidense de 2006 dirixido por Spike Lee e escrito por Russell Gewirtz. Conta a historia dun elaborado roubo en Wall Street. Est\u00e1 protagonizado por Denzel Washington no papel do detective Keith Frazier, un negociador da Polic\u00eda de Nova York, Clive Owen como Dalton Russell, a mente mestra que orquestra o roubo, e Jodie Foster como Madeleine White, unha broker de Manhattan que se ve envolta no caso a petici\u00f3n do fundador do banco, Arthur Case (Christopher Plummer).\nGewirtz dedicou cinco d\u00edas a desenvolver a premisa antes de comezar a traballar no que se converter\u00eda no gui\u00f3n orixinal. Logo de completar o gui\u00f3n en 2002, Imagine Entertainment mercouno para que fose creado por Universal Pictures, con Ron Howard como director inicial. Logo de que Howard sa\u00edse do proxecto, o seu compe\u00f1eiro en Imagine, Brian Grazer comezou a buscar un novo director, contratando finalmente a Lee. A fotograf\u00eda principal comezou en xu\u00f1o de 2005 e rematou en agosto; a rodaxe produciuse en varias localizaci\u00f3ns da cidade de Nova York. \"Inside Man\" estreouse en Nova York o 20 de marzo de 2006, antes de estrearse nos cinemas dos Estados Unidos o 24 de marzo de 2006. Recibiu valoraci\u00f3ns positivas por parte da cr\u00edtica e recadou 184,4 mill\u00f3ns de d\u00f3lares en todo o mundo, sobre un orzamento de 45 mill\u00f3ns."}
{"id": "515195", "revid": "785", "url": "https://gl.wikipedia.org/wiki?curid=515195", "title": "Divisi\u00f3n territorial de Espa\u00f1a de 1833", "text": ""}
{"id": "515196", "revid": "785", "url": "https://gl.wikipedia.org/wiki?curid=515196", "title": "Comunidade aut\u00f3noma de Galicia", "text": ""}
{"id": "515197", "revid": "98629", "url": "https://gl.wikipedia.org/wiki?curid=515197", "title": "Wasp Network", "text": "Wasp Network \u00e9 un filme de 2019 escrito e dirixido po Olivier Assayas, que se basea no libro \"The Last Soldiers of the Cold War\" de Fernando Morais. Est\u00e1 protagonizado por Pen\u00e9lope Cruz, \u00c9dgar Ram\u00edrez, Gael Garc\u00eda Bernal, Ana de Armas e Wagner Moura. Conta a historia real dos esp\u00edas cubanos en territorio estadounidense durante a d\u00e9cada de 1990.\nO filme estreouse internacionalmente no Festival Internacional de Cinema de Venecia o 1 de setembro de 2019. Estreouse en Francia o 31 de xaneiro de 2020 a trav\u00e9s de Memento Films, e en Netflix o 19 de xu\u00f1o de 2020."}
{"id": "515198", "revid": "785", "url": "https://gl.wikipedia.org/wiki?curid=515198", "title": "Monarcas suevos", "text": ""}
{"id": "515202", "revid": "89787", "url": "https://gl.wikipedia.org/wiki?curid=515202", "title": "Lou Costello", "text": "Louis Francis Cristillo, nada Paterson (Nova Jersey) o 6 de marzo de 1906 e finado nos \u00c1nxeles o 3 de marzo de 1959, foi un c\u00e9lebre humorista estadounidense co\u00f1ecido como Lou Costello. Con Bud Abbott formou o popular d\u00fao c\u00f3mico Abbott e Costello na d\u00e9cada de 1940.\nTraxectoria.\nLouis Francis Cristillo naceu o 6 de marzo de 1906, fillo de Helen Rege e Sebastiano Cristillo. O seu pai era italiano, de Caserta en Campania, e a s\u00faa nai era estadounidense de ascendencia francesa e irlandesa.\nCostello trasladouse a Hollywood a principios da d\u00e9cada de 1930 e tras desempe\u00f1ar diferentes oficios foi contratado pola compa\u00f1\u00eda Metro Goldwyn Mayer para traballar como especialista, chegando a ser o dobre de Tim McCoy.\nDespois de traballar como dobre en sesenta filmes, Cristillo comezou a engordar polo que perdeu o empregou na Metro. Decidido a cambiar de rumbo, cambiou o seu nome polo de Lou Costello como homenaxe \u00e1 actriz Helene Costello, iniciando a s\u00faa carreira como c\u00f3mico no Music Hall ata co\u00f1ecer a Bud Abbott en 1936. Con el formou o d\u00fao c\u00f3mico Abbott e Costello, unha das m\u00e1is famosas parellas da comedia de Hollywood, onde intrepetaba un gordecho medorento e algo rid\u00edculo que non cesaba en ser utilizado pola s\u00faa contrafigura. Tiveron unha enorme popularidade nos Estados Unidos e en Latinoam\u00e9rica. A peculiar parella deu lugar a contrapartidas como a dos d\u00fao formado por Jerry Lewis e Dean Martin.\nTrala s\u00faa separaci\u00f3n de Abbott en 1957, Costello iniciou unha carreira en solitario, demostrando aptitudes dram\u00e1ticas, mais nesta nova faceta s\u00f3 puido rodar un filme xa que faleceu de s\u00fapeto o 3 de marzo de 1959 por unha crise card\u00edaca poucos d\u00edas despois de finalizada a rodaxe.\nAnos despois, en 1967, William Hanna e Joseph Barbera produciron unha serie de animaci\u00f3n baseada nas s\u00faas personaxes, ao estilo do que fixeran Laurel e Hardy."}
{"id": "515203", "revid": "47401", "url": "https://gl.wikipedia.org/wiki?curid=515203", "title": "Louis Francis Cristillo", "text": ""}
{"id": "515205", "revid": "89787", "url": "https://gl.wikipedia.org/wiki?curid=515205", "title": "Xuxa", "text": "Maria da Gra\u00e7a Xuxa Meneghel, nada en Santa Rosa o 27 de marzo de 1963, m\u00e1is co\u00f1ecida como Xuxa, \u00e9 unha presentadora, actriz, cantante, empresaria, fil\u00e1ntropa e modelo brasileira. Co\u00f1ecida como \"Rainha dos Baixinhos\", Xuxa constru\u00edu o maior imperio de entretemento infantil e xuvenil iberoamericano. No inicio da d\u00e9cada de 1990, chegou a presentar programas de televisi\u00f3n no Brasil, a Arxentina, Espa\u00f1a e os Estados Unidos simultaneamente, alcanzando preto de cen mill\u00f3ns de telespectadores diariamente.\nComo cantante, publicou 35 \u00e1lbums de estudio e 23 \u00e1lbums de v\u00eddeo que venderon m\u00e1is de 50 mill\u00f3ns de exemplares, convert\u00e9ndose nunha dos m\u00fasicos que m\u00e1is discos venderon no mundo. Os \u00e1lbums \"Xou da Xuxa\" (1986), \"Xegundo Xou da Xuxa\" (1987), \"Xou da Xuxa 3\" (1988) e \"4.\u00ba Xou da Xuxa\" (1989) est\u00e1n entre os \u00e1lbums m\u00e1is vendidos na historia da industria fonogr\u00e1fica brasileira, sendo que o terceiro foi considerado o \u00e1lbum infantil m\u00e1is lucrativo de todos os tempos pola \"Guinness World Records\". Ao longo da s\u00faa carreira musical, recibiu dous Grammys dun total de seis candidaturas. Xuxa \u00e9 a actriz de maior media de p\u00fablico dende a retomada do cinema brasileiro, con m\u00e1is de 37 mill\u00f3nss de espectadores. \"Lua de Cristal\" (1990), o seu filme de maior recadaci\u00f3n, vendeu 4,1 mill\u00f3ns de entradas, sendo un dos filmes brasileiros m\u00e1is comercial.\nEn setembro de 2019 o seu patrimonio l\u00edquido foi estimado en 169 mill\u00f3ns de d\u00f3lares estadounidenses, o que a colocou como a 11.\u00aa artista feminina m\u00e1is rica do mundo. Xuxa tam\u00e9n foi escollida pola publicaci\u00f3n estadounidense \"Forbes\", en 1991 e 1993, como unha das celebridades mellor pagadas no mundo, a primeira latinoamericana que entrou na listaxe."}
{"id": "515206", "revid": "89787", "url": "https://gl.wikipedia.org/wiki?curid=515206", "title": "The Greatest Showman", "text": "The Greatest Showman \u00e9 un filme estadounidense de 2017 dirixido por Michael Gracey, no seu debut como director, e escrito por Jenny Bicks e Bill Condon. Est\u00e1 protagonizado por Hugh Jackman, Zac Efron, Michelle Williams, Rebecca Ferguson e Zendaya. \u00c9 un filme dram\u00e1tico e musical que conta con nove canci\u00f3ns orixinais de Benj Pasek e Justin Paul, e est\u00e1 inspirado na historia real de P.\u00a0T. Barnum e o seu Barnum's American Museum."}
{"id": "515207", "revid": "23204", "url": "https://gl.wikipedia.org/wiki?curid=515207", "title": "Keala Settle", "text": "Keala Joan Settle, nada o 5 de novembro de 1975, \u00e9 unha actriz e cantante estadounidense. Settle interpretou o papel de Norma Valverde en \"Hands on a Hardbody\", que se estreou en Broadway en 2013, e foi nomeada aos premios Outer Critics Circle Award, Drama Desk Award e Tony \u00e1 mellor actriz de musical. En 2017, interpretou o papel de Lettie Lutz no filme musical \"The Greatest Showman\". A canci\u00f3n \"This Is Me\", cantada principalmente por Settle, ga\u00f1ou o Globo de Ouro \u00e1 mellor canci\u00f3n orixinal, e estivo nomeada \u00f3 \u00d3scar \u00e1 mellor canci\u00f3n orixinal. O 27 de xaneiro de 2019, Settle cantou \"Seasons of Love\" en \"\" de Fox.\nTraxectoria.\nSettle naceu en Hawai, sendo a meirande de cinco irm\u00e1ns fillos de Susanne (nada Riwai), quen \u00e9 de ascendencia maor\u00ed de Nova Zelandia e o brit\u00e1nico David Settle. Graduouse no instituto Kahuku (clase de 1993) e na Universidade do Sur de Utah."}
{"id": "515208", "revid": "23204", "url": "https://gl.wikipedia.org/wiki?curid=515208", "title": "Keala Joan Settle", "text": ""}
{"id": "515210", "revid": "23204", "url": "https://gl.wikipedia.org/wiki?curid=515210", "title": "Disney+", "text": "Disney+ (pronunciado Disney Plus) \u00e9 un servizo de v\u00eddeo baixo demanda en streaming que \u00e9 propiedade e \u00e9 xestionado pola divisi\u00f3n Media and Entertainment Distribution de The Walt Disney Company. O servizo distrib\u00fae principalmente filmes e series de televisi\u00f3n de The Walt Disney Studios e Walt Disney Television, achegando tam\u00e9n contido das compa\u00f1\u00edas Disney, Pixar, Marvel, \"Star Wars\", National Geographic e Star. Os filmes e as series de televisi\u00f3n orixinais do servizo tam\u00e9n son distribu\u00eddos en Disney+.\nO servizo lanzouse ofialmente nos Estados Unidos de Am\u00e9rica, no Canad\u00e1 e mais nos Pa\u00edses Baixos o 12 de novembro de 2019, e c\u00e9ntrase no contido de cinema e televisi\u00f3n de Walt Disney Studios."}
{"id": "515211", "revid": "1131", "url": "https://gl.wikipedia.org/wiki?curid=515211", "title": "Hermunduros", "text": "Hermunduros (en lat\u00edn, \"Hermunduri\"), Hermanduri (\"Hermanduri\"), Hermundulos (\"Hermunduli)\", Hermonduros (\"hermonduri)\" ou Hermondulos, foron unha antiga tribo xerm\u00e1nica, citada polo historiador romano T\u00e1cito e que, segundo o cal, ocuparon a \u00e1rea en torno ao que agora corresponde \u00e1 Turinxia, Saxonia, Franconia e o Norte da Baviera, no per\u00edodo comprendido entre o s\u00e9culo I e III. Eran veci\u00f1os dos Chatti no oeste, dos Cherusci e dos Anglos polo norte, dos Semnones polo nordeste e dos Marcomanos polo sur.\nTradicionalmente, afirmouse a relaci\u00f3n entre os hermunduros e os turinxios, como sucesores daqueles, pero hoxe est\u00e1 moi cuestionada.\nTraxectoria.\nA\u00ednda que non hai moitas informaci\u00f3ns sobre eles, varios autores da antig\u00fcidade ofrecen noticias parciais. As\u00ed, Estrab\u00f3n cita os Hermunduros como un pobo n\u00f3made suevo, que vive ao leste do Elba; Di\u00f3n Casio relata por primeira vez que o ano 1, un romano chamado Domicio (posibelmente Lucio Domicio Enobarbo) \"mentres a\u00ednda gobernaba os distritos ao longo do Ister (Danubio), interceptou aos \"hermunduri\", unha tribo que por algunha raz\u00f3n abandonara a s\u00faa terra e vagaba na procura doutra, e que se asentaron en parte da terra dos marcom\u00e1ns.\"\nPlinio o Vello, na s\u00faa \"Naturalis Historia\", cita aos Hermunduros como un dos pobos dos Hermi\u00f3ns, todos descendentes de Mano. Na mesma categor\u00eda coloca aos catos, queruscos e suevos. Pola s\u00faa banda, T\u00e1cito na s\u00faa Xermania, describe aos hermunduros entre os pobos suevos, coloc\u00e1ndoos preto do Danubio e nas fontes do Elba.\nNos seus \"Anais\", T\u00e1cito relata como o hermunduro Vibilius, no , liderou o derrocamento do rei marcomano Catualda en favor de cato Vanio. Contra o 50, aliado aos sobri\u00f1os de Vanio, Vibilius, liderou a deposici\u00f3n de Vanio tam\u00e9n. No 58, os hermunduros derrotaron os catos nunha disputa de fronteira por un r\u00edo de importancia relixiosa.\nOs hermunduros tiveron, tam\u00e9n, moitos conflitos cos quadi nunha fronteira fluvial con salinas e que se especula poder\u00edan ser ou o r\u00edo Werra ou do Saale sax\u00f3n. Finalmente, os hermunduros venceron neste conflito.\nTam\u00e9n se co\u00f1ece a presenza dos hermunduros nas guerras de Marco Aurelio contra os marcomanos, que ti\u00f1an como aliados a hermunduros, s\u00e1rmatas e quadi.\nTense escrito que os restos dos Hermunduros convert\u00e9ronse nos turinxios, argumentando que (-\"duri\") poder\u00eda ser unha forma corrompida (\"-thuri\") e o sufixo xerm\u00e1nico \"-ing\", suxire un significado de \"descendentes de (ou [Herman] duri)\". Esa hip\u00f3tese hoxe est\u00e1 desbotada."}
{"id": "515212", "revid": "23204", "url": "https://gl.wikipedia.org/wiki?curid=515212", "title": "Disney Plus", "text": ""}
{"id": "515213", "revid": "1505", "url": "https://gl.wikipedia.org/wiki?curid=515213", "title": "Ganso de pescozo rubio", "text": ""}
{"id": "515214", "revid": "1505", "url": "https://gl.wikipedia.org/wiki?curid=515214", "title": "Parrulo albeola", "text": ""}
{"id": "515215", "revid": "1131", "url": "https://gl.wikipedia.org/wiki?curid=515215", "title": "Loujain al-Hathloul", "text": "Loujain al-Hathloul (en ), nada en Jeddah o 31 de xullo de 1989, \u00e9 unha activista e defensora dos dereitos das mulleres de Arabia Saudita, as\u00ed como prisioneira pol\u00edtica no seu pa\u00eds.\nTraxectoria.\nGraduouse na Universidade da Columbia Brit\u00e1nica. Al-Hathloul foi detida e posta en liberdade en diversas ocasi\u00f3ns por desafiar a prohibici\u00f3n de conducir que pesa sobre as mulleres en Arabia Saudita, e en maio de 2018 foi arrestada, xunto con diversas activistas polos dereitos das mulleres, baixo os cargos de \"tentar desestabilizar o reino\" logo de ser secuestrada nos Emiratos \u00c1rabes Unidos. En outubro de 2018, o seu marido o comediante Fahad al-Butairi foi obrigado a regresar ao seu pa\u00eds dende Xordania, e foi arrestado."}
{"id": "515220", "revid": "5736277", "url": "https://gl.wikipedia.org/wiki?curid=515220", "title": "Descendants (filme de 2015)", "text": "Descendants \u00e9 un telefilme estadounidense de 2015 dirixido e coreografiado por Kenny Ortega. \u00c9 un musical de fantas\u00eda protagonizado por Dove Cameron, Sofia Carson, Booboo Stewart e Cameron Boyce no papel dos fillos adolescentes dos malvados dos filmes de Disney. Estreouse o 31 de xullo de 2015 como un filme orixinal de Disney Channel, conseguindo valoraci\u00f3ns positivas por parte da cr\u00edtica e 6,6 mill\u00f3ns de espectadores."}
{"id": "515223", "revid": "89787", "url": "https://gl.wikipedia.org/wiki?curid=515223", "title": "Alfredo Fraile", "text": "Alfredo Fraile Lallana, nado de Madrid o 25 de abril de 1912 e finado na mesma cidade o 21 de maio de 1994, foi un [[Cinema|director de fotograf\u00eda]] e [[produtor de cine]] [[Espa\u00f1a|espa\u00f1ol]].\nTraxectoria.\nAlfredo Fraile foi m\u00e1is co\u00f1ecido no mundo do cinema pola s\u00faa faceta de produtor, a\u00ednda que comezou o seu traballo na cinematograf\u00eda como \"operador\", nome co que ent\u00f3n se chamaba aos directores de fotograf\u00eda. Fraile pronto comprendeu que o seu cami\u00f1o, no cinema, era a [[fotograf\u00eda]]. \nEn [[1942]], da man do su amigo [[Rafael Gil]], foi o seu debut coa [[filme|pel\u00edcula]] \"[[Huella de luz]]\".\nContraeu matrimonio con Mar\u00eda Josefa Lam\u00e9yer Pascual (1919-2015), coa que tivo oito fillos, Alfredo, Mar\u00eda Josefa, Paloma, Andr\u00e9s, Montserrat, Jorge, Mar\u00eda e Federico Fraile Lam\u00e9yer.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados en 1912]]\n[[Categor\u00eda:Finados en 1994]]\n[[Categor\u00eda:Produtores de cine de Espa\u00f1a]]\n[[Categor\u00eda:Directores de cine de Espa\u00f1a]]\n[[Categor\u00eda:Nados en Madrid]]"}
{"id": "515226", "revid": "98629", "url": "https://gl.wikipedia.org/wiki?curid=515226", "title": "Juan Quintero Mu\u00f1oz", "text": "Juan Quintero Mu\u00f1oz, nado en Ceuta o 19 de xu\u00f1o de 1903 e finado en Madrid o 26 de xaneiro de 1980, foi un compositor e pianista espa\u00f1ol.\nTraxectoria.\nFormaci\u00f3n musical.\nO seu nacmento en Ceuta foi accidental, xa que os seus pais encontr\u00e1banse al\u00ed por motivos laborais, sendo a s\u00faa residencia habitual a localidade gaditana de San Roque. Aos seis anos comezou a recibir lecci\u00f3ns de solfexo e piano cunha profesora particular. Aos nove anos a s\u00faa familia trasladouse a Madrid, onde Juan Quintero continuou a s\u00faa formaci\u00f3n musical.\nIngresou como neno de coro na Capela Gregoriana que dirix\u00eda en Madrid o mestre Pardo. Aos once anos compuxo un cupl\u00e9 titulado \"El monoplano\", que foi editado e estreado no cabar\u00e9 Ideal-Rosales, e polo que recibiu 10,30 pesetas por dereitos de autor\u00eda. En 1915 ingresou no Real Conservatorio Superior de M\u00fasica de Madrid. Estudou harmon\u00eda con Abelardo Bret\u00f3n e composici\u00f3n con Amadeo Vives. Estudou piano con Joaqu\u00edn Larregla e viol\u00edn con Julio Franc\u00e9s. Finalizou a s\u00faa carreira en 1925, obtendo o premio extraordinario de piano.\nLabor antes da Guerra civil.\nDesde 1925 at\u00e9 a Guerra civil espa\u00f1ola Juan Quintero dedicouse preferentemente \u00e1 interpretaci\u00f3n como pianista, ben de m\u00fasica cl\u00e1sica, ben de m\u00fasica lixeira. Tam\u00e9n realizaba suplencias nas orquestras de varios teatros madrile\u00f1os como violinista. Acompa\u00f1ou ao violinista ruso Miltems e ao violoncelista h\u00fangaro Faldhesy, e formou parte do grupo de c\u00e1mara \"Doble Quinteto Espa\u00f1ol\". Tam\u00e9n acompa\u00f1ou ao tenor arxentino Spaventa, e a Celia G\u00e1mez nunha das s\u00faas primeiras visitas a Espa\u00f1a.\nA principios dos anos 1930 compuxo, xunto ao violinista Jes\u00fas Fern\u00e1ndez Lorenzo, unha das s\u00faas obras m\u00e1is co\u00f1ecidas, o pasodobre toureiro \"En er mundo\", creado para un saxofonista cubano, ori\u00fando de Manzanillo, de apelido Calzado pero mundialmente co\u00f1ecido como Aquilino, que triunfaba daquela en Madrid. En 1932 compuxo \"Morucha\", outra das s\u00faas canci\u00f3ns m\u00e1is populares. Durante esta etapa compuxo outras canci\u00f3ns, tangos e pasodobres como \"Desencanto, Ojitos de luto, A mi madre, Talento, Frenazo, Abisinia\", etc.\nNa guerra civil.\nAo estalar a guerra civil espa\u00f1ola traballou como pianista acompa\u00f1ante e violinista na orquestra do cine Capitol e no teatro Alcal\u00e1 de Madrid. A\u00ednda que non foi enviado \u00e1 fronte, foi mobilizado e desempe\u00f1ou funci\u00f3ns administrativas para o ex\u00e9rcito republicano nun cuartel de Madrid. En 1938 casou con Paquita Martos.\nNa posguerra.\nO 14 de marzo de 1941 estreouse no teatro Eslava unha obra s\u00faa, \"Yola (zarzuela c\u00f3mica moderna en dos actos)\", composta xunto con Jos\u00e9 Mar\u00eda Irueste Germ\u00e1n con libreto do cineasta Jos\u00e9 Luis S\u00e1enz de Heredia e Federico V\u00e1zquez Ochando. Esta obra foi composta para o lucimento de Celia G\u00e1mez, e o \u00e9xito foi tal que Juan Quintero tam\u00e9n foi chamado para compo\u00f1er outra das comedias musicais de Celia G\u00e1mez, \"Si Fausto fuera Faustina\", con libreto de Jos\u00e9 Luis S\u00e1enz de Heredia. En 1946 compuxo d\u00faas comedias musicais, \"Ayer estren\u00e9 verg\u00fcenza\" e \"Matrimonio a plazos\".\nSegundo o cr\u00edtico do xornal \"Las Provincias\" de Valencia, con motivo da estrea de \"Ayer estren\u00e9 verg\u00fcenza\", trat\u00e1base dun espect\u00e1culo presentado con:\nA pesar do grande \u00e9xito obtido por estas comedias musicais, Juan Quintero deixou a composici\u00f3n para o teatro e dedicouse preferentemente \u00e1 composici\u00f3n para o cinema. O seu inicio no cinema foi bastante casual. Juan Quintero viv\u00eda no mesmo edificio que a actriz Guadalupe Mu\u00f1oz Sampedro. Na casa desta actriz coincidiu co actor Juan de Ordu\u00f1a, que logo ser\u00eda un dos m\u00e1is importantes directores do cinema da posguerra. Juan de Ordu\u00f1a escoitou ao mestre Quintero interpretar a s\u00faa \"Suite granadina\", e prop\u00faxolle realizar un documental sobre Granada base\u00e1ndose na m\u00fasica. Quintero orquestrou a obra e o documental estruturouse a partir da partitura.\nA s\u00faa primeira partitura cinematogr\u00e1fica foi para unha curtametraxe de Carlos Ar\u00e9valo titulada \"Ya viene el cortejo\", baseada nun poema de Rub\u00e9n Dar\u00edo. Juan de Ordu\u00f1a era quen recitaba o poema e quen lle propuxo o traballo a Quintero. En 1940 participou, xunto ao mestre Ruiz de Azagra, na m\u00fasica da pel\u00edcula \"La gitanilla\", dirixida por Fernando Delgado. Meses m\u00e1is tarde compuxo, xa en solitario, a m\u00fasica de \"La florista de la reina\", dirixida por Eusebio Fern\u00e1ndez Ardav\u00edn.\nJuan de Ordu\u00f1a foi canda o seu amigo Quintero para a realizaci\u00f3n da s\u00faa primeira pel\u00edcula, \"Porque te vi llorar\" (1941), e a partir de a\u00ed comezou unha longa e frut\u00edfera colaboraci\u00f3n.\nJuan Quintero puxo m\u00fasica desde 1940 at\u00e9 que abandonou a composici\u00f3n para o cinema, a mediados dos anos 1960, a m\u00e1is dun cento de filmes, traballando cos directores m\u00e1is representativos do momento: Eusebio Fern\u00e1ndez Ardav\u00edn, Jos\u00e9 Luis S\u00e1enz de Heredia, Rafael Gil, Ladislao Vajda, Juan de Ordu\u00f1a e outros.\nFilmes cl\u00e1sicos espa\u00f1ois aos que puxo m\u00fasica son: filmes hist\u00f3ricos como \"Locura de amor\", \"Agustina de Arag\u00f3n\", \"Alba de Am\u00e9rica\", \"Peque\u00f1eces\"; comedias como \"Ella, \u00e9l y sus millones\", \"Deliciosamente tontos\", \"Elo\u00edsa est\u00e1 debajo de un almendro\"; filmes folcl\u00f3ricos como \"Currito de la Cruz\", \"La hermana San Sulpicio\". \nComo era normal entre os compositores espa\u00f1ois para o cinema, Juan Quintero non s\u00f3 compo\u00f1\u00eda a m\u00fasica, sen\u00f3n que ti\u00f1a que encargarse da orquestraci\u00f3n, a direcci\u00f3n, a contrataci\u00f3n dos m\u00fasicos e a gravaci\u00f3n da m\u00fasica.\nNo ano 1952, tras varios anos como conselleiro da Sociedade Xeral de Autores e Editores, foi nomeado xefe da Secci\u00f3n de Cinema tras a morte de Jos\u00e9 Forns. A finais dos anos 1950 foi deixando de compo\u00f1er para o cinema e dedicouse a traballos administrativos, en parte debido \u00e1 s\u00faa crecente xordeira.\nMorreu en Madrid o 26 de xaneiro de 1980 \u00e1 idade de 76 anos."}
{"id": "515227", "revid": "5312", "url": "https://gl.wikipedia.org/wiki?curid=515227", "title": "Luis Garc\u00eda Montero", "text": "Luis Garc\u00eda Montero, nado en Granada o 4 de decembro de 1958, \u00e9 un poeta e cr\u00edtico literario espa\u00f1ol, ensa\u00edsta, catedr\u00e1tico de Literatura Espa\u00f1ola na Universidade de Granada. Pertence \u00e1 xeraci\u00f3n dos oitenta ou postnov\u00edsimos dentro da corrente denominada poes\u00eda da experiencia. \u00c9 director do Instituto Cervantes desde 2018.\nTraxectoria.\nLuis Garc\u00eda Montero naceu en Granada en 1958, fillo de Luis Garc\u00eda L\u00f3pez e Elisa Montero Pena. Cursou estudos no colexio dos Escolapios e m\u00e1is tarde Filosof\u00eda e Letras na Universidade de Granada, onde foi alumno de Juan Carlos Rodr\u00edguez G\u00f3mez, te\u00f3rico da literatura social. Licenciouse en 1980 e se doutorouse en 1985 cunha tese sobre Rafael Alberti, \"La norma y los estilos en la poes\u00eda de Rafael Alberti\". Mantivo unha gran amizade co mencionado poeta do 27, e preparou a edici\u00f3n da s\u00faa \"Poes\u00eda Completa\".\nComezou a traballar como profesor asociado na Universidade de Granada en 1981. Recibiu \"o\" Premio Adon\u00e1is en 1982 polo xard\u00edn estranxeiro. Realizou a s\u00faa memoria de licenciatura en 1984 sobre \"El teatro medieval. Pol\u00e9mica de una inexistencia\".\nVinculouse ao grupo po\u00e9tico de \"a outra sentimentalidade\", corrente que na poes\u00eda espa\u00f1ola contempor\u00e1nea toma o nome do seu primeiro libro en conxunto, publicado en 1983, e na que tam\u00e9n participaron os poetas Javier Egea e \u00c1lvaro Salvador. A po\u00e9tica do grupo queda reflectida sobre todo nese breve libro e en menor medida no op\u00fasculo \"Manifesto albertista\" (1982) de Lu\u00eds Garc\u00eda Montero e Javier Egea. A s\u00faa traxectoria persoal foise ampliando no que se foi co\u00f1ecendo m\u00e1is tarde como \"poes\u00eda da experiencia\".\nEditou as \"Rimas\" de Gustavo Adolfo B\u00e9cquer, entre outros traballos te\u00f3ricos. En 2002, foi elixido acad\u00e9mico da . Tam\u00e9n cultivou o ensaio e \u00e9 columnista de opini\u00f3n. Entre os galard\u00f3ns po\u00e9ticos que obtivo destacan o Premio Federico Garc\u00eda Lorca, o Premio Loewe, o Premio Adon\u00e1is de poes\u00eda e o Premio Nacional de Poes\u00eda co que foi galardoado en 1995, e o Premio Nacional da Cr\u00edtica no 2003. No ano 2010 conced\u00e9uselle en M\u00e9xico o Premio Poetas do Mundo Latino pola s\u00faa traxectoria.\nDesde moi novo militou no PCE e desde a s\u00faa fundaci\u00f3n en Esquerda Unida. Nas Elecci\u00f3ns europeas de 2004 presentouse na lista da mencionada coalici\u00f3n. De cara \u00e1s elecci\u00f3ns xerais de 2011 manifestou o seu apoio \u00e1 candidatura de Esquerda Unida. En outubro de 2012 anunciouse que pasaba a ocupar un cargo clave en Esquerda Aberta, un novo partido liderado por Gaspar Llamazares e Montse Mu\u00f1oz que se integrou en Esquerda Unida.\nPara as elecci\u00f3ns de 2015, Esquerda Unida designoulle como o seu candidato para a presidencia da Comunidade de Madrid, pero a s\u00faa campa\u00f1a fracasou e a formaci\u00f3n perdeu os seus 13 deputados no parlamento auton\u00f3mico.\nEn marzo de 2016 estreouse no Festival de Cine Espa\u00f1ol de M\u00e1laga a pel\u00edcula documental \"Aunque t\u00fa no lo sepas. La poes\u00eda de Luis Garc\u00eda Montero\" (Por amor al arte produciones S.L., TVE e Canal Sur) de Charlie Arnaiz e Alberto Ortega. Tr\u00e1tase dun achegamento \u00e1 s\u00faa vida e a s\u00faa obra a trav\u00e9s dun elenco entre os que se atopan personalidades como Joaqu\u00edn Sabina, Almudena Grandes, Joan Manuel Serrat, \u00c0ngels Barcel\u00f3, Miguel R\u00edos, Quique Gonz\u00e1lez, Ismael Serrano, Juan Diego Botto, Nach ou os poetas Felipe Ben\u00edtez Reyes e Benjam\u00edn Prado, entre outros moitos.\nDesde 1994 comparte a s\u00faa vida coa escritora Almudena Grandes. Ten tres fillos.\nAprobado o 20 de xullo de 2018 polo Consello de Ministros o seu nomeamento como director do Instituto Cervantes, tomou posesi\u00f3n do cargo o 1 de agosto.\nPol\u00e9micas.\nO 22 de outubro de 2008 Luis Garc\u00eda Montero foi condenado por un caso de inxurias contra Jos\u00e9 Antonio Fortes, profesor da Universidade de Granada. O poeta granadino chamoulle \"perturbado\" nun artigo publicado en El Pa\u00eds ao profesor Fortes, por opinar que a poes\u00eda lorquiana servira como caldo de cultivo ideol\u00f3xico para a poes\u00eda do fascismo. Noutros escritos Fortes arremetera contra Francisco Ayala, Antonio Mu\u00f1oz Molina, Joaqu\u00edn Sabina, Gustavo Adolfo B\u00e9cquer e Rafael Alberti, como escritores fascistas ou vendidos ao capitalismo. O xu\u00edz Miguel \u00c1ngel Torres Segura - xu\u00edz entre outros do caso Malaya de corrupci\u00f3n urban\u00edstica-, condenou a Luis Garc\u00eda Montero a pagar unha multa de 1800\u20ac e outros 3000\u20ac ao profesor Fortes por inxurias graves con publicidade. O poeta referiuse a Fortes como \"parvo indecente\", e \"perturbado\", e nunha reuni\u00f3n con outros membros do Departamento tachouno de \"fillo de puta\" e de \"cabr\u00f3n\". A\u00ednda que agradeceu as numerosas mostras de solidariedade institucionais e persoais, Garc\u00eda Montero anunciou pouco tempo despois a petici\u00f3n de excedencia do posto de catedr\u00e1tico que ti\u00f1a na Universidade de Granada, na que ingresara como profesor en 1981. Renuncia que fixo efectiva un ano despois porque atopaba o ambiente do Departamento universitario \"irrespirable\".\nOutra pol\u00e9mica m\u00e1is produciuse en 2012 cando o xurado do Premio de Poes\u00eda \u2018Cidade de Burgos\u2019, que presid\u00eda Garc\u00eda Montero, foi criticado polos preseleccionadores de devandito premio por inclu\u00edr a \u00faltima hora no concurso dous poemarios que foran rexeitados no proceso de preselecci\u00f3n, un dos cales resultou finalmente ga\u00f1ador. Esta pol\u00e9mica apareceu recollida en polo menos tres xornais espa\u00f1ois. As\u00ed, o \"Diario de Burgos\" titulaba: \"Unha pol\u00e9mica decisi\u00f3n do xurado cuestiona a limpeza do Premio \"Cidade de Burgos\" (27-10-2012) mentres que \"El Correo de Burgos\" dic\u00eda \"A pol\u00e9mica s\u00e9rvese en verso\" (27-10-2012). Tam\u00e9n recoll\u00eda a noticia \"O Ideal de Granada\", baixo o titular: \"Pol\u00e9mica no premio 'Cidade de Burgos', outorgado ao poeta granadino Daniel Rodr\u00edguez Moya\" (28-10-2012).\nLuis Garc\u00eda Montero e Galicia.\nEn 2018 publicou en galego \"Dono do derradeiro minuto\" (Tulipa Editorial, 96 p\u00e1xs. ISBN 978-8494947704). Foi unha idea de Ant\u00f3n Sobral, traducida por Isaac Xub\u00edn e presentada no Culturgal.\nNos 150 anos de Cantares gallegos pronunciou unha conferencia sobre Rosal\u00eda de Castro no Instituto Cervantes.\nObra.\nA \u00abpoes\u00eda da experiencia\u00bb caracter\u00edzase pola tendencia xeral a dilu\u00edr o eu m\u00e1is persoal na experiencia colectiva, afast\u00e1ndose da individualidade estil\u00edstica e tem\u00e1tica dos nov\u00edsimos autores anteriores; Garc\u00eda Montero e o seu grupo, con todo, trataron de relacionarse coa tradici\u00f3n po\u00e9tica anterior acoll\u00e9ndose aos postulados de Lu\u00eds Cernuda e Jaime Gil de Biedma e trataron de unir a est\u00e9tica de Antonio Machado e o pensamento da xeraci\u00f3n do 50, as\u00ed como o Surrealismo e as imaxes impactantes dos poetas do Barroco espa\u00f1ol ou de Juan Ram\u00f3n Jim\u00e9nez.\nA caracter\u00edstica m\u00e1is destacable de Lu\u00eds Garc\u00eda Montero \u00e9 o narrativismo hist\u00f3rico-biogr\u00e1fico dos seus poemas, dunha estrutura case teatral ou novel\u00edstica cun personaxe ou protagonista que conta ou vive a s\u00faa historia a trav\u00e9s da memoria, do recordo ou do desexo. A s\u00faa poes\u00eda caracter\u00edzase por unha linguaxe coloquial e pola reflexi\u00f3n a partir de acontecementos ou situaci\u00f3ns coti\u00e1s.\nNarrativa.\nFroito do congreso dedicado \u00e1 s\u00faa obra na Universidade Aut\u00f3noma de Madrid en 2008 e con m\u00e1is achegas doutros escritores e cr\u00edticos, publicouse \"El rom\u00e1ntico ilustrado. Im\u00e1genes de Luis Garc\u00eda Montero\", edici\u00f3n de Juan Carlos Abril e Xelo Candel Vila (Sevilla, Renacimiento, 2009)."}
{"id": "515228", "revid": "89787", "url": "https://gl.wikipedia.org/wiki?curid=515228", "title": "Trofeo Teresa Herrera 1965", "text": "O Trofeo Teresa Herrera de 1965 foi a 20\u00aa edici\u00f3n do torneo. Celebrouse na Coru\u00f1a o 2 de setembro de 1965 a partido \u00fanico. O campi\u00f3n foi o Atl\u00e9tico de Madrid, que derrotou por 2-1 ao Vit\u00f3ria de Set\u00fabal portugu\u00e9s, logrando o seu segundo t\u00edtulo."}
{"id": "515229", "revid": "1888", "url": "https://gl.wikipedia.org/wiki?curid=515229", "title": "Daniel Varela Mu\u00f1iz", "text": "Daniel Varela Mu\u00f1\u00edz, nado en Ribadumia en 1907 e finado no mesmo concello o 28 de marzo de 1937, foi un comerciante e pol\u00edtico galego.\nTraxectoria.\nComerciante en Ribadumia, ti\u00f1a un pequeno comercio de comestibles e paqueter\u00eda nunha casa illada na estrada de Noalla a Caldas. Logo do golpe de Estado do 18 de xullo de 1936 foi asasinado na s\u00faa casa o 28 de marzo de 1937 entre as doce e as doce e media da noite. O 13 de xu\u00f1o foron detidos Manuel Garc\u00eda Sampayo e Adolfo Mart\u00ednez R\u00edos, acusados do seu asasinato."}
{"id": "515230", "revid": "25871", "url": "https://gl.wikipedia.org/wiki?curid=515230", "title": "Pul", "text": "O pul (paxta: \u067e\u0648\u0644; persa: \u067e\u0644) \u00e9 a moeda divisionaria equivalente \u00e1 cent\u00e9sima parte do afgani, a unidade monetaria oficial da Rep\u00fablica Isl\u00e1mica de Afganist\u00e1n. \nDesde a reforma monetaria de 2002, non existe a s\u00faa especie f\u00edsica.\nHistoria.\nO pul ten o seu antecedente nunha antiga moeda de cobre da mesma denominaci\u00f3n propia do mundo persa e do C\u00e1ucaso, cu\u00f1ada entre os s\u00e9culos XIII e XVIII. \nAta 1925, a moeda de Afganist\u00e1n era a rupia afg\u00e1, que estaba dividida en paisa. En 1925, a rupia foi substitu\u00edda polo afgani, que, pola s\u00faa vez, foi subdividido en 100 puls. \nNo momento da s\u00faa introduci\u00f3n, a moeda dun pul era de cobre e pesaba un gramo, en tanto que a de 10 pul pesaba 6 gramos.\nAs moedas emitidas con esta denominaci\u00f3n entre 1925 e te\u00f1en os valores de 1, 2, 3, 5, 10, 20, 25 e 50 puls."}
{"id": "515231", "revid": "5863", "url": "https://gl.wikipedia.org/wiki?curid=515231", "title": "Afgani", "text": "O afgani (paxta: \u0627\u0641\u063a\u0627\u0646\u06cd; dari: \u0627\u0641\u063a\u0627\u0646\u06cc) \u00e9 a unidade monetaria da Rep\u00fablica Isl\u00e1mica de Afganist\u00e1n desde o 7 de outubro de 2002, cando substitu\u00edu o antigo afgani, vixente desde 1925, cun per\u00eddo de conversi\u00f3n que rematou o 2 de xaneiro 2003.\nO seu c\u00f3digo ISO 4217 \u00e9 AFN e o seu s\u00edmbolo monetario \u00e9 \u060b ou Af, para singular, e Afs, para plural. A entidade emisora \u00e9 o banco central do pa\u00eds: \"Da Afghanistan Bank\".\nO primeiro afgani divid\u00edase en 100 pul (\u067e\u0648\u0644), a\u00ednda que desde 2002 carece de moeda fraccionaria.\nEn xaneiro de 2020, a s\u00faa equivalencia co euro era 1 EUR = 94,76 AFN.\nHistoria.\n1925-2002.\nO primeiro afgani (c\u00f3digo ISO 4217: AFA) foi introducido en 1925 en substituci\u00f3n da rupia afg\u00e1, en uso desde 1891. Tam\u00e9n se divid\u00eda en 100 pul e, simultaneamente, 20 afganis equival\u00edan a un amani. A taxa de conversi\u00f3n da rupia estableceuse en 1 AFA = 1 rupias e 6 paisas, base\u00e1ndose no contido de prata das derradeiras rupias cu\u00f1adas e no das novas moedas afg\u00e1s. Inicialmente, este primeiro afgani conti\u00f1a 9 gramos de prata.\nEn 1935, o afgani fixou a s\u00faa taxa de cambio con respecto \u00e1 rupia india en 4 AFA = 1 INR. Desde 1940 pasou a vincularse ao d\u00f3lar estadounidense, con taxas de cambio moi flutuantes: o afgani ti\u00f1a un cambio de 67 AFA por d\u00f3lar en 1973 e, despois da guerra civil de 1992, o mesmo d\u00f3lar equival\u00eda a 16.000 afganis.\nEn decembro de 1996, cando os talib\u00e1ns tomaron o control do pa\u00eds, designaron un novo titular do banco central afg\u00e1n, o mulla Ehsanullah Ehsan. Ao mesmo tempo, se\u00f1ores da guerra, partidos pol\u00edticos e potencias estranxeiras comezaron a imprimir os seus propios billetes con valores faciais en afganis, carentes de calquera normalizaci\u00f3n e de n\u00fameros de serie. As novas autoridades anunciaron que os billetes en circulaci\u00f3n eran obsoletos por mor do seu escaso poder adquisitivo, de xeito que se suspendeu a emisi\u00f3n da moeda afg\u00e1 e se cancelou o contrato coa empresa rusa que imprim\u00eda o papel moeda oficial. O presidente do banco central, Ehsanullah Ehsan, acusou o goberno ruso de enviar novos cargamentos de afganis en billetes ao derrocado presidente Burhanuddin Rabbani, localizado na provincia setentrional de Takhar.\u200b\nLogo do nomeamento de Ehsan \u00e1 fronte do banco central afg\u00e1n, anunciou por medio dun decreto que 21.000 AFA equival\u00edan a un d\u00f3lar estadounidense. Daquela, a Alianza do Norte empezou a vender os billetes impresos en Rusia \u00e1 metade do seu valor oficial nos mercados de Cabul. Nese momento o afgani viuse envolto nunha espiral inflacionaria que terminou deixando esta unidade monetaria sen peso ning\u00fan no mercado internacional. S\u00f3 en 2000, a unidade monetaria afg\u00e1 logrou certa estabilidade, cando foi reavaliada e cotizou en 6.400 afganis = 1 d\u00f3lar. Logo da ca\u00edda dos talib\u00e1ns en 2002, o d\u00f3lar en Afganist\u00e1n subiu ata os 43.000 afganis.\u200b\u200b\nLogo da reforma monetaria de 2002.\nEn 2002, o afgani sufriu unha fonda reconversi\u00f3n e adquiriu o novo c\u00f3digo ISO 4217 AFN. Para este novo afgani non se estableceu moeda fraccionaria ningunha. A substituci\u00f3n do antigo afgani polo novo baseouse en d\u00faas taxas de cambio diferentes: as emisi\u00f3ns do Goberno do expresidente Burhanuddin Rabbani (\"de iure\" 1992-2001) substitu\u00edronse a raz\u00f3n de 1.000 vellos por un novo afgani, en tanto que as emisi\u00f3ns do se\u00f1or da guerra Abdul Rashid Dostum (1992-1997 no norte de Afganist\u00e1n) ti\u00f1an unha taxa de 2.000 vellos por cada un novo. A creaci\u00f3n da nova moeda supuxo un esforzo por estabilizar a econom\u00eda e deter a r\u00e1pida inflaci\u00f3n. Os billetes do novo sistema foron impresos en Alema\u00f1a.\nO creador da nova moeda, o 4 de setembro de 2002, foi o presidente Hamid Karzai. O novo afgani foi introducido no mercado o 8 de outubro dese mesmo ano e a reforma tivo un bo acollemento por parte da poboaci\u00f3n, xa que se tomou como un signo de seguridade econ\u00f3mica e de estabilidade, no marco da reconstruci\u00f3n do pa\u00eds. A xente deixou de verse obrigada a portar grandes cantidades de di\u00f1eiro para as s\u00faas compras coti\u00e1s e foi a primeira vez en moitos anos en que a moeda afg\u00e1 estivo baixo o control \u00fanico do banco central do pa\u00eds, no canto do dos se\u00f1ores da guerra. A maior parte dos billetes antigos foron destru\u00eddos a finais de 2002.\nO Banco de Afganist\u00e1n adoptou un r\u00e9xime de taxa de cambio flutuante e deixou que a taxa se determine libremente polas forzas do mercado. O novo afgani foi avaliado cun cambio de 43 unidades por cada d\u00f3lar estadounidense.\nLogo de desvalorizarse fortemente durante o derradeiro trimestre de 2003, o afgani pasou a revalorizarse de xeito constante, ga\u00f1ando un 8 % en relaci\u00f3n co d\u00f3lar entre marzo e xullo de 2004. Este aumento, nun momento en que a inflaci\u00f3n crec\u00eda, semella reflectir unha vontade meirande da poboaci\u00f3n de utilizar o afgani como medio de cambio e como reserva de valor. Esta tendencia p\u00f3dese atribu\u00edr \u00e1 relativa estabilidade da taxa de cambio acadada logo da introduci\u00f3n da nova moeda, as\u00ed como \u00e1s medidas administrativas para a promoci\u00f3n do seu uso, entre elas a obriga aos comerciantes de indicaren os prezos das mercador\u00edas en afganis. Os investidores efect\u00faan cada vez m\u00e1is pagamentos en afganis no canto dos d\u00f3lares estadounidenses. En 2009, o afgani revalorizouse a un cambio de 45 AFN = 1 USD. En 2019, o afgani acadou os 75 AFN = 1 USD.\nMoedas.\nMoedas do vello afgani.\nEn 1925 pux\u00e9ronse en circulaci\u00f3n moedas de bronce e de lat\u00f3n de 2, 5 e 10 pul, moedas de bill\u00f3n de 20 pul, de prata de medio e dun afgani, e de ouro de medio e dun amani. O ano seguinte engad\u00edronse as moedas de ouro de 2,5 afgani e de 2,5 amani. En 1930, sum\u00e1ronse as moedas de bronce e de lat\u00f3n de 1 e de 25 pul, e en 1937 completouse a serie cos valores de 3 pul (bronce), e de 10 e 20 pul (cupron\u00edquel).\nEn 1952 introduc\u00edronse moedas de aluminio de 25 pul e de aceiro niquelado de 50 pul, seguidas polas de 2 e 5 afgani, tam\u00e9n de aluminio, en 1958. En 1961 emit\u00edronse os valores de 1, 2 e 5 afganis en aceiro niquelado. \nEn 1973, a nova Rep\u00fablica de Afganist\u00e1n emitiu moedas de 25 pul de aceiro ba\u00f1ado en lat\u00f3n, de 50 pul en aceiro ba\u00f1ado en cobre, e de 5 afgani de aceiro revestido de cupron\u00edquel. \nEntre 1978 e 1980, a Rep\u00fablica Democr\u00e1tica de Afganist\u00e1n emitiu moedas de bronce-aluminio de 25 e de 50 pul, e de cupron\u00edquel de 1, 2 e 5 afganis.\nO Estado Isl\u00e1mico de Afganist\u00e1n puxo en circulaci\u00f3n, as\u00ed mesmo, moedas conmemorativas entre os anos 1995 e 2001.\nMoedas en circulaci\u00f3n.\nLogo da reforma monetaria de 2002, en 2005 pux\u00e9ronse en circulaci\u00f3n moedas de curso legal con valores de 1, 2 e 5 afganis.\nBilletes.\nBilletes do vello afgani.\nEntre 1925 e 1928 o Tesouro afg\u00e1n emitiu billetes con valores faciais de 5, 10 e 50 afganis. En 1936 engad\u00edronse os valores de 2, 20 e 100 afganis. O Banco de Afganist\u00e1n asumiu as competencias para emitir di\u00f1eiro en 1939 e introduciu os valores de 2, 5, 10, 20, 50, 100, 500 e 1.000 afganis. En 1958 substitu\u00edronse os billetes de 2 e 5 afganis por moedas. En 1993 engad\u00edronse os billetes de 5.000 e de 10.000 afganis.\nBilletes en circulaci\u00f3n.\nA primeira serie de papel moeda logo da reforma monetaria pola que se creaba o novo afgani p\u00faxose en circulaci\u00f3n o 7 de outubro de 2002 e estaba composta por billetes cos valores faciais de 1, 2, 5, 10, 20, 50, 100, 500 e 1.000 afganis. Os billetes de 1, 2 e 5 afganis foron substitu\u00eddos por moedas dos mesmos valores en 2005. \nEn 2004 e en 2008 mellor\u00e1ronse os elementos de seguranza dalg\u00fans destes billetes e en 2014 introduciuse un novo billete de 1.000 afganis para previr a s\u00faa falsificaci\u00f3n."}
{"id": "515232", "revid": "55340", "url": "https://gl.wikipedia.org/wiki?curid=515232", "title": "Canle (enxe\u00f1er\u00eda)", "text": ""}
{"id": "515235", "revid": "55340", "url": "https://gl.wikipedia.org/wiki?curid=515235", "title": "Escola T\u00e9cnica Superior de Enxe\u00f1er\u00eda - ICAI", "text": ""}
{"id": "515237", "revid": "65337", "url": "https://gl.wikipedia.org/wiki?curid=515237", "title": "Afgani afg\u00e1n", "text": ""}
{"id": "515238", "revid": "65337", "url": "https://gl.wikipedia.org/wiki?curid=515238", "title": "Pul afg\u00e1n", "text": ""}
{"id": "515242", "revid": "23204", "url": "https://gl.wikipedia.org/wiki?curid=515242", "title": "Descendants 2", "text": "Descendants 2 \u00e9 un telefilme estadounidense de 2017 dirixido e coreografiado por Kenny Ortega. \u00c9 un musical de fantas\u00eda e o segundo t\u00edtulo da franqu\u00eda \"Descendants\", sendo a secuela do filme de 2015 \"Descendants\". Est\u00e1 protagonizado por Dove Cameron, Cameron Boyce, Sofia Carson, Booboo Stewart, Mitchell Hope e China Anne McClain. Un terceiro filme, \"Descendants 3\", foi estreado o 2 de agosto de 2019."}
{"id": "515243", "revid": "23204", "url": "https://gl.wikipedia.org/wiki?curid=515243", "title": "Descendants 3", "text": "Descendants 3 \u00e9 un telefilme estadounidense de 2019 dirixido e coreografiado por Kenny Ortega. \u00c9 un musical de fantas\u00eda e o terceiro t\u00edtulo da franqu\u00eda \"Descendants\". Foi escrito por Sara Parriott e Josann McGibbon, e estreouse en Disney Channel o 2 de agosto de 2019, e noutras partes do mundo o 12 de outubro de 2019."}
{"id": "515244", "revid": "47401", "url": "https://gl.wikipedia.org/wiki?curid=515244", "title": "Bureau international des poids et mesures", "text": ""}
{"id": "515245", "revid": "23204", "url": "https://gl.wikipedia.org/wiki?curid=515245", "title": "Chloe Celeste Hosterman", "text": ""}
{"id": "515246", "revid": "23204", "url": "https://gl.wikipedia.org/wiki?curid=515246", "title": "Dove Olivia Cameron", "text": ""}
{"id": "515247", "revid": "89787", "url": "https://gl.wikipedia.org/wiki?curid=515247", "title": "Vandellia cirrhosa", "text": "Vandellia cirrhosa \u00e9 unha especie de siluriforme parasito de auga doce da familia Trichomycteridae que \u00e9 orixinario da bac\u00eda do Amazonas, distribu\u00eddo por Bolivia, o Brasil, Colombia, Ecuador e o Per\u00fa. Esta pequena especie de peixe \u00e9 co\u00f1ecida pola s\u00faa suposta tendencia a parasitar a uretra humana; por\u00e9n, malia os estudos etnol\u00f3xicos do s\u00e9culo XIX, o primeiro caso documentado da extracci\u00f3n dun exemplar da uretra humana non ocorreu at\u00e9 1997, e mesmo ese incidente \u00e9 controvertido."}
{"id": "515248", "revid": "23204", "url": "https://gl.wikipedia.org/wiki?curid=515248", "title": "Rep\u00fablica da Illa das Rosas", "text": "A Rep\u00fablica da Illa das Rosas (en ; en ) foi unha micronaci\u00f3n de curta duraci\u00f3n que existiu na forma dunha plataforma creada no mar Adri\u00e1tico, a 11 quil\u00f3metros da costa de Rimini, en Italia.\nFoi constru\u00edda polo enxe\u00f1eiro italiano Giorgio Rosa, quen se fixo a si mesmo presidente e declarou o estado independente o 1 de maio de 1968. A Illa das Rosas tivo o seu propio goberno, moeda, oficina postal e establecementos comerciais, e a s\u00faa lingua oficial foi o esperanto. Por\u00e9n, nunca foi formalmente reco\u00f1ecida como un estado soberano por ning\u00fan pa\u00eds do mundo. Visto polo goberno italiano como unha maneira de Rosa para obter cartos do turismo ao tempo que evad\u00eda impostos, a Illa das Rosas foi ocupada polas forzas italianas o 26 de xu\u00f1o de 1968, sendo obxecto dun bloqueo naval, e posteriormente foi afundida en febreiro de 1969.\nDende a primeira d\u00e9cada de 2000, a historia da Illa das Rosas foi obxecto de investigaci\u00f3n en base ao aspecto ut\u00f3pico da s\u00faa x\u00e9nese."}
{"id": "515250", "revid": "23204", "url": "https://gl.wikipedia.org/wiki?curid=515250", "title": "Respubliko de la Insulo de la Rozoj", "text": ""}
{"id": "515251", "revid": "1888", "url": "https://gl.wikipedia.org/wiki?curid=515251", "title": "Jos\u00e9 Ant\u00f3nio Lozano", "text": "Jos\u00e9 Ant\u00f3nio Lozano Garc\u00eda, nado na Coru\u00f1a en 1967, \u00e9 un profesor e escritor galego.\nTraxectoria.\nProfesor de Filosof\u00eda no ensino secundario. Pertenceu ao grupo Hedral. Fixo estudos sobre o fil\u00f3sofo portuense Jos\u00e9 Marinho. Colabora na revista dixital \"Palavra Comum\"."}
{"id": "515252", "revid": "23204", "url": "https://gl.wikipedia.org/wiki?curid=515252", "title": "Repubblica dell'Isola delle Rose", "text": ""}
{"id": "515253", "revid": "17467", "url": "https://gl.wikipedia.org/wiki?curid=515253", "title": "Jos\u00e9 Antonio Lozano Garc\u00eda", "text": ""}
{"id": "515255", "revid": "85894", "url": "https://gl.wikipedia.org/wiki?curid=515255", "title": "Bromatolox\u00eda", "text": "A bromatolox\u00eda, ou ciencia dos alimentos, \u00e9 a ciencia da natureza dedicada ao estudo dos alimentos. \nEtimolox\u00eda.\nO termo \"bromatolox\u00eda\" est\u00e1 formado pola uni\u00f3n dos elementos \"bromat-\" e \"-lox\u00eda\", derivados do nome do grego antigo \u03b2\u03c1\u1ff6\u03bc\u03b1, -\u03b1\u03c4\u03bf\u03c2 \"br\u00f4ma, -atos\" \"alimento\", e o sufixo grego -\u03bb\u03bf\u03b3\u03af\u03b1 \"-lox\u00eda\", \"tratado\", \"estudo\", \"ciencia\", repectivamente.\nConcepto.\nMoitas veces conf\u00fandese o termo co de \"tecnolox\u00eda alimentaria\". Pero o Instituto de Tecn\u00f3logos de Alimentos (\"Institute of Food Technologists\") dos Estados Unidos, define a ciencia dos alimentos como \"a disciplina na que se utilizan as ciencias biol\u00f3xicas e f\u00edsicas, e a enxe\u00f1ar\u00eda, para estudar a natureza dos alimentos, as causas da s\u00faa deterioraci\u00f3n, os principios subxacentes no procesamento dos alimentos e a mellora dos alimentos para o consumidor\". O libro de texto \"Food Science\" define a ciencia dos alimentos, en termos m\u00e1is simples, como \"a aplicaci\u00f3n das ciencias b\u00e1sicas e a enxenar\u00eda para estudar a natureza f\u00edsica, qu\u00edmica e bioqu\u00edmica dos alimentos e os principios do procesamento dos alimentos\".\nActividades dos bromat\u00f3logos.\nAs actividades dos tecn\u00f3logos en alimentos, ou bromat\u00f3logos, incl\u00faen o desenvolvemento de novos produtos alimenticios, o dese\u00f1o de procesos para producir estes alimentos, a selecci\u00f3n de materiais de empaquetado, os estudos de vida \u00fatil, a avaliaci\u00f3n sensorial de produtos mediante enquisas ou consultas con pos\u00edbeis consumidores, as\u00ed como probas microbiol\u00f3xicas e qu\u00edmicas. Os cient\u00edficos de alimentos poden estudar fen\u00f3menos m\u00e1is fundamentais que estean directamente relacionados coa produci\u00f3n de produtos alimenticios e as s\u00faas propiedades.\nDisciplinas que comprende a bromatolox\u00eda.\nA ciencia dos alimentos re\u00fane m\u00faltiplas disciplinas cient\u00edficas. Incorpora conceptos de campos como a qu\u00edmica, a f\u00edsica, a fisiolox\u00eda, a microbiolox\u00eda e a bioqu\u00edmica, entre outros. A tecnolox\u00eda alimentaria incorpora conceptos da enxe\u00f1ar\u00eda qu\u00edmica, por exemplo."}
{"id": "515257", "revid": "72012", "url": "https://gl.wikipedia.org/wiki?curid=515257", "title": "Bromat\u00f3logo", "text": ""}
{"id": "515258", "revid": "72012", "url": "https://gl.wikipedia.org/wiki?curid=515258", "title": "Ciencia dos alimentos", "text": ""}
{"id": "515259", "revid": "5863", "url": "https://gl.wikipedia.org/wiki?curid=515259", "title": "Mar\u00eda \u00c1lvarez Lires", "text": ""}
{"id": "515260", "revid": "4817", "url": "https://gl.wikipedia.org/wiki?curid=515260", "title": "Quill", "text": "Quill ou P-40 foi un sat\u00e9lite artificial dos Estados Unidos lanzado o 21 de decembro de 1964 mediante un foguete Thor Agena D desde a base Vandenberg da Forza A\u00e9rea (Australia). \nCaracter\u00edsticas.\nQuill foi o primeiro sat\u00e9lite en intentar usar un radar de apertura sint\u00e9tica como m\u00e9todo de reco\u00f1ecemento. O radar, denominado KP-II, foi fabricado por Goodyear e usaba a banda X (9,6 GHz). A antena do radar med\u00eda 4,6 x 0,6 m e sobresa\u00eda dun lateral do sat\u00e9lite, que ti\u00f1a forma cil\u00edndrica. Os datos obtidos polo radar eran grabados en pel\u00edcula fotogr\u00e1fica que logo se enviaba a terra mediante unha c\u00e1psula recuperable. Debido a cuesti\u00f3ns diplom\u00e1ticas o sat\u00e9lite s\u00f3 se enfocou en obxectivos en territorio dos Estados Unidos. O sat\u00e9lite esgotou as s\u00faas bater\u00edas o 26 de decembro de 1964 e despois de que o radar fora usado catorce veces. A an\u00e1lise dos datos amosou que a resoluci\u00f3n do radar non era suficiente para obter informaci\u00f3n valiosa dos obxectivos. Quill reentrou na atmosfera o 11 de xaneiro de 1965."}
{"id": "515261", "revid": "1888", "url": "https://gl.wikipedia.org/wiki?curid=515261", "title": "Ram\u00f3n Garc\u00eda Sampayo", "text": "Ram\u00f3n Garc\u00eda Sampayo, co\u00f1ecido como Ram\u00f3n de Portar\u00eds ou Ram\u00f3n de Land\u00edn, nado en Cerva\u00f1a (Silleda) o 17 de abril de 1900 e finado en Ponte Sampaio (Pontevedra) o 12 de febreiro de 1991, foi un pol\u00edtico galego.\nTraxectoria.\nFillo de Manuel Garc\u00eda Moreiras e irm\u00e1n de Manuel Garc\u00eda Sampayo. A familia trasladouse a Portar\u00eds na parroquia de Lois en Ribadumia. Militante de Falange, co golpe de Estado do 18 de xullo de 1936 foi nomeado Delegado de Orde P\u00fablica e presidente da Xestora municipal do Concello de Meis a finais de xullo. Permaneceu no cargo at\u00e9 1938. Na segunda corporaci\u00f3n franquista presidida por Manuel Chao Cousido foi segundo tenente alcalde. O 21 de febreiro de 1940 foi nomeado concelleiro, contiuando no posto coa seguinte corporaci\u00f3n nomeada o 2 de decembro dese ano. Volveu ser nomeado alcalde de Meis en 1944.\nVida persoal.\nCasou con Evangelina Sabar\u00eds, e foi pai de Salustiano, Mart\u00edn, Ram\u00f3n, Manuel, Celia e Carmen Garc\u00eda Sabar\u00eds."}
{"id": "515262", "revid": "23204", "url": "https://gl.wikipedia.org/wiki?curid=515262", "title": "Claudia Roden", "text": "Claudia Roden (Claudia Douek de solteira), nada en 1936 no Cairo, \u00e9 unha escritora de libros de coci\u00f1a e e antrop\u00f3loga cultural brit\u00e1nica. \n\u00c9 co\u00f1ecida como autora de libros de coci\u00f1a do Oriente Medio, entre eles \"A Book of Middle Eastern Food\", \"The New Book of Middle Eastern Food \" e \"Arabesque\u2014Sumptuous Food from Morocco, Turkey and Lebanon\".\nTraxectoria.\nPrimeiros anos.\nClaudia Roden naceu en 1936 no Cairo, Exipto, filla de Cesar Elie Douek e a s\u00faa esposa Nelly Sassoon. Seus pais eran ambos os dous de familias de comerciantes sirio-xudeus, e ela creceu en Zamalek, un acomodado barrio do oeste do Cairo, con dous irm\u00e1ns, Ellis Douek e Zaki Douek. Foi campioa nacional de nataci\u00f3n, modalidade de costas, en Exipto \u00e1 idade de 15 anos.\nFormaci\u00f3n.\nEn 1953 foi estudar a un internado en Par\u00eds, e despois a Londres para estudar na Escola de Arte de Saint Martin.\nCarreira.\nAdemais dos seus numerosos volumes de coci\u00f1a, Roden tam\u00e9n traballou como escritora gastron\u00f3mica e presentadora de programas de coci\u00f1a para a BBC.\n\u00c9 copresidenta, con Paul Levy, do Simposio de Oxford sobre Alimentos e Coci\u00f1a. \u00c9 membro honorario da Escola de Estudos Orientais e Africanos da Universidade de Londres.\nVida persoal.\nEn 1959 casou con Paul Roden, un importador de roupa, do que se separou despois de 15 anos de matrimonio. Tiveron tres fillos, Simon, Nadia e Anna.\nEla vive en Hampstead Garden Suburb, no Gran Londres, desde principios da d\u00e9cada de 1970.\nActividades e premios.\nRoden \u00e9 patrocinadora da organizaci\u00f3n ben\u00e9fica contra o VIH, con sede en Londres, The Food Chain (A Cadea de Comida). \nEn 1999 Claudia Roden foi honrada co \"Premio Pr\u00edncipe Claus\" da Fundaci\u00f3n Pr\u00edncie Claus, unha organizaci\u00f3n internacional de cultura e desenvolvemento con sede en \u00c1msterdam.\nEn 1997, Roden recibiu o \"Premio Nacional do Libro Xudeu\" na categor\u00eda de Costumes e Cultura Sefard\u00ed e Asquenac\u00ed polo libro \"The Book of Jewish Food \" (O libro da comida xud\u00eda).\nO seu libro \"The Food of Spain\" ga\u00f1ou o premio do Instituto Andaluz de Cualificaciones Profesionales (IACP) na categor\u00eda internacional de libros de coci\u00f1a publicados en 2011.\nRelaci\u00f3ns con Espa\u00f1a.\nRoden viaxou a numerosos pa\u00edses para visitar as pegadas dos xudeus, entre eles Espa\u00f1a. Durante moitos anos, Roden resistiu a ir. \u00abPrimeiro de todo, non ir\u00eda por mor de Franco. Despois, serei sincera, fun como o turista\u00bb, dixo ela. Foi s\u00f3 cando o seu editor estadounidense lle pediu que escribise sobre a comida do pa\u00eds. O seu extenso novo libro, \"The Food of Spain\", tardou cinco anos en completarse e todos os d\u00edas estaba facendo novos descubrimentos, dixo. \u00abO que me emocionou \u00e9 que Espa\u00f1a non perdeu os seus pratos rexionais\u00bb\", afirmou. At\u00e9 a d\u00e9cada de 1950, o 80 % da poboaci\u00f3n viv\u00eda no pa\u00eds. O Instituto catal\u00e1n de gastronom\u00eda envioulle todo o seu arquivo. Hab\u00eda 900 receitas, e iso s\u00f3 nunha rexi\u00f3n. Na s\u00faa visita a Asturias, sobre a mesa do seu anfitri\u00f3n hab\u00eda salm\u00f3n afumado e unhas tortas holandesas de am\u00e9ndoas que quer\u00eda que probara, e na ola est\u00e1base a coci\u00f1ar un prato que en Asturias chaman \"crema de maz\u00e1\"; \u00abpolo xeral, isto t\u00f3mase fr\u00edo; a parte superior est\u00e1 caramelizada, como unha \"cr\u00e8me br\u00fbl\u00e9e\", pero hoxe vai fr\u00edo, as\u00ed que a comeremos quente\u00bb dixo o anfitri\u00f3n. Roden, unha persoa c\u00e1lida e sorrinte con ollos extraordinariamente amendoados, \u00f3llame. \u00ab\u00c9 moi reconfortante, non? di, comezando a comer seu prato\u00bb. A crema de maz\u00e1 \u00e9 unha das receitas do libro. Entre outros enc\u00f3ntranse a do polo con maz\u00e1s e uvas (outro prato asturiano), o arroz con cogomelos, propio de Catalu\u00f1a e a Comunidade Valenciana, e a torta de Santiago, a torta de am\u00e9ndoas t\u00edpica de Santiago de Compostela que leva o nome do ap\u00f3stolo cuxas reliquias se cre que est\u00e1n enterradas na catedral de Santiago de Compostela, en Galicia.\nNa s\u00faa viaxe a Asturias foi acompa\u00f1ada polo gastr\u00f3nomo Pepe Iglesias.\nO libro \"The Food of Spain\".\nSeu recentemente publicado libro \"The Food od Spain\" \u00e9 enorme, con 608 p\u00e1xinas, e est\u00e1 ilustrado con fotograf\u00edas de Jason Lowe, tanto dos pratos como dos lugares onde son t\u00edpicos eses pratos. Leva un pr\u00f3logo de Ferran Adri\u00e0, coci\u00f1eiro que revolucionou o mundo da gastronom\u00eda, a\u00ednda que o libro est\u00e1 realmente dedicado aos pratos rexionais tradicionais. O tama\u00f1o deste libro significa que \"o ten todo\". Ademais das recitas incl\u00fae an\u00e9cdotas sobre persoas do panorama gastron\u00f3mico espa\u00f1ol, chefs e coci\u00f1eiros dom\u00e9sticos, cultivadores e produtores grandes, e pequenos campesi\u00f1os, achegan a s\u00faa visi\u00f3n persoal. Por exemplo, nas notas introdutorias \u00e1 receita de rabo de touro, Roden escribe sobre a receita cl\u00e1sica deste famoso prato, \u00aba forma en que se fac\u00eda tradicionalmente coas colas de touro que se entregaban como trofeo aos toureiros, e o que se chaman \"rabos de boi\" nos Estados Unidos non te\u00f1en nada que ver, sen\u00f3n que son as do gando de carne com\u00fan. Despois dunha cocci\u00f3n longa e lenta, a carne v\u00f3lvese tenra como a seda, e a salsa \u00e9 rica e xelatinosa, cos sabores embriagadores achegados polo vi\u00f1o e o brandy: este prato \u00e9 un luxo\u00bb. E, antes da receita do gazpacho, di que un seu amigo fai o gazpacho s\u00f3 con tomates, allo, vinagre e aceite de oliva producidos por el, e que fai \u00abgrandes cantidades, que verte en botellas de dous litros de refresco para que el, a s\u00faa irm\u00e1 e calquera amigo que estea cerca poidan tomalo en calquera momento do d\u00eda\u00bb."}
{"id": "515265", "revid": "23204", "url": "https://gl.wikipedia.org/wiki?curid=515265", "title": "Triatoma infestans", "text": "Triatoma infestans \u00e9 unha especie de hem\u00edptero e o m\u00e1is importante vector do parasito \"Trypanosoma cruzi\", que pode provocar a enfermidade de Chagas. Est\u00e1 amplamente distribu\u00eddo polos pa\u00edses do Cono Sur de Am\u00e9rica do Sur; en todos eses pa\u00edses, \"T. infestans\" \u00e9 unha especie case exclusivamente dom\u00e9stica, ag\u00e1s en Bolivia, onde as formas silvestres foron rexistradas en asociaci\u00f3n cobaias salvaxes. A rexi\u00f3n uniuse ao control da \"Iniciativa Cono Sur\", dirixida pola Organizaci\u00f3n Panamericana da Sa\u00fade.\nDurante a segunda viaxe do Beagle, Charles Darwin anotou no seu diario o 26 de marzo de 1835 ter \"experienciado un ataque, e non merece menos un nome, \"Benchuca\", o gran becho negro da Pampa. \u00c9 moi repugnante sentir insectos suaves sen \u00e1s, de aproximadamente unha polgada de lonxitude, arrastr\u00e1ndose polo corpo; antes de succionar son bastante finos, pero despois redondos e inchados de sangue, e neste estado son esmagados facilmente\". Richard Keynes describe este \"Benchuca\" como o \"Triatoma infestans\"."}
{"id": "515266", "revid": "23204", "url": "https://gl.wikipedia.org/wiki?curid=515266", "title": "Tunga penetrans", "text": "Tunga penetrans \u00e9 un insecto parasito que habita na maior\u00eda dos climas tropicais e subtropicais. \u00c9 orixinario de Am\u00e9rica Central e do Sur, e foi introducido inadvertidamente polos humanos na \u00c1frica subsahariana.\nOs sin\u00f3nimos de \"Tunga penetrans\" incl\u00faen \"Sarcopsylla penetrans\", \"Pulex penetrates\" e moitos outros. Na s\u00faa fase de parasito ten un impacto significativo no seu h\u00f3spede, que incl\u00fae humanos e outras especies de mam\u00edferos. A infestaci\u00f3n de \"T. penetrans\" ch\u00e1mase tunxiase."}
{"id": "515268", "revid": "89787", "url": "https://gl.wikipedia.org/wiki?curid=515268", "title": "Alouatta palliata", "text": "Alouatta palliata \u00e9 unha especie de mono do Novo Mundo do x\u00e9nero \"Alouatta\", que habita en Am\u00e9rica Central e do Sur. Co\u00f1\u00e9cense tres subespecies. Para alg\u00fans autores, \"Alouatta coibensis\" e as s\u00faas d\u00faas subespecies tam\u00e9n poden ser consideradas subespecies de \"A. palliata\". Habita en diversos pa\u00edses de Am\u00e9rica Central, sendo unha das especies de primates m\u00e1is com\u00fans desa rexi\u00f3n, e en Am\u00e9rica do Sur s\u00f3 est\u00e1 presente en Colombia e Ecuador.\n\u00c9 un dos maiores monos centroamericanos e os machos poden pesar m\u00e1is de 9,8\u00a0kg. Difer\u00e9nciase das outras especies do x\u00e9nero principalmente pola pelaxe, que \u00e9 totalmente negra cun manto de cor dourada nos flancos. Pasa a maior parte do tempo descansando e durmindo. As vocalizaci\u00f3ns poden ser escoitadas a quil\u00f3metros de distancia."}
{"id": "515269", "revid": "85894", "url": "https://gl.wikipedia.org/wiki?curid=515269", "title": "\u00c1ngela Pardo Celada", "text": "\u00c1ngela Pardo Celada, nada en Becerre\u00e1 o 11 de marzo de 1904 e finada en Lugo o 25 de setembro de 1988, foi unha xinec\u00f3loga galega.\nTraxectoria.\nEra filla dun xinec\u00f3logo de ideolox\u00eda liberal. En 1920 trasladouse a Madrid para estudar Odontolox\u00eda, vivindo na Residencia de Se\u00f1oritas. Logo cambiou para estudar Medicina, carreira que acabou en 1927, especializ\u00e1ndose en xinecolox\u00eda e puericultura. En 1930 marchou a Alema\u00f1a para continuar a s\u00faa formaci\u00f3n. Ao seu regreso traballou como auxiliar no Laboratorio de Fisiolox\u00eda, dirixido por Juan Negr\u00edn, en Madrid e foi m\u00e9dica interina na maternidade de San Carlos, traballando con Manuel Varela Radio catedr\u00e1tico de Obstetricia na Universidade Central. Realizou os estudos de doutoramento nos laboratorios da Facultade de Medicina de Madrid, presentando a s\u00faa tese de doutoramento \"Contribuci\u00f3n al estudio de la colesterina\" en 1940. \nEn 1940 abriu unha consulta privada en Lugo, onde estaba cando estalou a Guerra Civil, e que compaxinou co traballo na Seguridade Social onde chegou a ser Xefa do Servizo de Xinecolox\u00eda no Hospital Xeral. "}
{"id": "515270", "revid": "23204", "url": "https://gl.wikipedia.org/wiki?curid=515270", "title": "Ons (filme)", "text": "Ons \u00e9 un filme dram\u00e1tico galego de 2020 dirixido por Alfonso Zarauza e escrito por Zarauza e Jaione Camborda. \u00c9 unha longametraxe galega con participaci\u00f3n portuguesa rodada en lingua galega. Estreouse no Festival de Cinema Europeo de Sevilla o 11 de novembro de 2020.\nA pel\u00edcula levouse a cabo a trav\u00e9s dunha coproduci\u00f3n entre Galicia e Portugal na que participaron a produtora galega Maruxi\u00f1a Film Company e a portuguesa Bando \u00e0 Parte. Tam\u00e9n tivo participaci\u00f3n tanto a Televisi\u00f3n de Galicia (TVG) coma a R\u00e1dio e Televis\u00e3o de Portugal (RTP), xunto cunha subvenci\u00f3n de AGADIC e a colaboraci\u00f3n da Deputaci\u00f3n de Pontevedra.\nSinopse.\nTras unha profunda depresi\u00f3n pola morte da s\u00faa amante nun accidente de coche, o doutor Vicente chega xunto \u00e1 s\u00faa esposa Mari\u00f1a a unha remota illa do Atl\u00e1ntico, co obxectivo de pasar o ver\u00e1n, curar a s\u00faa enfermidade e recuperar o seu matrimonio.\nA vida na solitaria illa s\u00e9ntalle ben a Vicente, que pide \u00e1 s\u00faa muller prolongar a s\u00faa estancia e pasar o outono. Cada d\u00eda vaise sentindo mellor, ata que, tras un naufraxio no medio dun temporal, unha misteriosa e amn\u00e9sica muller aparece na illa e irrompe nas s\u00faas vidas. A partir dese momento xa nada volver\u00e1 ser o que era.\nEstrea.\nDifusi\u00f3n.\n\"Ons\" estreouse no Festival de Cinema Europeo de Sevilla o 11 de novembro de 2020, mais a s\u00faa estrea nas salas comerciais produciuse un mes m\u00e1is tarde, a partir do 18 de decembro de 2020. \u00c1 s\u00faa vez, competiu na secci\u00f3n de nova creaci\u00f3n \u201cSpecial Screen\u201d, onde disputou un premio dotado con 10.000 euros contra catorce longametraxes de pa\u00edses coma o Reino Unido, Francia, Dinamarca ou B\u00e9lxica. Outros festivais onde \"Ons\" estivo presente foron o M\u00e1rgenes de Madrid e o festival de Cineuropa.\nEn canto \u00e1s plataformas de streaming, \"Ons\" foi o primeiro filme en estar s\u00f3 e integramente en galego e sen dobraxes nas plataformas de Netflix, Filmin e HBO, mais contan con subt\u00edtulos ao castel\u00e1n\nAcollida.\nO filme \"Ons\" (2020) foi recibido polo cr\u00edtico Sergio F. Pinilla en Cineman\u00eda con catro estrelas sobre cinco. \nNos Premios Mestre Mateo, \"Ons\" alzouse con nove premios dos trece ao que estaba nomeado: mellor pel\u00edcula, mellor direcci\u00f3n de fotograf\u00eda a Alberte Branco, mellor direcci\u00f3n de produci\u00f3n a Tamara Soto, mellor gui\u00f3n a Alfonso Zarauza e Jaione Camborda, mellor montaxe a Fernando Alfons\u00edn, mellor son a S\u00e9rgio Silva e David Manchado,\u00a0 e mellor interpretaci\u00f3n a Melania Cruz, a Antonio Dur\u00e1n \u201cMorris\u201d e a Marta Lado."}
{"id": "515272", "revid": "89787", "url": "https://gl.wikipedia.org/wiki?curid=515272", "title": "Operaci\u00f3n Barbarossa", "text": "A Operaci\u00f3n Barbarossa (alem\u00e1n: \"Unternehmen Barbarossa\") foi o nome en c\u00f3digo da invasi\u00f3n da Uni\u00f3n Sovi\u00e9tica por parte das potencias do Eixe, que comezou o domingo 22 de xu\u00f1o de 1941 durante a segunda guerra mundial. A operaci\u00f3n puxo en acci\u00f3n o obxectivo ideol\u00f3xico da Alema\u00f1a nazi de conquistar o oeste da Uni\u00f3n Sovi\u00e9tica e repoboalo con alem\u00e1ns. O \"Generalplan Ost\" alem\u00e1n ti\u00f1a como obxectivo o uso de man de obra esclava para o esforzo de guerra do Eixe mentres adqu\u00eda as reservas de petr\u00f3leo do Caucaso e os recursos agr\u00edcolas de varios territorios da Uni\u00f3n Sovi\u00e9tica. O obxectivo final inclu\u00eda o eventual exterminio, escravizaci\u00f3n, xermanizaci\u00f3n e deportaci\u00f3n masiva a Siberia dos pobos eslavos para crear m\u00e1is espazo vital (\"Lebensraum\") para Alema\u00f1a.\nNos dous anos previos \u00e1 invasi\u00f3n, Alema\u00f1a e a Uni\u00f3ns Sovi\u00e9tica asinaran pactos pol\u00edticos e econ\u00f3micos para prop\u00f3sitos extrat\u00e9xicos. Por\u00e9n, o Alto Mando Alem\u00e1n comezou a planear unha invasi\u00f3n da Uni\u00f3n Sovi\u00e9tica en xullo de 1940 (baixo o n\u00edme en c\u00f3digo de Operaci\u00f3n Otto), que Adolf Hitler autorizou o 18 de decembro de 1940. Durante o curso da operaci\u00f3n uns 3 mill\u00f3ns de soldados do Eixe (a maior forza de invasi\u00f3n da historia) invadiron o oeste da Uni\u00f3n Sovi\u00e9tica nunha fronte de 2 900 km de longo, con 600 000 veh\u00edculos a motor e m\u00e1is de 600 000 para operaci\u00f3ns en retagarda. A ofensiva marcou unha escalada na segunda guerra mundial, tanto xeograficamente como na formaci\u00f3n da Coalici\u00f3n Aliada onde se inclu\u00eda \u00e1 Uni\u00f3n Sovi\u00e9tica.\nA operaci\u00f3n abriu a fronte oriental, na cal combateron m\u00e1is forzas que en calquera teatro b\u00e9lico da historia. A zona foi testemu\u00f1a dalgunhas das batallas m\u00e1is grandes nunca vistas, de terror\u00edficas atrocidades, e dunha gran cantidade de baixas nos dous bandos. Todos estes factores influenciaron o curso da segunda guerra mundial e da posterior historia do s\u00e9culo XX. Os ex\u00e9rcitos alem\u00e1n capturaron uns 5 mill\u00f3ns de soldados sovi\u00e9ticos, morrendo a meirande parte deles durante o seu cativerio. Os nazis deixaron morrer de fame ou mataron a 3,3 mill\u00f3ns de prisioneiros de guerra e a un gran n\u00famero de civ\u00eds, xa que o Plan da Fame (Hungerplan) traballaba para solucionar os problemas da escaseza de alimentos alem\u00e1 e para exterminar \u00e1 poboaci\u00f3n eslava por fame. Os alem\u00e1ns, xunto con colaboracionistas, tam\u00e9n levaron a cabo execuci\u00f3ns masivas e operaci\u00f3ns de gaseado matando ao redor dun mill\u00f3n de xudeus sovi\u00e9ticos como parte do Holocausto.\nO fracaso da Operaci\u00f3n Barbarossa reverteu a sorte do Terceiro Reich. Operacionalmente, as forzas alem\u00e1s acadaron vitorias significativas e ocuparon algunhas das \u00e1reas econ\u00f3micas m\u00e1is importantes da Uni\u00f3n Sovi\u00e9tica (principalmente Ucra\u00edna) e causaron fortes baixas. A pesar deses \u00e9xitos iniciais, a ofensiva alem\u00e1 estancouse na batalla de Moscova a finais de 1941, e a posterior contraofensiva sovi\u00e9tica no inverno fixo que os alem\u00e1ns tivesen que retroceder. Os alem\u00e1ns estaban seguros dun r\u00e1pido colapso da resistencia sovi\u00e9tica como ocorrera en Polonia, pero o Ex\u00e9rcito Vermello absorbeu os golpes m\u00e1is fortes da Wehrmacht e atascouna nunha guerra de desgaste para a cal os alem\u00e1ns non estaban preparados. As diminu\u00eddas forzas da Wehrmacht non puideron atacar mais ao longo de toda a fronte do leste, e as operaci\u00f3ns posteriores para recuperar a iniciativa e afondar en territorio sovi\u00e9tico, como a Fall Blau en 1942 e a Zitadelle en 1943, finalmente fallaron, resultando na retirada e colapso da Wehrmacht.\nAntecedentes.\nPol\u00edticas raciais da Alema\u00f1a nazi.\nXa en 1925, Adolf Hitler declarou vagamente no seu manifesto pol\u00edtico e autobiograf\u00eda \"Mein Kampf\" que invadir\u00eda a Uni\u00f3n Sovi\u00e9tica, afirmando que o pobo alem\u00e1n necesitaba asegurar \"Lebensraum\" (espazo vital) para garantir a supervivencia de Alema\u00f1a nas seguintes xeraci\u00f3ns. O 10 de febreiro de 1939 Hitler d\u00edxolle aos comandantes do seu ex\u00e9rcito que a pr\u00f3xima guerra ser\u00eda \"puramente unha guerra de \"Weltanschauungen\" [visi\u00f3n do mundo] ... totalmente unha guerra do pobo, unha guerra racial\". O 23 de novembro, coa segunda guerra mundial xa empezada, Hitler declarou que \"estalou a guerra racial e esta guerra determinar\u00e1 quen gobernar\u00e1 Europa, e con ela, o mundo\". A pol\u00edtica racial da Alema\u00f1a nazi retratou a Uni\u00f3n Sovi\u00e9tica (e a todo o leste de Europa) como poboada por sub-humanos (\"Untermenschen\") non arios non-Aryan, gobernados por conspiradores xudeus bolxeviques. Hitler afirmaba en \"Mein Kampf\" que o destino de Alema\u00f1a era \"virar cara o leste\" como fixo \"hai seiscentos anos\" (ver \"Ostsiedlung\"). En consecuencia, afirmouse a pol\u00edtica nazi de matar, deportar ou escravizar \u00e1 maior\u00eda dos rusos e outras poboaci\u00f3ns eslavas e repoboar a terra con xentes xermanas baixo o \"Generalplan Ost\". A crenza nazi na s\u00faa superioridade \u00e9tnica impregna os rexistros oficiais e os artigos pseudocient\u00edficos das publicaci\u00f3ns alem\u00e1s.\nA\u00ednda que as historias m\u00e1is antigas tend\u00edan a salientar a noci\u00f3n dunha \"Wehrmacht limpa\" que defend\u00eda a s\u00faa honra fronte ao fanatismo de Hitler, o historiador J\u00fcrgen F\u00f6rster destaca que \"de feito, os mandos militares estaban atrapados no car\u00e1cter ideol\u00f3xico do conflito, e involucr\u00e1ronse na s\u00faa implementaci\u00f3n como participantes dispostos\". Antes e durante a invasi\u00f3n da Uni\u00f3n Sovi\u00e9tica, as tropas alem\u00e1s foran fortemente adoutrinadas con ideolox\u00eda anti-bolxevique, anti-sem\u00edtica, e anti-eslava a trav\u00e9s de pel\u00edculas, radio, conferencias, libros e panfletos. Comparando aos sovi\u00e9ticos coas forzas de Xenxis Kan, Hitler d\u00edxolle ao l\u00edder militar croata Slavko Kvaternik que a \"raza mongola\" ameazaba Europa. Tras a invasi\u00f3n os oficiais da Wehrmacht dixeron aos seus soldados que atacasen a persoas descritas como \"subhumanos xudeus bolxeviques\", \"hordas mongolas\", \"fluxo asi\u00e1tico\", e \"besta vermella\". Apropaganda nazi describ\u00eda a guerra contra a Uni\u00f3n Sovi\u00e9tica tanto como unha guerra ideol\u00f3xica entre o nacionalsocialismo alem\u00e1n e o bolxevismo xudeu, como unha guerra racial entre os disciplinados alem\u00e1ns e os subhumanos xitanos, xudeus e eslavos. Unha 'orde do F\u00fchrer' afirmaba que o \"Einsatzgruppen\" deb\u00eda executar a todos os funcionarios sovi\u00e9ticos que eran \"asi\u00e1ticos, xitanos e xudeus menos valiosos\". Aos seus meses da invasi\u00f3n os \"Einsatzgruppe\" xa asasinara a m\u00e1is de 500 000 xudeus sovi\u00e9ticos, unha cifra superior ao n\u00famero de soldados do Ex\u00e9rcito Vermello mortos en combate nese tempo. Os mandos do ex\u00e9rcito alem\u00e1n consideraban aos xudeus como a principal causa tras a \"loita partisana\". A pauta principal para as tropas alem\u00e1s era \"Onde hai un partisano hai un xudeu, e onde hai un xudeu hai un partisano\", ou \"O partisano est\u00e1 onde est\u00e1 o xudeu\". Moitos soldados alem\u00e1ns v\u00edan a guerra en termos nazis e consideraban aos seus inimigos sovi\u00e9ricos como subhumanos.\nDespois de comezar a guerra os nazis prohibiron as relaci\u00f3ns sexuais entre alem\u00e1ns e traballadores estranxeiros eslavos. Hab\u00eda regulaci\u00f3ns promulgadas contra os \"Ost-Arbeiter\" (traballadores do leste) que inclu\u00edan a pena de morte por relaci\u00f3ns sexuais cun alem\u00e1n. Heinrich Himmler, no seu memorando segredo \"Reflexi\u00f3ns sobre o tratamento dos pobos das razas forasteiras no Leste\" (datado o 25 de maio de 1940), esbozou os plans nazis para as poboaci\u00f3ns non xermanas do leste. Himmler cr\u00eda que o proceso de xermanizaci\u00f3n na Europa do leste estar\u00eda completo cando \"no leste s\u00f3 habiten homes con sangue xerm\u00e1nico verdadeiramente alem\u00e1n\".\nO plan segredo nazi \"Generalplan Ost\" (Plan Xeral para o Leste), preparado en 1941 e confirmado en 1942, ped\u00eda unha \"nova orde de relaci\u00f3ns etnogr\u00e1ficas\" nos territorios ocupados pola Alema\u00f1a nazi no leste de Europa. Conteplaba limpeza \u00e9tnica, execuci\u00f3ns e escravitude para as poboaci\u00f3ns de pa\u00edses conquistados, cunha pequena porcentaxe sendo xermanizados, expulsados cara zonas interiores de Rusia, ou sufrindo outros destinos, mentres que os territorios conquistados ser\u00edan xermanizados. O plan ti\u00f1a d\u00faas partes: o \"Kleine Planung\" (pequeno plan), que cubr\u00eda acci\u00f3ns a realizar durante a guerra, e o \"Gro\u00dfe Planung\" (gran plan), con pol\u00edticas a implementar tras ga\u00f1ar a guerra durante 25-30 anos.\nUn discurso pronunciado polo xeneral Erich Hoepner demostra a diseminaci\u00f3n do plan racial nazi, xa que informaba ao 4\u00ba Grupo Panzer que a guerra contra a Uni\u00f3n Sovi\u00e9tica era \"unha parte esencial da loita do pobo alem\u00e1n pola existencia\" (\"Daseinskampf\"), refer\u00edndose tam\u00e9n \u00e1 inminente batalla como a \"vella loita de xermanos contra eslavos\" e incluso dicindo, \"a lota debe ter como obxectivo a aniquilaci\u00f3n da Rusia actual e debe, polo tanto, levarse a cabo cunha dureza sen igual\". Hoepner tam\u00e9n engadiu que os alem\u00e1ns estaban loitando \"pola defensa da cultura europea contra a inundaci\u00f3n moscovita-asi\u00e1tica, e a repulsa do xudeu bolxevismo... Ning\u00fan partidario do presente sistema ruso-bolxevique debe salvarse\". Walther von Brauchitsch tam\u00e9n dixo aos seus subordinados que as tropas deber\u00edan ver a guerra como unha \"loita entre d\u00faas razas diferentes e actuar coa severidade necesaria\". As motivaci\u00f3ns raciais foron fundamentais para a ideolox\u00eda nazi e xogaron un papel clave na planificaci\u00f3n da Operaci\u00f3n Barbarossa xa que tanto xudeus como comunistas eran considerados inimigos equivalentes aos estado nazi. As ambici\u00f3ns imperialistas nazis rexeitaban a humanidade com\u00fan de ambos grupos, declarando que a loita suprema polo \"Lebensraum\" ser\u00eda unha \"Vernichtungskrieg\" (guerra de aniquilaci\u00f3n).\nRelaci\u00f3ns xermano-sovi\u00e9ticas de 1939-1940.\nEn agosto de 1939 Alema\u00f1a e a Uni\u00f3n Sovi\u00e9tica asinaron un pacto de non agresi\u00f3n en Moscova co\u00f1ecido como o Pacto Ribbentrop-Molotov. Un protocolo segredo do pacto esbozaba un acordo entre os dous pa\u00edses na divisi\u00f3n dos estados fronteirizos do leste de Europa entre as s\u00faas respectivas \"esferas de influencia\": a Uni\u00f3ns Sovi\u00e9tica e Alema\u00f1a dividir\u00edan Polonia no caso dunha invasi\u00f3n alem\u00e1, e os sovi\u00e9ticos poder\u00edan invadir os pa\u00edses b\u00e1lticos e Finlandia. O 23 de agosto de 1939 o resto do mundo soubo deste pacto pero desco\u00f1ec\u00eda as disposici\u00f3ns para dividir Polonia. O pacto sorprendeu ao mundo debido \u00e1 hostilidade mutua das d\u00faas partes e \u00e1s s\u00faas ideolox\u00edas contrarias. A conclusi\u00f3n deste pacto foi seguida pola invasi\u00f3n alem\u00e1 de Polonia o 1 de setembro que provocou o inicio da segunda guerra mundial en Europa, e posteriormente pola invasi\u00f3n sovi\u00e9tica de Polonia que levou \u00e1 anexi\u00f3n da parte leste do pa\u00eds. Como resultado do pacto, Alema\u00f1a e a Uni\u00f3n Sovi\u00e9tica mantiveron unhas razoablemente fortes relaci\u00f3ns diplom\u00e1ticas durante dous anos e fomentaron unha importante relaci\u00f3n econ\u00f3mica. Os pa\u00edses iniciaron un pacto comercial en 1940 polo cal os sovi\u00e9ticos recib\u00edan equipamento militar e mercador\u00edas a cambio de materias primas, como petr\u00f3leo e trigo, para axudar aos nazis a eludir o bloqueo brit\u00e1nico a Alema\u00f1a.\nA pesar das relaci\u00f3ns aparentemente cordiais entre as partes, cada bando desconfiaba moito das intenci\u00f3ns do outro. Por exemplo, a invasi\u00f3n sovi\u00e9tica de Bucovina en xu\u00f1o de 1940 foi m\u00e1is al\u00f3 da s\u00faa esfera de influencia acordada con Alema\u00f1a. Despois de que Alema\u00f1a entrase no Pacto do Eixe co Xap\u00f3n e Italia, inici\u00e1ronse negociaci\u00f3ns sobre unha posible entrada dos sovi\u00e9ticos no pacto. Tras dous d\u00edas de negociaci\u00f3ns en Berl\u00edn entre o 12 e o 14 de novembro de 1940, Alema\u00f1a presentou unha proposta por escrito para a entrada da Uni\u00f3n Sovi\u00e9tica no Eixe. O 25 de novembro a Uni\u00f3n Sovi\u00e9tica ofreceu unha contra-proposta para unirse se os alem\u00e1ns aceptaban non interferir na esfera de influencia sovi\u00e9tica, pero Alema\u00f1a non respostou. Cando as d\u00faas partes comezaron a chocar entre elas no leste de Europa o conflit pareceu m\u00e1is probable, a\u00ednda que asinaron un acordo fronteirizo e comercial que abordou varias cuesti\u00f3ns abertas en xaneiro de 1941. Segundo o historiador Robert Service, Iosif Stalin estaba convencido de que a forza militar da URSS era tal que non ti\u00f1a nada que temer e anticipaba unha doada vitoria no caso de que Alema\u00f1a atacase; ademais Stalin cr\u00eda que como os alem\u00e1ns a\u00ednda estaban loitando contra o Reino Unido no oeste, era improbable que Hitler abrise unha segunda fronte e atrasou a construci\u00f3n de fortificaci\u00f3ns defensivas nas rexi\u00f3ns fronteirizas. Cando soldados alem\u00e1ns nadaron a trav\u00e9s do r\u00edo Bug para avisar ao Ex\u00e9rcito Vermello dun ataque inminente, estes foron tratados como axente inimigos e foron fusilados. Alg\u00fans historiadores cren que Stalin, a pesar de proporcionarlle unha fronte amigable a Hitler, non quer\u00eda seguir sendo aliado de Alema\u00f1a. Pola contra, Stalin poder\u00eda ter intenci\u00f3ns de romper con Alema\u00f1a e continuar coa s\u00faa propia campa\u00f1a contra os alem\u00e1ns para ser seguida por outra contra o resto de Europa.\nPlans de invasi\u00f3n alem\u00e1ns.\nA reputaci\u00f3n de Stalin como un dictador brutal contribu\u00edu tanto \u00e1 xustificaci\u00f3n dos nazis do seu asalto como \u00e1 s\u00faa fe no \u00e9xito; moitos oficiais militares competentes e experimentados foran asasinados na Gran Purga dos anos 30, deixando ao Ex\u00e9rcito Vermello cun liderado relativamente inexperto en comparaci\u00f3n co do alem\u00e1n. Os nazis adoitaban subli\u00f1ar a brutalidade do r\u00e9xime sovi\u00e9tico cando atacaban aos eslavos con propaganda. Tam\u00e9n afirmaban que o Ex\u00e9rcito Vermello estaba prepar\u00e1ndose para atacar aos alem\u00e1ns, e as\u00ed a s\u00faa propia invasi\u00f3n present\u00e1base como un ataque preventivo.\nA mediados de 1940, tras a escalada das tensi\u00f3ns entre a Uni\u00f3n Sovi\u00e9tica e Alema\u00f1a polos territoris nos Balc\u00e1ns, unha eventual invasi\u00f3n da Uni\u00f3n Sovi\u00e9tica parac\u00eda a \u00fanica soluci\u00f3n para Hitler. A\u00ednda que non se fixeran plans concretos, Hitler dixo a un dos seus xenerais en xu\u00f1o que as vitorias en Europa occidental liberaran finalmente as s\u00faas mans para un enfrontamento co bolxevismo. Co exitoso final da campa\u00f1a en Francia, ao xeneral Erich Marcks asign\u00f3uselle a tarefa de elaborar os plans iniciais da invasi\u00f3n da Uni\u00f3n Sovi\u00e9tica. Os primeiros plans de batalla foron chamados \"Operaci\u00f3n Borrador do Leste\" (e coloquialmente co\u00f1ecidos como o \"Plan Marcks\"). O seu informe defend\u00eda a li\u00f1a A-A como o obxectivo operativo de calquera invasi\u00f3n da Uni\u00f3n Sovi\u00e9tica. Este asalto extender\u00edase dende a cidade do norte de Arkhangelsk, no \u00c1rtico, a trav\u00e9s de Gorkii e Rostov ata a cidade portuaria de Astrak\u00e1n, na desembocadura do Volga no mar Caspio. O informe conclu\u00eda que, unha vez establecida, esta fronteira militar reducir\u00eda a ameaza a Alema\u00f1a dos ataques de bombardeiros inimigos.\nA\u00ednda que Hitler foi advertido polo seu alto mando de que ocupar o oeste de Rusia poder\u00eda crear \"m\u00e1is perdas que alivio \u00e1 situaci\u00f3n econ\u00f3mica de Alema\u00f1a\", anticipou beneficios compensatorios, como a desmobilizaci\u00f3n de divisi\u00f3ns enteiras para aliviar a aguda escaseza de man de obra na industria alem\u00e1; a explotaci\u00f3n de Ucraina como unha fonte fiable e inmensa de produtos agr\u00edcolas; o uso de man de obra forzada para estimular a econom\u00eda alem\u00e1; e a expansi\u00f3n do territorio para mellorar os esforzos de Alema\u00f1a de illar o Reino Unido. Hitler estaba convencido de que os brit\u00e1nicos demandar\u00edan a paz unha vez que os alem\u00e1ns vencesen \u00e1 Uni\u00f3n Sovi\u00e9tica, e de non facelo usar\u00eda os recursos dispo\u00f1ibles no leste para derrotar ao Imperio Brit\u00e1nico.\nO 5 de decembro de 1940 Hitler recibiu o plan militar final para a invasi\u00f3n no cal traballara o Alto Mando Alem\u00e1n dende xullo de 1940 baixo o nome en c\u00f3digo \"Operaci\u00f3n Otto\". Hitler, por\u00e9n, non estaba satisfeito con eses plans e o 18 de decembro publicou a Directiva F\u00fchrer 21, que solicitaba un novo plan de batalla, agora baixo o nome en c\u00f3digo \"Operaci\u00f3n Barbarossa\". A operaci\u00f3n chamouse as\u00ed polo emperador medieval Frederico Barbarroxa do Sacro Imperio Romano Xerm\u00e1nico, un l\u00edder da terceira cruzada no s\u00e9culo XII. O 30 de marzo de 1941 o decreto Barbarossa declarou que a guerra ser\u00eda de exterminio e promulgaba a erradicaci\u00f3n de todas as elites pol\u00edticas e intelectuais. A invasi\u00f3n estableceuse para o 15 de maio de 1941, a\u00ednda que foi adiada por m\u00e1is dun mes para permitir m\u00e1is preparativos e posiblemente unha mellor meteorolox\u00eda.\nSegundo un ensaio de 1978 do historiador alem\u00e1n Andreas Hillgruber, os plans de invasi\u00f3n elaborados pola elite militar alem\u00e1 estaban te\u00f1idos pola arrogancia derivada da r\u00e1pida derrota de Francia a mans da \"invencible\" Wehrmacht e polos tradicionais estereotipos alem\u00e1ns de Rusia como un pa\u00eds \"asi\u00e1tico\" primitivo e atrasado. Os soldados do Ex\u00e9rcito Vermello eran considerados valentes e duros, pero o corpo de oficiais era desprezado. O liderado da Wehrmacht prestou pouca atenci\u00f3n \u00e1 pol\u00edtica, cultura e \u00e1 considerable capacidade industrial da Uni\u00f3n Sovi\u00e9tica, en favor dunha visi\u00f3n militar moi estreita. Hillgruber argumentou que debido a que esas suposici\u00f3ns eran compartidas por toda a elite militar, Hitler foi capaz de levar adiante unha \"guerra de aniquilaci\u00f3n\" que se librar\u00eda do xeito m\u00e1is inhumano posible coa complicidade de \"varios l\u00edderes militares\", a\u00ednda que estaba bastante claro que isto estar\u00eda a violar todas as normas de guerra aceptadas.\nNo outono de 1940, oficiais de alto rango alem\u00e1ns elaboraron un memorando sobre os perigos dunha invasi\u00f3n da Uni\u00f3n Sovi\u00e9tica. Dixeron que Ucra\u00edna, Belar\u00fas e os pa\u00edses b\u00e1lticos acabar\u00edan s\u00f3 como unha carga econ\u00f3mica adicional para Alema\u00f1a. Argumentaron que os sovi\u00e9ticos na s\u00faa actual forma burocr\u00e1tica eran inofensivos e que a ocupaci\u00f3n non beneficiar\u00eda a Alema\u00f1a. Hitler non estivo de acordo cos economistas e d\u00edxolle \u00e1 s\u00faa man dereita Hermann G\u00f6ring, o comandante da Luftwaffe, que xa non escoitar\u00eda os receos sobre os perigos econ\u00f3micos dunha guerra con Rusia. Espec\u00falase que isto se transmitiu ao xeneral Georg Thomas, que realizara informes que predic\u00edan un drenaxe econ\u00f3mico neto para Alema\u00f1a no caso dunha invasi\u00f3n da Uni\u00f3n Sovi\u00e9tica a menos que a s\u00faa econom\u00eda fose capturada intacta e os pozos petrol\u00edferos do Caucaso fosen incautados no primeiro golpe; Thomas revisou o seu futuro informe para que encaixase cos desexos de Hitler. A ineptitude do Ex\u00e9rcito Vermello na guerra de Inverno contra Finlandia en 1939-40 convenceu a Hitler dunha r\u00e1pida vitoria en poucos meses. Nin Hitler nin o Estado Maior anticiparon unha campa\u00f1a longa que durase ata o inverno, e polo tanto non se fixeron preparativos axeitados, como a distribuci\u00f3n de roupa de abrigo e a preparaci\u00f3n para o inverno de veh\u00edculos e lubricantes.\nA partir de marzo de 1941, a Carpeta Verde de G\u00f6ring expuxo detalles sobre a econom\u00eda sovi\u00e9tica despois da conquista. O Plan da Fame describ\u00eda como se ti\u00f1a que deixar morrer de fame a poboaci\u00f3ns urbanas enteiras de territorios conquistados, creando as\u00ed un excedente agr\u00edcola para alimentar a Alema\u00f1a e espazo urbano para as clases superiores alem\u00e1s. A pol\u00edtica nazi ti\u00f1a como obxectivo destru\u00edr a Uni\u00f3n Sovi\u00e9tica como entidade pol\u00edtica de acordo cos ideais xeopol\u00edticos do \"Lebensraum\" para o beneficio das futuras xeraci\u00f3ns da \"raza mestra n\u00f3rdica\". En 1941 o ide\u00f3logo nazi Alfred Rosenberg, despois nomeado Ministro do Reich dos Territorios Ocupados do Leste, suxeriu que o territorio sovi\u00e9tico conquistado deber\u00eda ser administrado nos seguintes \"Reichskommissariate\" (\"Comisionados do Reich\"):\nOs planificadores militares alem\u00e1ns tam\u00e9n investigaron a fallada invasi\u00f3n de Rusia de Napole\u00f3n. Cos seus c\u00e1lculos conclu\u00edron que hab\u00eda pouco perigo dunha retirada a grande escala do Ex\u00e9rcito Vermello cara o interior de Rusia, xa que non pod\u00eda permitirse o luxo de renunciar aos pa\u00edses b\u00e1lticos, Ucra\u00edna, ou as rexi\u00f3ns de Moscova e Leningrado, xa que todas eran vitais para o Ex\u00e9rcito Vermello por cuesti\u00f3ns de subministraci\u00f3ns e polo tanto deber\u00edan ser defendidas. Hitler e os seus xenerais non estaban de acordo onde Alema\u00f1a deber\u00eda centrar as s\u00faas enerx\u00edas. Hitler, e moitas discusi\u00f3ns cos seus xenerais, repet\u00eda a s\u00faa orde de \"Leningrado primeiro, o Donbass segundo, Moscova terceiro\"; pero sempre fixo fincap\u00e9 na destruci\u00f3n do Ex\u00e9rcito Vermello por riba de acadar obxectivos espec\u00edficos no terreo. Hitler cr\u00eda que Moscova non ti\u00f1a \"gran importancia\" na derrota da Uni\u00f3n Sovi\u00e9tica e no seu lugar pensaba que a vitoria chegar\u00eda coa destruci\u00f3n do Ex\u00e9rcito Vermello ao oeste da capital, especialmente aos oeste dos r\u00edos Dvin\u00e1 Occidental e Dni\u00e9per, e isto impregnou o plan para Barbarossa. Esta crenza levou m\u00e1is tarde a disputas entre Hitler a varios oficiais de alto rango alem\u00e1ns, como Heinz Guderian, Gerhard Engel, Fedor von Bock e Franz Halder, que cr\u00edan que a vitoria decisiva s\u00f3 pod\u00eda lograrse en Moscova. Non puideron influ\u00edr sobre Hitler, que se volvera demasiado confiado no seu xu\u00edzo militar tras o resultado dos r\u00e1pidos \u00e9xitos en Europa occidental.\nPetr\u00f3leo.\nAlbert Speer dixo que o petr\u00f3leo fora un factor principal na decisi\u00f3n de invadir a Uni\u00f3n Sovi\u00e9tica. Hitler cr\u00eda que os recursos petrol\u00edferos de Baku eran esenciais para a supervivencia do Terceiro Reich, xa que a escaseza deses recursos era unha vulnerabilidade do ex\u00e9rcito alem\u00e1n.\nPreparaci\u00f3n de Alema\u00f1a.\nOs alem\u00e1ns comezaran a agrupar tropas preto da fronteira sovi\u00e9tica xa antes de que rematase a campa\u00f1a nos Balc\u00e1ns. No terceira semana de febreiro de 1941 680 000 soldados alem\u00e1ns atop\u00e1banse en \u00e1reas de reuni\u00f3n na fronteira entre Roman\u00eda e a Uni\u00f3n Sovi\u00e9tica. Como preparaci\u00f3n para o ataque, Hitler trasladou en segredo m\u00e1is de 3 mill\u00f3ns de soldados alem\u00e1ns e uns 690 000 do Eixe \u00e1s rexi\u00f3ns fronteirizas. As operaci\u00f3ns adicionais da Luftwaffe inclu\u00edron numerosas misi\u00f3ns de vixilancia a\u00e9rea sobre territorio sovi\u00e9tico varios meses antes do ataque.\nA\u00ednda que o Alto Mando Sovi\u00e9tico estaba alarmado por isto, a crenza de Stalin de que era improbable que o Terceiro Reich atacase tan s\u00f3 dous anos despois de asinar o Pacto Ribbentrop-Molotov resultou nunha lenta preparaci\u00f3n sovi\u00e9tica. \u00c1 parte deste feito, os sovi\u00e9ticos non esqueceron por completo a ameaza dos seus veci\u00f1os alem\u00e1ns. Bastante antes da invasi\u00f3n alem\u00e1, o mariscal Semyon Timoshenko referiuse aos alem\u00e1n como os \"inimigos m\u00e1is importantes e fortes\" da Uni\u00f3n Sovi\u00e9tica, e xa en xullo de 1940 o Xefe do Estado Maior do Ex\u00e9rcito Vermello, Boris Shaposhnikov, elaborou un plan preliminar de ataque de tres frontes sobre como poder\u00eda ser unha invasi\u00f3n alem\u00e1, notablemente semellante ao ataque real. Dende abril de 1941 os alem\u00e1ns comezaran a establecer a Operaci\u00f3n Haifisch e a Operaci\u00f3n Harpune para fundamentar as s\u00faas afirmaci\u00f3ns de que o Reino Unido era o seu obxectivo real. Esas preparaci\u00f3ns simuladas en Noruega e na costa da canle da Mancha inclu\u00edan acci\u00f3ns como concentraci\u00f3ns de barcos, voos de reco\u00f1ecemento e exercicios de adestramento.\nAs raz\u00f3ns para adiar a Operaci\u00f3n Barbarossa dende a data inicialmente planeada do 15 de maio ata o d\u00eda real da invasi\u00f3n do 22 de xu\u00f1o (38 d\u00eda) son debatidas. A raz\u00f3n m\u00e1is com\u00fan citada \u00e9 imprevista continxencia de invadir Iugoslavia en abril de 1941. O historiador Thomas B. Buell indican que Finlandia e Roman\u00eda, que non estaban implicadas no plan alem\u00e1n inicial, necesitaban tempo adicional para prepararse para participar na invasi\u00f3n. Buell engade que un pouco com\u00fan inverno h\u00famido mantivo os r\u00edos cheos ata finais da primavera. As inundaci\u00f3ns puideron ter desaconsellado un ataque antes, incluso se ocorr\u00edan antes do finalda campa\u00f1a dos Balc\u00e1ns.\nA\u00ednda se debate a importancia do atraso. William Shirer argumentou que a campa\u00f1a dos Balc\u00e1ns de Hitler adiara o comezo de Barbarossa durante varias semanas e polo tanto p\u00faxoa en perigo. Moitos historiadores posteriores afirman que a data inicial do 22 de xu\u00f1o era suficiente para que a ofensiva alem\u00e1 chegase a Moscova en setembro. Antony Beevor escribiu en 2012 sobre o atraso causado polos ataques alem\u00e1ns nos Balc\u00e1ns que \"a meirande parte [dos historiadores] aceptan que fixo pouca diferenza\" no resultado final de Barbarossa.\nOs alem\u00e1ns despregaron un rexemento independente, unha brigada motorizada de adestramento separada e 153 divisi\u00f3ns para Barbarossa, que inclu\u00eda a 104 de infanter\u00eda, 19 panzer e 15 divisi\u00f3n de infanter\u00eda motorizada en tres grupos de ex\u00e9rcito, nove divisi\u00f3ns de seguridade para operar en territorios conquistados, catro divisi\u00f3ns en Finlandia e d\u00faas divisi\u00f3ns como reserva baixo control directo do \"Oberkommando des Heeres\" (OKH). Estas estaban equipadas con 6 867 veh\u00edculos blindados, dos cales 3 350-3 795 eran carros de combate, 2 770-4 389 avi\u00f3ns (o 65% da Luftwaffe), 7 200-23 435 pezas de artiller\u00eda, 17 081 morteiros, uns 600 000 veh\u00edculos a motor e 625 000-700 000 cabalos. Finlandia programou 14 divisi\u00f3ns para a invasi\u00f3n, e Roman\u00eda ofreceu 13 divisi\u00f3ns e oito brigadas no curso da operaci\u00f3n. Todas as forzas do Eixe, uns 3,8 mill\u00f3ns de efectivos, despreg\u00e1ronse ao longo dunha fronte que se estend\u00eda dende o \u00c1rtico ata o mar Negro, estaban controladas polo OKH e organizadas no Ex\u00e9rcito de Noruega, Grupo de Ex\u00e9rcitos Norte, Grupo de Ex\u00e9rcitos Centro e Grupo do Ex\u00e9rcito Sur, xunto con tres \"Luftflotten\" (frotas a\u00e9reas) que apoiaron aos grupos do ex\u00e9rcito: Luftflotte 1 para o Norte, Luftflotte 2 para o Centro e Luftflotte 4 para o Sur.\nO Ex\u00e9rcito de Noruega operar\u00eda no extremo norte de Escandinavia e na fronteira dos territorios sovi\u00e9ticos. O Grupo de Ex\u00e9rcitos Norte marchar\u00eda a trav\u00e9s dos pa\u00edses b\u00e1lticos cara o norte de Rusia, tomar\u00eda ou destruir\u00eda a cidade de Leningrado e unir\u00edase coas forzas finesas. O Grupo de Ex\u00e9rcitos Centro, o grupo equipado con m\u00e1is blindados e avi\u00f3ns, deber\u00eda golpear dende Polonia cara Belar\u00fas e as rexi\u00f3ns occidentais e centrais de Rusia, e avanzar cara Smolensk e despois cara Moscova. O Grupo de Ex\u00e9rcitos Sur ter\u00eda que atacar o poboado coraz\u00f3n de Ucra\u00edna, rico en recursos agr\u00edcolas, tomando K\u00ediv antes de continuar cara o leste sobre as estepas do sur da URSS co obxectivo de tomar o control do petr\u00f3leo do Caucaso. O Grupo de Ex\u00e9rcitos Sur despregouse en d\u00faas secci\u00f3ns separadas por un espazo de 319 km. A secci\u00f3n norte, que ti\u00f1a a \u00fanico grupo panzer do ex\u00e9rcito, estaba no sur de Polonia xusto ao lado do Grupo de Ex\u00e9rcitos Centro, e a secci\u00f3n sur estaba en Roman\u00eda.\nAs forzas alem\u00e1s na retagarda (principalmente unidades \"Waffen-SS\" e \"Einsatzgruppen\") operar\u00edan nos territorios conquistados para contrarrestar calquera actividade partisana en zonas que controlaban, ademais de executar a comisarios pol\u00edticos sovi\u00e9ticos e xudeus. O 17 de xu\u00f1o, o xefe da Oficina de Seguridade do Reich (RSHA), Reinhard Heydrich, informou a uns de trinta a cincuenta mandos de \"Einsatzgruppen\" sobre \"a pol\u00edtica de eliminar xudeus en territorios sovi\u00e9ticos, polo menos en termos xerais\". A\u00ednda que os \"Einsatzgruppen\" asign\u00e1ronse a unidades da Wehrmacht, que lles proporcionaban subministraci\u00f3ns como gasolina e comida, estaban controlados pola RSHA. O plan oficial para Barbarossa asum\u00eda que os grupos de ex\u00e9rcito deber\u00edan ser capaces de avanzar libremente aos seus principais obxectivos de xeito simult\u00e1neo, sen dispersarse, unha vez que ga\u00f1aran as batallas fronteirizas e destru\u00edran as forzas do Ex\u00e9rcito Vermello na zona fronteiriza.\nPreparaci\u00f3n da Uni\u00f3n Sovi\u00e9tica.\nEn 1930 Mikhail Tukhachevsky, un prominente te\u00f3rico militar en guerra de carros de combate do per\u00edodo de entreguerras e posteriormente Mariscal da Uni\u00f3n Sovi\u00e9tica, enviou un memorando ao Kremlin no que presionaba para que se investise enormemente en recursos necesarios para a produci\u00f3n en masa de armas, falando de \"40 000 avi\u00f3ns e 50 000 carros de combate\". A principios dos anos 30 desenvolveuse unha moderna doutrina operacional para o Ex\u00e9rcito Vermello e promulgouse nas Regulaci\u00f3ns de Campo de 1936 na forma do Concepto de Batalla Profunda. Os gastos en defensa tam\u00e9n medraron rapidamente pasando do 12% do produto interior bruto en 1933 ao 18 en 1940.\nDurante a Gran Purga de Stalin a finais dos nos 30, que a\u00ednda non rematara cando comezou a invasi\u00f3n alem\u00e1 o 22 de xu\u00f1o de 1941, gran parte do corpo de oficiais do Ex\u00e9rcito Vermello fora executado ou encarcerado e os seus substitutos, designados por Stalin por raz\u00f3ns pol\u00edticas, polo xeral carec\u00edan de competencias militares. Dos cinco mariscais da Uni\u00f3n Sovi\u00e9tica designados en 1935, s\u00f3 Kliment Voroshilov e Semyon Budyonny sobreviviron \u00e1 purga de Stalin. Tukhachevsky fora asasinado en 1937. 15 dos 16 comandantes do ex\u00e9rcito, 50 dos 57 comandantes do corpo, 154 dos 186 comandantes de divisi\u00f3n, e 401 dos 456 coroneis foran executados, e moitos outros oficiais foran destitu\u00eddos. En total, un 30 000 efectivos do Ex\u00e9rcito Vermello foron executados. Stalin destacou a\u00ednda m\u00e1is o seu control reafirmando o papel dos comisarios pol\u00edticos a nivel divisional e inferior para supervisar a lealtade pol\u00edtica do ex\u00e9rcito ao r\u00e9xime. Os comisarios ti\u00f1an unha posici\u00f3n igual \u00e1 do mando da unidade que supervisaban. Pero a pesar dos esforzos de asegurar a vixulancia pol\u00edtica das forzas armadas, tras o baixo rendemento do Ex\u00e9rcito Vermello en Polonia e na guerra de Inverno, un 80% dos oficiais destitu\u00eddos durante a Gran Purga foron restitu\u00eddos en 1941. Ademais, entre xaneiro de 1939 e maio de 1941 activ\u00e1ronse 161 novas divisi\u00f3ns. Polo tante, a\u00ednda que un 75% dos oficiais levaban no seu posto menos dun ano no inicio da invasi\u00f3n alem\u00e1 de 1941, moitos dos curtos mandatos poden atribu\u00edrse non s\u00f3 \u00e1 purga, sen\u00f3n tam\u00e9n \u00e1 creaci\u00f3n de moitas unidades militares.\nFalando cos seus xenerais en decembro de 1940, Stalin mencionou as referencias de Hitler a un ataque na Uni\u00f3n Sovi\u00e9tica en \"Mein Kampf\" e \u00e1 s\u00faa crenza de que o Ex\u00e9rcito Vermello necesitar\u00eda catro anos para estar preparado. Stalin declarou, \"debemos estar listos moito antes\" e \"intentaremos atrasar a guerra outros dous anos\". Xa en agosto de 1940, a intelixencia brit\u00e1nica recibira indicios de plans alem\u00e1ns para atacar aos sovi\u00e9ticos s\u00f3 unha semana despois de que Hitler aprobara informalmente os plans para \"Barbarossa\" e avisou \u00e1 Uni\u00f3n Sovi\u00e9tica. Pero a desconfianza de Stalin cara os brit\u00e1nicos fix\u00e9rono ignorar as advertencias na crenza de que era un truco dese\u00f1ado para levar \u00e1 Uni\u00f3ns Sovi\u00e9tica \u00e1 guerra no seu lado. A principios de 1941, os propios servizos de intelixencia de Stalin e a intelixencia estadounidense deron avisos de forma regular dun inminente ataque alem\u00e1n. O esp\u00eda sovi\u00e9tico Richard Sorge tam\u00e9n lle deu a Stalin a data exacta do ataque alem\u00e1n, pero Sorge e outros informantes deran antes diferentes datas da invasi\u00f3n que pasaran pacificamente antes do ataque real. Stalin reco\u00f1eceu a posibilidade dun ataque en xeral e polo tanto realizou preparaci\u00f3ns significativas, pero decidiu non correr o risco de provocar a Hitler.\nA partir de xullo de 1940 o Estado Maior do Ex\u00e9rcito Vermello desenvolveu plans de guerra que identificaban \u00e1 Wehrmacht como a ameaza m\u00e1is perigosa para a Uni\u00f3n Sovi\u00e9tica, e que no caso dunha guerra con Alema\u00f1a, o principal ataque da Wehrmacht vir\u00eda a trav\u00e9s da rexi\u00f3n norte das marismas de Pripyat en Belar\u00fas, o que despois demostrouse correcto. Stalin non estivo de acordo, e en outubro autorizou o desenvolvemento de novos plans que asum\u00edan que un ataque alem\u00e1n centrar\u00edase na rexi\u00f3n sur das marismas cara as vitais rexi\u00f3ns econ\u00f3micas en Ucra\u00edna. Isto converteuse na base de todos os plans de guerra sovi\u00e9ticos posteriores e do despregamento das forzas armadas preparandose para a invasi\u00f3n alem\u00e1.\nA principios de 1941 Stalin autorizou o Plan de Defensa do Estado 1941, que xunto co Plan de Mobilizaci\u00f3n 1941, solicitaba o despregamento de 186 divisi\u00f3ns, como primeiro anel estrat\u00e9xico, nos catro distritos militares do oeste da Uni\u00f3n Sovi\u00e9tica con fronteira con territorios do Eixe; e o despregamento doutras 51 divisi\u00f3ns ao longo dos r\u00edos Dvina e Dnieper como segundo anel estrat\u00e9xico baixo o control da Stavka, que no caso dunha invasi\u00f3n alem\u00e1 ti\u00f1a a tarefa de liderar unha contraofensiva xunto coas tropas restantes do primeiro anel. Pero o 22 de xu\u00f1o de 1941 a primeira li\u00f1a s\u00f3 ti\u00f1a 171 divi\u00b4si\u00f3ns, cuns 2,6-2,9 mill\u00f3ns de efectivos; e a segunda ti\u00f1a 57 divisi\u00f3ns que a\u00ednda estaban mobiliz\u00e1ndose, a meirande parte delas con efectivos insuficientes. O segundo anel non foi detectado pola intelixencia alem\u00e1 ata d\u00edas despois do inicio da invasi\u00f3n, na meirande parte dos casos s\u00f3 cando as forzas alem\u00e1s chocaron contra el.\nAo comezo da invasi\u00f3n, a man de obra militar mobilizada polos sovi\u00e9ticos era de 5,3-5,5 mill\u00f3ns de efectivos, e a\u00ednda estaba aumentando xa que as reservas eran duns 14 mill\u00f3ns de efectivos con adestramento militar b\u00e1sico que continuaban mobiliz\u00e1ndose. O Ex\u00e9rcito Vermello estaba disperso e a\u00ednda estaba prepar\u00e1ndose cando a invasi\u00f3n comezou. As s\u00faas unidades adoitaban a estar separadas e carec\u00edan de transporte axeitado. A\u00ednda que o transporte era insuficiente para as forzas do Ex\u00e9rcito Vermello, cando arrincou a Operaci\u00f3n Barbarossa ti\u00f1an unhas 33 000 pezas de artiller\u00eda, un n\u00famero moi superior ao que os alem\u00e1ns ti\u00f1an \u00e1 s\u00faa disposici\u00f3n.\nA Uni\u00f3n Sovi\u00e9tica ti\u00f1a uns 23 000 carros de combate dispo\u00f1ibles dos cales s\u00f3 14 700 estaban listos para o combate. Uns 11 000 carros estaban nos distritos militares occidentais que encaraban \u00e1 forza invasora alem\u00e1. Hitler posteriormente declarou a alg\u00fans dos seus xenerais, \"se soubese da forza de carros de combate rusa en 1941 non atacar\u00eda\". Por\u00e9n, os est\u00e1ndares de mantemento e preparaci\u00f3n eran moi pobres; hab\u00eda poucas subministraci\u00f3ns de munici\u00f3n e radios, e moitas unidades blindadas carec\u00edan de cami\u00f3ns para ser aprovisionadas. O modelos de carros sovi\u00e9ticos m\u00e1is avanzados, o KV-1 e o T-34, que eran superiores a todos os carros alem\u00e1ns, as\u00ed como todos os dese\u00f1os a\u00ednda en desenvolvemeto no ver\u00e1n de 1941, non estaban dispo\u00f1ibles en grandes cantidades cando comezou a invasi\u00f3n. Ademais, no outono de 1939, os sovi\u00e9ticos disolveran os seus corpos mecanizados e dispersaran parcialmente os seus carros de combate en divisi\u00f3ns de infanter\u00eda; pero tras observar a campa\u00f1a alem\u00e1 en Francia, a finais de 1940 comezaron a reorganizar a meirande parte dos seus activos blindados de volta a corpos mecanizados cunha forza obxectiva de 1 031 carros cada un. Pero estas grandes formaci\u00f3ns blindadas eran dif\u00edciles de manexar e, ademais, estaban repartidas en guarnici\u00f3ns espalladas, coas s\u00faas divisi\u00f3ns subordinadas separadas ata 100 km. A reorganizaci\u00f3ns a\u00ednda estaba en progreso e incompleta cando Barbarossa comezou. As unidades de carros sovi\u00e9ticas estaban raramente ben equipadas, e carec\u00edan de adestramento e de apoio lox\u00edstico. As unidades envi\u00e1banse ao combate sen plans para repostar, reabastecer munici\u00f3n ou substitu\u00edr ao persoal. Acot\u00edo, tras un \u00fanico enfrontamento, as unidades eran destru\u00eddas ou deixaban de ser efectivas. A vantaxe num\u00e9rica sovi\u00e9tica en equipamento pesado compensouse polo mellor adestramento e organizaci\u00f3n da Wehrmacht.\nA Forza A\u00e9rea Sovi\u00e9tica (VVS) mantivo a vantaxe num\u00e9rica cun total de 19 533 avi\u00f3ns, sendo a maior forza a\u00e9rea do mundo en ver\u00e1n de 1941. Deses aparellos, uns 7 133-9 100 estaban despregados nos cinco distritos militares occidentais, e outros 1 445 estaban baixo control naval.\nOs historiadores debateron sobre se Stalin estaba planeando unha invasi\u00f3n do territorio alem\u00e1n no ver\u00e1n de 1941. O debate comezou a finais dos anos 80 cando Viktor Suvorov publicou un artigo e despois o libro \"Ledokol\" no cal afirma que Stalin vira o estoupido da guerra en Europa occidental como unha oportunidade para espallar revoluci\u00f3ns comunistas por todo o continente, e que os militares sovi\u00e9ticos estaban sendo despregados para un inminente ataque no tempo da invasi\u00f3n alem\u00e1. Esta visi\u00f3n tam\u00e9n fora avanzada por antigos xenerais alem\u00e1ns tras a guerra. A tese de Suvorov foi total ou parcialmente aceptada por un limitado n\u00famero de historiadores, inclu\u00eddos Valeri Danilov, Joachim Hoffmann, Mikhail Meltyukhov e Vladimir Nevezhin, e atraeu a atenci\u00f3n do p\u00fablico en Alema\u00f1a, Israel e Rusia. A teor\u00eda foi rexeitada fortemente pola meirande parte dos historiadores, e \"Ledokol\" adoita a ser considerado un \"tratado anti-sovi\u00e9tico\" nos pa\u00edses occidentais. David Glantz e Gabriel Gorodetsky escribiron libros para rebater os argumentos de Suvorov. A maior\u00eda ds historiadores cren que Stalin estaba buscando evitar a guerra en 1941, xa que cr\u00eda que o seu ex\u00e9rcito non estaba preparado para loitar contra as forzas alem\u00e1s.\nInvasi\u00f3n.\nAo redor da 01:00 do 22 de xu\u00f1o de 1941, os distritos militares sovi\u00e9ticos na fronteira foron alertados pola Directiva n\u00ba1 do Ministerio de Defensa, publicada a \u00faltimas horas do d\u00eda anterior. A directiva solicitaba preparar todas as tropas para o combate, pero evitando acci\u00f3ns provocativas de calquera tipo. Moitas unidades da fronte tardaron ata d\u00faas horasen recibir as ordes da directiva, e a meirande parte delas non as chegaron a recibir antes de que comezase a invasi\u00f3n.\nO 21 de xu\u00f1o \u00e1s 13:00 o Grupo de Ex\u00e9rcitos Norte recibiu a palabra clave D\u00fcsseldorf, indicando que Barbarossa comezar\u00eda a ma\u00f1\u00e1 seguinte, e pasou a s\u00faa propia palabra clave, Dortmund. Ao redor das 03:15 do 22 de xu\u00f1o, as forzas do Eixe comezaron a invasi\u00f3n da Uni\u00f3n Sovi\u00e9tica co bombardeo de grandes cidades na Polonia ocupada polos sovi\u00e9ticos, e cun ataque de artiller\u00eda sobre as defensas do Ex\u00e9rcito Vermello ao longo de toda a fronte. Lev\u00e1ronse a cabo ataques a\u00e9reos ata Kronstadt, preto de Leningrado, Ismail en Besarabia, e Sebastopol en Crimea. Mentres tanto, tropas de terra cruzaron a fronteira acompa\u00f1adas nalg\u00fans lugares por quintacolumnistas lituanos e ucra\u00ednos. Ao redor de tres mill\u00f3ns de soldados da Wehrmacht entraron en acci\u00f3n e enfront\u00e1ronse a unha cantidade un pouco menor de tropas sovi\u00e9ticas na fronteira. Acompa\u00f1ando \u00e1s forzas alem\u00e1s durante a invasi\u00f3n inicial estaban tam\u00e9n unidades finesas e romanesas.\nAo redor do mediod\u00eda, o ministro sovi\u00e9tico de exteriores Vyacheslav Molotov transmitiu \u00e1 poboaci\u00f3n a noticia da invasi\u00f3n: \"... Sen unha declaraci\u00f3n de guerra, forzas alem\u00e1s caeron sobre o noso pa\u00eds, atacaron as nosas fronteiras e moitos lugares ... O Ex\u00e9rcito Vermello e toda a naci\u00f3n librar\u00e1 unha vitoriosa guerra patri\u00f3tica polo noso querido pa\u00eds, pola honra, pola liberdade ... A nosa causa \u00e9 xusta. O inimigo ser\u00e1 golpeado, A vitoria ser\u00e1 nosa!\" Ao chamar \u00e1 devoci\u00f3n da poboaci\u00f3n polo seu pa\u00eds en vez de polo Partido, Molotov tocou unha corda patri\u00f3tica que axudou a ao at\u00f3nico pobo a asumir a devastadora noticia. Nos primeiros poucos d\u00edas de invasi\u00f3n, o Alto Mando Sovi\u00e9tico e o Ex\u00e9rcito Vermello reorganiz\u00e1ronse extensamente para colocarse no cami\u00f1o axeitado. Stalin non se dirixiu \u00e1 naci\u00f3n para falar do ataque ata o 3 de xullo, cando tam\u00e9n falou dunha \"Guerra Patri\u00f3tica ... de todo o pobo sovi\u00e9tico\".\nEn Alema\u00f1a, na ma\u00f1\u00e1 do 22 de xu\u00f1o, o ministro de propagansa nazi Joseph Goebbels anunciou a invasi\u00f3n nunha emisi\u00f3n de radio con palabras de Hitler: \"Nestes momentos estse a producir unha marcha que, pola s\u00faa extensi\u00f3n, comp\u00e1rase coa m\u00e1is grande que o mundo nunca viu. Hoxe decid\u00edn po\u00f1er o destino e o futuro do Reich e da nosa xente en mans dos nosos soldados. Que Deus nos axude, especialmente nesta loita!\" Posteriormente nesa mesma ma\u00f1\u00e1, Hitler proclamou aos seus colegas, \"Antes de que pasen tres meses seremos testemu\u00f1as dun colapso de Rusia que nunca se viu na historia\". Hitler tam\u00e9n se dirixiu ao pobo alem\u00e1n a trav\u00e9s da radio, present\u00e1ndose a el mesmo como un home de paz, que de mala ga\u00f1a tivo que atacar \u00e1 Uni\u00f3n Sovi\u00e9tica. Tras a invasi\u00f3n, Goebbels instru\u00edu que a propaganda nazi usase o eslogan \"Cruzada europea contra o Bolxevismo\" para describir a guerra; posteriormente milleiros de voluntarios e recrutas un\u00edronse \u00e1s Waffen-SS.\nAtaques iniciais.\nO impulso inicial do ataque por terra e aire alem\u00e1n destru\u00edu completamente o mando e control organizativo sovi\u00e9tico nas primeiras poucas horas, paralizando cada nivel de mando dende o pelot\u00f3n de infanter\u00eda ata o Alto Mando. Moscova non s\u00f3 fallou en comprender a magnitude da cat\u00e1strofe \u00e1 que se enfrontaban as tropas sovi\u00e9ticas na fronteira, sen\u00f3n que a primeira reacci\u00f3n de Stalin tam\u00e9n foi de incredulidade. Ao redor das 07:15, Stalin publicou a Directiva NKO N\u00ba 2, que anunciaba a invasi\u00f3n \u00e1s Forzas Armadas Sovi\u00e9ticas, e ped\u00edalles que atacasen \u00e1s forzas do Eixo al\u00ed onde violasen as fronteiras e lanzasen ataques a\u00e9reos en territorio alem\u00e1n nas rexi\u00f3ns fronteirizas. Sobre as 09:15 Stalin publicou a Directiva NKO N\u00ba 3, asinada polo Mariscal Semyon Timoshenko, que agora solicitaba unha contraofensiva xeral en toda a fronte \"sen respeto polas fronteiras\" que ambos homes esperaban que arrasase co inimigo no territorio sovi\u00e9tico. A orde de Stalin, que Timoshenko autorizou, non estaba baseada nunha avaliaci\u00f3n realista da situaci\u00f3n militar, pero os comandantes autoriz\u00e1rona por temor a represalias se non obedec\u00edan; pasaron varios d\u00edas antes de que o liderado sovi\u00e9tico tomase conciencia da enormidade da derrota inicial.\nGuerra no aire.\nAs unidades de reco\u00f1ecemento da Luftwaffe trazaron a concentraci\u00f3n de tropas sovi\u00e9ticas, os dep\u00f3sitos de subministraci\u00f3ns e os aer\u00f3dromos, e marc\u00e1ronos para a s\u00faa destruci\u00f3n. Lanz\u00e1ronse ataques adicionais da Luftwaffe contra centros de mando e control sovi\u00e9ticos co obxectivo de interromper a mobilizaci\u00f3n e organizaci\u00f3n das forzas sovi\u00e9ticas. En contraste, os observadores de artiller\u00eda sovi\u00e9ticos baseados nas zonas fronteirizos recibiron instruci\u00f3ns estritas de non abrir fogo contra avi\u00f3ns alem\u00e1ns antes da invasi\u00f3n. Unha posible raz\u00f3n para a vacilaci\u00f3n sovi\u00e9tica de devolver o fogo pode ser a crenza inicial de Stalin de que o asalto fora lanzado sen a autorizaci\u00f3n de Hitler. Como resultado perdeuse unha significativa cantidade de territorio sovi\u00e9tico xunto con forzas do Ex\u00e9rcito Vermello; pasaron varios d\u00edas antes de que Stalin entendese a magnitude da calamidade. A Luftwaffe informou da destruci\u00f3n de 1 489 avi\u00f3ns no primeiro d\u00eda da invasi\u00f3n e uns 3 100 durante os tres primeiros d\u00edas. Hermann G\u00f6ring, Ministro de Aviaci\u00f3n e Comandante en Xefe da Luftwaffe, desconfiaba dos informes e ordenou que se comprobasen esas cifras. Persoal da Luftwaffe examinou os restos nos aer\u00f3dromos sovi\u00e9ticos, e as s\u00faas cifras orixinais demostraron ser conservadoras, xa que estimouse que m\u00e1is de 2 000 avi\u00f3ns sovi\u00e9ticos foron destru\u00eddos no primeiro d\u00eda da invasi\u00f3n. En realidade, as perdas sovi\u00e9ticas foron moi superiores; un documento sovi\u00e9tico rexistrou a perda de 3 922 avi\u00f3ns nos primeiros tres d\u00edas contra 78 aparellos alem\u00e1ns perdidos. A Luftwaffe informou da perda de tan s\u00f3 35 avi\u00f3ns o primeiro d\u00eda de combate. Un documento do Arquivo Federal de Alema\u00f1a cifra a perda da Luftwaffe en 63 avi\u00f3ns a primeira xornada.\nAo final da primeira semana a Luftwaffe conseguira a supremac\u00eda a\u00e9rea sobre os campos de batalla de todos os grupos de ex\u00e9rcito, pero foi incapaz de exercer este dominio sobre a vasta extensi\u00f3n do occidente da Uni\u00f3n Sovi\u00e9tica. Segundo os diarios de guerra do Alto Mando Alem\u00e1n, o d\u00eda 5 de xullo a Luftwaffe levaba perdidos 491 avi\u00f3ns e 316 m\u00e1is estaban danados, quedando con s\u00f3 un 70% da forza que ti\u00f1a no inicio da invasi\u00f3n.\nPa\u00edses b\u00e1lticos.\nO 22 de xu\u00f1o o Grupo de Ex\u00e9rcitos Norte atacou a Fronte Noroeste sovi\u00e9tica e abriuse paso a trav\u00e9s dos 8\u00ba e 11\u00ba Ex\u00e9rcitos. Os sovi\u00e9ticos lanzaron inmediatamente un potente contraataque contra o 4\u00ba Grupo Panzer alem\u00e1n cos 3\u00ba e 12\u00ba Corpos Mecanizados, pero foron derrotados. O 25 de xu\u00f1o os 8\u00ba e 11\u00ba Ex\u00e9rcitos recibiron as ordes de retirarse ao r\u00edo Dvin\u00e1 Occidental, onde ti\u00f1as previsto reunirse co 21\u00ba Corpo Mecanizado e os 22\u00ba e 27\u00ba Ex\u00e9rcitos. Por\u00e9n, o 26 de xu\u00f1o o LVI Corpo Panzer de Erich von Manstein chegou ao r\u00edo primeiro e asegurou unha cabeza de ponte a trav\u00e9s del. A Fronte Noroeste viuse obrigada a abandonar as defensas do r\u00edo, e o 29 de xu\u00f1o a Stavka ordenou que a Fronte se retirase \u00e1 Li\u00f1a Stalin nos accesos a Leningrado. O 2 de xullo o Grupo de Ex\u00e9rcitos Norte comezou os seus ataques sobre a Li\u00f1a Stalin co 4\u00ba Grupo Panzer, e o 8 de xullo capturou Pskov, devastando as defensas da Li\u00f1a Stalin e acadando o \u00f3blast de Leningrado. O 4\u00ba Grupo Panzer avanzara uns 450 quil\u00f3metros dende o inicio da invasi\u00f3n e agora estaba a tan s\u00f3 250 km do seu obxectivo principal, Leningrado. O 9 de xullo comezaron os seus ataques contra as defensas sovi\u00e9ticas ao longo do r\u00edo Luga no \u00f3blast de Leningrado.\nUcra\u00edna e Moldavia.\nA secci\u00f3n norte do Grupo de Ex\u00e9rcitos Sur enfrontouse \u00e1 Fronte Suroeste, que ti\u00f1a a concentraci\u00f3n de forzas sovi\u00e9ticas m\u00e1is grande, e a secci\u00f3n sur enfrontouse \u00e1 Fronte Sur. Ademais, as marismas de Pripyat e os montes C\u00e1rpatos supo\u00f1\u00edan un serio desaf\u00edo para as d\u00faas secci\u00f3ns do ex\u00e9rcito. O 22 de xu\u00f1o s\u00f3 a secci\u00f3n norte do Grupo de Ex\u00e9rcitos Sur atacou, pero o terreo impediu o seu asalto d\u00e1ndolle aos defensores sovi\u00e9ticos moito tempo para reaccionar. O 1\u00ba Grupo Panzer e o 6\u00ba Ex\u00e9rcito alem\u00e1n atacaron e atravesaron o 5\u00ba Ex\u00e9rcito sovi\u00e9tico. A partir da noite do 23 de xu\u00f1o os 22\u00ba e 15\u00ba Corpos Mecanizados sovi\u00e9ticos atacron os flancos do 1\u00ba Grupo Panzer dende o norte e o sur respectivamente. A\u00ednda que pretend\u00edan concentrarse, as unidades de tanques sovi\u00e9ticas foron enviadas aos poucos debido \u00e1 mala cordinaci\u00f3n. O 22\u00ba Corpo Mecanizado atopouse co III Corpo Motorizado do 1\u00ba Grupo Panzer e foi decimado, morrendo tam\u00e9n o seu comandante. O 1\u00ba Grupo Panzer superou a gran parte do 15\u00ba Corpo Mecanizado, que se enfrontou \u00e1 297\u00ba Divisi\u00f3n de Infanter\u00eda do 6\u00ba Ex\u00e9rcito alem\u00e1n, sendo derrotado por fogo anticarro e ataques da Luftwaffe. O 26 de xu\u00f1o os sovi\u00e9ticos lanzaron outro contraataque sobre o 1\u00ba Grupo Panzer dende o norte e o sur simultaneamente cos 9\u00ba, 19\u00ba e 8\u00ba Corpos Mecanizados, que xuntos ti\u00f1an 1 649 carros de combate, apoiados polos restos do 15\u00ba Corpo Mecanizado. A batalla durou catro d\u00edas, rematando coa derrota das unidades de carros sovi\u00e9ticas. O 30 de xu\u00f1o a Stavka ordenou \u00e1s forzas restantes da Fronte Suroeste retirarse \u00e1 Li\u00f1a Stalin, onde defender\u00edan os accesos a K\u00ediv.\nO 2 de xullo a secci\u00f3n sur do Grupo de Ex\u00e9rcitos Sur (formado polos 3\u00ba e 4\u00ba Ex\u00e9citos de Roman\u00eda e o 11\u00ba Ex\u00e9rcito alem\u00e1n) invadiron Moldavia, que estaba defendida pola Fronte Sur. Os contraataques do 2\u00ba Corpo Mecanizado e o 9\u00ba Ex\u00e9rcito foron un fracaso, pero o 9 de xullo o avance do Eixo det\u00edvose ao longo das defensas do 18\u00ba Ex\u00e9rcito sovi\u00e9tico entre os r\u00edos Prut e Dnister.\nBelar\u00fas.\nNas primeiras horas da invasi\u00f3n a Luftwaffe destru\u00edu a forza a\u00e9rea da Fronte Occidental no chan, e coa axuda do Abwehr e os seus quintacolumnistas de apoio que operaban na retagarda sovi\u00e9tica paralizaron as li\u00f1as de comunicaci\u00f3n da Fronte, cortando particularmente as do cuartel xeral do 4\u00ba Ex\u00e9rcito sovi\u00e9tico. O mesmo d\u00eda, o 2\u00ba Grupo Panzer cruzou o r\u00edo Bug, atravesou o 4\u00ba Ex\u00e9rcito, superou a fortaleza de Brest, e continuou cara Minsk, mentres que o 3\u00ba Grupo Panzer superou \u00e1 meirande parte do 3\u00ba Ex\u00e9rcito e continuou cara Vilnius. Simultaneamente, os 4\u00ba e 9\u00ba Ex\u00e9rcitos alem\u00e1ns enfront\u00e1ronse \u00e1s forzas da Fronte Occidental nos arredores de Bia\u0142ystok. Baixo as ordes de Dmitry Pavlov, o comandante da Fronte Occidental, os 6\u00ba e 11\u00ba Corpos Mecanizados e o 6\u00ba Corpo de Cabaleir\u00eda lanzaron un gran contraataque contra Grodno o 24-25 de xu\u00f1o coa esperanza de destru\u00edr o 3\u00ba Grupo Panzer. Por\u00e9n, o 3\u00ba Grupo Panzer xa avanzara, chegando as s\u00faas primeiras unidades a Vilnius na tarde do 23 de xu\u00f1o, e o contraataque blindado da Fronte Occidental atopouse con fogo de infanter\u00eda e anticarro do V Corpo de Ex\u00e9rcito do 9\u00ba Ex\u00e9rcito alem\u00e1n, apoiado por ataques a\u00e9reos da Luftwaffe. Na noite do 25 de xu\u00f1o o contraataque sovi\u00e9tico fora derrotado, e o comandante do 6\u00ba Corpo de Cabaleir\u00eda fora capturado. Esa mesma noite Pavlov ordenou a todas as unidades restantes da Fronte Occidental que se retirasen a Slonim, cara Minsk. Lanz\u00e1ronse contraataques posteriores contra as forzas alem\u00e1s para ga\u00f1ar tempo na retirada, pero todo eles fallaron. O 27 de xu\u00f1o os 2\u00ba e 3\u00ba Grupos Panzer reun\u00edronse preto de Minsk e capturaron a cidade o seguinte d\u00eda, completando o cerco de case toda a Fronte Occidental en d\u00faas bolsas: unha ao redor de Bia\u0142ystok e a outra ao oeste de Minsk. Os alem\u00e1ns destru\u00edton os 3\u00ba e 10\u00ba Ex\u00e9rcitos sovi\u00e9ticos e inflixiron serias perdas aos 4\u00ba, 11\u00ba e 13\u00ba Ex\u00e9rcitos, e informaron ter capturado 324 000 soldados sovi\u00e9ticos, 3 300 carros de combate e 1 800 pezas de artiller\u00eda.\nO 29 de xu\u00f1o publicouse unha directiva sovi\u00e9tica para combater o p\u00e1nico masivo desenfreado entre os civ\u00eds e o persoal das forzas armadas. A orde estipulaba medidas r\u00e1pidas e severas contra calquera que incitase ao p\u00e1nico ou amosase covard\u00eda. O NKVD traballou con comisarios e mandos militares para rastrexar posibles rutas de retirada de soldados que fux\u00edan sen ningunha autorizaci\u00f3n militar. Establec\u00e9ronse tribunais de campo para tratar con civ\u00eds que difund\u00edan rumores e con desertores. O 30 de xu\u00f1o Stalin relevou a Pavlov do seu mando, e o 22 de xullo xulgouno e executouno xunto con moitos membros do seu persoal por cargos de \"covard\u00eda\" e \"incompetencia criminal\".\nO 29 de xu\u00f1o Hitler, a trav\u00e9s do Comandante en Xefe do Ex\u00e9rcito alem\u00e1n Walther von Brauchitsch, ordenou ao comandante do Grupo de Ec\u00e9rcitos Centro Fedor von Bock deter o avance dos seus panzers ata que as formaci\u00f3ns de infanter\u00eda liquidasen as bolsas formadas. Pero o comandante do 2\u00ba Grupo Panzer Heinz Guderian, co apoio t\u00e1cito de Fedor von Bock e do xefe do OKH Franz Halder, ignorou as ordes e atacou cara o leste, cara Bobruisk, a\u00ednda que informou do avance como un reco\u00f1ecemento en forza. Guderian tam\u00e9n realizou persoalmente unha inspecci\u00f3n a\u00e9rea da bolsa de Minsk-Bia\u0142ystok o 30 de xu\u00f1o e conclu\u00edu que o seu grupo panzer non era necesario para contela, xa que o 3\u00ba Grupo Panzer de Hermann Hoth xa estaba traballando na bolsa de Minsk. Ese mesmo d\u00eda alg\u00fans dos corpos de infanter\u00eda dos 9\u00ba e 4\u00ba Ex\u00e9rcitos, tras liquidar o suficiente a bolsa de Bia\u0142ystok, continuaron a s\u00faa marcha para alcanzar os grupos panzer. O 1 de xullo Fedor von Bock ordenou aos grupos panzer continuar coa ofensiva cara o leste a partir da ma\u00f1\u00e1 do 3 de xullo. Pero Brauchitsch, respectando as instruci\u00f3ns de Hitler, e Halder, que a seguiu de mala ga\u00f1a, opux\u00e9ronse \u00e1s ordes de Bock. Por\u00e9n, Bock insistiu afirmando que ser\u00eda irresponsable reverter as ordes xa enviadas. Os grupos panzer reiniciaron a s\u00faa ofensiva o 2 de xullo antes de que as alcanzasen as suficientes formaci\u00f3ns de infanter\u00eda.\nNoroeste de Rusia.\nDurante as negociaci\u00f3ns entre Alema\u00f1a e Finlandia, este \u00faltimo pa\u00eds demandou permanecer neutral a menos que a Uni\u00f3n Sovi\u00e9tica a atacase primeiro. Polo tanto Alema\u00f1a buscou provocar \u00e1 Uni\u00f3n Sovi\u00e9tica para que atacase Finlandia. Despois de que Alema\u00f1a lanzase Barbarossa o 22 de xu\u00f1o, avi\u00f3ns alem\u00e1ns usaron bases a\u00e9reas finesas para atacar posici\u00f3ns sovi\u00e9ticas. O mesmo d\u00eda os alem\u00e1ns lanzaron a Operaci\u00f3n Rentier e ocuparon a provincia de Petsamo na fronteira entre Finlandia e a Uni\u00f3n Sovi\u00e9tica. Simultaneamente Finlandia procedeu a remilitarizar as neutrais illas \u00c5land. A pesar desas acci\u00f3ns o goberno fin\u00e9s insistiu a trav\u00e9s de canles diplom\u00e1ticas en que seguia sendo un pa\u00eds neutral, pero o liderado sovi\u00e9tico xa v\u00eda a Finlandia como un aliado de Alema\u00f1a. Posteriormente os sovi\u00e9ticos procederon a lanzar un bombardeo masivo o 25 de xu\u00f1o contra todas as grandes cidades e centros industriais fineses como Helsinqui, Turku e Lahti. Durante unha sesi\u00f3n nocturna ese mesmo d\u00eda o parlamento fin\u00e9s decidiu ir \u00e1 guerra contra a Uni\u00f3n Sovi\u00e9tica.\nFinlandia dividiuse en d\u00faas zonas operativas. O norte de Finlandia foi o escenario de operaci\u00f3ns do Ex\u00e9rcito de Noruega. O seu obxectivo era executar un movemento de pinza no porto estrat\u00e9xico de Murmansk, co nome de Operaci\u00f3n Silberfuchs. O sur de Finlandia estaba a\u00ednda baixo a responsabilidade do ex\u00e9rcito fin\u00e9s. O obxectivo das forzas finesas foi, nun principio, recapturar a Carelia finesa no lago Ladoga e o istmo de Carelia, que inclu\u00eda a segunda cidade m\u00e1is grande de Finlandia, Viipuri.\nM\u00e1is avances alem\u00e1ns.\nO 2 de xullo e durante os seguintes seis d\u00edas, unha tormeta de chuvia t\u00edpica dos ver\u00e1n de Belar\u00fas retardou o progreso dos carros de combate do Grupo de Ex\u00e9rcitos Centro, e as defensas sovi\u00e9ticas reforz\u00e1ronse. Os atrasos permitiron aos sovi\u00e9ticos organizar un contraataque masivo contra o Grupo de Ex\u00e9rcitos Centro. O obxectivo final do grupo de ex\u00e9rcitos era Smolensk, que dominaba o cami\u00f1o a Moscova. En fronte dos alem\u00e1ns estaba unha vella li\u00f1a de defensa sovi\u00e9tica mantida por seis ex\u00e9rcitos. O 6 de xullo os sovi\u00e9ticos lanzaron un masivo contraataque usando os V e VII Corpos Mecanizados do 20\u00ba Ex\u00e9rcito, que chocou contra os 39\u00ba e 47\u00ba Corpos Panzer nunha batalla onde o Ex\u00e9rcito Vermello perdeu 832 carros de combate dos 2 000 empregados durante unha loita de cinco d\u00edas. Os alem\u00e1ns derrotaron este contraataque principalmente grazas \u00e1 presenza casual do \u00fanico escuadr\u00f3n da Luftwaffe con avi\u00f3ns caza-carro. O 2\u00ba Grupo Panzer cruzou o r\u00edo Dni\u00e9per e achegouse a Smolensk dende o sur, mentres que o 3\u00ba Grupo Panzer, tras derrotar o contraataque sovi\u00e9tico, achegouse \u00e1 cidade dende o norte. Atrapados entre as s\u00faas pinzas hab\u00eda tres ex\u00e9rcitos sovi\u00e9ticos. A 29\u00ba Divisi\u00f3n Motorizada capturou Smolensk o 16 de xullo pero a\u00ednda quedaba unha fenda entre o Grupo de Ex\u00e9rcitos Centro. O 18 de xullo os grupos panzer estaban a menos de 10 quil\u00f3metros de pechar a fenda, pero non a pechar\u00edan ata o 5 de agosto, cando se capturaron m\u00e1is de 300 000 soldados sovi\u00e9ticos e 3 205 foron destru\u00eddos. Unha gran cantidade de efectivos do Ex\u00e9rcito Vermello escapou e colocouse entre os alem\u00e1ns e Moscova para continuar coa defensa.\nTras catro semanas de campa\u00f1a os alem\u00e1ns decat\u00e1ronse de que subestimaran enormemente a forza sovi\u00e9tica. As tropas alem\u00e1s usaran as s\u00faas provisi\u00f3ns iniciais e o xeneral Bock chegou rapidamente \u00e1 conclusi\u00f3n de que non s\u00f3 o Ex\u00e9rcito Vermello ofrec\u00eda unha dura oposici\u00f3n, sen\u00f3n que tam\u00e9n as dificultades alem\u00e1s deb\u00edanse aos problemas lox\u00edsticos con reforzos e provisi\u00f3ns. As operaci\u00f3ns ralentiz\u00e1ronse para permitir o reabastecemento; o atraso foi usado para adaptar a estratexia \u00e1 nova situaci\u00f3n. Hitler xa perdera a fe nas batallas de cerco xa que un gran n\u00famero de soldados sovi\u00e9ticos conseguira escapar das pinzas. Agora cr\u00eda que pod\u00eda derrotar \u00e1 Uni\u00f3n Sovi\u00e9tica por medios econ\u00f3micos, priv\u00e1ndoos da capacidade industrial para continuar a guerra. Iso significaba apoderarse do centro industrial de Kh\u00e1rkiv, do Donbass e dos campos petrol\u00edferos do C\u00e1ucaso no sur, e apurar a captura de Leningrado, un gran centro de produci\u00f3n militar no norte.\nO xefe da OKH, o xeneral Franz Halder, Fedor von Bock, o comandante do Grupo de Ex\u00e9rcitos Centro, e case todos os xenerais alem\u00e1ns involucrados na Operaci\u00f3n Barbarossa argumentaron con vehemencia a favor de continuar o avance total cara Moscova. Ademais da importancia psicol\u00f3xica de capturar a capital sovi\u00e9tica, os xenerais sinalaron que Moscova era un gran centro de produci\u00f3n de armas, ocentro do sistema de comunicaci\u00f3ns sovi\u00e9tico, e un importante centro de conexi\u00f3ns de transporte. Os informes de intelixencia indicaban que a maior parte do Ex\u00e9rcito Vermello estaba despregada preto de Moscova para a defensa da capital baixo o mando de Semyon Timoshenko. Bock e Halder enviaron ao comandante de panzers Heinz Guderian para que convencese a Hitler e continuar o asalto contra Moscova, pero Hitler emitiu unha orde a trav\u00e9s de Guderian (ignorando a Bock e a Halder) para enviar aos carros de combate do Grupo de Ex\u00e9rcitos Centro ao norte e ao sur, detendo temporalmente o avance cara a capital. Convencido polos argumentos de Hitler, Guderian regresou como un converso ao plan do F\u00fchrer, o que lle valeu o desprezo dos oficiais ao mando.\nNorte de Finlandia.\nO 29 de xu\u00f1o o Ex\u00e9rcito de Noruega lanzou un ataque para capturar Murmansk nun movemento en pinza. A pinza norte, dirixida polos Corpos de Monta\u00f1a de Noruega, aproximouse a Murmansk directanmente cruzando a fronteira en Petsamo. Por\u00e9n, a mediados de xullo tras asegurar o paso da pen\u00ednsula Rybachy e avanzar ata o r\u00edo Litsa o avance alem\u00e1n parou pola forte resistencia do 41\u00ba Ex\u00e9rcito sovi\u00e9tico. Novos ataques non levaron a nada, e esta fronte converteuse nun punto morto durante o resto de Barbarossa.\nO segundo ataque da pinza comezou o 1 de xullo co XXXVI Corpo alem\u00e1n e o III Corpo fin\u00e9s tendo como obxectivo recapturar a rexi\u00f3n de Salla para Finlandia e despois continuar cara o leste para cortar o ferrocarril de Murmansk preto de Kandalaksha. As unidades alem\u00e1s tiveron grandes dificultades para afrontar as condici\u00f3ns do \u00c1rtico. Tras duros combates, Salla foi capturada o 8 de xullo. Para manter o impulso as forzas xermano-finesas avanzaron cara o leste, ata que foron paradas na vila de Kayraly pola resistencia sovi\u00e9tica. M\u00e1is ao sur o III Corpo fin\u00e9s fixo un esforzo independente para chegar ao ferrocarril de Murmansk a trav\u00e9s do terreo \u00e1rtico. Enfront\u00e1ndose tan s\u00f3 a unha divisi\u00f3n do 7\u00ba Ex\u00e9rcito sovi\u00e9tico foi capaz de avanzar rapidamente. O 7 de agosto capturou Kestenga mentres chegaba \u00e1s aforas de Ukhta. Unha gran cantidade de reforzos do Ex\u00e9rcito Vermello evitou m\u00e1is avances nas d\u00faas frontes, e a forza xermano-finesa tivo que po\u00f1erse \u00e1 defensiva.\nCarelia.\nO plan fin\u00e9s no sur en Carelia era avanzar o m\u00e1is r\u00e1pido posible ata o lago Ladoga, cortando \u00e1s forzas sovi\u00e9ticas pola metade. Despois os territorios fineses, inclu\u00eddo Viipuri, ao leste do Ladoga ser\u00edan recapturados antes de avanzar ao longo do istmo de Carelia. O ataque fin\u00e9s lanzouse o 11 de xullo. O Ex\u00e9rcito de Carelia ti\u00f1a vantaxe num\u00e9rica sobre os 7\u00ba e 23\u00ba Ex\u00e9rcitos sovi\u00e9ticos, polo que puido avanzar rapidamente. O importante cruzamento de estradas de Loimola capturouse o 14 de xullo. O d\u00eda 16 as primeiras unidades finesas chegaron ao lago Ladoga en Koirinoja, conseguindo o obxectivo de dividir as forzas sovi\u00e9ticas. Durante o resto de xullo o Ex\u00e9rcito de Carelia avanzou a\u00ednda m\u00e1is cara o sueste, parando na antiga fronteira ruso-finesa en Mansila.\nCoas forzas sovi\u00e9ticas partidas pola metade, o ataque no istmo de Carelia pod\u00eda comezar. O ex\u00e9rcito fin\u00e9s intentou rodear grandes formaci\u00f3ns sovi\u00e9ticas en Sortavala e Hiitola avanzando cara as ribeiras occidentais do Ladoga. A mediados de agosto este movemento tivo \u00e9xito e as d\u00faas poboaci\u00f3ns foron tomadas, a\u00ednda que moitas formaci\u00f3ns sovi\u00e9ticas puideron evacuar por mar. M\u00e1is ao oeste lanzouse o ataque sobre Viipuri. Coa resistencia sovi\u00e9tica derrumbada, os fineses foron capaces de rodear a cidade avanzando ata o r\u00edo Vuoksi. Viipuri foi capturada o 30 de agosto os fineses tam\u00e9n realizaron un gran avance no resto do istmo. A principios de setembro Finlandia recuperara as fronteiras anteriores \u00e1 guerra de Inverno.\nOfensiva cara Rusia central.\nA mediados de xullo as forzas alem\u00e1s avanzaran poucos quil\u00f3metros de K\u00ediv por debaixo das marismas de Pripyat. O 1\u00ba Grupo Panzer ent\u00f3n dirix\u00eduse cara o sur, mentres o 17\u00ba Ex\u00e9rcito atacou ao leste e atrapou a tres ex\u00e9rcitos sovi\u00e9ticos preto de Uman. Cando os alem\u00e1ns eliminaron a bolsa os carros de combate xiraron cara o norte e cruzaron o Dni\u00e9per. Mentres tanto, o 2\u00ba Grupo Panzer, desviado do Grupo de Ex\u00e9rcitos Centro, cruzou o r\u00edo Desna co 2\u00ba Ex\u00e9rcito no seu flanco dereito. Os dous ex\u00e9rcitos panzer atraparon ent\u00f3n a catro ex\u00e9rcitos sovi\u00e9ticos e a parte de dous m\u00e1is.\nEn agosto, como a capacidade de servizo e a cantidade de inventario da Luftwaffe disminu\u00edran constantemente debido aos combates, a demanda de apoio a\u00e9reo aumentou cando a Forza A\u00e9rea Sovi\u00e9tica (VVS) se recuperaba. A Luftwaffe atopouse loitando por manter a superioridade a\u00e9rea local. Coa chegada do mal tempo en outubro, a Luftwaffe viuse en varias ocasi\u00f3ns forzada a suspender case todas as operaci\u00f3ns a\u00e9reas. A VVS, a\u00ednda que se enfrontaba \u00e1s mesmas dificultades meteorol\u00f3xicas, ti\u00f1a unha clara vantaxe grazas \u00e1 experiencia de preguerra con voos a baixas temperaturas, e ao feito de que estaba operando dende bases e aeroportos intactos. En decembro a VVS igualara \u00e1 Luftwaffe e incluso comezara a apertar para conseguir a superioridade a\u00e9rea sobre o campo de batalla.\nLeningrado.\nPara o seu ataque final en Leningrado, o 4\u00ba Grupo Panzer reforzouse con carros de combate do Grupo de Ex\u00e9rcitos Centro. O 8 de agosto os panzers romperon as defensas sovi\u00e9ticas. A finais de agosto o 4\u00ba Grupo Panzer penetrara a 48 quil\u00f3metros de Leningrado. Os fineses empuxaron cara o sueste a ambos lados do lago Ladoga para alcanzar a vella fronteira ruso-finesa.\nOs alem\u00e1ns atacaron Leningrado en agosto; nos seguintes tres meses 400 000 residentes da cidade traballaron para constru\u00edr fortificaci\u00f3ns mentres continuaban os combates, mentres que outros 160 000 un\u00edronse \u00e1s filas do Ex\u00e9rcito Vermello. En ning\u00fan outro lugar houbo un esp\u00edtitu de \"lev\u00e9e en masse\" m\u00e1is grande para resistir aos alem\u00e1ns que en Leningrado, onde as tropas de reserva e as unidades improvisadas \"Narodnoe Opolcheniye\", formadas por batall\u00f3ns de traballadores e incluso formaci\u00f3ns de escolares, un\u00edronse para cavar trincheiras mentres se preparaban para defender a cidade. O 7 de setembro a 20\u00ba Divisi\u00f3n Motorizada alem\u00e1 tomou Shlisselburg, cortando todas as rutas por terra a Leningrado. Os alem\u00e1ns cortaron os ferrocarr\u00eds a Moscova e capturaron o ferrocarril a Murmansk con axuda finesa para iniciar un sitio que durar\u00eda m\u00e1is de dous anos.\nNesta fase Hitler ordenou a destruci\u00f3n final de Leningrado sen coller prisioneiros, e o 9 de setembro o Grupo de Ex\u00e9rcitos Norte iniciou o impulso final. En dez d\u00edas avanzou 10 quil\u00f3metros cara a cidade. Por\u00e9n, o avance dos derradeiros 10 km resultou ser moi lento e as baixas amonto\u00e1banse. Hitler, agora falto de paciencia, ordenou que Leningrado non ser\u00eda asaltado, sen\u00f3n que a deixar\u00eda morrer de fame ata que se rendise. Nese sentido, o OKH publicou a Directiva N\u00fam. Ia 1601/41 o 22 de setembro de 1941, que acordaba os plans de Hitler. Privado das s\u00faas forzas Panzer, o Grupo de Ex\u00e9rcitos Centro permaneceu est\u00e1tico e foi obxecto de varios contraataques sovi\u00e9ticos, en particular da ofensiva Yelnya, na cal os alem\u00e1ns sufriron a s\u00faa primeira gran derrota t\u00e1ctica dende o inicio da invasi\u00f3n; esta vitoria do Ex\u00e9rcito Vermello tam\u00e9n fixo que a moral sovi\u00e9tica subise. Eses ataques fixeron que Hitler centrase a s\u00faa atenci\u00f3n novamente no Grupo de Ex\u00e9rcitos Centro e no seu cami\u00f1o cara a Moscova. Os alem\u00e1ns ordenaron aos 3\u00ba e 4\u00ba Ex\u00e9rcitos Panzer deixar o sitio de Leningrado e apoiar ao Grupo de Ex\u00e9rcitos Centro no seu ataque a Moscova.\nK\u00ediv.\nAntes de que comezase o ataque sobre Moscova, o ex\u00e9rcito alem\u00e1n necesitaba rematar as operaci\u00f3ns en K\u00ediv. A metade do Grupo de Ex\u00e9rcitos Centro virara cara o sur na parte de atr\u00e1s da posici\u00f3n de K\u00ediv, mentres que o Grupo de Ex\u00e9rcitos Sur mov\u00e9rase cara o norte dende a s\u00faa cabeza de ponte no Dni\u00e9per. O cerco das forzas sovi\u00e9ticas en K\u00ediv consegu\u00eduse o 16 de setembro. Seguiu unha batalla na que os sovi\u00e9ticos foron golpeados con carros de combate, artiller\u00eda e bombardeos a\u00e9reos. Tras dez d\u00edas de combate os alem\u00e1ns afirmaron ter capturado 665 000 soldados sovi\u00e9ticos, a\u00ednda que as cifras reais rondaban os 220 000 prisioneiros. As perdas sovi\u00e9ticas foron de 452 720 homes, 3 867 pezas de artiller\u00eda e morteiros de 43 divisi\u00f3ns dos 5\u00ba, 21\u00ba, 26\u00ba e 37\u00ba Ex\u00e9rcitos sovi\u00e9ticos. A pesar do esgotamento e as perdas dalgunhas unidades alem\u00e1s (de m\u00e1is do 75% dos seus homes) polos intensos combates, a masiva derrota sovi\u00e9tica en K\u00ediv e as perdas do Ex\u00e9rcito Vermello durante os tres primeiros meses do asalto contribu\u00edron \u00e1 suposici\u00f3n alem\u00e1 de que o ataque a Moscova a\u00ednda poder\u00eda ter \u00e9xito.\nMar de Azov.\nDespois de que as operaci\u00f3ns en K\u00ediv rematasen con \u00e9xito o Grupo de Ex\u00e9rcitos Sur avanzou ao leste e ao sur para capturar a rexi\u00f3n industrial do Donbass e Crimea. A Fronte Sur sovi\u00e9tica lanzou un ataque o 26 de setembro con dous ex\u00e9rcitos nas ribeiras norte do mar de Azov contra elementos de 11\u00ba Ex\u00e9rcito alem\u00e1n, que avanzaban simultaneamente cara Crimea. O 1 de outubro o 1\u00ba Grupo Panzer baixo ao de Ewald von Kleist dirix\u00eduse ao sur para rodear aos dous ex\u00e9rcitos sovi\u00e9ticos que estaban atacando. O 7 de outubro os 7\u00ba e 18\u00ba Ex\u00e9rcitos sovi\u00e9ticos estaban illados e catro d\u00edas despois foran aniquilados. A derrota sovi\u00e9tica foi total; 106 332 homes capturados, 212 carros de combate destru\u00eddos ou capturados nunha \u00fanica bolsa, as\u00ed como 766 pezas de artiller\u00eda de todos os tipos. A morte ou captura de dous terzos de todos os soldados da Fronte Sur en catro d\u00edas fixo que o flanco esquerdo da fronte se afundise, permitindo aos alem\u00e1ns capturar Kharkov o 24 de outubro. O 1\u00ba Grupo Panzer de Kleist tomou a rexi\u00f3n do Donbass ese mesmo mes.\nCentro e norte de Finlandia.\nNo centro de Finlandia o avance xermano-fin\u00e9s no ferrocarril de Murmansk reinici\u00e1rase en Kayraly. Un gran cerco dende o norte e o sur atrapou aos corpos defensivos sovi\u00e9ticos en permitiu ao XXXVI Corpo avanzar a\u00ednda m\u00e1is cara o leste. A principios de setembro chegou \u00e1s fortificaci\u00f3ns da antiga fronteira de 1939. O 6 de setembro rompeuse a primeira li\u00f1a de defensa no r\u00edo Voyta, pero os ataques contra a li\u00f1a principal no r\u00edo Verman fracasaron. Co Ex\u00e9rcito de Noruega centr\u00e1ndose agora m\u00e1is no sur, a fronte estancouse neste sector. M\u00e1is ao sur, o III Corpo fin\u00e9s lanzou unha nova ofensiva contra o ferrocarril de Murmansk o 30 de outubro, reforzado con elementos do Ex\u00e9rcito de Noruega. Os fineses puideron achegarse a 30 km do ferrocarril cando o Alto Mando ordenaron parar todas as operaci\u00f3ns ofensivas no sector o 17 de novembro. Os Estados Unidos meteron presi\u00f3n diplomaticamente a Finlandia para que non interrompese os env\u00edos de axuda aliada \u00e1 Uni\u00f3n Sovi\u00e9tica, o que causou que o goberno fin\u00e9s parase o avance cara o ferrocarril de Murmansk. Coa negativa finesa de continuar atacando e a incapacidade alem\u00e1 de facelo s\u00f3, os esforzos xermano-fineses no centro e norte de Finlandia chegaron ao seu fin.\nCarelia.\nAlema\u00f1a presionara a Finlandia para aumentar as s\u00faas actividades ofensivas en Carelia para axudar aos alem\u00e1ns na operaci\u00f3ns sobre Leningrado. Os ataques fineses contra Leningrado seguiron sendo limitados. Finlandia parou o seu avance xusto antes da cidade e non ti\u00f1a intenci\u00f3ns de atacala. A situaci\u00f3n era diferente no leste de Carelia. O goberno fin\u00e9s acordou reiniciar a s\u00faa ofensiva na Carelia sovi\u00e9tica para chegar ao lago Onega e ao r\u00edo Svir. O 4 de setembro lanzouse un novo ataque nunha ampla fronte. A\u00ednda que reforzados con tropas de reserva, as fortes perdas dos defensores sovi\u00e9ticos do 7\u00ba Ex\u00e9rcito en toda a fronte significaban que non poder\u00edan resistir o avance fin\u00e9s. Olonets foi tomada o 5 de setembro. O 7 de setembro as primeiras unidades finesas chegaron ao r\u00edo Svir. Petrozavodsk, a capital da Rep\u00fablica Socialista Sovi\u00e9tica Carelo-Finesa, ca\u00edu o 1 de outubro. Dende al\u00ed o Ex\u00e9rcito de Carelia moveuse cara o norte ao longo das ribeiras do lago Onega para asegurar o resto da zona ao oeste do lago, mentres que establec\u00eda unha posici\u00f3n defensiva ao longo do r\u00edo Svir. Por\u00e9n, o seu avance ralentizouse durante as seguintes semanas polo inicio do inverno. Medvezhyegorsk foi capturada o 5 de decembro e Povenets o d\u00eda seguinte. O 7 de decembro Finlandia parou as s\u00faas operaci\u00f3ns ofensivas, pasando a tomar unha postura defensiva.\nBatalla de Moscova.\nDespois de K\u00ediv o Ex\u00e9rcito Vermello xa non superaba en n\u00famero aos alem\u00e1n e non hab\u00eda m\u00e1is reservas adestradas directamente dispo\u00f1ibles. Para defender Moscova Stalin pod\u00eda despregar 800 000 homes en 83 divisi\u00f3ns, pero non m\u00e1is de 25 delas estaban totalmente operativas. A operaci\u00f3n para tomar Moscova comezou o 30 de setembro de 1941. En fronte do Grupo de Ex\u00e9rcitos Centro hab\u00eda unha serie de elaboradas li\u00f1as de defensa, a primeira delas centrada en Vyazma e a segunda en Mozhaysk. Os labregos rusos comezaron a fuxir ante as unidades alem\u00e1ns que avanzaban, queimando as s\u00faas colleitas, afastando o gando e destru\u00edndo edificios nas s\u00faas aldeas como parte dunha pol\u00edtica de terra queimada dese\u00f1ada para non deixarlle subministraci\u00f3ns e comida \u00e1 maquinaria de guerra nazi.\nO primeiro golpe colleu aos sovi\u00e9ticos completamente por sorpresa cando o 2\u00ba Grupo Panzer, regresando dende o sur, tomou Oryol, a tan s\u00f3 121 km ao sur da primeira li\u00f1a de defensa principal sovi\u00e9tica. Tres d\u00edas despois os panzers avanzaron cara Bryansk, mentres que o 2\u00ba Ex\u00e9rcito atacou dende o oeste. Os 3\u00ba e 13\u00ba Ex\u00e9rcitos sovi\u00e9ticos estaban agora rodeados. Cara o norte, os 3\u00ba e 4\u00ba Ex\u00e9rcitos Panzer atacaron Vyazma, atrapando aos 19\u00ba, 20\u00ba, 24\u00ba e 32\u00ba Ex\u00e9rcitos. A primeira li\u00f1a de defensa de Moscova quedou esnaquizada. A bolsa finalmente conti\u00f1a m\u00e1is de 500 000 prisioneiros sovi\u00e9ticos, o que levaba a conta dende o principios da invasi\u00f3ns aos tres mill\u00f3ns. Os sovi\u00e9ticos ti\u00f1as agora s\u00f3 90 000 homes e 150 carros de combate para a defensa de Moscova.\nO goberno alem\u00e1n predixo agora publicamente a inminente captura de Moscova e convenceu aos correspondentes estranxeiros dun inminente colapso sovi\u00e9tico. O 13 de outubro o 3\u00ba Grupo Panzer penetrou a 140 km da capital. A lei marcial declarouse en Moscova. A meteorolox\u00eda empeorou case dende o principio da operaci\u00f3n. As temperaturas baixaron mentres continuaban as precipitaci\u00f3ns. Isto converteu as estradas se pavimentar en lama e ralentizou o avance alem\u00e1n cara Moscova. Comezou a nevar ao que lle seguiu m\u00e1is choiva, cre\u00e1ndose unha lama glutinosa, que dificultaba moito o avance dos carros de combate alem\u00e1ns, mentres que o T-34 sovi\u00e9tico, coas s\u00faas cadeas m\u00e1is anchas, estaban m\u00e1is preparados para esas condici\u00f3ns. Ao mesmo tempo, a situaci\u00f3n cos provisi\u00f3ns alem\u00e1s deteriorouse rapidamente. O 31 de outubro o Alto Mando alem\u00e1n ordenou deter a operaci\u00f3n mentres os ex\u00e9rcitos se reorganizaban. A pausa permitiu aos sovi\u00e9ticos, moito mellor aprovisionados, ga\u00f1ar tempo para consolidar as s\u00faas posici\u00f3ns e organizar formaci\u00f3ns de novos reservistas activados. En pouco m\u00e1is dun mes os sovi\u00e9ticos organizaron once novos ex\u00e9rcitos que inclu\u00edan 30 divisi\u00f3ns de tropas siberianas. Estes proced\u00edan do Extremo Oriente despois de que a intelixencia sovi\u00e9tica asegurase a Stalin de que os xaponeses xa non eran unha ameaza. Durante os meses de outubro e novembro de 1941 ao redor de 1 000 carros de combate e 1 000 avi\u00f3ns chegaron xunto coas forzas siberianas para axudar na defensa da cidade.\nCo endurecemento do chan por mor do fr\u00edo, os alem\u00e1ns reiniciaron o ataque sobre Mosscova o 15 de novembro. A\u00ednda que as propias tropas eran agora capaces de avanzar novamente a situaci\u00f3n das subministraci\u00f3ns non mellorara. Enfront\u00e1ndose aos a\u00f1em\u00e1ns estaban os 5\u00ba, 16\u00ba, 30\u00ba, 43\u00ba, 49\u00ba e 50\u00ba Ex\u00e9rcitos sovi\u00e9ticos. Os alem\u00e1ns intentaron mover os 3\u00ba e 4\u00ba Ex\u00e9rcitos Panzer ao longo do canal de Moscova e rodear a capital dende o nord\u00e9s. O 2\u00ba Grupo Panzer atacar\u00eda Tula e despois pechar\u00eda Moscova dende o sur. Mentres os sovi\u00e9ticos reaccionaban aos seus flancos o 4\u00ba Ex\u00e9rcito atacar\u00eda o centro. En d\u00faas semanas de combates, sen suficiente combustible e munici\u00f3n, os alem\u00e1ns desliz\u00e1ronse lentamente cara Moscova. No sur o 2\u00ba Grupo Panzer estaba sendo bloqueado. O 22 de novembro as unidades siberianas, aumentadas polos 49\u00ba e 50\u00ba Ex\u00e9rcitos atacaron o 2\u00ba Grupo Panzer derrotando aos alem\u00e1ns. Por\u00e9n, o 4\u00ba Grupo Panzer fixo retroceder ao 16\u00ba Ex\u00e9rcito e cruzou con \u00e9xito o canal de Moscova nun intento de rodear a capital.\nO 2 de decembro parte da 258\u00aa Divisi\u00f3n de Infanter\u00eda avanzou a 24 km de Moscova. Estaban tan preto que os oficiais afirmaron ter visto as agullas do Kremlin, pero ent\u00f3n comezaron as primeiras tormentas de neve. Un batall\u00f3n de reco\u00f1ecemento conseguiu acadar o pobo de Khimki, a tan s\u00f3 uns 8 km da capital sovi\u00e9tica. O batall\u00f3n capturou a ponte cobre o canal Moscova-Volga e a estaci\u00f3n de ferrocarril, sendo o maior avance cara o leste das tropas alem\u00e1s. A pesar dos progresos realizados, a Wehrmacht non estaba equipada para combater en condici\u00f3ns invernais severas. O ex\u00e9rcito sovi\u00e9tico estaba mellor adaptado para loitar nesas condici\u00f3ns, pero ti\u00f1a problemas de produci\u00f3n de roupa de inverno. As forzas alem\u00e1s foron as peor paradas, xa que a profunda neve obstaculizou a\u00ednda m\u00e1is o seu equipamento e mobilidade. As condici\u00f3ns meteorol\u00f3xicas deixaron en terra \u00e1 Luftwaffe, impedindo operaci\u00f3ns a\u00e9reas a grande escala. As novas unidades sovi\u00e9ticas creadas preto de Moscova contaban agora con m\u00e1is de 500 000 homes, e o 5 de decembro lanzaron un masivo contraataque como parte da contraofensiva de inverno sovi\u00e9tica. A ofensiva parou o 7 de xaneiro de 1942 despois de facer retroceder aos ex\u00e9rcitos alem\u00e1ns 100-250 km dende Moscova. A Wehrmacht perdera a batalla de Moscova e a invasi\u00f3n cust\u00e1ralle ao ex\u00e9rcito alem\u00e1n m\u00e1is de 830 000 homes.\nConsecuencias.\nCo fracaso da batalla de Moscova todos os plans alem\u00e1ns para unha derrota r\u00e1pida da Uni\u00f3n Sivi\u00e9tica tiveron que ser revisados. As contraofnsivas sovi\u00e9ticas en decembro de 1941 causaron fortes perdas nos dous bandos, pero ao mesmo tempo eliminou a ameaza alem\u00e1 a Moscova. Intentando explicar as cousas, Hitler publicou a Directiva N. 39, que citaba a temper\u00e1 chegada do inverno e o fr\u00edo severo como a raz\u00f3n do fracaso alem\u00e1n, a\u00ednda que a principal raz\u00f3n fora a falta de preparaci\u00f3n dos militares alem\u00e1ns para unha empresa tan grande. O 22 de xu\u00f1o de 1941 a Wehrmacht ti\u00f1a un total de 209 divisi\u00f3ns \u00e1 s\u00faa disposici\u00f3ns, 163 das cales ti\u00f1an capacidade ofensiva. O 31 de marzo de 1942, menos dun ano despois da invasi\u00f3n da Uni\u00f3n Sovi\u00e9tica, a Wehrmacht s\u00f3 ti\u00f1a 58 divisi\u00f3ns con capacidade ofensiva. A tenacidade e habilidade de contraatacar con efectividade do Ex\u00e9rcito Vermello sorprendeu aos alem\u00e1ns do mesmo xeito que o seu ataque inicial sorprendeu aos sovi\u00e9ticos. Estimulado pola exitosa defensa e nun esforzo por imitar aos alem\u00e1ns, Stalin quer\u00eda iniciar a s\u00faa propia contraofensiva, non s\u00f3 contra as forzas alem\u00e1ns ao redor de Moscova, sen\u00f3n tam\u00e9n contra os seus ex\u00e9rcitos no norte e no sur. A rabia polas fracasadas ofensivas alem\u00e1s fixeron que Hitler relevase ao Mariscal de Campo Walther von Brauchitsch do mando e no seu lugar Hitler asumiu o control persoal do ex\u00e9rcito alem\u00e1n o 19 de decembro de 1941.\nA Uni\u00f3n Sovi\u00e9tica sufriu moito no conflito, perdendo enormes extensi\u00f3ns de territorio e con vastas perdas de homes e material. Por\u00e9n, o Ex\u00e9rcito Vermello demostrou ser capaz de contrarrestar as ofensivas alem\u00e1s, particularmente cando os alem\u00e1ns comezaron a experimentar escasezas insubstitu\u00edbles en homes, armamento, provisi\u00f3ns e combustible. A pesar da r\u00e1pida deslocalizaci\u00f3n da fabricaci\u00f3n de armamento sovi\u00e9tica ao leste dos Urais e dun incremento na produci\u00f3n en 1942, especialmente de blindados, novos tipos de avi\u00f3ns e artiller\u00eda, a Wehrmacht foi capaz de lanzar unha nova ofensiva a grande escala en xullo de 1942, a\u00ednda que nunha fronte moito m\u00e1is reducida. Hitler, decat\u00e1ndose de que a subministraci\u00f3n de petr\u00f3leo de Alema\u00f1a estaba \"severamente esgotada\", pretend\u00eda capturar os campos petrol\u00edferos de Baku nunha ofensiva de nome Fall Blau. Novamente os alem\u00e1ns tomaron grandes extensi\u00f3ns do territorio sovi\u00e9tico, pero non conseguiron acadar os seus obxectivos finais a ra\u00edz da s\u00faa derrrota na batalla de Stalingrado en febreiro de 1943.\nEn 1943 a fabricaci\u00f3n de armamento sovi\u00e9tico estaba totalmente operativa e superaba cada vez m\u00e1is \u00e1 econom\u00eda de guerra alem\u00e1. A \u00faltima grande ofensiva alem\u00e1 no teatro do leste durante a guerra tivo lugar durante xullo-agosto de 1943 co lanzamento da Operaci\u00f3n Zitadelle, un asalto no Kursk. Ao redor dun mill\u00f3n de soldados alem\u00e1ns enfront\u00e1ronse a unha forza sovi\u00e9tica de m\u00e1is de 2,5 mill\u00f3ns de homes. Os sovi\u00e9ticos impux\u00e9ronse. Tras a derrota da Operaci\u00f3n Zitadelle os sovi\u00e9ticos lanzaron contraofensivas empregando seis mill\u00f3ns de homes ao longo dunha fronte de 2 400 quil\u00f3metros cara o r\u00edo Dni\u00e9per mentres expulsaban aos alem\u00e1ns cara o oeste. Empregando ofensivas cada vez m\u00e1is ambiciosas e tacticamente sofisticadas, xunto con melloras operativas no segredismo e engano, o Ex\u00e9rcito Vermello foi finalmente capaz de liberar gran parte da \u00e1rea que os alem\u00e1ns ocuparan ateriormente cara o ver\u00e1n de 1944. A destruci\u00f3n do Grupo de Ex\u00e9rcitos Centro, resultado da Operaci\u00f3n Bagration, demostrou ser un \u00e9xito decisivo; novas ofensivas sovi\u00e9ticas contra os Greupos de Ex\u00e9rcito Norte e Sur no outono de 1944 puxeron aos alem\u00e1ns en retirada. En xaneiro de 1945 os militares sovi\u00e9ticos ti\u00f1an como obxectivo Berl\u00edn. A guerra rematou coa derrota total e capitulaci\u00f3n da Alema\u00f1a nazi en maio de 1945.\nCrimes de guerra.\nA\u00ednda que a Uni\u00f3n Sovi\u00e9tica non asinara as Convenci\u00f3ns de Xenebra. Alema\u00f1a asinara o tratado e estaba polo tanto obrigada a ofrecer aos prisioneiros de guerra sovi\u00e9ticos un trato humanitario de acordo coas s\u00faas disposici\u00f3ns (como as\u00ed fac\u00eda xeralmente cos prisioneiros doutros pa\u00edses aliados). Segundo os sovi\u00e9ticos, estes non asinaran as Convenci\u00f3ns en 1929 debido ao Artigo 9 que, ao impor a segregaci\u00f3n racial dos prisioneiros de guerra en diferentes campos, contravi\u00f1a a constituci\u00f3n sovi\u00e9tica. O Artigo 82 da convenci\u00f3n especificaba que \"no caso de que, en tempos de guerra, un dos belixerantes non sexa parte da Convenci\u00f3n, as s\u00faas disposici\u00f3ns continuar\u00e1n estando vixentes entre os belixerantes que son partes dela\". A pesar diso Hitler pediu que a batalla contra a Uni\u00f3n Sovi\u00e9tica fose unha \"loita pola existencia\" e enfatizou que os ex\u00e9rcitos rusos deb\u00edan ser \"aniquilados\", unha mentalidade que contribu\u00edu aos crimes de guerra contra prisioneiros de guerra sovi\u00e9ticos. Un memorando do 16 de xullo de 1941, gravado por Martin Bormann, cita a Hitler dicindo, \"A zona xigante [ocupada] debe naturalmente ser pacificada tan r\u00e1pido como sexa pisoble; isto suceder\u00e1 no mellor dos casos se se dispara a calquera que pareza gracioso\". Convenientemente para os nazis, o feito de que os sovi\u00e9ticos non asinasen a convenci\u00f3n xogou ao seu favor xa que xustificaron o seu comportamento en consecuencia. Incluso se os sovi\u00e9ticos asinaran, \u00e9 bastante improbable que isto detivese as pol\u00edticas xenocidas nazis contra combatentes, civ\u00eds e prisioneiros de guerra.\nAntes da invasi\u00f3n Hitler publicou a destacada Orde dos Comisarios, que ped\u00eda que todos os comisarios pol\u00edticos sovi\u00e9ticos collidos como prisioneiros na fronte fosen fusilados inmediatamente sen xu\u00edzo. Os soldados alem\u00e1ns participaron nestes asasinatos masivos xunto con membros do \"SS-Einsatzgruppen\", \u00e1s veces con desgana, alegando \"necesidade militar\". Na v\u00e9spera da invasi\u00f3n os soldados alem\u00e1ns foron informados de que a s\u00faa batalla \"demanda medidas desapiadadas e vigorosas contra os incitadores bolxeviques, guerrilleiros, saboteadores, xudeus e a completa eliminaci\u00f3n de toda a resistencia activa e pasiva\". Autoriz\u00e1ronse castigos colectivos contra ataques partisanos; se un perpetrador non pod\u00eda ser identificado rapidamente considerabanse ent\u00f3n represalias aceptables o incendio de aldeas e as execuci\u00f3ns masivas. A\u00ednda que a maior\u00eda dos soldados alem\u00e1ns aceptaron eses crimes como xustificados debido \u00e1 propaganda nazi, que representaba ao Ex\u00e9rcito Vermello como \"Untermenschen\", alg\u00fans destacados oficiais alem\u00e1ns protestaron abertamente con respecto a eles. Est\u00edmase que uns dous mill\u00f3ns de prisioneiros de guerra sovi\u00e9ticos morreron de fame durante Barbarossa. Ao final da guerra o 58% dos prisioneiros sovi\u00e9ticos morreran en catividade alem\u00e1.\nLev\u00e1ronse a cabo crimes organizados contra civ\u00eds, inclu\u00eddos mulleres e nenos, a grande escala por parte das forzas policiais e militares a lem\u00e1s, as\u00ed como por colaboradores locais. Baixo o mando da Oficina Principal de Seguridade do Reich, os escuadr\u00f3ns da morte do \"Einsatzgruppen\" realizaron masacres a grande escala de xudeus e comunistas en terrritorios sovi\u00e9ticos conquistados. O historiador do Holocausto Raul Hilberg cifra o n\u00famero de xudeus asasinados por \"operaci\u00f3ns de matanzas m\u00f3biles\" en 1 400 000. As instruci\u00f3ns orixinais para matar \"xudeus en posici\u00f3ns do partido e do estado\" ampli\u00e1ronse para inclu\u00edr a \"todos os xudeus homes en idade militar\" e despois expand\u00edronse unha vez m\u00e1is a \"todos os xudeus home sen importar a idade\". Ao final de xullo os alem\u00e1ns estaban matando regularmente tam\u00e9n mulleres e nenos. O 18 de decembro de 1941 Himmler e Hitler discutiron a \"cuesti\u00f3n xudea\", e Himmler anotou o resultado da reuni\u00f3n na s\u00faa axenda: \"Ser aniquilados como partis\u00e1ns\". Segundo Christopher Browning, \"anoquilar aos xudeus e resolver a chamada 'cuesti\u00f3n xudea' baixo o disfraz de matar aos partis\u00e1ns foi a convenci\u00f3n acordada entre Hitler e Himmler\". De acordo coas pol\u00edticas nazis contra pobos asi\u00e1ticos \"inferiores\", os turcom\u00e1ns tam\u00e9n foron perseguidos. Segundo un informe da posguerra do pr\u00edncipe Veli Kajum Khan, foron presos en campos de concentraci\u00f3n en condici\u00f3ns terribles, onde asasinaban a diario a aqueles que se consideraban con caracter\u00edsticas \"mongolas\". Os asi\u00e1ticos tam\u00e9n foron un obxectivo do \"Einsatzgruppen\" e foron obxecto de letais experimentos m\u00e9dicos e asasinatos nun \"instituto patol\u00f3xico\" en K\u00ediv. Hitler recibia informes dos asasinatos en masa realizados polo \"Einsatzgruppen\" que eran transmitidos primeiro \u00e1 RSHA, onde se agregaban a un informe resumido polo xefe da Gestapo Heinrich M\u00fcller.\nQueimar casas sospeitosas de ser lugares de reuni\u00f3n de partis\u00e1ns e envelenar pozos de auga convert\u00e9ronse en pr\u00e1cticas com\u00fans entre os soldados do 9\u00ba Ex\u00e9rcito alem\u00e1n. En Kh\u00e1rkiv, a cuarta cidade m\u00e1is grande da Uni\u00f3n Sovi\u00e9tica, s\u00f3 se propocionaba comida a un pequeno n\u00famero de civ\u00eds que traballaban para os alem\u00e1ns, e o resto foi designado para morrer de fame lentamente. Milleiros de sovi\u00e9ticos foron deportados a Alema\u00f1a para ser usados como man de obra escrava a partir de 1942.\nOs cidad\u00e1ns de Leningrado foron sometidos a intensos bombardeos e a un asedio que durar\u00eda 872 d\u00edas e matar\u00eda de fame a m\u00e1is dun mill\u00f3n de persoas, dos cales uns 400 000 eran nenos menores de 14 anos. O bloqueo xermano-fin\u00e9s cortou o acceso de comida, combustible e materias primas, e as raci\u00f3ns alcanzaron un m\u00ednimo, para a poboaci\u00f3n non traballadora, de pouco m\u00e1is de 100 gramos de pan e un pouco de sopa aguada por d\u00eda. Os famentos civ\u00eds sovi\u00e9ticos comezaron a comer aos animais dom\u00e9sticos, xunto con t\u00f3nico para o pelo e vaselina. Alg\u00fans civ\u00eds desesperados recorreron ao canibalismo; os rexistros sovi\u00e9ticos lintan 2 000 persoas arrestadas polo \"uso de carne humana como comida\" durante asedio, 886 delas durante o primeiro inverno de 1941-42. A Wehrmacht planeou selar Leningrado, matar de fame \u00e1 poboaci\u00f3n, e despois demoler completamente a cidade.\nViolencia sexual.\nA violaci\u00f3n foi un fen\u00f3meno xeneralizado no leste, xa que os soldados alem\u00e1ns comet\u00edan regularmente actos de violencia sexual contra mulleres sovi\u00e9ticas. Unidades enteiras estiveron ocasionalmente involucradas no crime e m\u00e1is dun terzo dos casos foron violaci\u00f3ns grupais. O historiador Hannes Heer relata que no mundo da fronte leste, onde os ex\u00e9rcito alem\u00e1n equiparaba a Rusia co comunismo, todo era \"xogo limpo\"; as\u00ed, a violaci\u00f3n non se denunciaba a menos que unidades enteiras estivesen implicadas. Frecuentemente no caso de mulleres xudeas, estas eran inmediatamente asasinadas tras actos de violencia sexual. A historiadora Birgit Beck enfatiza que os decretos militares, que serviron para autorizar a brutalidade total a moitos niveis, esencialmente destru\u00edron a base para calquera axuizamento de delitos sexuais cometidos polos soldados alem\u00e1ns no leste. Tam\u00e9n sost\u00e9n que a detecci\u00f3n deses casos estaba limitada polo feito de que a violencia sexual comet\u00edase habitualmente no contexto de aloxamentos dos soldados en vivendas civ\u00eds.\nSignificado hist\u00f3rico.\nA Operaci\u00f3n Barbarossa foi a operaci\u00f3n militar m\u00e1is grande da historia, despreg\u00e1ndose m\u00e1is, homes, carros de combate, can\u00f3ns e avi\u00f3ns que en calquera outra ofensiva. A invasi\u00f3n abriu a fronte oriental, o teatro m\u00e1is grande da segunda guerra mundial, que viu enfrontamentos dunha violencia e destruci\u00f3n sen precedentes durante catro anos e matou a 26 mill\u00f3ns de sovi\u00e9ticos, inclu\u00eddos 8,6 mill\u00f3ns de soldados do Ex\u00e9rcto Vermello. Morreon m\u00e1is persoas loitando na fronte oriental que en todos os demaios combates do planeta durante a guerra. O dano tanto econ\u00f3mico como \u00e1 pasisaxe foi enorme, xa que unhas 1 710 cidades e 70 000 aldeas foron arrasadas.\nA Operaci\u00f3n Barbarossa e a posterior derrota alem\u00e1 cambiaron o panorama pol\u00edtico de Europa, divid\u00edndoa nos bloques do leste e do oeste. O baleiro pol\u00edtico deixado na metade leste do continente foi cuberto pola URSS cando Stalin conseguiu os seus premios territoriais en 1944-1945 e colocou con firmeza o seu Ex\u00e9rcito Vermello en Bulgaria, Roman\u00eda, Hungr\u00eda, Polonia, Checoslovaquia e a metade oriental de Alema\u00f1a. O medo de Stalin ao rexurdimento do poder alem\u00e1n e a s\u00faa desconfianza polos seus antigos aliados contribu\u00edron \u00e1s iniciativas paneslavas e \u00e1 posterior alianza dos estados eslavos. Os historiadores David Glantz e Jonathan House afirman que a Operaci\u00f3n Barbarossa influenciou non s\u00f3 a Stalin, sen\u00f3n tam\u00e9n aos posteriores l\u00edderes sovi\u00e9ticos, afirmando que \"coloreou\" as s\u00faas mentalidades estrat\u00e9xicas nas \"seguintes catro d\u00e9cadas\". Como resultado os sovi\u00e9ticos instigaron a creaci\u00f3n dun \"elaborado sistema de estados tamp\u00f3n e clientes, dese\u00f1ados para illar \u00e1 Uni\u00f3n Sovi\u00e9tica de calquera posible ataque futuro\". Como consecuencia, o leste de Europa volveuse comunista e o oeste caiu baixo o dominio democr\u00e1tico dos Estados Unidos."}
{"id": "515273", "revid": "865", "url": "https://gl.wikipedia.org/wiki?curid=515273", "title": "C.G.E. Mannerheim", "text": ""}
{"id": "515275", "revid": "5863", "url": "https://gl.wikipedia.org/wiki?curid=515275", "title": "Desaparici\u00f3n de Madeleine McCann", "text": "Madeleine Beth McCann, nada en Leicester, Inglaterra o 12 de maio de 2003, desapareceu da s\u00faa cama na noite do 3 de maio de 2007 nun apartamento de vacaci\u00f3ns nun centro tur\u00edstico de Praia da Luz, na rexi\u00f3n do Algarve, en Portugal.\nO caso.\nMadeleine, procedente do Reino Unido, atop\u00e1base de vacaci\u00f3ns cos seus pais, Kate e Gerry McCann, os seus irm\u00e1ns xemelgos de dous anos de idade e un grupo de amigos da familia cos seus respectivos fillos. Os seus pais deixaron os tres nenos durmindo \u00e1s 20:30 no apartamento nunha planta baixa, mentres foron a cear con amigos a un restaurante localizado a 50 metros de distancia. Os pais vixiaron os nenos cada 20 a 30 minutos ao longo da noite, ata que \u00e1s 22:00 a nai de Madeleine descubriu que a nena estaba desaparecida. Durante as semanas posteriores, en especial despois de terse malinterpretado unha an\u00e1lise de ADN levada a cabo no Reino Unido, a polic\u00eda portuguesa chegou a crer que Madeleine morrera nun accidente no apartamento e que os seus pais o encubriron. Os McCann recibiron o status de \"arguidos\" (sospeitosos formais) en setembro de 2007, o cal foi levantado cando o fiscal xeral de Portugal arquivou o caso en xullo de 2008 por falta de probas.\nOs pais continuaron a procura da nena utilizando detectives privados, ata que en 2011 Scotland Yard abriu a s\u00faa propia investigaci\u00f3n, chamada Operaci\u00f3n Grange. O principal oficial da mesma anunciou que estaba tratando a desaparici\u00f3n como \"un acto criminal por un estra\u00f1o\", probablemente un secuestro artellado ou un roubo que sa\u00edu mal. En 2013, Scotland Yard publicou imaxes realizadas a partir de t\u00e9cnicas electr\u00f3nicas de identificaci\u00f3n facial de homes aos que desexaban localizar, inclu\u00edndo un ao cal hab\u00edan avistaran levando un neno cara a praia esa noite. Pouco despois disto, a polic\u00eda portuguesa reabriu a s\u00faa investigaci\u00f3n. A Operaci\u00f3n Grange foi reducida en 2015, mais os detectives que a\u00ednda permanecen nela continuaron perseguindo un pequeno n\u00famero de li\u00f1as de investigaci\u00f3n descritas en abril de 2017 como significativas.\nA desaparici\u00f3n atraeu grande interese internacional e unha enorme cobertura no Reino Unido, semellante \u00e1 que se deu trala morte de Diana de Gales en 1997. Os McCanns foron sometidos a un intenso escrutinio e a afirmaci\u00f3ns infundadas de participaci\u00f3n na morte da s\u00faa filla, particularmente en tabloides e en Twitter. En 2008, eles e os seus compa\u00f1eiros de viaxe recibiron indemnizaci\u00f3ns por danos xunto con desculpas por parte do grupo publicista Express Newspapers, e en 2011 os McCanns testemu\u00f1aron fronte a Investigaci\u00f3n Leveson sobre a mala conduta da prensa brit\u00e1nica, achegando o seu apoio a quen argumentaban a prol dunha maior regulaci\u00f3n da prensa."}
{"id": "515276", "revid": "89787", "url": "https://gl.wikipedia.org/wiki?curid=515276", "title": "Substancia polim\u00e9rica extracelular", "text": "As substancias polim\u00e9ricas extracelulares (SPE ou, en ingl\u00e9s, EPS) son pol\u00edmeros naturais de elevada masa molecular segregados por microorganismos ao seu ambiente. Estas substancias establecen a integridade funcional e estrutural das biopel\u00edculas e consid\u00e9ranse os compo\u00f1entes fundamentais que determinan as propiedades fisicoqu\u00edmicas das biopel\u00edculas.\nAs substancias polim\u00e9ricas extracelulares est\u00e1n compostas principalmente por polisac\u00e1ridos (denominados exopolisac\u00e1ridos) e prote\u00ednas, pero incl\u00faen outras macromol\u00e9culas como o ADN, l\u00edpidos e substancias h\u00famicas. Estas substancias son o material de construci\u00f3n dos asentamentos bacterianos e poden permanecer adheridos \u00e1 superficie externa da c\u00e9lula ou son segregados no seu medio de crecemento. Estes compostos son importantes na formaci\u00f3n de biopel\u00edculas e para a adhesi\u00f3n de c\u00e9lulas a superficies. Constit\u00faen do 50% ao 90% da materia org\u00e1nica total das biopel\u00edculas.\nOs exopolisac\u00e1ridos (\u00e1s veces abreviados EPS ou azucres EPS) son as partes formadas basicamente por carbohidratos da substancia polim\u00e9rica extracelular. Os microorganismos sintetizan un amplo espectro de polisac\u00e1ridos multifuncionais que comprende polisac\u00e1ridos intracelulares, polisac\u00e9ridos estruturais e polisac\u00e1ridos extracelulares ou exopolisac\u00e1ridos. Os exopolisac\u00e1ridos xeralmente constan de monosac\u00e1ridos e alg\u00fans substitu\u00edntes non carbohidratos (como o acetato, piruvato, succinato e fosfato). Debido \u00e1 s\u00faa gran diversidade en composici\u00f3n, os exopolisac\u00e1ridos te\u00f1en diversas aplicaci\u00f3ns nas industrias alimenticia e farmac\u00e9utica. Moitos azucres exopolisac\u00e1ridos microbianos outorgan propiedades que son case id\u00e9nticas \u00e1s das gomas que se usan actualmente. Estanse facendo traballos de investigaci\u00f3n con estratexias innovadoras que tratan de substitu\u00edr as gomas de plantas e algas usadas tradicionalmente polos seus equivalentes microbianos exopolisacar\u00eddicos. Ademais, fix\u00e9ronse importantes avances no descubrimento e desenvolvemento de novos azucres exopolisac\u00e1ridos microbianos que pos\u00faan novas aplicaci\u00f3ns industriais.\nFunci\u00f3n.\nOs exopolisac\u00e1ridos capsulares poden protexer as bacterias pat\u00f3xenas contra o desecamento e a predaci\u00f3n e contrib\u00faen \u00e1 s\u00faa patoxenicidade. As bacterias que viven en biopel\u00edculas son menos vulnerables comparadas coas bacterias planct\u00f3nicas, xa que a s\u00faa matriz de EPS pode actuar como unha barreira protectora. As caracter\u00edsticas f\u00edsicas e qu\u00edmicas das c\u00e9lulas bacterianas poden verse afectadas pola composici\u00f3n do EPS, o que infl\u00fae en factores como o reco\u00f1ecemento, a agregaci\u00f3n e a adhesi\u00f3n nos seus ambientes naturais. Ademais, a capa de EPS act\u00faa como unha trampa de nutrientes, facilitando o crecemento bacteriano.\nOs exopolisac\u00e1ridos dalgunhas cepas de bacterias do \u00e1cido l\u00e1ctico, por exemplo, \"Lactococcus lactis\" subsp. \"cremoris\", contrib\u00fae \u00e1 textura xelatinosa dalg\u00fans produtos l\u00e1cteos fermentados (por exemplo, o viili finland\u00e9s), e estes polisac\u00e1ridos son tam\u00e9n dixestibles. Un exemplo de uso industrial dos exopolisac\u00e1ridos \u00e9 a aplicaci\u00f3n de dextrano no panettone e outros pans e bolos na industria panadeira.\nEcolox\u00eda.\nOs exopolisac\u00e1ridos poden facilitar a adhesi\u00f3n de bacterias fixadoras do nitr\u00f3xeno \u00e1s ra\u00edces das plantas e part\u00edculas do solo, o cal facilita a relaci\u00f3n simbi\u00f3tica. \u00c9 importante para a colonizaci\u00f3n das ra\u00edces e da rizosfera, a cal \u00e9 un compo\u00f1ente clave das redes tr\u00f3ficas do solo e para a reciclaxe de nutrientes nos ecosistemas. Tam\u00e9n facilita a invasi\u00f3n eficaz e a infecci\u00f3n da planta h\u00f3spede.\nAs substancias polim\u00e9ricas extracelulares poden axudar \u00e1 biorremediaci\u00f3n de contaminaci\u00f3n por metais pesados, xa que te\u00f1en a capacidade de absorber cati\u00f3ns met\u00e1licos, entre outras substancias disoltas. Isto pode ser \u00fatil no tratamento de sistemas de augas residuais, xa que as biopel\u00edculas poden unirse aos metais e eliminalos, como ao cobre, chumbo, n\u00edquel e cadmio. A afinidade de uni\u00f3n e a especificidade de metais das susbtancias polim\u00e9ricas extracelulares var\u00eda dependendo da composici\u00f3n do pol\u00edmero e doutros factores como a concentraci\u00f3n e o pH.\nNun contexto xeomicrobiol\u00f3xico, observouse que as substancias polim\u00e9ricas extracelulares afectan \u00e1 precipitaci\u00f3n de minerais, especialmente carbonatos. As substancias polim\u00e9ricas extracelulares poden tam\u00e9n unirse e atrapar part\u00edculas en suspensi\u00f3ns de biopel\u00edculas, o cal pode restrinxir a dispersi\u00f3n e reciclaxe dos elementos. A estabilidade dos sedimentos pode incrementarse grazas a estas substancias, xa que infl\u00faen na cohesi\u00f3n, permeabilidade e erosi\u00f3n dos sedimentos. Hai probas que indican que a adhesi\u00f3n e capacidade de uni\u00f3n a metais das substancias polim\u00e9ricas extracelulares afectan \u00e1s taxas de lixiviaci\u00f3n dos minerais tanto no medio ambiente coma na industria. Estas interacci\u00f3ns entre as substancia polim\u00e9ricas extracelulares e o ambiente fan que te\u00f1an un grande impacto nos ciclos bioxeoqu\u00edmicos.\nAs interacci\u00f3ns predador-presa entre biopel\u00edculas e organismos bacter\u00edvoros, como o nematodo do solo \"Caenorhabditis elegans\", foron amplamente estudadas. Por medio da produci\u00f3n dunha matriz pega\u00f1osa e a formaci\u00f3n de agregados, as biopel\u00edculas de \"Yersinia pestis\" poden impedir a alimentaci\u00f3n ao entupiren a boca de \"C. elegans\". Ademais, as biopel\u00edculas de \"Pseudomonas aeruginosa\" poden impedir a mobilidade por reptaci\u00f3n ondulante de \"C. elegans\", denominada 'fenotipo de lameiro' (\"quagmire phenotype\"), que ten como resultado que o nematodo quede atrapado dentro das biopel\u00edculas e quede impedida a exploraci\u00f3n dos nematodos para alimentarse en biopel\u00edculas susceptibles. Isto reduce significatrivamente a capacidade dos predadores de alimentarse e reproducirse, o que promove a supervivencia das biopel\u00edculas.\nNovos usos industriais.\nComo c\u00f3mpre atopar unha alternativa m\u00e1is eficiente e amable co medio ambiente aos m\u00e9todos convencionais de eliminaci\u00f3n de residuos, as industrias est\u00e1n prestando m\u00e1is atenci\u00f3n ao funcionamento das bacterias e aos seus azucres EPS na biorremediaci\u00f3n.\nDescubriuse que engadindo azucres EPS procedentes de cianobacterias a augas residuais elim\u00ednanse metais como o cobre, cadmio e chumbo. Os azucres EPS por si s\u00f3s poden interaccionar fisicamente con estes metais pesados e captalos por biosorci\u00f3n. A eficiencia da eliminaci\u00f3n pode optimizarse tratando os azucres EPS con diferfentes \u00e1cidos ou bases antes de engadilos \u00e1s augas resuduais. Alg\u00fans solos contaminados conte\u00f1en altos niveis de hidrocarburos arom\u00e1ticos polic\u00edclicos; os EPS das bacterias \"Zoogloea\" sp. e o fungo \"Aspergillus niger\", son eficaces na eliminaci\u00f3n destes compostos t\u00f3xicos. Os EPSs conte\u00f1en encimas como as oxidorredutases e hidrolases, que poden degradar ditos hidrocaburos. A cantidade de degradaci\u00f3n de hidrocarburos polic\u00edclicos arom\u00e1ticos depende da concentraci\u00f3n de EPS engadida ao solo. Este m\u00e9todo \u00e9 de baixo custo e alta eficacia.\nNos \u00faltimos anos, atopouse que os azucres EPS de bacterias mari\u00f1as aceleran a limpeza das verteduras de petr\u00f3leo. Durante a vertedura de petr\u00f3leo da plataforma Deepwater Horizon de 2010, estas bacterias produtoras de EPS foron quen de crecer e multiplicarse rapidamente naquela situaci\u00f3n. M\u00e1is tarde descubriuse que os seus azucres EPS disolv\u00edan o petr\u00f3leo derramado e formaban agregados de petr\u00f3leo na superficie do oc\u00e9ano, o cal aceleraba o proceso de limpado.Estes agregados de petr\u00f3leo tam\u00e9n proporcionan unha valiosa fonte de nutrientes para outras comunidades microbianas mari\u00f1as. Isto permite que os cient\u00edficos poidan modificar e optimizar o uso de azucres EPS para a descontaminaci\u00f3n de verteduras de petr\u00f3leo."}
{"id": "515277", "revid": "23204", "url": "https://gl.wikipedia.org/wiki?curid=515277", "title": "Madeleine McCann", "text": ""}
{"id": "515278", "revid": "27155", "url": "https://gl.wikipedia.org/wiki?curid=515278", "title": "Exopolisac\u00e1rido", "text": ""}
{"id": "515279", "revid": "54334", "url": "https://gl.wikipedia.org/wiki?curid=515279", "title": "Diego Cornide Saavedra", "text": "Diego Cornide Saavedra, nado na Coru\u00f1a en 1699 e finado na mesma cidade o 3 de setembro de 1776, foi un avogado galego. Exerceu distintos cargos na Real Audiencia de Galicia, e entre 1766 e 1771 serviu en M\u00e9xico como asesor do vicerrei. Foi pai do ilustrado coru\u00f1\u00e9s Jos\u00e9 Cornide. Mandou edificar na Cidade Vella da Coru\u00f1a a Casa Cornide.\nTraxectoria.\nDiego Antonio Cornide Saavedra Becerra naceu nunha familia fidalga con orixes en San Pedro de Bendia (Castro de Rei). O seu pai, Manuel Antonio Cornide Saavedra y Gayoso, casou na Coru\u00f1a con Isabel Magdalena Becerra y Llamas. Cornide, que herdar\u00eda do pai os t\u00edtulos de se\u00f1or de Mariz, Sa\u00e1, Amoeiro e Cebreiro, estudou Dereito na Universidade de Santiago de Compostela. Exerceu como avogado da Real Audiencia, onde desempe\u00f1ou, entre outros, o cargo de Alcalde da Sala do Crime.\nO 29 de outubro de 1731 casou na Colexiata de Santa Mar\u00eda do Campo con Francisca Folgueira Berm\u00fadez de Santiso (1692\u20131762), filla do seu curm\u00e1n e tam\u00e9n avogado Agust\u00edn Folgueira y Cornide. O \u00fanico descendente, Jos\u00e9 Cornide Saavedra, naceu en 1734.\nO per\u00edodo de maior actividade de Cornide corresp\u00f3ndese coa designaci\u00f3n en 1756 como Capit\u00e1n Xeneral de Galicia de Carlos Francisco de Croix, cargo que aparellaba a Presidencia da Real Audiencia. Cornide debeu de ser un home de confianza do marqu\u00e9s de Croix, pois figura entre os promotores do Arquivo da Real Audiencia ou do Colexio de Avogados da Coru\u00f1a. Deste \u00faltimo foi escollido como o seu primeiro decano en 1761. Neses anos mandou edificar a casa familiar na Cidade Vella da Coru\u00f1a, co\u00f1ecida como Casa Cornide.\nO marqu\u00e9s de Croix foi designado vicerrei de Nueva Espa\u00f1a en 1765. Ao ano seguinte tomou posesi\u00f3n do cargo, levando consigo Cornide como asesor. Cornide permaneceu en M\u00e9xico at\u00e9 o relevo do vicerrei en setembro de 1771. De regreso na Coru\u00f1a ocupou o cargo de Alcalde Maior da Real Audiencia.\nFinou na s\u00faa residencia da Coru\u00f1a o 3 de setembro de 1776."}
{"id": "515280", "revid": "23204", "url": "https://gl.wikipedia.org/wiki?curid=515280", "title": "Madeleine Beth McCann", "text": ""}
{"id": "515281", "revid": "23204", "url": "https://gl.wikipedia.org/wiki?curid=515281", "title": "Tiny Pretty Things", "text": "Tiny Pretty Things \u00e9 unha serie de televisi\u00f3n estadounidense de 2020 creada por Michael MacLennan. Est\u00e1 baseada na novela hom\u00f3nima escrita por Sona Charaipotra e Dhonielle Clayton. Estreouse en Netflix o 14 de decembro de 2020.\nProduci\u00f3n.\nDesenvolvemento.\nO 6 de agosto de 2019, Netflix deu a orde de comezar a produci\u00f3n da serie, consistente en 10 episodios. A serie foi creada por Michael MacLennan, quen tam\u00e9n \u00e9 o produtor exectivo xunto con Kiliaen Van Rensselaer, Jordanna Fraiberg, Deborah Henderson, Gary Fleder, Gabrielle Neimand e Carrie Mudd. Felder tam\u00e9n dirixiu o primeiro episodio da serie. As compa\u00f1\u00edas de produci\u00f3n involucradas na serie son Insurrection Media e Peacock Alley Entertainment, Inc. A serie estreouse o 14 de decembro de 2020."}
{"id": "515282", "revid": "98629", "url": "https://gl.wikipedia.org/wiki?curid=515282", "title": "Gente que viene y bah", "text": "Gente que viene y bah \u00e9 un filme espa\u00f1ol de 2019 dirixido por Patricia Font e protagonizado por Clara Lago, Alexandra Jim\u00e9nez e Carmen Maura. Bas\u00e9ase na novela de Laura Norton.\nSinopse.\nBea \u00e9 unha arquitecta nova e talentosa, que descobre que o seu mozo a engana cunha das presentadoras m\u00e1is fermosas da televisi\u00f3n, e \u00e9 despedida cunha indemnizaci\u00f3n rid\u00edcula. Ao estar arruinada, toma a decisi\u00f3n de volver \u00e1 s\u00faa vila natal, onde lle espera, ademais dunha paisaxe id\u00edlica, unha familia peculiar e un veci\u00f1o \"misterioso\"."}
{"id": "515285", "revid": "89787", "url": "https://gl.wikipedia.org/wiki?curid=515285", "title": "Sugar Rush (serie de televisi\u00f3n de 2018)", "text": "Sugar Rush \u00e9 un programa de televisi\u00f3n estadounidense estreado en Netflix o 13 de xullo de 2018. Cada episodio do concurso presenta catro equipos profesionais que compiten en diferentes probas de pastelar\u00eda para ga\u00f1ar un premio de 10\u00a0000 d\u00f3lares. Cada equipo compite na creaci\u00f3n tortas, madalenas e doces confitados.\nO programa est\u00e1 presentado por Hunter March e conta cos xu\u00edces profesionais Candace Nelson e Adriano Zumbo, xunto cun convidado famoso que cambia cada episodio."}
{"id": "515287", "revid": "23204", "url": "https://gl.wikipedia.org/wiki?curid=515287", "title": "Pastelar\u00eda", "text": ""}
{"id": "515288", "revid": "98629", "url": "https://gl.wikipedia.org/wiki?curid=515288", "title": "A desorde que deixas (serie de televisi\u00f3n)", "text": "A desorde que deixas (en ) \u00e9 unha serie de televisi\u00f3n espa\u00f1ola orixinal de Netflix que se estreou o 11 de decembro de 2020. \u00c9 unha adaptaci\u00f3n de \"El desorden que dejas\", novela de Carlos Montero publicada en 2016. Est\u00e1 protagonizada por Inma Cuesta e B\u00e1rbara Lennie, xunto con Tamar Novas, Ar\u00f3n Piper e Roberto Enr\u00edquez.\nA comezos de 2019, a plataforma de streaming anunciou a adaptaci\u00f3n da novela e que a s\u00faa estrea ser\u00eda ao longo do ano 2020. A rodaxe comezou o 21 de outubro do mesmo ano en Galicia. A serie cont\u00e9n 8 episodios de 40 minutos escritos e dirixidos por Carlos Montero xunto a Silvia Quer e Roger Gual."}
{"id": "515289", "revid": "23204", "url": "https://gl.wikipedia.org/wiki?curid=515289", "title": "Babies (serie de televisi\u00f3n)", "text": "Babies \u00e9 unha serie documental estadounidense de 2020. A premisa da serie \u00e9 o seguimento de 15 familias de todo o mundo durante o primeiro ano de vida dos seus beb\u00e9s. A primeira parte de \"Babies\" estreouse o 21 de febreiro de 2020 a trav\u00e9s de Netflix. A segunda parte estreouse o 19 de xu\u00f1o de 2020."}
{"id": "515290", "revid": "23204", "url": "https://gl.wikipedia.org/wiki?curid=515290", "title": "Princesse Sh\u00e9h\u00e9razade", "text": ""}
{"id": "515291", "revid": "23204", "url": "https://gl.wikipedia.org/wiki?curid=515291", "title": "A Casanova, Pi\u00f1eiro, Xermade", "text": "A Casanova \u00e9 un lugar da parroquia de Pi\u00f1eiro no concello lugu\u00e9s de Xermade na comarca da Terra Ch\u00e1. Segundo o IGE, en 2019 ti\u00f1a 8 habitantes (3 homes e 5 mulleres).\nToponimia.\nSegundo Nicandro Ares \"Casanova\" coincide co lat\u00edn: \"casa nova\"."}
{"id": "515292", "revid": "23204", "url": "https://gl.wikipedia.org/wiki?curid=515292", "title": "A Casanova de Sanche, Pi\u00f1eiro, Xermade", "text": "A Casanova de Sanche \u00e9 un lugar da parroquia de Pi\u00f1eiro no concello lugu\u00e9s de Xermade na comarca da Terra Ch\u00e1. \nToponimia.\nSegundo Nicandro Ares \"Casanova\" coincide co lat\u00edn: \"casa nova\"."}
{"id": "515293", "revid": "89787", "url": "https://gl.wikipedia.org/wiki?curid=515293", "title": "A Aureana, Pi\u00f1eiro, Xermade", "text": "A Aureana \u00e9 un lugar da parroquia de Pi\u00f1eiro no concello lugu\u00e9s de Xermade na comarca da Terra Ch\u00e1. Segundo o IGE, en 2019 ti\u00f1a 5 habitantes (2 homes e 3 mulleres)."}
{"id": "515294", "revid": "23204", "url": "https://gl.wikipedia.org/wiki?curid=515294", "title": "A Aldea, Pi\u00f1eiro, Xermade", "text": "A Aldea \u00e9 un lugar da parroquia de Pi\u00f1eiro no concello lugu\u00e9s de Xermade na comarca da Terra Ch\u00e1. Segundo o IGE, en 2019 ti\u00f1a 1 habitante (1 home)."}
{"id": "515295", "revid": "25871", "url": "https://gl.wikipedia.org/wiki?curid=515295", "title": "A Antoa, Pi\u00f1eiro, Xermade", "text": "A Antoa \u00e9 un lugar da parroquia de Pi\u00f1eiro no concello lugu\u00e9s de Xermade na comarca da Terra Ch\u00e1. "}
{"id": "515296", "revid": "25871", "url": "https://gl.wikipedia.org/wiki?curid=515296", "title": "O Cerqueiral, Pi\u00f1eiro, Xermade", "text": "O Cerqueiral \u00e9 un lugar da parroquia de Pi\u00f1eiro no concello lugu\u00e9s de Xermade na comarca da Terra Ch\u00e1. "}
{"id": "515297", "revid": "89787", "url": "https://gl.wikipedia.org/wiki?curid=515297", "title": "A Cerveira, Pi\u00f1eiro, Xermade", "text": "A Cerveira \u00e9 un lugar da parroquia de Pi\u00f1eiro no concello lugu\u00e9s de Xermade na comarca da Terra Ch\u00e1. Segundo o IGE, en 2019 estaba deshabitado."}
{"id": "515298", "revid": "89787", "url": "https://gl.wikipedia.org/wiki?curid=515298", "title": "A Ladrela, Pi\u00f1eiro, Xermade", "text": "A Ladrela \u00e9 un lugar da parroquia de Pi\u00f1eiro no concello lugu\u00e9s de Xermade na comarca da Terra Ch\u00e1. Segundo o IGE, en 2019 ti\u00f1a 8 habitantes (4 homes e 4 mulleres)."}
{"id": "515299", "revid": "22570", "url": "https://gl.wikipedia.org/wiki?curid=515299", "title": "\u00c1rabe libio", "text": "O \u00e1rabe libio (en ; \"L\u012bb\u012b\") \u00e9 unha variedade do \u00e1rabe falado principalmente en Libia e en zonas adxacentes dos seus pa\u00edses veci\u00f1os. O \u00e1rabe libio pode dividirse en d\u00faas variedades importantes: a oriental, centrada en Benghazi e Beida, e a occidental centrada en Tr\u00edpoli e Misrata. A variedade oriental est\u00e9ndese m\u00e1is al\u00f3 das fronteiras do pa\u00eds e comparte o mesmo dialecto co oeste de Exipto. A variedade do sur, centrada en Sabha \u00e9 semellante \u00e1 variedade occidental. Outro dialecto do sur tam\u00e9n se estende m\u00e1is al\u00f3 das fronteiras ata o norte de N\u00edxer."}
{"id": "515300", "revid": "23204", "url": "https://gl.wikipedia.org/wiki?curid=515300", "title": "O Outeiro, Pi\u00f1eiro, Xermade", "text": "O Outeiro \u00e9 un lugar da parroquia de Pi\u00f1eiro no concello lugu\u00e9s de Xermade na comarca da Terra Ch\u00e1. Segundo o IGE, en 2019 ti\u00f1a 4 habitantes (3 homes e 1 muller).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "515301", "revid": "89787", "url": "https://gl.wikipedia.org/wiki?curid=515301", "title": "A Panda, Pi\u00f1eiro, Xermade", "text": "A Panda \u00e9 un lugar da parroquia de Pi\u00f1eiro no concello lugu\u00e9s de Xermade na comarca da Terra Ch\u00e1. Segundo o IGE, en 2019 ti\u00f1a 7 habitantes (3 homes e 4 mulleres)."}
{"id": "515302", "revid": "89787", "url": "https://gl.wikipedia.org/wiki?curid=515302", "title": "A Pasadi\u00f1a, Pi\u00f1eiro, Xermade", "text": "A Pasadi\u00f1a \u00e9 un lugar da parroquia de Pi\u00f1eiro no concello lugu\u00e9s de Xermade na comarca da Terra Ch\u00e1. Segundo o IGE, en 2019 ti\u00f1a 12 habitantes (4 homes e 8 mulleres)."}
{"id": "515303", "revid": "89787", "url": "https://gl.wikipedia.org/wiki?curid=515303", "title": "A Pena, Pi\u00f1eiro, Xermade", "text": "A Pena \u00e9 un lugar da parroquia de Pi\u00f1eiro no concello lugu\u00e9s de Xermade na comarca da Terra Ch\u00e1. Segundo o IGE, en 2019 ti\u00f1a 4 habitantes (2 homes e 2 mulleres)."}
{"id": "515304", "revid": "89787", "url": "https://gl.wikipedia.org/wiki?curid=515304", "title": "Os Rebuxentos, Pi\u00f1eiro, Xermade", "text": "Os Rebuxentos \u00e9 un lugar da parroquia de Pi\u00f1eiro no concello lugu\u00e9s de Xermade na comarca da Terra Ch\u00e1. Segundo o IGE, en 2019 ti\u00f1a 15 habitantes (8 homes e 7 mulleres)."}
{"id": "515305", "revid": "89787", "url": "https://gl.wikipedia.org/wiki?curid=515305", "title": "As Ribas, Pi\u00f1eiro, Xermade", "text": "As Ribas \u00e9 un lugar da parroquia de Pi\u00f1eiro no concello lugu\u00e9s de Xermade na comarca da Terra Ch\u00e1. Segundo o IGE, en 2019 ti\u00f1a 2 habitantes (2 homes)."}
{"id": "515306", "revid": "89787", "url": "https://gl.wikipedia.org/wiki?curid=515306", "title": "Sanche Grande, Pi\u00f1eiro, Xermade", "text": "Sanche Grande \u00e9 un lugar da parroquia de Pi\u00f1eiro no concello lugu\u00e9s de Xermade na comarca da Terra Ch\u00e1. Segundo o IGE, en 2019 ti\u00f1a 21 habitantes (10 homes e 11 mulleres)."}
{"id": "515307", "revid": "85894", "url": "https://gl.wikipedia.org/wiki?curid=515307", "title": "Sanche", "text": "O top\u00f3nimo galego Sanche pode referirse a:"}
{"id": "515308", "revid": "23204", "url": "https://gl.wikipedia.org/wiki?curid=515308", "title": "Coreano medio", "text": "O coreano medio \u00e9 o per\u00edodo na historia da lingua coreana que sucedeu ao coreano antigo e que antecedeu ao coreano moderno. O l\u00edmite entre os per\u00edodos do coreano antigo e medio est\u00e1 identificado tradicionalmente co estabelecemento de Goryeo no ano 918, mais alg\u00fans estudosos coidan que data da \u00e9poca das invasi\u00f3ns mongois de Corea (mediados do s\u00e9culo XIII). O coreano medio div\u00eddese en dous per\u00edodos, o antigo e o tard\u00edo, que corresponden con Goryeo (at\u00e9 o ano 1392) e Joseon respectivamente. \u00c9 dif\u00edcil extraer informaci\u00f3n ling\u00fc\u00edstica dos textos do per\u00edodo antigo xa que est\u00e1n escritos empregando adaptaci\u00f3ns dos caracteres chineses. Esta situaci\u00f3n mudou no ano 1446 coa introduci\u00f3n do alfabeto hangul, polo que o coreano medio tard\u00edo achega os datos m\u00e1is importantes sobre a historia de Corea daquela \u00e9poca."}
{"id": "515309", "revid": "25871", "url": "https://gl.wikipedia.org/wiki?curid=515309", "title": "Sanche Pequeno, Pi\u00f1eiro, Xermade", "text": "Sanche Pequeno \u00e9 un lugar da parroquia de Pi\u00f1eiro no concello lugu\u00e9s de Xermade na comarca da Terra Ch\u00e1. "}
{"id": "515310", "revid": "89787", "url": "https://gl.wikipedia.org/wiki?curid=515310", "title": "O Toutelo, Pi\u00f1eiro, Xermade", "text": "O Toutelo \u00e9 un lugar da parroquia de Pi\u00f1eiro no concello lugu\u00e9s de Xermade na comarca da Terra Ch\u00e1. Segundo o IGE, en 2019 ti\u00f1a 10 habitantes (5 homes e 5 mulleres)."}
{"id": "515311", "revid": "89787", "url": "https://gl.wikipedia.org/wiki?curid=515311", "title": "A Vacariza, Pi\u00f1eiro, Xermade", "text": "A Vacariza \u00e9 un lugar da parroquia de Pi\u00f1eiro no concello lugu\u00e9s de Xermade na comarca da Terra Ch\u00e1. Segundo o IGE, en 2019 estaba deshabitado."}
{"id": "515312", "revid": "89787", "url": "https://gl.wikipedia.org/wiki?curid=515312", "title": "A Veiga, Pi\u00f1eiro, Xermade", "text": "A Veiga \u00e9 un lugar da parroquia de Pi\u00f1eiro no concello lugu\u00e9s de Xermade na comarca da Terra Ch\u00e1. Segundo o IGE, en 2019 ti\u00f1a 16 habitantes (8 homes e 8 mulleres)."}
{"id": "515313", "revid": "25871", "url": "https://gl.wikipedia.org/wiki?curid=515313", "title": "Framil, Pi\u00f1eiro, Xermade", "text": "Framil \u00e9 un lugar da parroquia de Pi\u00f1eiro no concello lugu\u00e9s de Xermade na comarca da Terra Ch\u00e1. "}
{"id": "515314", "revid": "25871", "url": "https://gl.wikipedia.org/wiki?curid=515314", "title": "A Xunqueira, Pi\u00f1eiro, Xermade", "text": "A Xunqueira \u00e9 un lugar da parroquia de Pi\u00f1eiro no concello lugu\u00e9s de Xermade na comarca da Terra Ch\u00e1. "}
{"id": "515315", "revid": "85894", "url": "https://gl.wikipedia.org/wiki?curid=515315", "title": "Mar\u00eda Teresa Fern\u00e1ndez Rodr\u00edguez", "text": "Mar\u00eda Teresa Fern\u00e1ndez Rodr\u00edguez, nada en Chantada o 15 de setembro en 1913 e finada no mesmo concello o 20 de xu\u00f1o de 1973, foi unha farmac\u00e9utica galega. e unha das primeiras docentes da Universidade de Santiago de Compostela.\nTraxectoria.\nCursou o bacharelato no Instituto de Lugo e posteriormente estudou na Facultade de Farmacia, destacando as s\u00faas cualificaci\u00f3ns en An\u00e1lise Qu\u00edmico. No curso 1933-34 foi Profesora Auxiliar de Pr\u00e1cticas de Qu\u00edmica Anal\u00edtica na Facultade de Farmacia de Santiago de Compostela.\nPublicaci\u00f3ns.\nFroito do traballo de investigaci\u00f3n en colaboraci\u00f3n con Aniceto Charro Arias resultan as publicaci\u00f3ns : \ne outras d\u00faas publicadas na revista \"Anales\" (Composici\u00f3n qu\u00edmica de productos alimenticios gallegos e An\u00e1lisis de las aguas minero-medicinales de Galicia). \nNa \u00e9poca da guerra civil volve a Chantada, onde rexentou unha botica at\u00e9 a s\u00faa xubilaci\u00f3n."}
{"id": "515316", "revid": "5863", "url": "https://gl.wikipedia.org/wiki?curid=515316", "title": "\u00c1ngel Seraf\u00edn Porto Ucha", "text": "\u00c1ngel Seraf\u00edn Porto Ucha, nado en Gul\u00e1ns (Ponteareas) o 1 de abril de 1945, \u00e9 un docente e investigador galego.\nTraxectoria.\nTras formarse e exercer como mestre de ensino primario, doutorouse en Filosof\u00eda e Ciencias da Educaci\u00f3n na UNED coa tese \"La Instituci\u00f3n Libre de Ense\u00f1anza en Galicia\" (1985). Foi titor no Centro Rexional da UNED en Pontevedra e Profesor Titular de Did\u00e1ctica e Organizaci\u00f3n Escolar na Facultade de Ciencias da Educaci\u00f3n da Universidade de Santiago de Compostela dende 1989 ata 2014, ano en que se xubilou. Dende ent\u00f3n \u00e9 profesor \"ad Honorem\".\nLeva publicado numerosos libros e artigos sobre a Instituci\u00f3n Libre de Ense\u00f1anza e as s\u00faas relaci\u00f3ns con Galicia, a depuraci\u00f3n do maxisterio, os procesos de formaci\u00f3n docente, e historias de vida de mestres e mestras."}
{"id": "515317", "revid": "89787", "url": "https://gl.wikipedia.org/wiki?curid=515317", "title": "Und morgen die ganze Welt", "text": "Und morgen die ganze Welt \u00e9 un filme franco-alem\u00e1n de 2020 dirixido por Julia von Heinz. Estreouse na competici\u00f3n do Festival Internacional de Cinema de Venecia. Foi escollido como candidato de Alema\u00f1a para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado."}
{"id": "515318", "revid": "1093", "url": "https://gl.wikipedia.org/wiki?curid=515318", "title": "Dick Van Dyke", "text": "Richard Wayne \"Dick\" Van Dyke, nado en West Plains, Missouri, o 13 de decembro de 1925, \u00e9 un actor de cinema e televisi\u00f3n estadounidense. \u00c9 recordado polas s\u00faas actuaci\u00f3ns nos filmes \"Mary Poppins\" e \"Chitty Chitty Bang Bang\", e nos programas de televisi\u00f3n \"The Dick Van Dyke Show\" (na d\u00e9cada de 1960) e \"\" (na d\u00e9cada de 1990).\nTraxectoria.\nNado en West Plains (Missouri) Dick Van Dyke creceu en Danville (Illinois). Os seus pais foron o vendedor Loren Wayne Van Dyke (1902-1975) e a esten\u00f3grafa Hazel Vorice (de solteira, Hazel McCord) (1896-1992). Era o irm\u00e1n m\u00e1is vello do actor Jerry Van Dyke (1931\u20132018), co\u00f1ecido polo seu papel na serie \"Coach\". A familia descende de John Alden, pasaxeiro do \"Mayflower\".\nA partir de 1931 foi \u00e1 escola primaria en Danville. Os Van Dyke mud\u00e1ronse a Crawfordsville, Indiana, durante dous anos e cando regresaron foi \u00e1 escola secundaria Danville. Entre os seus compa\u00f1eiros estaban Donald O'Connor e Bobby Short, que tam\u00e9n tiveron carreiras de \u00e9xito como artistas, e un dos seus amigos \u00edntimos era primo de Gene Hackman, que tam\u00e9n viv\u00eda en Danville neses anos. Cando era neno, animouse a entrar no mundo do espect\u00e1culo vendo os filmes de Laurel e Hardy.\nComezou a actuar na radio e apareceu tam\u00e9n en televisi\u00f3ns locais. Lanzouse, ent\u00f3n, a comedias musicais grazas \u00e1s cales logrou o \u00e9xito en Broadway, inclu\u00edndo un Tony en 1961. A principios dos anos 60, rodou o seu primeiro filme, \"Bye Bye Birdie\", xunto a Janet Leigh e Ann-Margret. Despois deste \u00e9xito, protagonizou \"Mary Poppins\" da Disney.\nFoi ent\u00f3n cando creou a s\u00faa propia serie de televisi\u00f3n, a comedia de situaci\u00f3n \"The Dick Van Dyke Show\". Ga\u00f1ou o premio Emmy en tres ocasi\u00f3ns entre 1963 e 1965. En 1977, recibiu un cuarto Emmy por \"Van Dyke and Company\". Tam\u00e9n apareceu en varios filmes e series de televisi\u00f3n, como \"Colombo\", \"Matlock\" e \"The Roads of Paradise\".\nUn d\u00eda, fixo unha aparici\u00f3n en \"The Law is the Law\" no papel dun m\u00e9dico, o doutor Mark Sloan, acusado inxustamente de asasinato. Desta personaxe naceu a serie \"\", en que interpretou dito doutor. Durou oito temporadas ata 2002, cando decidiu rematala.\nA partir de ent\u00f3n, Van Dyke f\u00edxose menos presente, a pesar de aparecer en \"Night at the Museum\" (2006). En 2018, interpretou a Mr. Dawes Jr. en \"Mary Poppins Returns\". Previamente interpretara a Mr. Dawes, Sr. (pai de Mr. Dawes, Jr.) no filme orixinal.\nVida persoal.\nEn 1948 casou con Margerie Willet coa que tivo 4 fillos: Christian, Barry, Stacy e Carrie. Divorci\u00e1ronse en 1984.\nVan Dyke viviu coa s\u00faa parella Michelle Triola Marvin durante m\u00e1is de trinta anos, ata a morte dela en 2009. Con 86 anos volveu casar o 29 de febreiro de 2012 cunha maquilladora de 40 anos, Arl\u00e8ne Silver.\nO seu fillo Barry Van Dyke tam\u00e9n foi co\u00f1ecido na pequena pantalla por interpretar o papel de Saint-John Hawke na serie \"Supercopter\" e de Dillon \"Boxey\" na serie \"Galactica 1980\" ."}
{"id": "515319", "revid": "23204", "url": "https://gl.wikipedia.org/wiki?curid=515319", "title": "Satam\u016bt f\u012bl-\u02bfi\u0161r\u012bn", "text": "Satam\u016bt f\u012bl-\u02bfi\u0161r\u012bn (en ) \u00e9 un filme sudan\u00e9s de 2019 dirixido por Amjad Abu Alalal. Foi escollido como candidato do Sud\u00e1n para o \u00d3scar \u00f3 mellor filme internacional na 93\u00aa edici\u00f3n dos premios, sendo a primeira vez que o pa\u00eds se presenta nesta categor\u00eda, mais finalmente non foi nomeado.\nSinopse.\nO home santo dunha remota vila pred\u00ed que un neno acabado de nacer morrer\u00e1 cando te\u00f1a vinte anos de idade."}
{"id": "515321", "revid": "23204", "url": "https://gl.wikipedia.org/wiki?curid=515321", "title": "Wiren (filme)", "text": "Wiren \u00e9 un filme surinam\u00e9s de 2018 dirixido por Ivan Tai-Apin. Foi escollido como candidato de Suriname para o \u00d3scar \u00f3 mellor filme internacional na 93\u00aa edici\u00f3n dos premios, sendo a primeira vez que o pa\u00eds presenta un filme nesta categor\u00eda, mais finalmente non foi nomeado.\nSinopse.\nUn rapaz xordo loita contra a discriminaci\u00f3n en Suriname."}
{"id": "515323", "revid": "89787", "url": "https://gl.wikipedia.org/wiki?curid=515323", "title": "Mary Moser", "text": "Mary Moser, nada en Londres o 27 de outubro de 1744 e finada na mesma cidade o 2 de maio de 1819, foi unha pintora inglesa, unha das artistas m\u00e1is famosas da Gran Breta\u00f1a do s\u00e9culo XVIII. Moser, unha das d\u00faas mulleres fundadoras da Royal Academy of Arts en 1768, pintou retratos, a\u00ednda que \u00e9 particularmente reco\u00f1ecida polas s\u00faas representaci\u00f3ns de flores.\nTraxectoria.\nMoser naceu en Londres e recibiu ensino do seu pai, George Michael Moser (1706-1783), artista e esmaltador nado en Su\u00edza. O talento de Moser foi evidente dende unha idade temper\u00e1, xa que ga\u00f1ou unha primeira medalla da Sociedade das Artes aos catorce anos, e exhibiu regularmente obras con motivos florais, as\u00ed como ocasionalmente pinturas de historia na Society of Artists of Great Britain. Con todo, dez anos despois, uniuse a outros 35 artistas (inclu\u00eddo o seu pai) para formar a Real Academia das Artes e xunto a Angelika Kauffmann tomou un papel activo nela.\nNun retrato grupal de Johann Zoffany, (1771\u201372; Royal Collection, Londres), m\u00f3strase os membros reunidos arredor dun modelo masculino espido, nun momento en que as mulleres foran exclu\u00eddas destas aulas para protexer o seu pudor. Para que Moser e Kauffmann puidesen ser inclu\u00eddas, Zoffany agregounas como retratos colgados na parede.\nGeorge Romney (c. 1770) pintou un retrato de Moser traballando nun bodeg\u00f3n que foi adquirido pola National Portrait Gallery de Londres en 2003.\nNa d\u00e9cada de 1790, Moser recibiu unha encarga prestixioso, pola que lle pagaron m\u00e1is de 900 libras, por parte da ra\u00ed\u00f1a Carlota para que completase un esquema decorativo floral para un cuarto da Casa Frogmore en Windsor, Berkshire. Despois de casar co capit\u00e1n Hugh Lloyd o 23 de outubro de 1793, retirouse e comezou a expor como afeccionada baixo o seu nome de casada. Moser continuou a exhibir os seus traballos na Real Academia ata 1802.\nNeste per\u00edodo, Moser tivo unha relaci\u00f3n con Richard Cosway, que despois se separou da s\u00faa esposa Maria. Moser viaxou con el durante seis meses nunha xira de debuxo en 1793. Nos seus cadernos el plasmou \u00abdeclaraci\u00f3ns lascivas\u00bb e \u00abcomparaci\u00f3ns inxustas entre ela e a Sra. Cosway\u00bb, o que implicaba que ela era moito m\u00e1is receptiva no terreo sexual que a s\u00faa esposa. Moser morreu en Upper Thornhaugh Street, Londres, o 2 de maio de 1819, e foi enterrada xunto ao seu esposo no cemiterio de Kensington.\nLegado.\nTrala morte de Moser en 1819, non se escolleron m\u00e1is mulleres como membros de pleno dereito da Academia ata Laura Knight en 1936."}
{"id": "515325", "revid": "15490", "url": "https://gl.wikipedia.org/wiki?curid=515325", "title": "Antonio Requeni", "text": "Antonio Requeni, nado en Buenos Aires o 8 de setembro de\u00a01930, \u00e9 un xornalista e escritor arxentino.\nTraxectoria.\nPasou os primeiros anos en Valencia e comezou os estudos de profesor na Escola Normal Mariano Acosta e a Universidade de la Plata. Foi elixido membro da Academia Arxentina de Letras en 1998. En 1958 foi bolseiro en Par\u00eds e \u00e9 membro da Fundaci\u00f3n Argentina para la Poes\u00eda, onde orienta e traballa nas Colecci\u00f3ns do selo de Lidia Vinciguerra.\nTraballou no diario \"La Prensa\" desde 1958 ata 1994, xubil\u00e1ndose como secretario de redacci\u00f3n. Colaborou en xornais arxentinos e estranxeiros. Foi correspondente de Radioprogramas Hemisferio de La Voz de las Am\u00e9ricas (Estados Unidos) e dirixiu a revista \"Italpress.\" Tam\u00e9n fixo cr\u00edtica bibliogr\u00e1fica en \"La Naci\u00f3n.\"\nA poes\u00eda de Antonio Requeni xorde na d\u00e9cada dos 50 do s\u00e9culo XX, na Arxentina, no medio de movementos culturais que poxaban por afianzarse e marcar unha nova tendencia. Antonio Requeni \u00e9 un poeta de luz, poeta que escribe sobre sobre a beleza, sobre a verdade, sobre o simple da vida e o paso do tempo, nunha linguaxe di\u00e1fana, con aire de lenda ou cr\u00f3nica dun susceso, reflexivo, con claridade conceptual e voz persoal.\nOs temas que percorren a s\u00faa poes\u00eda son a celebraci\u00f3n do amor e a natureza, a nostalxia da infancia, a melanc\u00f3lica deterioraci\u00f3n dos anos, o misterio, a beleza e a morte. \nO Bolet\u00edn Galego de Literatura publicou \"Un poeta arxentino en Galicia: Gonz\u00e1lez Carbalho\", de Antonio Requeni, traducido por Blanca Ana-Roig."}
{"id": "515326", "revid": "5863", "url": "https://gl.wikipedia.org/wiki?curid=515326", "title": "Mar\u00eda Elena Ferro Lamela", "text": ""}
{"id": "515327", "revid": "5863", "url": "https://gl.wikipedia.org/wiki?curid=515327", "title": "Mar\u00eda Elena Ferro", "text": ""}
{"id": "515328", "revid": "5863", "url": "https://gl.wikipedia.org/wiki?curid=515328", "title": "Elena Ferro Lamela", "text": ""}
{"id": "515334", "revid": "98629", "url": "https://gl.wikipedia.org/wiki?curid=515334", "title": "Ificles", "text": "Ificles foi, na mitolox\u00eda grega, o fillo de Anfitri\u00f3n e Alcmena, medio irm\u00e1n de Heracles. Era completamente humano, pero o seu irm\u00e1n Heracles era fillo de Zeus e de Alcmena.\nAcompa\u00f1ou a Heracles nalgunha das s\u00faas aventuras. Segundo Pausanias, participou na expedici\u00f3n de Heracles contra o rei Aux\u00edas, onde resultou ferido. Tam\u00e9n na guerra contra Troia e contra Lacedemonia que organizara Heracles como vinganza contra os fillos de Hipocoonte, que mataran \u00f3 fillo de Licimnio. Heracles resultou vitorioso pero Ificles morreu nesta segunda batalla . A tumba estaba en Fenea (Arcadia), onde fora trasladado cando resultou ferido.\nIficles fora un dos participantes na caza do xabaril de Calid\u00f3n. Eneo, rei de Calid\u00f3n, cidade de Etolia, esqueceu nomear a Artemisa durante un sacrificio e a deusa, para vingarse, mandou sobre a cidade un enorme xabaril que devastou o pa\u00eds. Un dos fillos do rei, Meleagro, organizou unha partida de caza para acabar con el, na que participaron diferentes heroes, como Xas\u00f3n, Teseo, Atalanta e o citado Ificles .\nIficles casou con Automedusa, filla de Alc\u00e1too , coa quen tivo un fillo, Iolao. Posteriormente, e tras repudiar a Automedusa, casou coa filla m\u00e1is nova de Creonte, concedida como recompensa polo seu papel na guerra contra Orc\u00f3meno, \u00e1 vez que Heracles casaba coa filla m\u00e1is vella, M\u00e9gara.\nIolao tam\u00e9n acompa\u00f1ou a Heracles nalgunha ocasi\u00f3n: foi el que o axudou a acabar coa Hidra de Lerna e, mentres Heracles \u00eda cortando as s\u00faas cabezas, el cauterizaba o mu\u00f1\u00f3n con tiz\u00f3ns acesos que fixera queimando un bosque pr\u00f3ximo \nEn certa ocasi\u00f3n, Hera, celosa das m\u00faltiples aventuras do seu marido Zeus, mandou un ramo de loucura contra Heracles, que lanzou \u00f3 lume \u00f3s seus propios fillos, que tivera con M\u00e9gara e mais dous fillos de Ificles , que salvou unicamente a Iolao e \u00e1 propia M\u00e9gara. Este asasinato foi a orixe dos doce traballos de Heracles, a\u00ednda que Eur\u00edpides e outros sit\u00faan este feito moito m\u00e1is tarde, despois dos traballos."}
{"id": "515338", "revid": "5663199", "url": "https://gl.wikipedia.org/wiki?curid=515338", "title": "Leucophaeus atricilla", "text": ""}
{"id": "515339", "revid": "5663201", "url": "https://gl.wikipedia.org/wiki?curid=515339", "title": "Ichthyaetus melanocephalus", "text": ""}
{"id": "515340", "revid": "5863", "url": "https://gl.wikipedia.org/wiki?curid=515340", "title": "Rabo de touro", "text": "O rabo de touro \u00e9 un prato t\u00edpico cordob\u00e9s consistente nun estufado de rabo de vaca ou touro. \nTr\u00e1tase dun rag\u00fa (guiso de carne que adoita ir acompa\u00f1ado de verduras), que se coci\u00f1a frecuentemente en diversas coci\u00f1as andaluzas.\nHistoria.\nO consumo do rabo de touro co\u00f1\u00e9cese desde a \u00e9poca romana. Marcus Gavius Apicius, gastr\u00f3nomo do s\u00e9culo I autor do libro \"De re coquinaria\", que constit\u00fae unha fonte para co\u00f1ecer a gastronom\u00eda no mundo romano na \u00e9poca dos emperadores Augusto e Tiberio, mencionaba na s\u00faa obra un delicioso estufado \"ao estilo de Ostia\", que ben pode tomarse como antecedente deste prato.\nPor\u00e9n, a s\u00faa orixe na coci\u00f1a espa\u00f1ola sit\u00faase no s\u00e9culo XVI e en C\u00f3rdoba en que, nos seus inicios, prepar\u00e1base cos rabos de touros bravos, tras a corrida.\nPero \u00e9 a finais do s\u00e9culo XIX cando s receita tradicional comeza a cocerse nas casas cordobesas, nunha \u00e9poca de m\u00e1ximo esplendor do toureo. \nOutros usos.\nOs rabos de touro e de vaca tam\u00e9n \u00e9 moi com\u00fan usalos para elaborar sancochos en pa\u00edses como Colombia, Ecuador e Venezuela. Nos dous primeiros co\u00f1\u00e9cese como \"sancocho de cola\", mentres que en Venexuela se chama \"sopa de rabo\".\nUnha opini\u00f3n for\u00e1nea.\nSobre o rabo de touro a escritora de libros de coci\u00f1a e antrop\u00f3loga cultural brit\u00e1nica de orixe sefard\u00ed Claudia Roden, dixo nas notas introdutorias \u00e1 receita cl\u00e1sica deste famoso prato: \u00aba forma en que se fac\u00eda tradicionalmente coas colas de touro que se entregaban como trofeo aos toureiros, e o que se chaman \"rabos de boi\" nos Estados Unidos non te\u00f1en nada que ver, sen\u00f3n que son as do gando de carne com\u00fan. Despois dunha cocci\u00f3n longa e lenta, a carne v\u00f3lvese tenra como a seda, e a salsa \u00e9 rica e xelatinosa, cos sabores embriagadores achegados polo vi\u00f1o e o brandy: este prato \u00e9 un luxo\u00bb. \nReceita de rabo de touro.\nIngredientes (para 4 ou 6 persoas).\n2 rabos de touro, 1 cebola grande, 2 tomates grandes, 5 ou 6 dentes de allo, 7 ou 8 grans de pementa, 4 ou 5 cenorias, 1 folla de loureiro, un vaso de vi\u00f1o branco, un chorri\u00f1o de aceite de oliva e 2 culleri\u00f1as de sal.\nElaboraci\u00f3n.\nP\u00f3\u00f1ense os rabos tallados e lavados na ola a lume forte, cubertos de auga, quit\u00e1ndoselle a escuma. P\u00edcase a cebola, o tomate pelado, os allos e t\u00e1llanse as cenorias, eng\u00e1dese \u00e1 ola todo o resto dos ingredientes e ponse a cocer a lume lento durante 3 ou 4 horas."}
{"id": "515341", "revid": "89787", "url": "https://gl.wikipedia.org/wiki?curid=515341", "title": "Zamalek", "text": "Zamalek (en \u00e1rabe exipcio, \u0627\u0644\u0632\u0645\u0627\u0644\u0643, AFI: [ez.z\u00e6\u02c8m\u00e6\u02d0lek]), termo que procede orixinariamente do turco \"\u00fcz\u00fcml\u00fck\", que significa \"vi\u00f1edo)\" \u00e9 un acomodado barrio do oeste do Cairo, Exipto, que ocupa a parte norte da illa Gezira no r\u00edo Nilo. \nA illa est\u00e1 conectada coas ribeiras do r\u00edo mediante tres pontes en cada un dos lados leste e oeste da illa, entre os que se encntran a Ponte Qasr al-Nil e a Ponte do 6 de Outubro, e tivo varias fases de crecemento poboacional debidas a eventos econ\u00f3micos e pol\u00edticos, o que conduciu ao aumento da densidade de poboaci\u00f3n nalgunhas partes da illa e a grandes reduci\u00f3ns das zonas verdes do barrio de Zamalek, a\u00ednda que se conserva un gran cinto verde no centro da illa que divide os duos barrios.\nDescrici\u00f3n.\nXunto con Maadi, Mohandessin, Heli\u00f3polis e Garden City, Zamalek \u00e9 un dos barrios residenciais acomodados da \u00e1rea metropolitana do Cairo. En Zamalek viven tam\u00e9n moitos estranxeiros. Hai moitos apartamentos con escaso mantemento debido a que os seus propietarios rara vez fan melloras; tam\u00e9n hai programas de control de rendas de aluguer que permiten que alg\u00fans complexos residenciais de Zamalek alberguen a exipcios con ingresos baixos e medios.\nAs r\u00faas tranquilas e arboradas e os bloques de apartamentos e vilas do s\u00e9culo XIX fano unha das zonas m\u00e1is atractivas da cidade e unha zona residencial privilexiada para moitos expatriados europeos no Cairo. Tam\u00e9n \u00e9 un barrio que cont\u00e9n moitos restaurantes, bares e cafetar\u00edas elegantes, inclu\u00eddos \"ahwas\" tradicionais ao aire libre e bares europeos. A zona da illa Gezira tam\u00e9n \u00e9 activa culturalmente: cont\u00e9n galer\u00edas de arte e museos, inclu\u00eddo o Museo de Cer\u00e1mica Isl\u00e1mica, e d\u00faas das salas de concertos e artes esc\u00e9nicas m\u00e1is importantes do Cairo, a espaciosa \u00d3pera de El Cairo e o El Sawy Culturewheel Centre.\nHistoria.\nBaixo o mandato de Ismail Pax\u00e1 (1863 - 1879) a illa cham\u00e1base \"Jardin des Plantes\" (Xard\u00edn das Plantas) debido \u00e1 s\u00faa gran colecci\u00f3n de plantas ex\u00f3ticas procedentes de todo o mundo. O dese\u00f1ador paisaxista franc\u00e9s De la Chevalerie dese\u00f1ou o paisaxismo da illa, con xard\u00edns e viveiros. Na ribeira leste constru\u00edu un quiosco para atender \u00e1 illa e supervisar o seu desenvolvemento.\nO quiosco foi substitu\u00eddo en 1869 polo Palacio de Gezirah, unha mansi\u00f3n de ver\u00e1n con forma de \"U\" dese\u00f1ada por Julius Franz Pax\u00e1 e decorada por Karl Von Diebitsch. O palacio foi constru\u00eddo para os h\u00f3spedes que asistiron \u00e1 inauguraci\u00f3n do Canal de Suez en 1869. O emperador Francisco Xos\u00e9 I de Austria e a emperatriz Eugenia de Montijo foron alg\u00fans dos h\u00f3spedes do palacio. Na actualidade, o Palacio de Gezirah \u00e9 a parte central do Hotel Marriott O Cairo, cuxa azotea ten un teatro ao aire libre fronte ao Nilo.\nTam\u00e9n se constru\u00edron outros palacios en Zamalek, inclu\u00eddo o palacio do pr\u00edncipe Sa'id Toussoun, que actualmente cont\u00e9n oficinas do Consello de Ministros de Exipto, e o palacio do pr\u00edncipe Amr Ibrahim (1924), que alberga actualmente o Museo de Cer\u00e1mica Isl\u00e1mica. \nEn 1882 constru\u00eduse o Gezira Sporting Club na zona sur da illa. Posteriormente, o capit\u00e1n brit\u00e1nico Stanley Flower constru\u00edu en Zamalek un xard\u00edn acu\u00e1tico co\u00f1ecido como \"Grotto Garden\", que contaba cunha dest\u00e1cabel colecci\u00f3n de peixes africanos.\nVarios personaxes not\u00e1beis exipcios viviron en Zamalek, inclu\u00edda a \"Se\u00f1ora da Canci\u00f3n \u00c1rabe\", Umm Kalzum. As\u00ed mesmo \u00e9 a localidae natal da famosa escritora e antrop\u00f3loga cultural brit\u00e1nica, de orixe sefard\u00ed, Claudia Roden."}
{"id": "515344", "revid": "785", "url": "https://gl.wikipedia.org/wiki?curid=515344", "title": "Derbi Celta-Deportivo", "text": ""}
{"id": "515345", "revid": "785", "url": "https://gl.wikipedia.org/wiki?curid=515345", "title": "Derbi Deportivo-Celta", "text": ""}
{"id": "515346", "revid": "785", "url": "https://gl.wikipedia.org/wiki?curid=515346", "title": "Derbi entre Deportivo e Celta", "text": ""}
{"id": "515347", "revid": "785", "url": "https://gl.wikipedia.org/wiki?curid=515347", "title": "Derbi entre o Celta e o Deportivo", "text": ""}
{"id": "515348", "revid": "785", "url": "https://gl.wikipedia.org/wiki?curid=515348", "title": "Derbi entre o Deportivo e o Celta", "text": ""}
{"id": "515349", "revid": "54334", "url": "https://gl.wikipedia.org/wiki?curid=515349", "title": "Alberto V\u00e1zquez Corzo", "text": "Alberto V\u00e1zquez Corzo, que asina co pseud\u00f3nimo literario de A.V. Corzo, nado na Coru\u00f1a en 1975, \u00e9 un escritor e monitor deportivo galego.\nTraxectoria.\nNado na Coru\u00f1a de familia valdeorresa (a s\u00faa avoa era de Candeda, en Carballeda de Valdeorras), aos 23 anos instalouse no Barco. \u00c9 monitor deportivo en escolas."}
{"id": "515350", "revid": "1093", "url": "https://gl.wikipedia.org/wiki?curid=515350", "title": "A.V. Corzo", "text": ""}
{"id": "515351", "revid": "1888", "url": "https://gl.wikipedia.org/wiki?curid=515351", "title": "Rafael Garc\u00eda Sampayo", "text": "Rafael Garc\u00eda Sampayo, nado en Cerva\u00f1a (Silleda) cara a 1913 e finado na Coru\u00f1a o 11 de decembro de 1998, foi un pol\u00edtico galego.\nTraxectoria.\nFillo de Manuel Garc\u00eda Moreiras e irm\u00e1n de Manuel Garc\u00eda Sampayo. A familia trasladouse a Portar\u00eds na parroquia de Lois en Ribadumia. Militante de Falange, co golpe de Estado do 18 de xullo de 1936 presentouse voluntario en Pontevedra para ser enviado \u00e1 fronte de Guadarrama en agosto. Combateu na guerra civil. A Garda Civil det\u00edvoo en xu\u00f1o de 1942 por dispararlle a C\u00e1ndido Betanzos Charl\u00edn, m\u00e9dico de Meis, que se opu\u00f1a a que mantivera relaci\u00f3ns cunha filla s\u00faa. Foi alcalde de Ribadumia entre 1943 e 1944. Renunciou como alcalde por negarse a subornos e presi\u00f3ns na distribuci\u00f3n dos recursos do racionamento. Instalouse na Coru\u00f1a dende finais dos anos coarenta e desenvolveu a s\u00faa actividade como pequeno industrial fabricando brochas de barbear en H\u00e9rcules Industrial Brochera. Finou na Coru\u00f1a o 11 de decembro de 1998.\nVida persoal.\nCasou coa filla do m\u00e9dico de Meis, Ang\u00e9lica Encarnaci\u00f3n Betanzos Mill\u00e1n, e foi pai de Mar\u00eda Pilar, Mar\u00eda Encarnaci\u00f3n, Jes\u00fas, Mar\u00eda Gema, Mar\u00eda del Socorro, Rafael e Gabriel Garc\u00eda Betanzos. Foi avo do escritor galego Jos\u00e9 Ant\u00f3nio Lozano."}
{"id": "515352", "revid": "5663352", "url": "https://gl.wikipedia.org/wiki?curid=515352", "title": "The Simpsons (temporada 14)", "text": "Esta \u00e9 unha lista dos episodios que compo\u00f1en a duod\u00e9cima curta temporada da serie de animaci\u00f3n \"The Simpsons\". "}
{"id": "515353", "revid": "5663354", "url": "https://gl.wikipedia.org/wiki?curid=515353", "title": "D\u00e9cimo cuarta tempada de The Simpsons", "text": ""}
{"id": "515354", "revid": "5663358", "url": "https://gl.wikipedia.org/wiki?curid=515354", "title": "D\u00e9cimo cuarta temporada de The Simpsons", "text": ""}
{"id": "515356", "revid": "85894", "url": "https://gl.wikipedia.org/wiki?curid=515356", "title": "Cristina Torre Cervig\u00f3n", "text": "Cristina Torre Cervig\u00f3n, nada en Madrid en 1942, \u00e9 unha xe\u00f3loga, coleccionista e presidenta da Fundaci\u00f3n Torres-Pujales.\nTraxectoria.\nCristina Torre, de familia coru\u00f1esa, estudou o bacharelato no Instituto Eusebio da Guarda da Coru\u00f1a, e posteriormente trasladouse a Madrid licenci\u00e1ndose na Facultade de Ciencias ( Xeolox\u00eda) pola Universidade Complutense de Madrid (UCM). Traballou como profesora axudante da UCM, e na Universidade Aut\u00f3noma de Madrid. Acadou o n\u00famero un da oposici\u00f3n a profesorado de Ensino Medio e exerceu como catedr\u00e1tica de biolox\u00eda-xeolox\u00eda no IES Beatriz Galindo de Madrid. \nEn 1977 casou co pintor Julio Pujales, con quen comezou a s\u00faa afecci\u00f3n \u00e1 arte moderna. En 2006 tras a morte do seu marido creou a Fundaci\u00f3n Torre-Pujales, e posteriormente o Museo de Arte Contempor\u00e1nea Costa da Morte en Corme. En 2020 a Fundaci\u00f3n doou case mil libros ao Xeoparque da Costa da Morte, depositados nunha estancia da biblioteca municipal de Laxe, que se denominar\u00e1 colecci\u00f3n Ux\u00edo Torre Enciso."}
{"id": "515359", "revid": "89787", "url": "https://gl.wikipedia.org/wiki?curid=515359", "title": "Peanuts", "text": "Peanuts \u00e9 unha historieta de banda dese\u00f1ada diaria e dominical estadounidense escrita e ilustrada por Charles M. Schulz que se publicou dende o 2 de outubro de 1950 at\u00e9 o 13 de febreiro de 2000. \"Peanuts\" \u00e9 unha das historietas de banda dese\u00f1ada m\u00e1is populares e influentes da historia, con 17\u00a0897 tiras publicadas en total, o que o converte na \"historia m\u00e1is longa xamais contada por un \u00fanico ser humano\". No momento da morte de Schulz no ano 2000, \"Peanuts\" imprim\u00edase en 2\u00a0600 xornais, con arredor de 355\u00a0mill\u00f3ns de lectores en 75 pa\u00edses, e foi traducido a 21 linguas. \"Peanuts\" axudou a asentar a tira de catro cadros como o st\u00e1ndar nos Estados Unidos, e xunto coa mercadotecnia val\u00e9ronlle a Schulz m\u00e1is de mil mill\u00f3ns de d\u00f3lares."}
{"id": "515360", "revid": "98629", "url": "https://gl.wikipedia.org/wiki?curid=515360", "title": "The Peanuts Movie", "text": "The Peanuts Movie (tam\u00e9n co\u00f1ecido nalg\u00fans pa\u00edses como Snoopy and Charlie Brown: A Peanuts Movie) \u00e9 un filme estadounidense de animaci\u00f3n de 2015 dirixido por Steve Martino. Bas\u00e9ase na historieta de banda dese\u00f1ada \"Peanuts\", creada por Charles M. Schulz. Foi producido por Blue Sky Studios e distribu\u00eddo por 20th Century Fox. \u00c9 a quinta longametraxe baseada en \"Peanuts\", e a primeira en 35 anos. Conta coas voces de Noah Schnapp como Charlie Brown e, a trav\u00e9s de gravaci\u00f3ns de son, Bill Melendez como Snoopy e Woodstock."}
{"id": "515361", "revid": "23204", "url": "https://gl.wikipedia.org/wiki?curid=515361", "title": "Charles M. Schulz", "text": ""}
{"id": "515362", "revid": "23204", "url": "https://gl.wikipedia.org/wiki?curid=515362", "title": "Charles Monroe Schulz", "text": ""}
{"id": "515365", "revid": "98629", "url": "https://gl.wikipedia.org/wiki?curid=515365", "title": "H\u00e9liopolis (filme de 2020)", "text": "H\u00e9liopolis (en ) \u00e9 un filme alxeriano de 2020 dirixido por Djafar Gacem. Foi escollido como candidato de Alxeria para o \u00d3scar \u00f3 mellor filme internacional na 93\u00aa edici\u00f3n dos premios, mais foi retirada despois de que a estrea se cancelase por mor da pandemia de COVID-19. Os cineastas anunciaron a s\u00faa intenci\u00f3n de competir o ano seguinte. En outubro de 2021, foi escollida de novo como a representante alxeriana para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado.\nSinopse.\nEn Guelma, o 4 de maio de 1945, prod\u00facese un acontecemento que cambia a vida dunha familia alxeriana."}
{"id": "515369", "revid": "1131", "url": "https://gl.wikipedia.org/wiki?curid=515369", "title": "Escola de Arte de Saint Martin", "text": "A Escola de Arte de Saint Martin (en ingl\u00e9s \"Saint Martin's School of Art\") foi unha escola de arte de Londres (Reino Unido). Fundada en 1854, nun principio dependente da igrexa de St Martin-in-the-Fields.\nEn 1986 formou parte da Universidade das Artes de Londres. En 1989 fusionouse coa Escola Central de Arte e Dese\u00f1o para formar o \"Central Saint Martins College of Arte and Design\".\nHistoria.\n\"Saint Mart\u00edn's School of Art\" foi fundada en 1854 por Henry Mackenzie, vigairo da igrexa de St Martin-in-the-Fields, independiz\u00e1ndose dela en 1859. A escola estaba situada no andar superior de \"St Mart\u00edn's Northern School\" na r\u00faa Shelton (ent\u00f3n chamada Castle), ao norte de Long Acre. Sir John Gilbert foi o primeiro director da escola, segu\u00edndoo no posto en 1870 John Parker. \nDesde 1952 at\u00e9 1979 Frank Martin foi a cabeza vis\u00edbel do departamento de escultura de Saint Martin. El foi o respons\u00e1bel de contratar a xoves escultores como Anthony Caro, Robert Clatworthy, Elisabeth Frink e Eduardo Paolozzi para ensinar, e tam\u00e9n contratou como profesores a tempo parcial a alumnos acabados de titularse na escola, como David Annesley, Michael Bolus, Phillip King, Tim Scott, Bill Tucker o Isaac Witkin. \nA influencia de Caro foi particularmente grande, e o grupo ao redor del chegou a ser co\u00f1ecido como a \"Nova Xeraci\u00f3n de escultores brit\u00e1nicos\". O departamento de escultura converteuse, en palabras de Tim Scott no \"m\u00e1is famoso no mundo da arte\".\nSan Mart\u00edn converteuse en parte da Universidade das Artes de Londres en 1986, e, en 1989, fusionouse coa Escola Central de Arte e Dese\u00f1o para formar o \"Central Saint Martins College of Arte and Design\".\nA primeira actuaci\u00f3n en p\u00fablico dos \"Sex Pistols\" tivo lugar na escola o 6 de novembro de 1975.\nAlumnos distinguidos.\nForon alumnos da escola, entre outros, os seguintes:"}
{"id": "515371", "revid": "5863", "url": "https://gl.wikipedia.org/wiki?curid=515371", "title": "Claudia Douek", "text": ""}
{"id": "515372", "revid": "89787", "url": "https://gl.wikipedia.org/wiki?curid=515372", "title": "Tim Scott (artista)", "text": "Tim Scott, nado en 1937 en Londres, Reino Unido, \u00e9 un escultor brit\u00e1nico co\u00f1ecido polas s\u00faas esculturas abstractas feitas de acr\u00edlico transparente e aceiro.\nTraxectoria.\nMentres estudaba arquitectura, Scott tam\u00e9n estudou escultura a tempo parcial na Escola de Arte de Saint Martin, onde tam\u00e9n foi m\u00e1is tarde profesor. Inspirado no exemplo de David Smith, Scott comezou a facer esculturas empregando materiais como fibra de vidro, vidro, metal e follas de acr\u00edlico.\nScott formou parte dun grupo de novos escultores co\u00f1ecidos como \"Nova Xeraci\u00f3n\", que expuxeron xuntos en Londres a mediados dos anos 1960. \nNos anos 1970, Scott creou a s\u00faa innovadora serie de esculturas de acr\u00edlico e aceiro en lousas grosas. Frustrado en \u00faltima instancia pola fraxilidade dos pl\u00e1sticos naquel momento, cambiou ao aceiro polo seu material, abandonando as s\u00faas follas de acr\u00edlico por completo.\nA obra de Tim Scott p\u00f3dese atopar en moitas colecci\u00f3ns importantes, inclu\u00edndo 12 obras na Tate, Londres, e no Museo de Arte Moderna de Nova York. As s\u00faas esculturas tam\u00e9n foron expostas en mostras colectivas, inclu\u00edda a exposici\u00f3n itinerante \"Kaleidoscope: Color and Sequence in Arts British de Arts Council\", que estivo no \"Yorkshire Sculpture Park\" en xu\u00f1o de 2017.\nFoi, entre outros traballos, profesor na Akademie der Bildenden K\u00fcnste N\u00fcrnberg (Academia de Belas Artes de N\u00faremberg)."}
{"id": "515373", "revid": "55340", "url": "https://gl.wikipedia.org/wiki?curid=515373", "title": "Desembarque de Normand\u00eda", "text": ""}
{"id": "515374", "revid": "5863", "url": "https://gl.wikipedia.org/wiki?curid=515374", "title": "Euristeo", "text": "Na mitolox\u00eda grega, Euristeo foi o fillo de Est\u00e9nelo (fillo de Perseo) e de N\u00edcipe (filla de P\u00e9lope). Foi rei da Arg\u00f3lida (rexi\u00f3n que comprend\u00eda Micenas, Argos, Midea e Tirinto). Casou con Ant\u00edmaca, filla de Anfidamante .\n\u00c1 vez que N\u00edcipe estaba xestante, tam\u00e9n o estaba Alcmena, embarazada de Zeus. Durante o embarazo, Zeus prometeu o trono de Micenas \u00f3 primox\u00e9nito da estirpe de Perseo, dando por suposto que ser\u00eda o seu fillo, Heracles . Pero Hera, a esposa de Zeus, atrasou o momento do parto ordenando \u00e1 s\u00faa filla Ilit\u00eda (deusa dos partos) que o detivese , e Ilit\u00eda as\u00ed o fixo, sentando no limiar da porta de Alcmena (do pazo ou da s\u00faa habitaci\u00f3n) coas pernas pechadas e as mans entrelazadas diante dos xeonllos; \u00e1 vez que aceleraba o parto de Euristeo. A serva de Alcmena, Galantis (ou Gal\u00e1ntide), frustrou o intento e d\u00edxolle a Ilit\u00eda que Alcmena xa parira, polo que a deusa soltou as mans e se levantou, e as\u00ed puido por fin producirse o parto. Pero Euristeo xa nacera, setemesi\u00f1o, e puido facerse co trono de Micenas.\nEuristeo, rei de Micenas.\nXa adultos os dous, Hera, celosa das m\u00faltiples aventuras do seu marido Zeus, mandou un ramo de loucura contra Heracles, que lanzou \u00f3 lume \u00f3s seus propios fillos, que tivera con M\u00e9gara, e mais dous fillos de Ificles . \nRecuperada a cordura, Heracles exiliouse e foi ata o or\u00e1culo de Delfos para saber qu\u00e9 facer para expiar o pecado cometido. A Pitia mandoulle po\u00f1erse \u00f3 servizo do seu primo Euristeo, durante un prazo de doce anos, e realizar os dez traballos que este tivera a ben ordenarlle.\nNa lenda, Heracles aparece sempre como home forte, fermoso, xeneroso, valente, etc., mentres que Euristeo \u00e9 un personaxe imperfecto, f\u00edsica e moralmente, pusil\u00e1nime e covarde. Deste xeito, Euristeo ag\u00f3chase ante Heracles cando trae \u00e1 s\u00faa presenza os animais monstruosos que lle ordena cazar, ata rematar comunic\u00e1ndose con el mediante un servente, Copreo , e mandar constru\u00edr un c\u00e1ntaro de bronce, enterrado, no que poder esconderse no caso dunha posible agresi\u00f3n por parte de Heracles. Foron estes traballos os que forxaron a sona de heroe de Heracles e lle fixeron merecente da apoteose e divinizaci\u00f3n. \nRematado o tempo de servizo e cumpridos \u00e1 s\u00faa satisfacci\u00f3n os traballos encomendados, Euristeo ofreceu un sacrificio, \u00f3 que invitou \u00f3 propio Heracles, pero os fillos do rei ofrec\u00e9ronlle unha raci\u00f3n de carne menor que \u00f3s demais invitados, polo que Heracles se sentiu ultraxado e matou a tres deles .\nEuristeo prohibiu a Heracles asentarse en Tirinto e incluso, trala morte do heroe, prohibiu tam\u00e9n o regreso de Alcmena, e a de Ificles e mais Iolao. Euristeo seguiu persiguindo a Alcmena e \u00f3s her\u00e1clidas e obrigou \u00f3s reis respectivos que os expulsaran de Corinto e de Traquis. Puideron fuxir e acollerse en Atenas a\u00ednda que Euristeo esixiu que a botasen da cidade, a\u00ednda que os atenienses se negaron, polo que lles declarou a guerra. Perdendo a contenda, Euristeo fuxiu e foi perseguido por Hilo, o fillo m\u00e1is vello de Heracles, que lle deu alcance e o matou . Cortoulle a cabeza e entregouna a Alcmena, que lle sacou os ollos.\nExiste unha tradici\u00f3n, recollida en tempos de Alexandre, que di que Heracles e Euristeo foran amantes, e que aquel realizou os traballos por amor ."}
{"id": "515375", "revid": "98629", "url": "https://gl.wikipedia.org/wiki?curid=515375", "title": "St Martin-in-the-Fields", "text": "St Martin-in-the-Fields \u00e9 unha igrexa anglicana situada na esquina nordeste da Trafalgar Square, na cidad de Westminster, Londres. Est\u00e1 dedicada a san Marti\u00f1o de Tours.\nHistoria.\nO edificio actual foi constru\u00eddo entre 1721 e 1726, en estilo neocl\u00e1sico, polo arquitecto James Gibbs. O seu dese\u00f1o foi bastante criticado na s\u00faa \u00e9poca, pero posteriormente f\u00edxose famoso e foi copiado frecuentemente nos Estados Unidos. \nE, na India, St Andrew's Church, no barrio Egmore de Chennai (Madr\u00e1s), \u00e9 unha copia desta igrexa.\nPola s\u00faa situaci\u00f3n destacada, St Martin-in-the-Fields \u00e9 unha das igrexas m\u00e1is famosas de Londres. Tam\u00e9n \u00e9 co\u00f1ecida polo seu traballo en favor das persoas sen fogar, a trav\u00e9s do seu centro \"The Connection at St Martin-in-the-Fields\".\nNesta igrexa sir Neville Marriner deu en 1956 ps seus primeiros concertos de m\u00fasica barroca coa s\u00faa Academy of St Martin in the Fields."}
{"id": "515377", "revid": "1822", "url": "https://gl.wikipedia.org/wiki?curid=515377", "title": "Ilit\u00eda", "text": "Ilit\u00eda, na mitolox\u00eda grega, era a deusa dos partos (e, por conseguinte, das comadroas). Era filla de Zeus e Hera, e irm\u00e1 de Ares, Hefesto e Hebe. Por veces aparece o nome en plural, \"Ilit\u00edas\", que se entenden como unha multitude de xenios femininos. O equivalente romano \u00e9 \"Lucina\".\nAsistiu \u00f3 nacemento de Atenea da cabeza de Zeus. Sobre Zeus pesaba unha profec\u00eda semellante \u00e1 que Xea anunciara a Cronos: que ser\u00eda destronado polo fillo da s\u00faa filla. Por iso, cando soubo que a s\u00faa esposa Metis estaba embarazada, abreu a boca e comeuna. Pero cando chegou o momento do parto, comezou a sufrir fortes dores de cabeza, e Hefesto (ou Prometeo, segundo outras fontes) abriulle a cabeza cun machado, e as\u00ed puido nacer Atenea, adulta, armada de lanza, coiraza e casco, e exclamando alaridos de guerra.\nAs\u00f3ciase con Artemisa e con Hera, ata o punto de que \u00e1s veces figura como ep\u00edteto desta .\nPausanias, citando a Ol\u00e9n, un poeta da antiga Grecia que compuxo himnos a Ilit\u00eda, Hera e Delos, pero que xa non se conservan, di que Ilit\u00eda era m\u00e1is antiga que Cronos.\n\u00d3 servizo de Hera.\nIlit\u00eda \u00e9 co\u00f1ecida por po\u00f1erse \u00f3 mandado da s\u00faa nai, Hera, na persecuci\u00f3n das amantes e fillos bastardos de Zeus. Foi o caso do nacemento de Apolo e o de Heracles.\nCando Leto, unha das amantes de Zeus, pre\u00f1ada de Apolo e Artemisa, \u00eda parir, Hera quixo impedilo e pediu a Ilit\u00eda que non fose atendela; para alg\u00fans, ret\u00edvoa na terra dos hiperb\u00f3reos. Ademais, persiguiu a Leto para que ningunha terra a acollese, a\u00ednda que Leto puido refuxiarse na illa flotante de Ortiguia, hoxe Delos, onde estivo de parto durante sete d\u00edas. \u00d3 final, os deuses, conmovidos, mandaron a Iris, mensaxeira dos deuses, a buscala e, en canto puxo o p\u00e9 na illa, naceu Artemisa. Artemisa, acabada de nacer, axudou \u00e1 nai e naceu Apolo \nNoutro momento, Zeus uniuse con Alcmena e esta quedou embarazada de Heracles . Simultaneamente, Est\u00e9nelo (tam\u00e9n fillo de Perseo e t\u00edo de Heracles) e N\u00edcipe esperaban o seu fillo. Durante estes embarazos, Zeus prometeu o trono de Micenas \u00f3 primox\u00e9nito da estirpe de Perseo, dando por suposto que ser\u00eda o seu fillo, Heracles . Pero Hera, a celosa esposa de Zeus, atrasou o momento do parto ordenando \u00e1 s\u00faa filla Ilit\u00eda que o detivese e adiantara o de Est\u00e9nelo, e Ilit\u00eda obedeceu, sentando no limiar da porta de Alcmena (do pazo ou da s\u00faa habitaci\u00f3n) coas pernas pechadas e as mans entrelazadas diante dos xeonllos ; \u00e1 vez que aceleraba o parto de N\u00edcipe. A serva de Alcmena, Galantis (ou Gal\u00e1ntide), frustrou o intento e d\u00edxolle a Ilit\u00eda que Alcmena xa parira, polo que a deusa soltou as mans e se levantou, e as\u00ed puido por fin producirse o parto. Irritada polo engano, Ilit\u00eda converteu a Galantis en donicela e condenouna a parir pola boca, por ter unha boca mentireira.\nPero mentres tanto, Euristeo, o fillo que esperaba Est\u00e9nelo, xa nacera, setemesi\u00f1o, e puido facerse co trono de Micenas ."}
{"id": "515379", "revid": "23204", "url": "https://gl.wikipedia.org/wiki?curid=515379", "title": "D\u00f3lar de Trinidad e Tobago", "text": "O d\u00f3lar de Trinidad e Tobago (c\u00f3digo ISO 4217 TTD) \u00e9 a unidade monetaria oficial do Estado caribe\u00f1o de Trinidad e Tobago, subdividida en 100 cents. O seu s\u00edmbolo monetario \u00e9 $ e, asemade, TT$, para o distinguir doutras moedas de denominaci\u00f3n semellante. \nO actual d\u00f3lar de Trinidad e Tobago institu\u00eduse en 1964, dous anos despois da independencia do pa\u00eds, e ten os seus antecedentes nos extintos d\u00f3lar de Trinidad e d\u00f3lar de Tobago.\nEn xaneiro de 2021, o tipo de cambio con respecto ao euro era 1 EUR = 8,32 TTD, e con respecto ao d\u00f3lar estadounidense 1 USD = 6,78 TTD.\nHistoria.\nAntecedentes.\nA historia monetaria da antiga colonia brit\u00e1nica de Trinidad e Tobago vai en paralelo \u00e1 dos demais territorios brit\u00e1nicos do Caribe Oriental. A primeira moeda usada nesa \u00e1rea foi o real de oito espa\u00f1ol (co\u00f1ecida no mundo anglosax\u00f3n como \"spanish dollar\"), que comezou a circular no s\u00e9culo XVI. A finais do s\u00e9culo XVII houbo diferentes propostas para a creaci\u00f3n dun banco nas Indias Occidentais, apoiadas polos terratenentes, m\u00e1is a moeda espa\u00f1ola de prata e, posteriormente, os pesos mexicanos, continuaron a ser a base das moedas que se mantiveron en circulaci\u00f3n ata a metade do s\u00e9culo XIX.\nA abolici\u00f3n da escravitude nas Indias Occidentais foi o catalizador que conduciu ao establecemento do primeiro banco. O \"Colonial Bank\" fundouse o 1 de xu\u00f1o de 1836 e abriu a s\u00faa primeira sucursal en Trinidad en 1837. O seu funcionamento inicial base\u00e1base no uso dos pesos espa\u00f1ois e mexicanos como moeda oficial, e estaba obrigado a realizar todos os pagamentos nesas moedas, a\u00ednda que os ingresos se pod\u00edan facer en calquera outra divisa. O banco fixo presi\u00f3n ao Goberno para que lle permitise emitir di\u00f1eiro noutra moeda, e o resultado foi unha orde imperial de 1838 pola que Trinidad e Tobago adoptou formalmente como unidade a libra esterlina, a\u00ednda que as moedas de prata espa\u00f1olas e mexicanas, xunto coas colombianas, manti\u00f1an a s\u00faa condici\u00f3n de moedas de curso legal.\nEn 1840 xurdiu un segundo banco, o \"West India Bank\", que abriu a s\u00faa primeira sucursal en 1843. Ambas as instituci\u00f3ns seguiron estratexias diferentes: en tanto que o \"Colonial Bank\" mantivo unha postura conservadora, inclu\u00edndo a eliminaci\u00f3n da moeda en circulaci\u00f3n, o \"West India Bank\" iniciou unha expansi\u00f3n agresiva. Nesta conxuntura, a Lei de dereitos do azucre de 1846, que igualaba os aranceis sobre o azucre importado polo Reino Unido desde as colonias brit\u00e1nicas co dos territorios non brit\u00e1nicos, creou en Trinidad e Tobago unha crise financeira, debido \u00e1 repentina ca\u00edda do prezo do azucre. Esta situaci\u00f3n levou \u00e1 creba do \"West India Bank\".\nA crise internacional da prata de 1873 marcou o final do uso dos pesos espa\u00f1ois e hispanoamericanos (os \"spanish dollars\") nas Indias Occidentais e estas moedas foron desmonetizadas en Trinidad e Tobago cara a 1879. Na s\u00faa substituci\u00f3n comezou a usarse a moeda brit\u00e1nica, a\u00ednda que popularmente se segu\u00eda a contar en \"dollars\", a raz\u00f3n de 1 \"dollar\" = 4 \"shillins\" e 2 \"pence\". Os bancos locais chegaron a emitir o seu propio papel moeda, con denominaci\u00f3n en d\u00f3lares. Por\u00e9n, a Administraci\u00f3n fac\u00eda as s\u00faas contas en libras esterlinas.\nO nacemento do d\u00f3lar.\nA situaci\u00f3n cambiou en 1935, cando Trinidad e Tobago adoptaron para a s\u00faa moeda o sistema decimal. A Orde de Interpretaci\u00f3n da Moeda, de 1934, substitu\u00edu o sistema de libras, xilins e peniques polo do d\u00f3lar, fixando un tipo de cambio dun d\u00f3lar por cada 4 xilins e dous peniques. Por\u00e9n, a partir de 1949, coa introduci\u00f3n do d\u00f3lar das Indias Occidentais Brit\u00e1nicas en substituci\u00f3n da libra esterlina, a moeda de Trinidad e Tobago vinculouse oficialmente coa do resto dos territorios brit\u00e1nicos do Caribe Oriental en xeral. \nLogo da Independencia do pa\u00eds en 1962, en 1964 adoptouse novamente o d\u00f3lar de Trinidad e Tobago como unidade monetaria do novo Estado, inicialmente coexistindo co d\u00f3lar das Indias Occidentais Brit\u00e1nicas e xa, a partir de 1967, como \u00fanica moeda circulante no pa\u00eds, ata a actualidade.\nEntre 1964 e 1968, o d\u00f3lar de Trinidad e Tobago utilizouse tam\u00e9n en Granada como moeda de curso legal, ata que ese pa\u00eds se incorporou aos acordos de moeda com\u00fan do d\u00f3lar do Caribe Oriental. \nMoedas.\nEn 1966 introduc\u00edronse na circulaci\u00f3n as primeiras moedas, cos valores de 1, 5, 10, 25 e 50 cents. A serie completouse en 1969 coa cu\u00f1axe das primeiras moedas dun d\u00f3lar, en tama\u00f1o grande, que foron substitu\u00eddas en 1995 por outras de tama\u00f1o inferior. As moedas de 1 e de 5 cents est\u00e1n cu\u00f1adas en bronce, en tanto que o resto da serie son de cupron\u00edquel. Os anversos de todas as moedas desta primeira serie amosaban o escudo de armas de Trinidad e Tobago, en tanto que no reverso s\u00f3 se amosaba o valor, a data e o nome do pa\u00eds. A partir de 1976, logo da declaraci\u00f3n da rep\u00fablica, nos reversos xuntouse \u00e1 expresi\u00f3n do valor a representaci\u00f3n dun paxaro ou dunha flor nacionais. As moedas de 50 cents e dun d\u00f3lar son infrecuentes na circulaci\u00f3n, a\u00ednda que se poden obter con facilidade nos bancos.\nTam\u00e9n existen moedas de prata con valores de 5 e 10 d\u00f3lares, e de ouro con valores de 100 e 200 d\u00f3lares, mais estas moedas non est\u00e1n destinadas \u00e1 circulaci\u00f3n, sen\u00f3n que s\u00f3 se poden adquirir, para a s\u00faa colecci\u00f3n e como moedas de investimento, no Banco Central de Trinidad e Tobago, a uns prezos que var\u00edan en funci\u00f3n do mercado dos metais preciosos.\nMoedas en circulaci\u00f3n.\nAs moedas en circulaci\u00f3n te\u00f1en os valores de 5, 10, 25 e 50 cents. En 2014, o Goberno detivo a cu\u00f1axe das moedas dun cent. O 3 de xullo de 2018 regulouse a aplicaci\u00f3n do arredondamento, ao deixaren de ser de curso legal as moedas dese valor, a\u00ednda que o Banco Central as trocar\u00e1 indefinidamente en m\u00faltiplos de 5 cents.\nBilletes.\nNo s\u00e9culo XIX, ando se introduciu a libra esterlina como moeda das Indias Occidentais Brit\u00e1nicas, as colonias do Caribe oriental continuaron, non obstante, utilizando o \"d\u00f3lar espa\u00f1ol\" (\"spanish dollar\" = real de oito) como unidade de conta. Deste xeito, o d\u00f3lar antillano equival\u00eda a catro xilins e dous peniques brit\u00e1nicos.\nXa en 1898, o \"Colonial Bank\" introduciu so primeiros billetes con denominaci\u00f3ns en d\u00f3lares. M\u00e1is tarde, este banco foi adquirido polo \"Barclays Bank\", que continuou coa emisi\u00f3n de billetes con esta denominaci\u00f3n ata 1941.\nO propio Goberno de Trinidad e Tobago fixo emisi\u00f3ns de papel moeda con valores de 1 d\u00f3lar e de 2 d\u00f3lares en 1905, seguidas polas de 5 d\u00f3lares en 1935 e as de 10 e 20 d\u00f3lares en 1942.\nParalelamente, o \"Royal Bank of Canada\" en Trinidad introduciu en 1909 billetes de 5, 20 e 100 d\u00f3lares, e a partir de 1920 estes billetes pasaron a indicar, \u00e1 parte do seu valor en d\u00f3lares, a s\u00faa equivalencia en libras esterlinas. O billete de 100 d\u00f3lares deixaron de emitirse en 1920, en tanto que os de 5 e de 20 d\u00f3lares se emitiron ata 1938. \nO \"Canadian Bank of Commerce\" introduciu en 1921 billetes de 5, 20 e 00 d\u00f3lares, e os dous primeiros valores seguiron a emitirse ata 1939.\nXa como estado independente, o 14 de decembro de 1964, o \"Central Bank of Trinidad and Tobago\" puxo en circulaci\u00f3n billetes de 1, 5, 10 e 20 d\u00f3lares, aos que se lles sumaron os valores de 50 e de 100 d\u00f3lares o 6 de xu\u00f1o de 1977, a\u00ednda que o de 50 d\u00f3lares foi retirado axi\u00f1a logo de que se producise o roubo dunha gran cantidade destes billetes antes da s\u00faa posta en circulaci\u00f3n. Esta serie de billetes amosaba nos seus reversos como motivo principal unha imaxe do edificio do Banco Central de Trinidad e Tobago, e nos seus anversos as armas do novo Estado xunto cun paxaro nacional.\nEn 2002 introduc\u00edronse novos billetes de 1 e de 20 d\u00f3lares e un ano m\u00e1is tarde completouse a serie cos valores de 5, 10 e 100 . Nesta nova serie introduc\u00edronse moi poucos cambios, centrados fundamentalmente na mellora da s\u00faa seguranza. En 2012 reintroduciuse o valor de 50 d\u00f3lares para conmemorar o 50 aniversario da independencia do pa\u00eds.\nBilletes en circulaci\u00f3n.\nO 9 de decembro de 2019 comezaron a distribu\u00edrse nos bancos novos billetes de 100 d\u00f3lares feitos de pol\u00edmero e os que estaban ata ent\u00f3n en circulaci\u00f3n foron desmonetizados o 31 de decembro dese mesmo ano.\nO 21 de febreiro de 2020, o banco central anunciou o inminente cambio de todos os billetes en circulaci\u00f3n por outros novos feitos de pol\u00edmero. Deste xeito, o 27 de outubro introduc\u00edronse os novos billetes de 5, 10 e 20 d\u00f3lares, que comezaron a ser distribu\u00eddos nos bancos a partir do d\u00eda 2 de novembro. Os valores de 1 e de 50 d\u00f3lares entraron en circulaci\u00f3n en xaneiro de 2021. Todos estes billetes amosan o escudo de armas de Trinidad e Tobago nos seus anversos e o edificio do banco central do pa\u00eds nos reversos."}
{"id": "515380", "revid": "1131", "url": "https://gl.wikipedia.org/wiki?curid=515380", "title": "Universidade Brown", "text": "A Universidad Brown (en ) \u00e9 unha universidade privada estadounidense localizada en Providence, no estado de Rhode Island. \u00c9 unha das oito universidades que conforman a Ivy League, e neste contexto \u00e9 unha das universidades m\u00e1is prestixiosas do mundo. \u00c9 a s\u00e9tima instituci\u00f3n de ensino superior m\u00e1is antiga dos Estados Unidos e unha das nove establecidas antes da independencia en 1776.\nHistoria.\nFundada en 1764 como \"College of the English Colony of Rhode Island\", Brown foi a primeira universidade estadounidense que aceptou alumnos de todas as afiliaci\u00f3ns relixiosas. En 1804, a universidade foi renomeada en honra de Nicholas Brown, que contribu\u00edra con 5000 d\u00f3lares \u00e1 instituci\u00f3n.\nEn 1891, Brown creou un \"college\" feminino (Pembroke College), que posteriormente se uniu ao \"college\" masculino en 1971.\nOrganizaci\u00f3n.\nBrown \u00e9 co\u00f1ecida polos seus programas de estudo \u00fanicos, exemplificados no \"New Curriculum\" (Novo Curr\u00edculo) institu\u00eddo en 1969. Baixo o \"New Curriculum\", un alumno xa non est\u00e1 obrigado a tomar unha distribuci\u00f3n de cursos entre diferentes materias, e o sistema de notas foi simplificado.\nBrown conta con preto de 100 carreiras con titulaci\u00f3n de grao, e m\u00e1is de 50 carreiras a nivel posgraduado. Tam\u00e9n ten unha escola de medicina (Brown Medical School), con 326 estudantes. Conta cunha escola de sa\u00fade p\u00fablica e unha de enxe\u00f1ar\u00eda entre outras."}
{"id": "515381", "revid": "1888", "url": "https://gl.wikipedia.org/wiki?curid=515381", "title": "Daniel Varela Mu\u00f1\u00edz", "text": ""}
{"id": "515382", "revid": "785", "url": "https://gl.wikipedia.org/wiki?curid=515382", "title": "Medallistas ol\u00edmpicos galegos", "text": ""}
{"id": "515383", "revid": "47401", "url": "https://gl.wikipedia.org/wiki?curid=515383", "title": "Universidade de Brown", "text": ""}
{"id": "515384", "revid": "47401", "url": "https://gl.wikipedia.org/wiki?curid=515384", "title": "Brown University", "text": ""}
{"id": "515385", "revid": "1822", "url": "https://gl.wikipedia.org/wiki?curid=515385", "title": "Electri\u00f3n", "text": "Electri\u00f3n foi, segundo a mitolox\u00eda grega, un rei de Micenas, fillo de Perseo e de Andr\u00f3meda (filla dos reis Cefeo e Casiopea). Casou con Anaxo (ou Anasaso), de quen tivo a Alcmena (nai de Heracles ) e nove fillos var\u00f3ns: Estr\u00f3bates, Gorg\u00f3fono, Fil\u00f3nomo, Celeneo, Anf\u00edmaco, Lis\u00ednomo, Quer\u00edmaco, An\u00e1ctor e Arquelao. Tam\u00e9n tivo un fillo bastardo, Licimnio, de Midea .\nUn d\u00eda present\u00e1ronse ante el os fillos de Pterelao e reclamaron o reino; Pterelao era o bisneto de M\u00e9stor, irm\u00e1n de Electri\u00f3n. Electri\u00f3n negouse e houbo un enfrontamento no que morreron tanto os fillos de Electri\u00f3n (salvo Licimnio) como os fillos de Pterelao (salvo Everes). Electri\u00f3n quixo ir vingar a morte dos seus fillos e deixou o reino en mans de Anfitri\u00f3n (sobri\u00f1o e xenro seu)) e Alcmena, pero fixo xurar a Anfitri\u00f3n que a gardar\u00eda virxe ata o seu regreso. Fixo fuxir \u00f3 ex\u00e9rcito inimigo, pero este levou consigo o bot\u00edn de guerra, formado por abundante gando, que foi recuperado por Anfitri\u00f3n, pero cando este estaba arrecadando o gando roubado, unha vaca intentou escapar e el tiroulle unha maza, con tan mala sorte que rebotou nun corno e foi dar na cabeza de Electri\u00f3n, mat\u00e1ndoo . Por este motivo, Anfitri\u00f3n foi exiliado de Argos por Est\u00e9nelo (irm\u00e1n de Electri\u00f3n) e marchou con Alcmena e Licimnio a Tebas. \nHes\u00edodo (\"Escudo\") e Homero (\"Il\u00edada\" XIV, 323) dan unha versi\u00f3n diferente da morte de Electri\u00f3n, segundo a cal Anfitri\u00f3n matouno nunha agarrada por cousa das vacas e marchou voluntariamente a Tebas.\nElectri\u00f3n \u00e9 co\u00f1ecido principalmente polas lendas relativas \u00f3 fillo de Alcmena, Heracles."}
{"id": "515387", "revid": "89787", "url": "https://gl.wikipedia.org/wiki?curid=515387", "title": "Najat el Hachmi", "text": "Najat el Hachmi, nada en Nador (Marrocos) o 2 de xullo de 1979, \u00e9 unha escritora espa\u00f1ola de orixe marroqu\u00ed e colaboradora en diversos medios de comunicaci\u00f3n.\nTraxectoria.\nNaceu na cidade marroqu\u00ed de Nador e ao oito anos trasladouse a Vic onde resid\u00eda o seu pai, que emigrou a Catalu\u00f1a antes de que ela nacese. En Vic creceu e realizou a s\u00faa formaci\u00f3n acad\u00e9mica at\u00e9 chegar \u00e1 Universidade de Barcelona onde estudou filolox\u00eda \u00e1rabe.\nTam\u00e9n tivo diversas ocupaci\u00f3ns: empregada da limpeza, coci\u00f1eira, monitora de deportes e mediadora da Delegaci\u00f3n de Ensino de Vic onde traballaba cando presentou en 2004 o seu primeiro libro: \"Eu tam\u00e9n son catal\u00e1\". Escrito en catal\u00e1n e posteriormente traducido ao castel\u00e1n, tr\u00e1tase dun texto autobiogr\u00e1frico no que abordou en profundidade a s\u00faa experiencia como inmigrante, a cuesti\u00f3n da identidade e o seu proceso de arraigamento en Catalu\u00f1a, a lingua, a relixi\u00f3n, as mulleres, o sentimento de perda cara a Marrocos e a s\u00faa relaci\u00f3n co pa\u00eds de adopci\u00f3n.\nO \u00e9xito chegoulle en 2008 con \"El \u00faltimo patriarca\" que recibiu o Premio Ramon Llull, o Prix Ulysse \u00e1 primeira novela 2009 e foi finalista do Prix M\u00e9diterran\u00e9e \u00c9tranger 2009. No libro a autora axusta contas co machismo e a violencia dos \"xefes de familia\" ancorados no conservadorismo e a tradici\u00f3n por encima de todo, en contraposici\u00f3n coa historia da s\u00faa filla, moza que busca a liberdade desprend\u00e9ndose dun legado social que non elixiu. O libro foi traducido a numerosas linguas, entre elas o ingl\u00e9s, franc\u00e9s, italiano, portugu\u00e9s, turco, roman\u00e9s e \u00e1rabe.\nEn outubro de 2012 asinou, xunto cun centenar de profesionais, un manifesto a favor do federalismo en Catalu\u00f1a e en 2015 apoiou \u00e1 confluencia de esquerdas Catalunya S\u00ed que es Pot.\nEn 2015 publicou \"La hija extranjera\" coa que logrou o Premio Sant Joan de novela, o terceiro galard\u00f3n literario mellor dotado en catal\u00e1n e cuxo argumento se centra no conflito de identidades entre unha nai e unha filla.\nEn 2021 ga\u00f1ou o premio Nadal, coa novela \"El lunes nos querr\u00e1n.\""}
{"id": "515388", "revid": "55340", "url": "https://gl.wikipedia.org/wiki?curid=515388", "title": "Barmouth - Abermaw", "text": ""}
{"id": "515389", "revid": "1131", "url": "https://gl.wikipedia.org/wiki?curid=515389", "title": "Joel McCrea", "text": "Joel Albert McCrea, nado en South Pasadena o 5 de novembro de 1905 e finado en Woodland Hills o 20 de outubro de 1990, foi un actor cinematogr\u00e1fico estadounidense. A s\u00faa carreira estendeuse durante cinco d\u00e9cadas, aparecendo en m\u00e1is de cen filmes.\nTraxectoria.\nJoel McCrea interesouse pola interpretaci\u00f3n tras graduarse no Pomona College. Traballou no cinema como extra e con pequenos papeis dende 1927-28, cando asinou un contrato con Metro-Goldwyn-Mayer, onde foi escollido para un papel importante en \"The Jazz Age\" (1929), e conseguiu o seu primeiro papel protagonista o mesmo ano en \"The Silver Horde\". Cambiouse \u00e1 RKO en 1930, onde se asentou como un atractivo protagonista vers\u00e1til abondo para protagonizar tanto dramas como comedias.\nNa d\u00e9cada de 1930, McCrea protagonizou \"Ave do para\u00edso\", un drama rom\u00e1ntico de aventuras ao lado da mexicana Dolores del R\u00edo. Posteriormente rodou dos westerns de Cecil B. DeMille, \"Wells Fargo\" (1937), coa s\u00faa futura esposa Frances Dee, e \"Union Pacific\" (1939), xunto a Barbara Stanwyck. Alcanzou o cumio da parte inicial da s\u00faa carreira a principios dos anos corenta, con filmes como \"Foreign Correspondent\" (1940), de Alfred Hitchcock, \"Sullivan's Travels\" (1941), de Preston Sturges, e \"The Palm Beach Story\" (1942). \nMcCrea tam\u00e9n protagonizou dous westerns de William A. Wellman, \"The Great Man's Lady\" (1942), outra vez con Stanwyck, e \"Buffalo Bill\" (1944), xunto ao actor Edgar Buchanan (1944). Tralo \u00e9xito de \"The Virginian\" (1946), McCrea rodou exclusivamente westerns durante o resto da s\u00faa carreira, coa excepci\u00f3n do filme brit\u00e1nico \"Rough Shoot\" (1953). En 1959, McCrea e o seu fillo Jody McCrea protagonizaron a serie da NBC \"Wichita Town\", que durou unha temporada e foi producida por Mirisch Corp. En 1962 reuniuse co seu veterano compa\u00f1eiro de westerns Randolph Scott en \"Duelo na serra alta\" (1962), baixo a direcci\u00f3n de Sam Peckinpah.\nMcCrea prefiriu dedicarse o resto da s\u00faa vida ao traballo de rancheiro. En 1969, foi inclu\u00eddo no Western Performers Hall of Fame no National Cowboy &amp; Western Heritage Museum de Oklahoma City. Pola s\u00faa contribuci\u00f3n \u00e1 industria cinematogr\u00e1fica ten unha estrela no Paseo da Fama de Hollywood no 6901 de Hollywood Blvd., e outra no 6241 da mesma r\u00faa pola s\u00faa contribuci\u00f3n \u00e1 radio.\nVida persoal.\nMcCrea casou coa actriz Frances Dee en Brooklyn o 20 de outubro de 1933. Tiveron tres fillos, David, Peter e Jody, quen tam\u00e9n foi actor. Joel e Frances permaneceron casados ata a morte del en Woodland Hills a causa dunha pneumon\u00eda aos 84 anos en 1990.\nAo longo da s\u00faa vida, McCrea e Dee viviron, criaron os seus fillos e cabalgaron no seu rancho que ent\u00f3n era unha \u00e1rea non desenvolvida do leste do condado de Ventura, en California. Os McCrea doaron varios centos de acres da s\u00faa propiedade \u00e1 YMCA para a cidade de Thousand Oaks, California. Hoxe en d\u00eda, a zona en que se atopa a Conejo Valley YMCA ch\u00e1mase \"Joel McCrea Park\"."}
{"id": "515392", "revid": "23204", "url": "https://gl.wikipedia.org/wiki?curid=515392", "title": "Manuel Dom\u00ednguez Carrete", "text": "Manuel Dom\u00ednguez Carrete, co\u00f1ecido como Manuel Dom\u00ednguez, nado no Carballi\u00f1o en 1975, \u00e9 un coci\u00f1eiro e restaurador galego.\nTraxectoria.\nNeto do Guapo, un co\u00f1ecido polbeiro do Carballi\u00f1o, e fillo dun empregado de banca, estudou bacharelato no Carballi\u00f1o, empresariais en Ourense, e despois restauraci\u00f3n na escola superior de hostalar\u00eda de Vilamar\u00edn. Empezou a traballar no restaurante \"A Carballeira\" (Santa Cruz de Arrabaldo), un restaurante de vodas e bautizos, e despois na coci\u00f1a do parador de Monterrei.\nMarchou posteriormente traballar a Madrid, onde foi coci\u00f1eiro no \"Goizeko Kabi\" e en \"El comit\u00e9\", mentres continuaba form\u00e1ndose en t\u00e9cnicas de coci\u00f1a ao baleiro. En 2005 abriu o seu primeiro restaurante, \"L\u00faa\", na r\u00faa Zurbano (no barrio Chamber\u00ed), unha das zonas de Madrid de alto poder adquisitivo. En 2012 ampliou o local mudando o restaurante, e conservando o nome, a un espazo pr\u00f3ximo na mesma zona da capital espa\u00f1ola.\nEn 2015 o seu restaurante conseguiu unha estrela Michelin, que foi renovando ata 2020. O restaurante tam\u00e9n obtivo dous soles Repsol."}
{"id": "515393", "revid": "1131", "url": "https://gl.wikipedia.org/wiki?curid=515393", "title": "Pawo Choyning Dorji", "text": "Pawo Choyning Dorji (en \u0f0d) nado en Thimphu o 23 de xu\u00f1o de 1983, \u00e9 un cineasta e fot\u00f3grafo butan\u00e9s. \u00c9 o director e guionista do filme \"\" (2019). O filme, rodado na escola m\u00e1is remota do mundo na vila de Lunana estreouse no Festival de Cinema de Londres e ga\u00f1ou o Premio da Audiencia \u00f3 mellor filme e \u00f3 \"mellor do festival\" no Festival Internacional de Cinema de Palm Springs. Ademais, converteuse no segundo candidato de But\u00e1n \u00f3 \u00d3scar \u00f3 mellor filme internacional, sendo escollido polo pa\u00eds para competir na 93\u00aa edici\u00f3n dos premios."}
{"id": "515394", "revid": "88215", "url": "https://gl.wikipedia.org/wiki?curid=515394", "title": "Juan Rodr\u00edguez Lima", "text": "Juan Rodr\u00edguez Lima, nado en Vigo o 1 de marzo de 2002, \u00e9 un futbolista galego. Xoga na demarcaci\u00f3n de defensa central e lateral esquerdo e o seu equipo actual \u00e9 o RSC Internacional, de Terceira Divisi\u00f3n RFEF.\nTraxectoria.\nFormouse nas categor\u00edas inferiores do Coruxo FC durante oito anos e en 2017 entrou na canteira do Deportivo da Coru\u00f1a, en categor\u00eda cadete.\nNa tempada 2019/20 debutou co Fabril en Terceira divisi\u00f3n nun partido contra o CD Pontellas. En total foi titular en 10 partidos co filial do Deportivo, que compaxinou co equipo xuvenil e coas s\u00faas primeiras convocatorias por parte de Fernando V\u00e1zquez para o equipo principal, co que non chegou a debutar. En outubro de 2020 firmou a s\u00faa renovaci\u00f3n co equipo coru\u00f1\u00e9s ata 2022, coa opci\u00f3n de ampliar o contrato por d\u00faas tempadas m\u00e1is.\nNa tempada 2020/21 foi xa parte plenamente do filial e na seguinte, coa competencia de Dani Barcia no posto de central, foi recolocado como lateral esquerdo, posici\u00f3n que o equipo de \u00d3scar Gilsanz non ti\u00f1a ben cuberta. Disputou un total de 57 partidos co Fabril en d\u00faas tempadas, case todos como titular.\nEn agosto de 2022 foi fichado polo Real Madrid para o seu segundo filial, o RSC Internacional, de Terceira RFEF.\nSelecci\u00f3n espa\u00f1ola.\nJuan Rodr\u00edguez foi internacional coa selecci\u00f3n espa\u00f1ola en categor\u00edas sub-17 e sub-18."}
{"id": "515396", "revid": "95964", "url": "https://gl.wikipedia.org/wiki?curid=515396", "title": "Manuel Villanueva", "text": "Manuel Villanueva de Castro, nado en Mar\u00edn en 1957, \u00e9 un xornalista galego.\nTraxectoria.\nColaborador en medios de xornalismo escrito e radiof\u00f3nico (Radio Pontevedra, Radio 80 Pontevedra), na d\u00e9cada de 1980 comezou a traballar na Radio Galega e despois na TVG, onde foi asistente do director de programas ata 1989, e finalmente director de programas e emisi\u00f3ns ata 1990. De a\u00ed trasladouse a Madrid, onde levou a direcci\u00f3n de programaci\u00f3n de Telecinco. Uns anos despois, en 1996, foi nomeado director de programaci\u00f3n e de antena de Canal +, onde permanecer\u00eda at\u00e9 2000.\nEstivo durante dous anos (2000-02) como director de contidos de Antena 3 Televisi\u00f3n, e nese ano volveu a Telecinco como director xeral de contidos de Mediaset Espa\u00f1a.\nTam\u00e9n foi docente en distintos programas universitarios en Cuba, na Universidade Complutense de Madrid e na Universidade de Salamanca.\nComo xornalista, realiza contribuci\u00f3ns a distintos medios especializados en gastronom\u00eda, as\u00ed como a \"Diario de Pontevedra, La Voz de Galicia\" ou \"La Regi\u00f3n\"."}
{"id": "515397", "revid": "1093", "url": "https://gl.wikipedia.org/wiki?curid=515397", "title": "Manuel Villanueva de Castro", "text": ""}
{"id": "515398", "revid": "98629", "url": "https://gl.wikipedia.org/wiki?curid=515398", "title": "El olvido que seremos (filme)", "text": "El olvido que seremos \u00e9 un filme colombiano de 2020 dirixido por Fernando Trueba. Foi escollido para a s\u00faa estrea no Festival Internacional de Cinema de Cannes de 2020. Foi escollido como candidato de Colombia para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nBas\u00e9ase na historia real de H\u00e9ctor Abad G\u00f3mez, un profesor universitario colombiano que desaf\u00eda a organizaci\u00f3n do pa\u00eds."}
{"id": "515399", "revid": "23204", "url": "https://gl.wikipedia.org/wiki?curid=515399", "title": "93\u00aa edici\u00f3n dos \u00d3scar", "text": "A 93\u00aa edici\u00f3n dos \u00d3scar, presentada pola Academia das Artes e das Ciencias Cinematogr\u00e1ficas (AMPAS), galardoou os mellores filmes de 2020 estreados entre o 1 de xaneiro de 2020 e 28 de febreiro de 2021. A cerimonia de entrega dos premios celebrouse o 25 de abril de 2021 simultaneamente no Dolby Theatre e en Union Station dos \u00c1nxeles (Estados Unidos). Orixinalmente prevista para o 28 de febreiro de 2021, a cerimonia tivo que ser adiada por dous meses por mor do impacto da pandemia de COVID-19 no cinema, o cal permitiu estender o per\u00edodo de elixibilidade dos filmes at\u00e9 o 28 de febreiro. Os criterios de admisi\u00f3n de candidatos xa foran previamente modificados para ter en conta os filmes orixinalmente pensados para a s\u00faa estrea nas salas de cinema que foron posteriormente lanzados en formatos de consumo dom\u00e9stico. Esta foi a cuarta vez que os Premios da Academia foron aprazados, e foi a primeira, dende a 6\u00aa edici\u00f3n dos \u00d3scar, na que filmes con datas de estrea de diferentes anos compiten para a s\u00faa consideraci\u00f3n na mesma cerimonia. Os nomeados foron anunciados o 15 de marzo de 2021.\n\"Nomadland\" ga\u00f1ou tres premios, sendo o m\u00e1is galardoado da noite, inclu\u00edndo o \u00d3scar \u00f3 mellor filme. \"The Father\", \"Judas and the Black Messiah\", \"Ma Rainey\u2019s Black Bottom\", \"Mank\", \"Soul\" e \"Sound of Metal\" ga\u00f1aron cadanseus dous premios. \"Druk\", \"Colette\", \"If Anything Happens I Love You\", \"Minari. Historia da mi\u00f1a familia\", \"My Octopus Teacher\", \"Promising Young Woman\", \"Tenet\" e \"Two Distant Strangers\" ga\u00f1aron un premio.\nEsta cerimonia foi a primeira dende a 78\u00aa edici\u00f3n dos premios en 2006 que un filme non consegue m\u00e1is de tres premios, e foi a primeira vez dende a 44\u00aa edici\u00f3n dos premios en 1972, cando a cerimonia pechou co \u00d3scar Honor\u00edfico para Charlie Chaplin, que a cerimonia non rematou co premio \u00f3 mellor filme (acabou cos de mellor actriz e actor). \nFoi a cerimonia dos \u00d3scar con menos espectadores at\u00e9 a data, con 9,85 mill\u00f3ns de televidentes.\nGa\u00f1adores e nomeados.\nOs nomeados da 93\u00aa edici\u00f3n dos \u00d3scar foron anunciados o 15 de marzo de 2021, nunha retransmisi\u00f3n global en directo a trav\u00e9s da p\u00e1xina oficial, presentados por Priyanka Chopra Jonas e Nick Jonas.\nOs ga\u00f1adores son os que aparecen en primeiro lugar e destacados en letra grosa."}
{"id": "515400", "revid": "23204", "url": "https://gl.wikipedia.org/wiki?curid=515400", "title": "Scales (filme)", "text": "Scales \u00e9 un filme saudita de 2019 dirixido por Shahad Ameen. Foi escollido como candidato de Arabia Saudita para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado."}
{"id": "515401", "revid": "5863", "url": "https://gl.wikipedia.org/wiki?curid=515401", "title": "Juan Rodr\u00edguez", "text": "O nome Juan Rodr\u00edguez pode referirse a:"}
{"id": "515402", "revid": "23204", "url": "https://gl.wikipedia.org/wiki?curid=515402", "title": "Soghomoni yergery", "text": "Soghomoni yergery (en ) \u00e9 un filme armenio de 2019 dirixido por Arman Nshanian. O filme describe a vida e a m\u00fasica de Komitas Vardabet, quen foi un compositor, etnomusic\u00f3logo e sacerdote armenio que viviu durante os anos do xenocidio armenio. Foi escollido como candidato de Armenia para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado."}
{"id": "515403", "revid": "85894", "url": "https://gl.wikipedia.org/wiki?curid=515403", "title": "Antonino Castro Mosquera", "text": "Antonino Lu\u00eds Castro Mosquera, nado en Ribadumia e finado no mesmo concello o 8 de setembro de 1938, foi un xu\u00edz de paz e pol\u00edtico galego.\nTraxectoria.\nVeci\u00f1o de Barrantes. Cursou estudos de dereito na Universidade de Santiago de Compostela, pero non rematou a carreira. Foi un dos fundadores do Umia F. C. en novembro de 1923. Foi nomeado xu\u00edz muncipal de Ribadumia en decembro de 1923. Foi xu\u00edz de paz en Barrantes e secretario de Izquierda Republicana de Ribadumia. Logo do golpe de Estado do 18 de xullo de 1936 eludiu unha tentativa de denci\u00f3n no seu domicilio, logrou embarcar en Vilagarc\u00eda e marchar a Buenos Aires. Desde al\u00ed pasou a Francia. Volveu ao Madrid republicano para ser intervido dun cancro e regresou a Francia. Xa moi enfermo, a trav\u00e9s da Cruz Vermella Internacional, puido volver a s\u00faa casa de Barrantes en 1938, morrendo ao pouco tempo. A s\u00faa muller Carmen Carb\u00f3 foi depurada no seu posto de mestra.\nVida persoal.\nCasou con Maria del Carmen Carb\u00f3 Velilla e foi pai de Mar\u00eda Eva, Esther, Alberto e Mar\u00eda de los Remedios Castro Carb\u00f3."}
{"id": "515406", "revid": "98629", "url": "https://gl.wikipedia.org/wiki?curid=515406", "title": "Los son\u00e1mbulos", "text": "Los son\u00e1mbulos \u00e9 un filme arxentino de 2019 dirixido por Paula Hern\u00e1ndez. Foi escollido como candidato da Arxentina para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nA tensi\u00f3n xorde no seo dunha familia durante as vacaci\u00f3ns de ver\u00e1n."}
{"id": "515408", "revid": "5663952", "url": "https://gl.wikipedia.org/wiki?curid=515408", "title": "Margaret Evelyn Simpson", "text": ""}
{"id": "515409", "revid": "98629", "url": "https://gl.wikipedia.org/wiki?curid=515409", "title": "Was wir wollten", "text": "Was wir wollten \u00e9 un filme austr\u00edaco de 2020 dirixido por Ulrike Kofler. Bas\u00e9ase na historia curta \"Der Lauf der Dinge\" de Peter Stamm. Foi escollido como candidato de Austria para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado."}
{"id": "515411", "revid": "23204", "url": "https://gl.wikipedia.org/wiki?curid=515411", "title": "Iti, Tomari Dhaka", "text": "Iti, Tomari Dhaka (en ) \u00e9 un filme bangladesh\u00ed de 2018 dirixido por once directores diferentes. Foi galardoado co premio \u00f3 \"mellor gui\u00f3n orixinal\" na 11\u00aa edici\u00f3n do Festival Internacional de Cinema de Jaipur (JIFF) celebrado na India. \u00c9 un dos primeiros filmes orixinarios de Bangladesh distribu\u00eddos por Netflix. Tr\u00e1tase dunha colecci\u00f3n antol\u00f3xica de curtametraxes centradas na cidade capital de Bangladesh, Dacca, e a xente que vive nela. Foi escollido como candidato de Bangladeshi para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado."}
{"id": "515414", "revid": "98629", "url": "https://gl.wikipedia.org/wiki?curid=515414", "title": "Persischstunden", "text": "Persischstunden \u00e9 un filme belaruso de 2020 dirixido por Vadim Perelman. Foi escollido como candidato de Belar\u00fas para o \u00d3scar \u00f3 mellor filme internacional na 93\u00aa edici\u00f3n dos premios. Por\u00e9n, o filme foi descualificado pola Academia xa que a maior\u00eda dos profesionais implicados no proxecto non eran orixinarios de Belar\u00fas.\nSinopse.\nUn home xudeu nun campo de concentraci\u00f3n alem\u00e1n faise pasar por iraniano e despois \u00e9 obrigado a ensinar persa, unha lingua que non fala, a un nazi."}
{"id": "515415", "revid": "47401", "url": "https://gl.wikipedia.org/wiki?curid=515415", "title": "Nora Navas", "text": "Nora Navas Garcia, nada en Barcelona o 24 de abril de 1975, \u00e9 unha actriz catal\u00e1 de teatro, televisi\u00f3n e cinema. En 2010 recibiu a Cuncha de Prata no Festival de Cinema de Donostia e o Goya \u00e1 mellor actriz polo seu papel no filme \"Pa negre\", de Agust\u00ed Villaronga.\nEn outubro de 2016 foi elixida vicepresidenta segunda da Academia das Artes e as Ciencias Cinematogr\u00e1ficas de Espa\u00f1a, baixo as presidencias de Yvonne Blake e Mariano Barroso.\nTraxectoria.\nNovas comezou a s\u00faa carreira como actriz participando en distintas series da televisi\u00f3n catal\u00e1 TV3. Tam\u00e9n \u00e9 unha das caras m\u00e1is populares no teatro catal\u00e1 por formar parte de numerosas montaxes.\nEn 2010 protagonizou \"Pa negre\" de Agust\u00ed Villaronga, un drama ambientado na Catalu\u00f1a rural durante a posguerra espa\u00f1ola. Polo seu traballo no filme ga\u00f1ou un premios Goya, un premio Gaud\u00ed e a Cuncha de Prata.\nTras rodar con Antonio Chavarr\u00edas e Imanol Uribe, en 2013 protagonizou \"Tots volem el millor per a ella\", de Mar Coll. Este filme proporcionoulle o premio \u00e1 mellor actriz na Seminci de Valladolid, ademais doutro Gaud\u00ed \u00e1 mellor actriz protagonista e unha candidatura aos Goya.\nAs s\u00faas aparici\u00f3ns na televisi\u00f3n foron principalmente en telefilmes da televisi\u00f3n p\u00fablica catalana entre os que se est\u00e1n \"Germanes\" (2012), \"Carta a Eva\" (2012), \"La llum d'Elna\" (2017) e \"La catedral del mar\", entre outras.\nPor\u00e9n, a maior parte da s\u00faa carreira profesional desenvolveuna no teatro participando en montaxes como \"Les bruixes de Salem\", de Arthur Miller dirixida por Andr\u00e9s Lima; \"Bodas de sangre\", de Federico Garc\u00eda Lorca dirixida por Oriol Broggi; \"Els ve\u00efns de dalt\", escrita e dirixida por Cesc Gay; e \"La casa de Bernarda Alba\", de Federico Garc\u00eda Lorca dirixida por Llu\u00eds Pasqual, entre moitas outras."}
{"id": "515416", "revid": "47401", "url": "https://gl.wikipedia.org/wiki?curid=515416", "title": "Nora Novas", "text": ""}
{"id": "515417", "revid": "12452", "url": "https://gl.wikipedia.org/wiki?curid=515417", "title": "Raging Abe Simpson and His Grumbling Grandson in The Curse of the Flying Hellfish", "text": ""}
{"id": "515418", "revid": "89787", "url": "https://gl.wikipedia.org/wiki?curid=515418", "title": "Luca Giordano", "text": "Luca Giordano, nado en N\u00e1poles o 18 de outubro de 1634 e finado na mesma cidade o 3 de xaneiro de 1705, foi un pintor barroco italiano. En Espa\u00f1a foi tam\u00e9n co\u00f1ecido como Lucas Jord\u00e1n, castellanizaci\u00f3n do seu nome.\nTraxectoria.\nA\u00ednda que fillo dun modesto pintor, Antonio Giordano, a amizade con Jos\u00e9 de Ribera marcou a s\u00faa vida. Comezou a temper\u00e1 idade a traballar con Ribera no seu taller napolitano, e debido \u00e1 grande influencia do artista espa\u00f1ol e \u00e1s numerosas viaxes por Roma, Venecia e outras cidades, en busca dun maior co\u00f1ecemento das diferentes t\u00e9cnicas da \u00e9poca, converteuse nun dos mellores artistas do barroco. Foi axudante de Pietro da Cortona en Roma afundando nos aspectos decorativos contra 1650.\n\u00c9 singularmente famoso pola s\u00faa rapid\u00edsima produci\u00f3n e a s\u00faa versatilidade; efectuou imitaci\u00f3ns \u00abao xeito de\u00bb Rafael, Tiziano e Rubens. A s\u00faa actividade, bastante prol\u00edfica, e a s\u00faa velocidade ao pintar refl\u00edctense no seu alcume \u00abLuca f\u00e0 presto\u00bb, palabras que ao parecer lle dic\u00eda o seu pai para apuralo no seu traballo.\nAos vinte anos realizou unha serie de lenzos para a Bas\u00edlica de San Pietro Ad Aram e Santa Mar\u00eda Donnaromita (\"A derrota de S\u00edsara\") en N\u00e1poles, en que plasmou a s\u00faa mestr\u00eda e tam\u00e9n o influxo de Ribera. A partir deses anos, o seu prestixio creceu e recibiu encargos de importancia para diversas igrexas italianas e mesmo espa\u00f1olas. En N\u00e1poles co\u00f1eceu a Mattia Preti, influ\u00edndose mutuamente, e foi al\u00ed onde pintou a s\u00faa \"Virxe do baldaquino\". Foi co\u00f1ecido que en 1665 era mestre do gremio de pintores. En 1677 traballou en Montecassino e posteriormente marchou a Venecia.\nGiordano adquiriu un estilo que fusionaba o \"veneciano\" e o \"romano\". Combinou a pompa ornamental de Paolo Veronese con esquemas complexos m\u00e1is vivos \"\u00e1 gran maneira\" de Pietro da Cortona. En Venecia pintou frescos na Bas\u00edlica de Santa Mar\u00eda della Salute. Entre 1682-83 pintou varias series de frescos en Florencia, inclu\u00edndo a c\u00fapula da Capela dos Corsini na Igrexa de Santa Mar\u00eda do Carmine. No quinteiro ocupado polo antigo Palacio Medici pintou o teito da Biblioteca Riccardiana (\"A sabedor\u00eda liberada da escravitude da ignorancia\") e o inmenso teito da galer\u00eda do Palacio Medici Riccardi. Os frescos incl\u00faen no centro a celebraci\u00f3n haxiogr\u00e1fica protot\u00edpica da familia Medici rodeada por unha serie de espazos narrativos entrelazados: figuras aleg\u00f3ricas (virtudes cardinais, elementos da natureza) e episodios mitol\u00f3xicos (Neptuno e Anfitrite, o rapto de Proserpina, a procesi\u00f3n triunfal de Baco, a morte de Adonis, Ceres e Tript\u00f3lemo).\nO influxo de Ribera manifestouse na composici\u00f3n e na iluminaci\u00f3n tenebrista, pero cun emprego da cor diferente, chegando mesmo a facer imitaci\u00f3ns por encargo do estilo de Ribera.\nCara a 1670, debido \u00e1 s\u00faa actividade incesante en frescos de numerosos mosteiros e igrexas e aos numerosos encargos espa\u00f1ois de obras pict\u00f3ricas, o rei Carlos II encargoulle pintar os frescos do Real Mosteiro do Escorial.\nEn 1692 chegou a Espa\u00f1a, onde permaneceu durante unha d\u00e9cada. A liberdade, inventiva e a t\u00e9cnica de Giordano foron unha das causas do \u00e9xito dos frescos do Escorial. A esta obra seguiron outras de grande importancia como no Palacio do Buen Retiro, a Igrexa de Atocha e a sancrist\u00eda da catedral de Toledo, ademais de numerosas obras en lenzos para a corte e o clero.\n\u00c1 parte dos seus frescos no Mosteiro do Escorial, destaca o existente no Cas\u00f3n del Buen Retiro (c. 1697), un dos escasos murais que subsisten en Madrid, dos varios que executou. Na Igrexa de San Antonio dos Alem\u00e1ns de Madrid na r\u00faa da Puelba tam\u00e9n se poden atopar frescos seus. A s\u00faa presenza mediante pinturas sobre lenzo \u00e9 pola contra enorme: m\u00e1is de 40 no Museo do Prado, como \"O so\u00f1o de Salom\u00f3n\", \"Rubens pintando unha alegor\u00eda da Paz\" e retratos ecuestres en pequeno formato de Carlos II e a s\u00faa esposa, seguramente modelos previos para exemplares de gran tama\u00f1o que non chegaron a executarse. \nAdemais do cadro \"Santiago Ap\u00f3stolo na Batalla de Clavijo\" da igrexa do Convento das Comendadoras de Santiago en Madrid, destacan entre outros lugares a colecci\u00f3n de pinturas existente no Convento das Carmelitas de Pe\u00f1aranda de Bracamonte e a do Mosteiro de Guadalupe. \u00c1 s\u00faa \u00faltima etapa espa\u00f1ola corresponde tam\u00e9n o lenzo denominado \"San Xaqu\u00edn e Santa Ana coa Virxe nena\", actualmente na igrexa de San Miguel en Cu\u00e9llar.\nAdquiriu gran popularidade na corte espa\u00f1ola e foille concedido o t\u00edtulo de Cabaleiro. Debido \u00e1 morte de Carlos II e \u00e1 dif\u00edcil situaci\u00f3n durante a \u00e9poca de Filipe V, decidiu volver a N\u00e1poles en 1702.\nAl\u00ed, posuidor dunha gran fortuna, gastou importantes sumas de di\u00f1eiro en obras de munificiencia e foi particularmente xeneroso cos seus compa\u00f1eiros artistas con problemas econ\u00f3micos.\nPintou a c\u00fapula da Igrexa de Santa Br\u00edxida de N\u00e1poles. O curioso da c\u00fapula \u00e9 que non pod\u00eda superar os 9 metros de altura para non obstru\u00edr o lume artilleiro do Castel Nuovo. Con todo, o l\u00edmpido ceo pintado ao fresco na c\u00fapula por Luca Giordano aproveita ao m\u00e1ximo a perspectiva e crea a sensaci\u00f3n dun espazo inmenso.\nAlcanzou o cumio da s\u00faa celebridade en 1704 pintando a \"Historia de Xudit\" no teito da sancrist\u00eda da Cartuxa de San Marti\u00f1o de N\u00e1poles.\nUnha das s\u00faas m\u00e1ximas era que o bo pintor \u00e9 aquel que gusta ao p\u00fablico e este \u00e9 atra\u00eddo m\u00e1is pola cor que polo debuxo.\nLuca Giordano faleceu en N\u00e1poles en 1705. O seu corpo permanece nun altar lateral da Igrexa de Santa Br\u00edxida. Morreu sendo irm\u00e1n leigo da \"Ordo Clericorum Regularium Matris Dei\".\nAvaliaci\u00f3n cr\u00edtica e legado.\nGiordano foi criticado por ser un prol\u00edfico comerciante de todos os estilos sen ser mestre de ning\u00fan. Foi considerado como un \"proto Ti\u00e9polo\", revivindo a \"gran maneira\" de Cortona nun estilo que brillou con Ti\u00e9polo. Tam\u00e9n, da uni\u00f3n da s\u00faa escola napolitana coa tradici\u00f3n veneciana, preparou o cami\u00f1o a Francesco Solimena.\nTrala s\u00faa morte, foi desacreditado con dureza por artistas e cr\u00edticos, que o consideraban responsable da decadencia da pintura espa\u00f1ola tralos anos esplendorosos de Vel\u00e1zquez e Murillo. O novo interese que suscitou a \u00e9poca barroca a principios do s\u00e9culo XX, contribu\u00edu decisivamente \u00e1 revalorizaci\u00f3n do pintor. A s\u00faa produci\u00f3n en Espa\u00f1a influ\u00edu claramente en Miguel Jacinto Mel\u00e9ndez, Antonio Palomino e Goya."}
{"id": "515419", "revid": "23204", "url": "https://gl.wikipedia.org/wiki?curid=515419", "title": "Filles de joie", "text": "Filles de joie \u00e9 un filme belga de 2020 dirixido por Fr\u00e9d\u00e9ric Fonteyne e Anne Paulicevich. Foi escollido como candidato de B\u00e9lxica para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado."}
{"id": "515420", "revid": "47401", "url": "https://gl.wikipedia.org/wiki?curid=515420", "title": "Lucas Jord\u00e1n", "text": ""}
{"id": "515421", "revid": "88215", "url": "https://gl.wikipedia.org/wiki?curid=515421", "title": "\u00c1lex Barba", "text": "Alejandro Barba Fern\u00e1ndez, co\u00f1ecido como \u00c1lex Barba, nado na Coru\u00f1a o 11 de agosto de 2001, \u00e9 un futbolista galego que xoga como centrocampista no Real Club Deportivo Fabril.\nTraxectoria.\nCriouse futbolisticamente na canteira do Victoria CF coru\u00f1\u00e9s e no ver\u00e1n de 2018 foi fichado polo Deportivo da Coru\u00f1a para o seu equipo xuvenil. Na s\u00faa primeira tempada foi cedido ao equipo xuvenil do Ural CF, onde foi un dos piares do equipo que rematou cuarto na Divisi\u00f3n de honra Xuvenil. Disputou tam\u00e9n un par de partidos co primeiro equipo, o Espa\u00f1ol SDC, en Segunda Auton\u00f3mica e ao remate da tempada foi cedido \u00e1 UD Paiosaco para reforzar o equipo nos derradeiros partidos da liga de Terceira Divisi\u00f3n e evitar o descenso.\nNa tempada 2019/20 foi titular indiscutible cos xuven\u00eds do Deportivo e dende a 2020/21 xoga no Fabril. O 6 de xaneiro de 2021 debutou co primeiro equipo do Deportivo da Coru\u00f1a no partido de segunda rolda da Copa do Rei fronte ao Alav\u00e9s en Riazor. Catro d\u00edas despois debutou co Deportivo en liga, no partido contra o Zamora no Ruta de la Plata."}
{"id": "515422", "revid": "72012", "url": "https://gl.wikipedia.org/wiki?curid=515422", "title": "Trofeo Xacobeo", "text": "Co\u00f1\u00e9cense co nome de Trofeo Xacobeo varios torneos amigables disputados en Galicia en diferentes deportes."}
{"id": "515424", "revid": "98629", "url": "https://gl.wikipedia.org/wiki?curid=515424", "title": "Chaco (filme)", "text": "Chaco \u00e9 un filme boliviano de 2020 dirixido por Diego Mondaca. Foi escollido como candidato de Bolivia para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nOs soldados bolivianos, liderados por un capit\u00e1n alem\u00e1n, est\u00e1n en guerra con Paraguai."}
{"id": "515425", "revid": "23204", "url": "https://gl.wikipedia.org/wiki?curid=515425", "title": "Trofeo Xacobeo 93", "text": "O Trofeo Xacobeo 93 foi un torneo amigable de f\u00fatbol disputado en Vigo en 1992.\nHistoria.\nEn maio de 1992 a directiva do Celta de Vigo propuxo a Manuel Fraga, naquel ent\u00f3n presidente da Xunta de Galicia, a celebraci\u00f3n dun torneo amigable contra o Deportivo da Coru\u00f1a, como parte dos actos de promoci\u00f3n do Ano Santo Xacobeo do ano seguinte. Finalmente inclu\u00eduse tam\u00e9n ao Lugo e o Compostela nun torneo que se disputou en agosto en Bala\u00eddos co nome de Xacobeo 93, cun patrocinio de 50 mill\u00f3ns de pesetas da Xunta. O Deportivo e o Celta disputaron na final unha nova edici\u00f3n do seu particular derbi, despois de derrotaren a Compostela e Lugo respectivamente. O saque de honra foi realizado por Pelegr\u00edn e o club coru\u00f1\u00e9s proclamouse campi\u00f3n cun solitario gol de Arturo.\nA pesar de que se planeaba unha segunda edici\u00f3n en 1993 que servir\u00eda como inauguraci\u00f3n do Estadio Multi\u00fasos de San L\u00e1zaro, a Xunta non outorgou finalmente o patrocinio do Xacobeo, o que ocasionou duras cr\u00edticas de Jos\u00e9 Mar\u00eda Caneda a V\u00e1zquez Portome\u00f1e. No seu lugar celebrouse o Trofeo Compostela 93."}
{"id": "515426", "revid": "98629", "url": "https://gl.wikipedia.org/wiki?curid=515426", "title": "Quo Vadis, Aida?", "text": "Quo Vadis, Aida? \u00e9 un filme de 2020 coproducido internacionalmente que foi escrito e dirixido por Jasmila \u017dbani\u0107. \u00c9 unha coproduci\u00f3n entre Bosnia e Hercegovina, Austria, Roman\u00eda, os Pa\u00edses Baixos, Alema\u00f1a, Polonia, Francia, Turqu\u00eda e Noruega. Estreouse na competici\u00f3n principal da 77\u00aa edici\u00f3n do Festival Internacional de Cinema de Venecia. Foi escollido como candidato de Bosnia e Hercegovina para o \u00d3scar \u00f3 mellor filme internacional na 93\u00aa edici\u00f3n dos premios, sendo finalmente nomeado.\nSinopse.\n11 de xullo de 1995. A tradutora das Naci\u00f3ns Unidas tenta salvar a s\u00faa familia despois de que o ex\u00e9rcito da Rep\u00fablica Srpska toma o control da cidade de Srebrenica e comeza unha limpeza \u00e9tnica contra a poboaci\u00f3n bosn\u00edaca."}
{"id": "515428", "revid": "1888", "url": "https://gl.wikipedia.org/wiki?curid=515428", "title": "Antonino Lu\u00eds Castro Mosquera", "text": ""}
{"id": "515429", "revid": "85894", "url": "https://gl.wikipedia.org/wiki?curid=515429", "title": "Aceredo (asolagado)", "text": "Aceredo foi unha aldea da parroquia de Man\u00edn, no concello de Lobios, pertencente \u00e1 bisbarra da Baixa Limia, na provincia de Ourense. Desapareceu asolagada polo encoro de Lindoso (Portugal) en xaneiro de 1992 xunto a Buscalque, O Vao e a Reloeira (Entrimo). Aceredo est\u00e1, desde o 2009, dentro da Reserva da Biosfera transfronteiriza galego-portuguesa Ger\u00eas-Xur\u00e9s.\nTrasportela.\nAceredo aparece recollido co nome de Trasportela, tanto na Carta Xeom\u00e9trica de Galicia de Domingo Font\u00e1n, de 1834, coma no mapa de Jos\u00e9 Castro L\u00f3pez, de 1863, empregado para o trazado da fronteira entre Galiza e Portugal, subscrito en Badaxoz en marzo de 1863, e que pasou a historia coma o Tratado de Lisboa que entrou en vigor en 1864, e que fixa as fronteiras definitivas entre Espa\u00f1a e Portugal. Tam\u00e9n aparece con ese nome nas referencias que fai Benito Fern\u00e1ndez Alonso no seu libro \"El r\u00edo Limia y sus contornos\", en 1879. Tam\u00e9n o recolle o libro de \"Trasos Montes e Mi\u00f1o\", no n\u00famero 44, onde fala das demarcaci\u00f3ns da vila de Lindoso (Portugal), coas das aldeas de Trasportela e Riocaldo en Galiza.\nPola contra, no \"Dicionario xeogr\u00e1fico, estat\u00edstico e hist\u00f3rico de Espa\u00f1a e as s\u00faas posesi\u00f3ns de ultramar\" de Pascual Madoz de 1848, tomo XI, recolle Aceredo coma unha aldea de parroquia de Man\u00edn ou Trasportela, o que nos indica que Trasportela puido ser empregada para identificar \u00e1 parroquia. \nXeograf\u00eda.\nAceredo estaba asentada ao p\u00e9 do r\u00edo L\u00edmia que o cruzaba de leste a sur, delimitada polo r\u00edo Caldo ao oeste, o r\u00edo Mao cruzaba a aldea polo sur, ao norte lindaba con Man\u00edn e Ludeiros, ao sur con Compostela e O Vao.\nAldea.\nHistoria.\nAceredo foi unha aldea labrega onde hab\u00eda boas produci\u00f3ns de millo, patacas, centeo, vi\u00f1o e hortalizas, e tam\u00e9n se chegou a sementar tabaco, as\u00ed se establecera pola Direcci\u00f3n Xeral de Agricultura do Ministerio de Agricultura no BOE do 7 de setembro de 1940. Tam\u00e9n hab\u00eda un importante n\u00famero de vacas e de gando ovino e caprino. A s\u00faa veiga, regada por tres r\u00edos, principalmente polo r\u00edo Limia, o r\u00edo Caldo e o r\u00edo Mao, abrangu\u00eda unha enorme extensi\u00f3n do val.\nAceredo tivo escola, no medio do lugar, ou escola das primeiras letras, onde asist\u00edan os cativos das aldeas da parroquia ata a apertura da escola de Compostela, na Segunda Rep\u00fablica. Esta escola mant\u00edvose ata a inauguraci\u00f3n do grupo escolar de Lobios, no ano 1978, agora denominado CEIP do Xur\u00e9s.\nAta o final dos seus d\u00edas contou con varios comercios de mercador\u00edas, e era lugar de paso dos veci\u00f1os das aldeas de Compostela, Ludeiros, O Vao, Buscalque, Reloeira e Lantemil principalmente. Tam\u00e9n dos portugueses que cruzaban a fronteira da Madalena.\nEn decembro de 1955, a Delegaci\u00f3n de Industria da provincia de Ourense aproba a solicitude da S\"ociedad General Gallega de Electricidad, S.A.\", emprazada en Entrimo, por un presuposto de 550.000 pesetas, a instalaci\u00f3n da li\u00f1a el\u00e9ctrica trif\u00e1sica de 20 KV, desde As Conchas a Aceredo, e outras aldeas e serradoiros do val do Limia.\nContou cunha li\u00f1a de autob\u00fas dende xu\u00f1o de 1958, aprobada pola \"Direcci\u00f3n Xeral de Ferrocar\u00eds, Tranv\u00edas e Transportes por estrada\", BOE n\u00ba 145 do 18 de xu\u00f1o de 1958. D\u00e1baselle a concesi\u00f3n \u00e1 empresa Paz y Compa\u00f1\u00eda, S.L., co itinerario Bande A Madalena (Lobios), de 22,5 quil\u00f3metros, pasando por: Pazos, Lobeira, Terradas, Herdadi\u00f1a, A Malleta, Aceredo, que sa\u00eda dende A Illa (Entrimo), pasando por Aceredo, coa indicaci\u00f3n de facer todos os d\u00edas, sen excepci\u00f3n, o percorrido entre Bande e A Madalena.\nCo tempo esta li\u00f1a foi asumida pola empresa Anpi\u00e1n que sa\u00eda dende A Illa (Entrimo), pasando por Aceredo, e un\u00eda estas terras coa capital ourens\u00e1.\nVeci\u00f1anza.\nAceredo contaba con 105 familias en xaneiro de 1992 cando foi asolagado.\nA morte destas aldeas co asolagamento polo encoro de Lindoso supuxo un \u00e9xodo de 250 habitantes das aldeas de Aceredo, O Vao, Buscalque e a Reloeira. Ademais de afectar a outros 2500 habitantes de Compostela, Quintela, Rivas de Arauxo, Parroquia de Torno, Lantemil, Parroquia de Galez e Olelas.\nAlcumes.\nA Bilara, A Fragueira, A Pinzaleira, As da Ani\u00f1a \"O Touza\", As Marianas, As Moras, As Pastoras, Lalo \"O Cami\u00f1eiro\", Mar\u00eda da Pepa, O Bord\u00f3n, O Botica, O Camarro, O C\u00e9 Est\u00e9vez, O Relampo, O Parranda \"O Manuel\", O Pinchapasos, O Rati\u00f1o \"Emilio\", O Rigor, O Ruzo, O T\u00edo Carneiro, O T\u00edo Cremente, Os do Pendiente, Os Biolas \"Os Gallatos\", Os Carabillas, Os Chanos, Os Ciruxanos \"Os de Malvaz\", Os Cogones, Os da Cabani\u00f1as \"O Lanci\u00f1as\", Os da Caridade \"O Maquieira\", Os da Costa \"O Moucho\", Os da Ponte \"Se\u00f1or Perfeuto\", Os da Tulla, Os das Eiras, Os de Rivelas, Os do Coronel, Os do Crego, Os do Cura \"Remixio\", Os do Juna Manuel, Os Flores, Os Mar\u00eda Antonia, Os Mortes \"Ricardo\", Os Pericos, Os Pretas, Os Rechechos \"Os Caseiros\", Os Varandas, Os Xigas, Paco da T\u00eda Cristalina, Pepe da Guenara, Rosa do Enxido, Seraf\u00edn do Boi, T\u00eda Marti\u00f1a da Ani\u00f1a, Vacaboi.\nPartes da aldea.\nA Barreira, A Costa, A Forxa, As Eiras, As Laixas, O Corgo, O Renque, O Santo, O Souti\u00f1o, Quenlla da Oliveira, Quenlla da Fonte Fr\u00eda, Qui\u00f1aldo, Rivelas.\nA Fonte do Corgo.\nAceredo ti\u00f1a unha fonte veci\u00f1al no medio do lugar, a Fonte do Corgo, onde chegaban as principais quenllas da aldea que estaban case todas cubertas de latas. Esta fonte ti\u00f1a un pilo onde vert\u00eda a auga para beber o gando, e dese pilo pasaba para o tanque lavadoiro, onde a veci\u00f1anza, que non ti\u00f1a lavadoiro propio, lavaba a roupa.\nA Fonte do Corgo segue abrollando coma se non pasase o tempo, coma se todo se detivese naquel fat\u00eddico xaneiro de 1992, e en cada baixada das augas do encoro, a fonte segue cumprindo coa s\u00faa funci\u00f3n e d\u00e1ndolle de beber ao viaxeiro, ao veci\u00f1o, ao gando.\nR\u00edo.\nAceredo estaba fondamente vencellada ao r\u00edo Limia, mais non era o \u00fanico r\u00edo que regaba as s\u00faas terras, tam\u00e9n o fac\u00eda o Caldo e o Mao, e enfronte da aldea desembocaba o r\u00edo Agro (Entrimo). Estes r\u00edos foron compo\u00f1endo as din\u00e1micas da aldea, prestado a s\u00faa forza para os moitos mu\u00ed\u00f1os que ti\u00f1a en cada un deles, para as levadas que tra\u00edan a auga para os campos e a enorme veiga, que se estend\u00eda, case ininterrompidamente dende o comezo da aldea no Gusteu, ata Os Aguinchos. Mais tam\u00e9n \u00e1s f\u00e1bricas de madeira que abondaron pegadas ao seu curso e aproveitaban a auga para mover a maquinaria, como acontec\u00eda na f\u00e1brica da Malleta, preto de Lobios, na da Escoleira levantada \u00e1 beira do r\u00edo, dentro do enorme pi\u00f1eiral de Lantemil (Entrimo).\nOs r\u00edos, en principio, son sempre estremas entre parroquias, unidade fundamental no mundo simb\u00f3lico galego. As\u00ed o recolle Manuel Mandianes, no seu libro \"O r\u00edo do esquecemento\".\nForon estes r\u00edos lugares vencellados \u00e1 pesca, moi reco\u00f1ecidos polos pescadores dunha e doutra banda raia, en particular o r\u00edo Limia, onde abondaban as troitas, ata o final dos seus d\u00edas sen encorar. Case todo o curso do r\u00edo Limia, ao seu paso par Aceredo, gozaba de bos lugares para a pesca, reco\u00f1ecidos eran os que se atopaban por debaixo da igrexa, enfronte da f\u00e1brica de madeiras da Escoleira, m\u00e1is arriba, antes da desembocadura do r\u00edo Agro, ata a Ponte Nova de Entrimo. No seu discorrer cara Portugal, no pozo da Reloeira e nos Aguinchos.\nMais o r\u00edo Limia, non s\u00f3 foi un r\u00edo troiteiro moi apreciado polos pescadores como amosa unha reportaxe da \"Televisi\u00f3n P\u00fablica Portuguesa\" (RTP), tam\u00e9n foi un r\u00edo onde as lampreas vi\u00f1an a desovar, ao lugar onde comezou a s\u00faa vida, logo de percorrer infinidades de quil\u00f3metros e de medrar nas augas salgadas do Atl\u00e1ntico. As\u00ed o recolle a\" Lexisla\u00e7\u00e3o R\u00e9gia\" portuguesa nun documento do 14 de febreiro de 1907, poucos anos antes de se erguer a primeira presa en Lindoso, para aproveitar a auga para a agora vella central hidroel\u00e9ctrica de Paradamonte (Portugual). A autorizaci\u00f3n real vi\u00f1a a ordenar a pesca da lamprea de noite, en quendas, con redes que ti\u00f1an que ser postas de lado a lado, sempre pola noite, e sacadas de d\u00eda para permitir o tr\u00e1nsito dos peixes que remontan o r\u00edo, e para as posibles embarcaci\u00f3ns que fagan uso durante o d\u00eda.\nO pozo da Reloeira.\nAntes de levantarse a ponte dos Aguinchos, o r\u00edo L\u00edmia, a esa altura cruz\u00e1base no pozo da Reloeira.\nO pozo da Reloeira era un remanso do r\u00edo Limia provocado por unha enorme presa feita para levar auga o mu\u00ed\u00f1o que estaba preto dos Aguinchos, e que na segunda metade do pasada s\u00e9culo era co\u00f1ecido coma o mu\u00ed\u00f1o do Lalo, a\u00ednda que fora constru\u00eddo con anterioridade, e tivo outros donos, antes de adquirilo este \u00faltimo propietario.\nNese lugar hab\u00eda unha barca para cruzar o r\u00edo dende Aceredo (Lobios) ata a Reloeira (Entrimo). Era unha barca das co\u00f1ecidas como sacramentais, por empregalas o clero para levar os sacramentos. Neste caso \u00e9 preciso ter en conta que a parroquia de Man\u00edn no abrangue as aldeas de Buscalque e Quintela, pertencentes ao concello de Lobios, estas aldeas pertencen \u00e1 parroquia de A Illa, e enterraban na s\u00faa parroquia. Mais esta barca, a\u00ednda sendo propiedade dun veci\u00f1o de Lobios, ti\u00f1a compartida cun de Entrimo que a xestionaba e lle pagaba un alugueiro anual. Era empregada principalmente polos veci\u00f1os da parroquia de Man\u00edn e de Entrimo. Tam\u00e9n se alugaba a forasteiros.\nNa memoria da xente a\u00ednda fican acontecementos que marcaron ese lugar, coma o acontecido a dous veci\u00f1os portugueses de Entre Ambos Os R\u00edos, que vi\u00f1eran a Galicia con contrabando, e foran apreixados pola Garda Civil e trasladados ao calabozo de Entrimo. Conseguiron fuxir e chegar o Pozo da Reloeira, para cruzar o r\u00edo Limia e logo a fronteira e volver \u00e1 casa. Mais, v\u00e9ndose acurralados saltaron ao pozo para cruzalo nadando, respondendo con tiros a Garda Civil e matando a un deles, o outro conseguiu cruzar, chegar ata Ludeiros, onde foi acubillado e pasou a noite nun canastro. Este home, tempo despois emigrou, e cando retornou a s\u00faa aldea, a finais dos anos 90, buscou \u00e1 familia que o acubillara e transmitiu o que lle acontecera naquel tempo mozo que o marcou para sempre.\nA finais dos anos 20, o 10 de agosto, os mozos de Padrendo \u00edan ao San Lourenzo na aldea de A Illa (Entrimo), e ti\u00f1an que cruzar o r\u00edo Limia polo pozo da Reloeira. Co exceso de carga, a barca afundiu, e milagrosamente salv\u00e1ronse todos os mozos daquel naufraxio.\nEmigraci\u00f3n.\nDesde a d\u00e9cada de 1950 sufriu unha importante diminuci\u00f3n de habitantes pola emigraci\u00f3n, principalmente a Francia e ao resto de Espa\u00f1a, maioritariamente a Catalu\u00f1a e Madrid, a\u00ednda que a emigraci\u00f3n v\u00ed\u00f1ase producindo dende moito antes sobre todo a Portugal, onde sempre houbo unha gran cantidade de veci\u00f1os de Aceredo e doutras aldeas arraianas. Tam\u00e9n en Portugal se fixeron grandes patrimonios que logo investiron na aldea, como aconteceu coa familia dos \"Pretas\".\nA casa do Preta.\nEsta casa constru\u00edda onde o campo da festa, preto da igrexa e do adro, polas dimensi\u00f3ns e a construci\u00f3n era m\u00e1is ben un pazo de d\u00faas plantas levantadas en pedra. Na planta baixa ti\u00f1a cortes, adega e outros lugares destinados ao servizo da casa. Na planta primeira, contaba cas dependencias propias dunha casa se\u00f1orial, grandes e c\u00f3modas, con fiestras de madeira tallada e decorada, unha enorme galer\u00eda en forma de L feita de madeira e cristal decorada para aproveitar a luz, corredores e balc\u00f3ns para o patio e para a estrada, alg\u00fans con galer\u00edas tam\u00e9n de madeira e cristais tallados. O peche era de perpia\u00f1o ben acabado, cunha beira superior e motivos de pedra en forma de grandes copas florais na entrada da porta. Tam\u00e9n ti\u00f1a boas latas de ferro para as videiras que cubr\u00edan unha parte do patio.\nA pegada relixiosa en Aceredo.\nIgrexa parroquial.\nA igrexa parroquial de Man\u00edn foi constru\u00edda orixinalmente na aldea de Man\u00edn, de arquitectura Barroca, baixo a advocaci\u00f3n de Santa Eufemia. No ano 1764 foi trasladada a Aceredo, ficando en Man\u00edn a parte da sancrist\u00eda que se converteu na capela da aldea en honra a Santa Eufemia. En Aceredo \u00e9 ampliada con naves laterais e sancrist\u00eda para formar unha cruz. Conta cun importante retablo e altares barrocos.\nA igrexa, en Aceredo, foi empregada pola veci\u00f1anza afectada polo encoro para manifestarse pola falta de acordo coa empresa portuguesa EDP, na procura dun acordo xusto de pago pola expropiaci\u00f3n das s\u00faas terras e polo desprazamento forzoso do seu lugar de vida.\nEn Aceredo, a igrexa parroquial a\u00ednda sendo de advocaci\u00f3n a San Salvador, celebr\u00e1base o Santiago e a Santa Ana, santos locais. O recinto da igrexa, rodeado cun muro de pedra dun metro e medio, acoll\u00eda al\u00ed o adro en volta dela. En Aceredo ti\u00f1a unha entrada ao norte, para os veci\u00f1os da propia aldea, a maior\u00eda das casas estaban ao norte da igrexa, e outra ao sur, para o resto das casas da aldea e para a veci\u00f1anza das aldeas da parroquia. Foi trasladada \u00e1 aldea de Compostela.\nEn 1992 foi desmontada pedra a pedra para salvala do encoro de Lindoso e trasladada \u00e1 s\u00faa nova localizaci\u00f3n na Travesa, entre Ludeiros e Compostela, moi preto da Casa da Escusalla. Nesta nova localizaci\u00f3n ven\u00e9rase a San Salvador e \u00e9 co\u00f1ecida coma a Igrexa de San Salvador de Man\u00edn.\n\u00c9 co\u00f1ecida polos veci\u00f1os coma a igrexa viaxeira ou transhumante.\nCemiterio.\nA igrexa parroquial conta cun cemiterio para as aldeas de Man\u00edn, Ludeiros, Compostela, Aceredo e O Vao. Na s\u00faa primeira localizaci\u00f3n, onde foi erixida, en Man\u00edn, pola gran devoci\u00f3n a Santa Eufemia, \u00edan enterrar dende Braga (Portugal) \u00e1 Chan de Campelo, lugar onde estaba a igrexa e o cemiterio.\nEn Aceredo contaba cun adro en volta da igrexa, con sepulturas de pedra e enterramentos na terra para os que non ti\u00f1an sepultura. Tam\u00e9n tivo alg\u00fan nicho en pedra, e nos \u00faltimos anos, na d\u00e9cada dos oitenta, nichos de ladrillo e cemento.\nO cemiterio foi trasladado \u00e1 s\u00faa nova localizaci\u00f3n, na Travesa, a finais dos anos oitenta, cando xa se prev\u00eda o asolagamento do val do Limia. Dende ent\u00f3n, o cemiterio parroquial est\u00e1 \u00e1 beira da igrexa e denom\u00ednase Cemiterio de San Salvador de Man\u00edn.\nCasa Reitoral.\nA casa Reitoral de Aceredo estaba situada a uns 150 metros da igrexa, de cara ao sur.\nEsta casa era de perpia\u00f1o, de d\u00faas plantas con tellado de d\u00faas augas e tella com\u00fan. Contaba cunha galer\u00eda cara o patio, que estaba pechado cun muro alto de pedra, ao que se entraba por uns grandes port\u00f3ns de madeira. O patio non era moi grande e comunicaba coas dependencias da parte inferior. Para acceder \u00e1 planta superior hab\u00eda unha escaleira con chanzos de perpia\u00f1o e bala\u00fastres e varanda de ferro. As xanelas eras de madeira con cristais a cadros. Alg\u00fans cuartos daban para a estrada N-540, que pasaba a beira.\nSa\u00edndo da casa Reitoral, de cara a igrexa, pola estrada, hab\u00eda unha curva onde estaba unha fonte de pedra. Enriba, nos eidos, tam\u00e9n da igrexa, hab\u00eda un grande pombal, unha boa parte das casas reitorales do val do Limia te\u00f1en pombales redondos de grande altura e envergadura, todos en desuso e abandonados (na fotograf\u00eda am\u00f3sase o pombal da igrexa reitoral de Santa Mar\u00eda de R\u00edo Caldo, abadonado, moi parecido ao de Aceredo, algo m\u00e1is pequeno en altura, e posiblemente feitos polo mesmo tempo). O da casa Reitoral de Aceredo tam\u00e9n foi asolagada polo encoro de Lindoso e non se mantivo en p\u00e9, esborrallouse completamente.\nDestacaba, nun dos eidos pr\u00f3ximos \u00e1 igrexa un enorme canastro, de cinco cuarteir\u00f3ns.\nSimbolox\u00eda relixiosa.\nAceredo ti\u00f1a dous cruceiros, un no largo preto da igrexa, lugar onde se celebraba a festa anual en honra a Santiago e a Santa Ana. Este cruceiro era enteiro de pedra, con estes elementos: plataforma de varios chanzos. Pedestal liso, fuste, capitel e Cruz.\nO outro cruceiro estaba na entrada da aldea, vindo de Lobios a man dereita, nun pequeno largo co\u00f1ecido por \"Parranda\". Este cruceiro con influencias portuguesas, ti\u00f1a a plataforma dun chanzo rectangular, o pedestal octogonal, con catro caras m\u00e1is estreitas, e catro m\u00e1is anchas, capitel rectangular coa base sobre o fuste, e unha longa cruz de m\u00e1rmore portugu\u00e9s cun cristo tam\u00e9n de m\u00e1rmore. Ata este lugar discorr\u00edan as procesi\u00f3n o 25 de xullo, d\u00eda de Santiago, e o 26, d\u00eda se Santa Ana. Este cruceiro foi trasladado ao p\u00e9 da igrexa de San Salvador de Man\u00edn en 1992, concretamente en fronte da entrada principal, moi preto do muro dos campos da Escusalla, onde se perdeu o elemento m\u00e1is destacado, a cruz de m\u00e1rmore, que se rompeu en anacos, e o cristo. Agora sost\u00e9n unha cruz de pedra, moito m\u00e1is pequena e grosa que a de m\u00e1rmore (p\u00f3dese ver na \"galer\u00eda\" de imaxes na s\u00faa nova localizaci\u00f3n).\nNo mesmo lugar, onde estaba este cruceiro en Aceredo, nunha parede dun garaxe, hab\u00eda dous azulexos portugueses, un coa imaxe da Nosa Se\u00f1ora de F\u00e1tima e os tres nenos pastores, algo mais grade e colocado \u00e1 esquerda das portas do garaxe; o outro de Santo Antonio, colocado \u00e1 dereita.\nO recinto da igrexa estaba rodeado por un muro de pedra e d\u00faas entrada, unha ao norte para Aceredo, e outra ao sur para os veci\u00f1os que vi\u00f1an das aldeas da parroquia, principalmente. Neste muro hab\u00eda un altar en fronte da igrexa, cara o r\u00edo cun Santiago en pedra. O altar levantouse na nova localizaci\u00f3n da igrexa entre Ludeiros e Compostela. Agora \u00e9 San Salvador de Man\u00edn o que o preside.\nInfraestruturas.\nInfraestruturas viarias.\nAceredo estaba regada polo r\u00edos Limia, principalmente, onde abundaban as troitas; polo r\u00edo Caldo e polo r\u00edo Mao. Contou tam\u00e9n con tres pontes destacadas, a dos Aguinchos, a Ponte Nova de Entrimo, ademais da ponte do Gusteu ou Busteu, de pedra e madeira que foi a primeira que daba paso \u00e1s xentes destas aldeas para se comunicar co resto concello de Lobios, esta ponte salvaba as augas do r\u00edo Caldo. O tramo de estrada nacional (N-540), que un\u00eda A Madalena con Ourense, ao seu paso por Aceredo ti\u00f1a outras d\u00faas pontes de pedra, m\u00e1is pequenas, a do r\u00edo Mao dun s\u00f3 arco, e a que salvaba a estrada das augas do Corgo.\nPonte do Gusteu.\nEra unha ponte de orixe medieval que salvaba as augas do r\u00edo Caldo ao seu paso pola parroquia de Man\u00edn, preto de Aceredo. Estaba feita de perpia\u00f1o con tres partes de apoio, unha a cada lado e a levantada no medio do r\u00edo en forma de frecha para alixeirar a forza da auga a cada un dos dous paso. Contaba con grandes trabas de madeira para soster o sobrado con t\u00e1boas que aguantaban o peso das persoas, dos animais e dos carros que por ela transitaba, con bala\u00fastres e varandas de madeira a cada lado.\nEsta ponte aparec\u00eda na Carta Xeom\u00e9trica de Galicia de Domingo Font\u00e1n de 1834, onde se reflicte o cami\u00f1o que \u00eda abeirando o r\u00edo Limia pasando por Lobios, pola ponte da Portaxe (onde se pagaba peaxe), para salvar as augas do r\u00edo Salas, cami\u00f1o de Bande pasando pola ponte Pedri\u00f1a, desaparecida polo encoro das Conchas.\nA ponte, tam\u00e9n co\u00f1ecida como ponte de Busteu por parte da veci\u00f1anza da parroquia de R\u00edo Caldo, ten a lenda de que a\u00ed se bautizaban os nenos para protexelos do mal.\nDende que foi asolagada polo encoro de Lindoso, \u00e9 vis\u00edbel case todos os anos en outono. Durante vinte anos mantivo a madeira, mais esta foise perdendo ata ficar s\u00f3 o piar do medio do r\u00edo, e os dous asentos laterais.\nPonte de Entrimo ou Ponte Nova de Entrimo.\nPonte constru\u00edda para salvar as augas do r\u00edo Limia entre as parroquias de Man\u00edn e Galez (Entrimo).\nFoi feita cando se abriu a estrada de Bande \u00e1 fronteira da Madalena, antiga N-540. Constru\u00edda en varios anacos dende 1927 ao 1933.\nPonte feita de perpia\u00f1o ben acabado, cun grande arco no medio do r\u00edo, asentado en piares cunha base sobresa\u00ednte sobre a que pousan os arcos. Estes piares pola parte leste, onde recib\u00eda a forza do r\u00edo eran redondas. \u00c1 dereita do arco central, parte sur da ponte, (ollando dende o correr do r\u00edo cara o mar), ten tres arcos de ferradura m\u00e1is pequenos co central, e a esquerda do arco central, parte norte da ponte, (ollando dende o correr do r\u00edo cara o mar), ten catro arcos de ferradura iguais aos tres da parte sur.\n\u00c9 unha ponte que est\u00e1 asolagada polo encoro de Lindoso, e a\u00ednda se mant\u00e9n en prefectas condici\u00f3ns, coma cando subiu a auga por primeira vez, s\u00f3 lle faltan as varandas de pedra que as sacaron pouco antes de subir a auga por riba da s\u00faa cota.\nPonte dos Aguinchos.\nA ponte dos Aguinchos cruzaba o r\u00edo Limia desde Aceredo en direcci\u00f3n Buscalque, Quintela, Reloeira, Lantemil ata a Illa (de entrimo estas tres \u00faltimas localidades).\nEra unha ponte feita de pedra e formig\u00f3n. Constru\u00edse na segunda metade da d\u00e9cada de 1940. Esta ponte ti\u00f1a 8 ollos con arcos de ferradura e piares redondeados por \u00e1mbalas partes do r\u00edo. As varandas eran de formig\u00f3n. Levantouse ao final do lugar de Aceredo, moi pr\u00f3xima a O Vao e tam\u00e9n ao confluencia da estrada de Aceredo a Ludeiros e Compostela.\nPreto da ponte hab\u00eda unha praia de area branca onde veraneaba boa parte da poboaci\u00f3n destas aldeas do val do Limia, a praia dos Aguinchos.\nDesco\u00f1ecese se a ponte se mant\u00e9n e p\u00e9 dende que foi asolagada polo encoro de Lindoso, as augas nas s\u00faas baixadas pola seca nunca minguaron a esa cota. Tam\u00e9n foi a ponte que mantivo a li\u00f1a de enchida na primeira inundaci\u00f3n cando se pecharon as portas e as aldeas a\u00ednda estaban cheas de xente, ata que foi desaloxado Buscalque e O Vao, tam\u00e9n parte de Aceredo en xaneiro de 1992.\nPonte sobre o r\u00edo Mao.\nPara cruzar o r\u00edo Mao ao seu paso por Aceredo, preto da desembocadura no r\u00edo Limia, a estrada N-540 desde a fronteira da Madalena a Ourense, hab\u00eda unha ponte de pedra, feita de bloques de perpia\u00f1o, dun s\u00f3 arco de ferradura e con varandas tam\u00e9n de pedra, ao final da recta, onde a casa do Cami\u00f1eiro. Preto estaba o mu\u00ed\u00f1o do Perfecto que produciu electricidade para o seu dono alg\u00fan tempo antes da chegada de luz el\u00e9ctrica \u00e1 aldea.\nEsta pote est\u00e1 moi preto da nova ponte que se ergueu sobre o r\u00edo Limia para unir Aceredo con Lantemil.\nDesco\u00f1\u00e9cese se a ponte segue en p\u00e9 ou se esborrallou dende o asolagamento en xaneiro de 1992, dende ent\u00f3n non se volveu acadar esa cota na auga do encoro de Lindoso nos anos de seca.\nEtnograf\u00eda.\nFoi Aceredo terra de millo, onde se ergueron innumerables canastros, contando cunha grande eira \u00e1 entrada do lugar vindo de Lobios. Hab\u00eda moitos m\u00e1is canastros en leiras privadas, case todos de dous ou tres \"cuarteir\u00f3ns\", ag\u00e1s o da igrexa, que pertenc\u00eda ao abade e ti\u00f1a cinco \"cuarteir\u00f3ns\". A maior\u00eda dos canastros de Aceredo foron desfeitos e vendidos para innumerables lugares da xeograf\u00eda espa\u00f1ola e estranxeira. Na parroquia soamente ficaron tres, un na \u00e1rea de descanso de Aceredo, outro nunha leira privada da nova aldea de Aceredo, e o outro en Ludeiros.\nAceredo tivo mu\u00ed\u00f1os no curso do r\u00edo Caldo e do r\u00edo Mao, principalmente, tam\u00e9n na do Limia, onde existiu un gran mu\u00ed\u00f1o (co\u00f1ecido como o mu\u00ed\u00f1o do Lalo), que foi a primeira central el\u00e9ctrica da parroquia. Outro veci\u00f1o tam\u00e9n tivo unha produci\u00f3n propia de electricidade para a s\u00faa vivenda dende o mu\u00ed\u00f1o da s\u00faa propiedade erguido na parte baixa do curso do r\u00edo Mao.\nTivo Aceredo un forno comunal onde se coc\u00eda en quendas de 15 d\u00edas.\nCronolox\u00eda dunha desfeita.\nPrimeira concesi\u00f3n dun Salto en Aceredo.\nPor \"Resoluci\u00f3n da Direcci\u00f3n Xeral de Obras Hidr\u00e1ulicas adxud\u00edcase a Electra del Lima, S.A. a concesi\u00f3n do \"Salto de Aceredo\", no r\u00edo Limia, nos municipios de Lobios e Entrimo (Ourense), destinada \u00e1 produci\u00f3n de enerx\u00eda el\u00e9ctrica\", como recolle o BOE n\u00ba 9 do 10 de xaneiro de 1962.\nO expediente deste primeiro proxecto de aproveitamento hidroel\u00e9ctrico no r\u00edo Limia foi incoado por Rafael Lorenzo P\u00e9rez, e present\u00e1ronse dous proxectos en competencia, \"Fuerzas El\u00e9ctricas del Noroeste, S.A\" e \"Electra del Lima, S.A.\"\nPreviamente, o d\u00eda 2 de xaneiro de 1951 (11 anos antes), o enxe\u00f1eiro de cami\u00f1os Ricardo G\u00f3mez Llano, presenta un proxecto de execuci\u00f3n dun \"Salto en Aceredo\", cun presuposto de execuci\u00f3n de 64.038.182,42 pesetas, e unha potencia instalada de 30.000 CV en tres turbinas \"Francis\", r\u00e1pidas, de 10.000 CV cada unha. 23.334 KVA en tres alternadores de 7.778 KVA, cada un. 21.000 KW en tres alternadores de 7.000 KW cada un, e que finalmente ser\u00eda o ga\u00f1ador da concesi\u00f3n.\nA Resoluci\u00f3n resolv\u00eda o seguinte:\nO 16 de xaneiro de 1962, o BOE n\u00ba 14 publica a seguinte \"Resoluci\u00f3n da Direcci\u00f3n Xeral de Obras Hidr\u00e1ulicas pola que se fai p\u00fablico o outorgamento do Electra del Lima, S.A. o aproveitamento hidroel\u00e9ctrico chamado \"Salto da Raia\", no r\u00edo Limia, nos municipios de Lobios e Entrimo (Ourense).\nNesta nova resoluci\u00f3n a denominaci\u00f3n do encoro \u00e9 Salto da Raia, e concreta o seguinte ademais do establecido anteriormente:\nConvenio Espa\u00f1a-Portugal de maio do 68.\nO 29 de maio de 1968, os Plenipotenciarios de Espa\u00f1a (Fernando M.\u00aa Castiella), e Portugal (Lu\u00eds da C\u00e2mara Pinto Coelho), asinan en Madrid un Convenio e Protocolo adicional entre Espa\u00f1a e Portugal para regular o uso e aproveitamento hidr\u00e1ulico dos tramos internacionais dos r\u00edos Mi\u00f1o, Limia, Texo, Guadiana e Chanza, e dos seus afluentes.\nAcorda entre outras cousas o seguinte:\nNo val do Limia sempre se falou dun convenio segredo entre Espa\u00f1a e Portugal, ou entre Franco e Salazar para o aproveitamento do r\u00edo Limia, a realidade \u00e9 que non foi segredo, publicouse nos diarios oficiais de cada pa\u00eds, Portugal antes, o 5 de novembro de 1968, e Espa\u00f1a o 22 de abril de 1969.\nO 4 de maio de 1971 o Di\u00e1rio do Governo n\u00ba 113, aproba o estatuto de funcionamento da Comisi\u00f3n Lusao-Hispana derivada do Convenio de repartimento dos r\u00edos transfronteirizos de maio de 1968. O BOE publica o mesmo convenio no n\u00famero 115 do 14 de maio de 1971.\nO 12 de febreiro de 1976 o Di\u00e1rio do Governo n\u00ba 96 aproba a 2\u00aa ratificaci\u00f3n do protocolo derivada do Convenio de repartimento dos r\u00edos transfronteirizos de maio de 1968. O BOE publ\u00edcao no n\u00famero 140, do 13 de xu\u00f1o de 1977.\nEncoro de Lindoso, o \"Ferrari\" de Portugal.\nEn Portugal o encoro de Lindoso \u00e9 co\u00f1ecido coma o \"Ferrari\" de Portugal. Esta presa e capaz de introducir no circu\u00edto el\u00e9ctrico portugu\u00e9s tal cantidade de MW que son empregados nas horas de meirande consumo. \u00c9 ben co\u00f1ecido no val o movemento da auga cando a central est\u00e1 en funcionamento.\nO proxecto para constru\u00edr o encoro comezou en 1983. A construci\u00f3n rematou en 1992. A presa \u00fasase para xerar electricidade. \u00c9 propiedade da compa\u00f1\u00eda Electricidade de Portugal (EDP). Foi constru\u00edda sobre a antiga presa que alimentaba a vella Central de Lindoso, a\u00ednda en funcionamento, situada na aldea de Paradamonte, pertencente \u00e1 Freigues\u00eda de Lindoso. Esta presa foi autorizada por Real Orde, do 19 de febreiro de 1907. Concesi\u00f3n de aproveitamento da auga do r\u00edo Limia cunha derivaci\u00f3n na \"Costa do Fajo\", na freigues\u00eda de Lindoso. P\u00faxose en funcionamento no ano 1922.\nNo outono de 1983 comezan as obras para a construci\u00f3n do encoro de Lindoso (\"Barragem do Alto-Lindoso\", como \u00e9 denominada en Portugal).\nDocumental.\nO 20 de xullo do 2013, conv\u00f3case \u00e1 veci\u00f1anza das aldeas asolagadas a unha proxecci\u00f3n de v\u00eddeos e fotograf\u00edas no Multi\u00fasos de Lobios, \u00e1s 20 horas.\nAquela tarde d\u00e9ronse cita al\u00ed moitos dos veci\u00f1os vivos ent\u00f3n, familiares e descendentes, das aldeas asolagadas polo encoro (Aceredo, Buscalque, O Vao e a Reloeira), e tam\u00e9n veci\u00f1os de Lobios e Entrimo. O Multiusos de Lobios estaba ateigado de xente e hab\u00eda unha emoci\u00f3n e unha tensi\u00f3n enormes. Durante a proxecci\u00f3n das imaxes, e dos v\u00eddeos, unha boa parte da xente non puido conter as emoci\u00f3ns e as b\u00e1goas non deixaban de abrollar. Ao final da proxecci\u00f3n descubr\u00edronse as fotograf\u00edas achegadas polos veci\u00f1os, e expostas para a ocasi\u00f3n nas paredes do Multi\u00fasos. Desas imaxes, v\u00eddeos e do documento gravado ese d\u00eda, naceu o proxecto documental \"Os d\u00edas afogados\".\n\"Os d\u00edas afogados\" \u00e9 un filme documental de C\u00e9sar Souto Vilanova e Luis Avil\u00e9s, estreado no ano 2015."}
{"id": "515432", "revid": "129533", "url": "https://gl.wikipedia.org/wiki?curid=515432", "title": "Balboa (moeda)", "text": "O balboa \u00e9 unha das d\u00faas moedas de curso legal na Rep\u00fablica de Panam\u00e1, desde a s\u00faa introduci\u00f3n en 1904, xunto co d\u00f3lar estadounidense, ao que desde ent\u00f3n ten vinculado o seu valor.\nDiv\u00eddese en 100 cent\u00e9simos. O seu c\u00f3digo ISO 4217 \u00e9 PAB e o seu s\u00edmbolo monetario B/.\nHistoria.\nO balboa creouse en 1904, un ano despois de que Panam\u00e1 se independizase de Colombia. A Convenci\u00f3n Nacional de Panam\u00e1 emitiu a Lei 84, do 28 de xu\u00f1o, en cuxo primeiro artigo se establec\u00eda o balboa como moeda nacional, cu\u00f1ada en prata de 900 mil\u00e9simas e cun peso de 1,672 gramos. Na mesma disposici\u00f3n fix\u00e1base o valor do balboa no do d\u00f3lar estadounidense e determin\u00e1base que este ter\u00eda tam\u00e9n curso legal no pa\u00eds. \nMoedas.\nEn 1904, cando se creou o balboa, recoll\u00e9ronse todas as moedas que naquel momento estaban en circulaci\u00f3n no pa\u00eds, do sistema do peso colombiano, e fund\u00edronse para cu\u00f1ar as moedas da nova rep\u00fablica. A primeira serie comp\u00fa\u00f1ase dos valores de 2\u00bd, 5, 10, 25 e 50 cent\u00e9simos, e non foi ata 1931 cando se cu\u00f1ou a primeira moeda co valor facial dun balboa, con caracter\u00edsticas similares \u00e1s do d\u00f3lar estadounidense. A primeira moeda co valor dun cent\u00e9simo cu\u00f1ouse en 1935.\nOs valores en circulaci\u00f3n son os de 1, 5, 10, 25 e 50 cent\u00e9simos, as\u00ed como 1 balboa. Proxectouse tam\u00e9n a cu\u00f1axe de moedas de dous e de cinco balboas, a\u00ednda que esta idea non prosperou.\nTodas as moedas paname\u00f1as posteriores a 1908 est\u00e1n cu\u00f1adas na planta da \"Royal Canadian Mint\" en Otava, Canad\u00e1.\nBilletes.\nEn 1941, o presidente da Rep\u00fablica Paname\u00f1a, Arnulfo Arias, promoveu que o Goberno executase o artigo 156 da Constituci\u00f3n do pa\u00eds, para autorizar os bancos oficiais e privados do pa\u00eds a emitiren papel moeda. Como resultado, aprobouse o Decreto 6, do 30 de setembro de 1941, que creaba o Banco Central de Emisi\u00f3n da Rep\u00fablica de Panam\u00e1, e o d\u00eda seguinte, por medio do Decreto 103, do 1 de outubro, ordenouse a posta en circulaci\u00f3n de papel moeda. O banco foi autorizado a emitir 6 mill\u00f3ns de balboas en papel moeda, a\u00ednda que a cantidade emitida o 2 de outubro do mesmo ano, cando os billetes se puxeron en circulaci\u00f3n, non superou os 2,7 mill\u00f3ns de balboas. Uns d\u00edas despois, o 7 de outubro, a autoridade da Canle de Panam\u00e1 emitiu unha circular na que se indicaba que o papel moeda paname\u00f1o pod\u00eda ser aceptado en todas as dependencias da canle. \nPor\u00e9n, aos sete d\u00edas da s\u00faa posta en circulaci\u00f3n, o Goberno de Arias foi derrocado e substitu\u00eddo polo de Ricardo Adolfo de la Guardia, apoiado polos EEUU. O novo Goberno pechou inmediatamente o banco e os billetes comezaron a ser retirados da circulaci\u00f3n e, finalmente, inciner\u00e1ronse nos talleres do Colexio Artes e Oficios entre o 13 de xu\u00f1o e o 6 de xullo de 1942. Os billetes, con valores de 1, 5, 10 e 20 balboas, foran impresos pola compa\u00f1\u00eda \"Hamilton Bank Note Company\", de Nova York. "}
{"id": "515435", "revid": "98629", "url": "https://gl.wikipedia.org/wiki?curid=515435", "title": "Tiresias", "text": "Na mitolox\u00eda grega, Tiresias foi un afamado adivi\u00f1o cego da cidade de Tebas . Outro sonado adivi\u00f1o foi Calcas (ou Calcante), de Troia.\nEra fillo de Everes e da ninfa Cariclo. Tivo d\u00faas fillas: Manto (adivi\u00f1a como el , e nai do tam\u00e9n adivi\u00f1o Mopso) e Dafne.\nTiresias quedou cego desde novo, pero non o era de nacemento. Existen distintas versiones que tratan de explicalo: para uns a s\u00faa cegueira foi causada pola deusa Atenea, que o castigou por sorprendela espida mentres se ba\u00f1aba; para outros foino pola deusa Hera, anoxada pola s\u00faa resposta nunha disputa con Zeus sobre o placer que sent\u00eda un home ou unha muller. En \u00e1mbolos casos foi compensado co don de ver o futuro. \nO ba\u00f1o de Atenea.\nPseudo-Apolodoro recolle a versi\u00f3n de Fer\u00e9cides segundo a cal, cando Tiresias era mozo viu accidentalmente a Atenea cando se ba\u00f1aba espida na fonte Hipocrene, no Monte Helic\u00f3n. A deusa, defensora ata a morte da castidade, considerou esta indiscreci\u00f3n como un atentado contra o seu pudor, e deixouno cego.\nCando Cariclo lle rogou que lle devolvese a vista, Hera non puido facelo pois non ti\u00f1a o poder de desfacer o feito, pero limp\u00e1ndolle os ollos fixo que comprendese a linguaxe dos paxaros. Na antig\u00fcidade grega pens\u00e1base que os paxaros falaban entre si cont\u00e1ndose o que \u00eda pasar .\nAtenea concedeulle igualmente unha vida m\u00e1is longa que a do respo dos mortais e a posibilidade de conservar o seu poder de adivi\u00f1aci\u00f3n nos Infiernos.\nAs metamorfoses de Tiresias.\nOvidio escribe que Tiresias, paseando polo monte Cileno ou polo Citer\u00f3n sorprendeu a d\u00faas serpes apare\u00e1ndose. Uns din que matando co bast\u00f3n \u00e1 femia; outros, que as feriu; e outros, simplemente que as separou. Pero, en ytodo caso, veuse convertido en muller. \u00d3 cabo de sete anos volveu ver no mesmo lugar outras d\u00faas serpes nas mesmas circunstancias, e volveu a golpealas co seu bast\u00f3n para separalas , uns din que matando nesta ocasi\u00f3n \u00e1 serpe macho; e \u00f3 facelo converteuse novamente en var\u00f3n. O feito de ser o \u00fanico ser que dispo\u00f1\u00eda da experiencia de ser home durante un tempo e muller noutro momento foi a raz\u00f3n pola que Zeus e Hera acudiran a el como \u00e1rbitro na discusi\u00f3n que manti\u00f1an sobre quen experimentaba m\u00e1is placer durante unha relaci\u00f3n sexual, os homes ou as mulleres. Tiresias conclu\u00edu que o var\u00f3n experimenta unha d\u00e9cima parte do placer que a muller, pero Hera indignouse por ter revelado o secreto do sexo feminino e castigouno deix\u00e1ndoo cego. Zeus, non obstante, concedeulle como compensaci\u00f3n o don da profec\u00eda e unha larga vida (aquivalente a sete xeraci\u00f3ns humanas .\nProfec\u00edas de Tiresias.\nTiresias foi quen de profetizar o resultado de diferentes feitos na lenda tebana. Foi el que revelou a Anfitri\u00f3n, rei de Tebas, que fora Zeus que se deitara coa s\u00faa esposa Alcmena, a noite anterior de que el regresara da guerra . Desa uni\u00f3n de Zeus e Alcmena naceu Heracles.\nTam\u00e9n soubo descubrir os cr\u00edmenes de Edipo, que matou o pai e casou coa nai, e por esa causa se abateu unha peste sobre Tebas. En ocasi\u00f3n da expedici\u00f3n dos Sete contra Tebas (Polinices e seis xefes aliados) vaticinou que a cidade se salvar\u00eda se se sacrificaba a Ares un descendente de Creonte.\nNoutra ocasi\u00f3n aconsellou a Penteo non opo\u00f1erse \u00e1 introduci\u00f3n do culto de Dioniso en Beocia, e tam\u00e9n predic\u00edu a morte de Narciso. No regreso de Ulises de Troia, aconsellou \u00f3 heroe que non tocara as vacas sagradas de Helios, cousa que ignoraron moitos dos seus compa\u00f1eiros e morreron por iso. Igualmente, o consello de Tiresias salvou a Ulises de morrer absorbido por Caribdis, un mostro mari\u00f1o, fillo de Poseid\u00f3n e Xea, que tragaba enormes cantidades de auga tres veces \u00f3 d\u00eda, e devolv\u00edaas outras tres veces, creando as\u00ed un remu\u00ed\u00f1o que devoraba a todo aquel que se po\u00f1\u00eda \u00f3 seu alcance.\nA s\u00faa sona como adivi\u00f1o, mesmo unha vez morto, era tal que Heracles descendeu \u00f3 Hades para consultarlle. Zeus conced\u00e9ralle a capacidade de profetizar o futuro tam\u00e9n despois de morto.\nMorte.\nTrala toma de Tebas polos Ep\u00edgonos, Tiresias acompa\u00f1ou \u00f3s tebanos no seu \u00e9xodo. Un d\u00eda, descansando, bebeu auga dunha fonte que, estaba tan fr\u00eda, que morreu. Pero outra versi\u00f3n di que quedou na cidade xunto \u00e1 filla e os vencedores o enviaron como prosionero a Delfos, pero Tiresias morreu no cami\u00f1o, pois xa era moi vello."}
{"id": "515437", "revid": "1410", "url": "https://gl.wikipedia.org/wiki?curid=515437", "title": "Califato omeia", "text": "O califato omeia foi o segundo dos catro grandes califatos establecidos trala morte de Mahoma. O califato foi gobernado pola dinast\u00eda Omeia (en , \"al-\u02beUmaw\u012by\u016bn\", ou \u0628\u064e\u0646\u064f\u0648 \u0623\u064f\u0645\u064e\u064a\u064e\u0651\u0629, \"Ban\u016b \u02beUmayyah\", \"fillos de Umayyah\"). O terceiro califa do califato Rashidun, Uthman ibn Affan (r. 644\u2013656), foi tam\u00e9n membro do clan omeia. A familia estableceu un goberno din\u00e1stico e hereditario con Muawiya ibn Abi Sufyan, gobernador de al-Sham (Gran Siria), que se converteu no sexto califa ao final da primeira guerra civil musulm\u00e1 en 661. Trala morte de Mu'awiyah en 680, os conflitos pola sucesi\u00f3n acabaron na segunda guerra civil e o poder finalmente caeu nas mans de Marwan I doutra rama do clan. A rexi\u00f3n de Siria permaneceu baixo o poder dos omeias, con Damasco como a s\u00faa capital.\nOs Omeias continuaron as conquistas musulm\u00e1s, incorporando Transoxiana, Sindh, o Magreb e a pen\u00ednsula Ib\u00e9rica (Al-Andalus) ao mundo musulm\u00e1n. Na s\u00faa m\u00e1xima extensi\u00f3n, o califato omeia cubr\u00eda 11\u00a0100\u00a0000\u00a0km2, convert\u00e9ndoo nun dos m\u00e1is grandes imperios do mundo por superficie. A dinast\u00eda finalmente foi derrocada por unha rebeli\u00f3n liderada polos abb\u00e1sidas en 750. Os superviventes da dinast\u00eda establec\u00e9ronse en C\u00f3rdoba que, en forma de emirato e despois califato, se converteu nun centro mundial da ciencia, da medicina, da filosof\u00eda e dos inventos, guiando o per\u00edodo da Idade de Ouro do islam.\nO califato omeia gobernou sobre unha poboaci\u00f3n multi\u00e9tnica e multicultural. Os cristi\u00e1ns, que constitu\u00edan a poboaci\u00f3n maioritaria do califato, e os xudeus pod\u00edan practicar as s\u00faas propias relixi\u00f3ns, a\u00ednda que ti\u00f1a que pagar un imposto (jizya) do que estaban exentos os musulm\u00e1ns. Por\u00e9n, exist\u00eda tam\u00e9n o imposto zakat s\u00f3 para os musulm\u00e1ns, que estaba destinado explicitamente a programas para o benestar. Os cristi\u00e1ns ti\u00f1an postos relevantes, alg\u00fans deles pertencentes a familias que serviran nos gobernos bizantinos. O emprego de cristi\u00e1ns era parte dunha pol\u00edtica m\u00e1is ampla de acordo relixioso que era precisa pola gran presenza de poboaci\u00f3ns cristi\u00e1s nas provincias conquistadas, como en Siria. Esta pol\u00edtica tam\u00e9n estimulou a popularidade de Muawiya e consolidou Siria como a base do seu poder.\nA era omeia adoita ser considerada o per\u00edodo de formaci\u00f3n da arte isl\u00e1mica."}
{"id": "515438", "revid": "1131", "url": "https://gl.wikipedia.org/wiki?curid=515438", "title": "Joan Perucho", "text": "Joan Perucho i Guti\u00e9rrez, nado no distrito de Gr\u00e0cia de Barcelona o \u200b\u200b7 de novembro de 1920 e finado na mesma cidade o 28 de outubro de 2003, foi un novelista, poeta e cr\u00edtico de arte catal\u00e1n, que alternou o traballo de escritor coa s\u00faa profesi\u00f3n de xu\u00edz. As s\u00faas obras de ficci\u00f3n pertencen ao x\u00e9nero fant\u00e1stico cunha dose de iron\u00eda e a esixencia dun lector culto.\nTraxectoria.\nFillo de Manuel Perucho i Mons\u00f3 (falecido en Barcelona o 23 de marzo de 1965) e de Jesusa Guti\u00e9rrez i Duque. Naceu na r\u00faa Torrent de l'Olla, no barrio barcelon\u00e9s de Gr\u00e0cia.\nFoi educado de neno nas Escolas de Doutrina Cristi\u00e1 e durante a adolescencia no Instituto Salmer\u00f3n. Durante a Guerra Civil formouse nos Servizos de Cultura da Fronte. Estudou Dereito na Universidade de Barcelona.\nA partir de 1942 colaborou na revista falanxista \"Alerta\" con N\u00e8stor Luj\u00e1n, Manuel Valls e Antoni Vilanova. Na revista \"Ariel\" publicou o que ser\u00eda a primeira cr\u00edtica literaria que se fixo da obra \"Ocnos\" de Lu\u00eds Cernuda. En 1943 comeza como editor na revista franquista \"Destino\" e en 1958 pasa a ser director desta revista, ata o ano 1975. Desde 1948 exerceu como xu\u00edz en Catalu\u00f1a. Desde 1976 \u00e9 membro da Academia de Belas Artes de Barcelona.\nEn 1995 foi doutor honoris causa pola Universidade Rovira i Virgili. En 1991 foi galardoado coa Creu de Sant Jordi, concedida pola Generalitat de Catalunya.\nAfirma que vira pantasmas na s\u00faa casa de Albinyana.\nLiteratura.\nComezou escribindo e castel\u00e1n e logo toda a s\u00faa obra foi en catal\u00e1n.\nPerucho soubo combinar simultaneamente elementos tradicionais e elementos de vangarda nun mesmo discurso literario, resultando nunha obra con grandes doses de orixinalidade. Tam\u00e9n destaca o uso de temas fant\u00e1sticos nas s\u00faas obras, unha caracter\u00edstica pouco com\u00fan na literatura catal\u00e1.En 1947 publicou o seu primeiro poemario \"Baixo o sangue\". Este poemario ti\u00f1a contido existencialista. Tivo un \u00e9xito considerable por primeira vez co \"Llibre de cavalleries\", publicado en 1957. A s\u00faa novela m\u00e1is aclamada, \"Les hist\u00f2ries naturals\", \u00e9 unha trama de vampiros ambientada en plena guerra carlista, foi traducida a m\u00e1is de quince idiomas. "}
{"id": "515439", "revid": "47401", "url": "https://gl.wikipedia.org/wiki?curid=515439", "title": "Dinast\u00eda omeia", "text": ""}
{"id": "515440", "revid": "47401", "url": "https://gl.wikipedia.org/wiki?curid=515440", "title": "Califato de Damasco", "text": ""}
{"id": "515441", "revid": "72012", "url": "https://gl.wikipedia.org/wiki?curid=515441", "title": "Paulino Carballo del R\u00edo", "text": "Paulino Carballo del R\u00edo, nado en Carballido (Cea, Vilagarc\u00eda de Arousa) o 17 de maio de 1903 e finado en Paradela (Meis) o 17 de xu\u00f1o de 1937, foi un canteiro e pol\u00edtico galego.\nTraxectoria.\nVeci\u00f1o de Cea. Emigrado na Rep\u00fablica Arxentina, ao retornar foi canteiro en Cea. Logo do golpe de Estado do 18 de xullo de 1936 actuou co seu medio irm\u00e1n Jos\u00e9 Gerardo del R\u00edo Villanueva como enlace cos fuxidos no monte Xiabre. O 14 de xu\u00f1o de 1937 subiu ao monte con Gerardo para entregarlle un paquete e unha nota a Jos\u00e9 Torrado Herb\u00f3n que lles fixera chegar a s\u00faa nai Rosario Herb\u00f3n Gal\u00e1n, por medio da sobri\u00f1a de Paulino, Carmen Carballo. Foron detidos por unha patrulla das milicias mandadas polo capit\u00e1n Bernal que fac\u00edan unha batida no monte Xiabre, con m\u00e1is dun cento de efectivos entre militares, falanxistas e corpos de seguridade. Foron encarcerados no cuartel da Garda Civil de Vilagarc\u00eda de Arousa e torturados. Co pretexto do seu traslado a Pontevedra, foi asasinado co seu medio irm\u00e1n Gerardo del R\u00edo polo sarxento da Garda Civil do posto de Vilagarc\u00eda, Desiderio Camacho, nas Raposeiras, preto de Vilanovi\u00f1a na parroquia de Paradela o 17 de xu\u00f1o de 1937. O p\u00e1rroco de Paradela non consentiu que fosen soterrados en sagrado e quedaron sepultados en paralelo ao muro de peche do adro. Na primeira d\u00e9cada do s\u00e9culo XXI os seus restos foron trasladados ao cemiterio de Cea."}
{"id": "515442", "revid": "72012", "url": "https://gl.wikipedia.org/wiki?curid=515442", "title": "Gerardo del R\u00edo Villanueva", "text": "Jos\u00e9 Gerardo del R\u00edo Villanueva, nado en Carballido (Cea, Vilagarc\u00eda de Arousa) o 19 de febreiro de 1894 e finado en Paradela (Meis) o 17 de xu\u00f1o de 1937, foi un canteiro e pol\u00edtico galego.\nTraxectoria.\nVeci\u00f1o de Cea. Emigrado na Rep\u00fablica Arxentina, ao retornar foi canteiro en Cea. Logo do golpe de Estado do 18 de xullo de 1936 actuou co seu medio irm\u00e1n Paulino Carballo del R\u00edo como enlace cos fuxidos no monte Xiabre. O 14 de xu\u00f1o de 1937 subiu ao monte con Gerardo para entregarlle un paquete e unha nota a Jos\u00e9 Torrado Herb\u00f3n que lles fixera chegar a s\u00faa nai Rosario Herb\u00f3n Gal\u00e1n, por medio da sobri\u00f1a de Paulino, Carmen Carballo. Foron detidos por unha patrulla das milicias mandadas polo capit\u00e1n Bernal que fac\u00edan unha batida no monte Xiabre, con m\u00e1is dun cento de efectivos entre militares, falanxistas e corpos de seguridade. Foron encarcerados no cuartel da Garda Civil de Vilagarc\u00eda de Arousa e torturados. Co pretexto do seu traslado a Pontevedra, foi asasinado co seu medio irm\u00e1n Paulino Carballo polo sarxento da Garda Civil do posto de Vilagarc\u00eda, Desiderio Camacho, nas Raposeiras, preto de Vilanovi\u00f1a na parroquia de Paradela o 17 de xu\u00f1o de 1937. O p\u00e1rroco de Paradela non consentiu que fosen soterrados en sagrado e quedaron sepultados en paralelo ao muro de peche do adro. Na primeira d\u00e9cada do s\u00e9culo XXI os seus restos foron trasladados ao cemiterio de Cea.\nVida persoal.\nCasou en 1923 con Rosa Ageitos Abalo."}
{"id": "515443", "revid": "1888", "url": "https://gl.wikipedia.org/wiki?curid=515443", "title": "Jos\u00e9 Gerardo del R\u00edo Villanueva", "text": ""}
{"id": "515444", "revid": "5863", "url": "https://gl.wikipedia.org/wiki?curid=515444", "title": "Caribdis", "text": "Na mitolox\u00eda grega, Caribdis foi un horrible monstro mari\u00f1o, fillo de Poseid\u00f3n e Xea, que tragaba enormes cantidades de auga tres veces \u00f3 d\u00eda e devolv\u00edaas outras tres veces, provocando as\u00ed a forma dun remu\u00ed\u00f1o que devoraba a todo aquel que se po\u00f1\u00eda \u00f3 seu alcance.\nXunto a Escila, outro monstro mari\u00f1o semellante, limitaba un estreito paso mar\u00edtimo. \u00c1mbolos lados do estreito estaban \u00e1 distancia dun tiro de arco, tan pr\u00f3ximos entre si que se os mari\u00f1eiros que intentaban cruzar o estreito evitando a Caribdis pasaban demasiado cerca de Escila, e viceversa. De a\u00ed que a expresi\u00f3n \"\"entre Escila e Caribdis\" ten o significado de estar entre dous perigos de tal xeito que tratar de evitar un leva a caer no outro .\nOs argonautas de Xas\u00f3n conseguiron evitar os dous perigos grazas a que Tetis, unha das 50 nereidas e nai de Aquiles, guiounos na traves\u00eda. Ulises, pola contra, seguiu os consellos de Circe e preferiu arriscarse con Escila, a\u00ednda que a costa de perder parte da s\u00faa tripulaci\u00f3n, antes que perder o barco completo con Caribdis.\nXeograf\u00eda.\nCaribdis sit\u00faase, tradicionalmente, no estreito de Mesina, entre Sicilia e Calabria (Italia). As\u00f3ciase co remu\u00ed\u00f1o que forman as correntes de auga que confl\u00faen nesta zona, a\u00ednda que realmente non \u00e9 perigoso. Outra posible localizaci\u00f3n, quizais m\u00e1is veros\u00edmil, sit\u00faano nas proximidades do cabo Skilla, no noroeste de Grecia. Por\u00e9n, outros investigadores cren que se trata dun lugar puramente fabuloso imposible de identificar con ning\u00fan escenario real.\nHeracles pasou por al\u00ed \u00e1 volta do seu d\u00e9cimo Traballo, co gando roubado \u00f3 xigante Xeri\u00f3n, e Caribdis, que orixinalmente era unha ninfa mari\u00f1a, rouboulle varias vacas e devorounas, polo que Zeus a castigou transform\u00e1ndoa nun monstro. Outra lenda di que o castigo foi causado porque Caribdis asolagou a terra para ampliar o reino submarino do seu pai Poseid\u00f3n. Xa neste estado, tragaba grandes cantidades de auga tres veces \u00f3 d\u00eda, inclu\u00edndo os barcos que navegaban por este lugar, e logo devolv\u00eda a auga."}
{"id": "515450", "revid": "98629", "url": "https://gl.wikipedia.org/wiki?curid=515450", "title": "Lady and the Tramp (filme 2019)", "text": "Lady and the Tramp \u00e9 un filme estadounidense de 2019 dirixido por Charlie Bean e escrito por Andrew Bujalski e Kari Granlund, e producido por Walt Disney Pictures. O filme \u00e9 unha adaptaci\u00f3n de acci\u00f3n en vivo do filme de animaci\u00f3n de 1955 de Walt Disney, que \u00e1 s\u00faa vez se basea na historia da revista \"Cosmopolitan\" \"Happy Dan, the Cynical Dog\" creada por Ward Greene. O filme conta coas voces de Tessa Thompson, Justin Theroux, Janelle Mon\u00e1e e Sam Elliott, e coas interpretaci\u00f3ns humanas de Thomas Mann, Kiersey Clemons, Yvette Nicole Brown, F. Murray Abraham, Adrian Martinez e Ken Jeong. Est\u00e1 dedicado \u00f3 artista Chris Reccardi, que morreu o 2 de maio de 2019.\n\"Lady and the Tramp\" estreouse o 12 de novembro de 2019 en Disney+, sendo o primeiro remake de Disney que non se estreou nas salas de cinema. O filme recibiu valoraci\u00f3ns dispares da cr\u00edtica, que eloxiou as interpretaci\u00f3ns e voces, mais criticou os seus efectos visuais, gui\u00f3n e ritmo."}
{"id": "515455", "revid": "89787", "url": "https://gl.wikipedia.org/wiki?curid=515455", "title": "Loxosceles reclusa", "text": "Loxosceles reclusa \u00e9 unha especie de ara\u00f1a que pertence ao x\u00e9nero \"Loxosceles\" da familia Sicariidae. \u00c9 unha ara\u00f1a cun potente veleno necr\u00f3tico e \u00e9 unha das d\u00faas ara\u00f1as (xunto coa vi\u00fava negra) de importancia m\u00e9dica en Am\u00e9rica do Norte.\nDistribuci\u00f3n e h\u00e1bitat.\nA distribuci\u00f3n xeogr\u00e1fica de \"Loxosceles reclusa\" \u00e9 ampla nos Estados Unidos, compartindo a s\u00faa distribuci\u00f3n co norte de M\u00e9xico. Habita entre pedras, c\u00famulos de madeiras ou le\u00f1a."}
{"id": "515461", "revid": "89787", "url": "https://gl.wikipedia.org/wiki?curid=515461", "title": "Solenodon", "text": "Solenodon \u00e9 un x\u00e9nero de mam\u00edferos insect\u00edvoros, nocturnos e velenosos que pertencen \u00e1 familia Solenodontidae. As d\u00faas \u00fanicas especies existentes de \"Solenodon\" son \"Solenodon cubanus\" e \"Solenodon paradoxus\". \u00c1mbalas d\u00faas est\u00e1n clasificadas como \"En perigo\" por mor da destruci\u00f3n do seu h\u00e1bitat e da depredaci\u00f3n de animais non nativos como cans, gatos e mangostas, os cales foron introducidos polos seres humanos no seu h\u00e1bitat para controlar as poboaci\u00f3ns de cobras e roedores."}
{"id": "515462", "revid": "23204", "url": "https://gl.wikipedia.org/wiki?curid=515462", "title": "Solenodontidae", "text": ""}
{"id": "515467", "revid": "89787", "url": "https://gl.wikipedia.org/wiki?curid=515467", "title": "Luis Gregorio Ramos Mision\u00e9", "text": "Luis Gregorio Ramos Mision\u00e9, nado en Lugo o 15 de maio de 1953, \u00e9 un ex-pirag\u00fcista galego, que competiu na modalidade de augas tranquilas. Foi campi\u00f3n do mundo de K4 1000m en 1975 e participou en tres Xogos Ol\u00edmpicos (Montreal 1976, Moscova 1980 e Os \u00c1nxeles 1984), logrando d\u00faas medallas, unha prata e un bronce.\nTraxectoria.\nComezou no remo con 14 anos no club da s\u00faa cidade, o Club Fluvial de Lugo. \nGa\u00f1ou oito medallas no Campionato Mundial de Pirag\u00fcismo entre os anos 1975 e 1982, destacando o ouro que logrou en Belgrado en 1975 no K4 1000m, formando equipo con Jos\u00e9 Mar\u00eda Esteban Celorrio, Jos\u00e9 Ram\u00f3n L\u00f3pez D\u00edaz e Herminio Men\u00e9ndez. Con ese mesmo equipo participou nos Xogos Ol\u00edmpicos de 1976 en Montreal. Foron primeiros na s\u00faa serie da primeira rolda e tam\u00e9n nas semifinais, e obtiveron a medalla de prata na final, na que foron superados por menos de tres d\u00e9cimas pola pola embarcaci\u00f3n sovi\u00e9tica de Sergei Chukhrai, Aleksandr Degtiarev, Iurii Filatov e Vladimir Morozov.\nNa seguinte cita ol\u00edmpica, Moscova 1980, competiu no K-2 1.000 metros xunto con Herminio Men\u00e9ndez. Ga\u00f1ou a primeira serie e a serie das semifinais, pero na final tivo que conformarse co bronce, ao seren superados de novo pola piragua sovi\u00e9tica (con Sergei Chukhrai e Vladimir Parfenovich) e pola h\u00fangara (Istv\u00e1n Szab\u00f3 e Istv\u00e1n Jo\u00f3s). Tam\u00e9n participou nos Xogos de 1984 nos \u00c1nxeles, quedando en 6\u00aa posici\u00f3n do K4 1000 e obtendo un diploma ol\u00edmpico.\nAdemais foi campi\u00f3n de Espa\u00f1a en 60 ocasi\u00f3ns."}
{"id": "515469", "revid": "89787", "url": "https://gl.wikipedia.org/wiki?curid=515469", "title": "Xistra", "text": "Unha xistra \u00e9 un fen\u00f3meno meteorol\u00f3xico polo cal un vento levanta a neve do chan. \u00c9 un tipo de tormenta de neve intensa. Por definici\u00f3n, a diferenza entre unha tormenta de neve regular e unha xistra \u00e9 pola forza do vento. Unha posible definici\u00f3n de turbulencia \u00e9 que se produzan ventos superiores a 56 km/h e temperaturas inferiores a -12 \u00b0C. Nestas condici\u00f3ns, a neve barrida polo vento reduce drasticamente a visibilidade e corta as estradas.\nUnha xistra en Ir\u00e1n que durou do 3 ao 9 de febreiro de 1972 e matou m\u00e1is de 4000 persoas foi a m\u00e1is mortal co\u00f1ecida.\nEn ingl\u00e9s a xistra corresp\u00f3ndese ao voc\u00e1bulo \"blizzard\", palabra que prov\u00e9n da lingua alem\u00e1 e foi empregada por primeira vez polos habitantes de orixe alem\u00e1 dunha pequena cidade do estado de Minnesota. O termo estendeuse rapidamente \u00e1 maior\u00eda dos pa\u00edses n\u00f3rdicos e f\u00edxose com\u00fan na prensa a partir do inverno de 1880-81. O fen\u00f3meno do \"blizzard\" \u00e9 particularmente grave no Canad\u00e1 e no norte dos Estados Unidos, xa que reduce moito a visibilidade, \u00e1s veces ata a s\u00f3 metros. As persoas que non se refuxian poden perderse facilmente durante esta treboada de neve, co risco de sufrir unha hipotermia que pode ser fatal. As nevaradas e a choiva xeada provocan a maior\u00eda dos accidentes de tr\u00e1fico durante o inverno en Am\u00e9rica do Norte.\nDefinici\u00f3ns.\nO \"blizzard\" def\u00ednese oficialmente no Canad\u00e1 e nos Estados Unidos como unha reduci\u00f3n da visibilidade horizontal do chan caracterizada por:\nA oficina australiana de meteorolox\u00eda describe \"blizzard\" como \"vento violento e moi fr\u00edo cargado con neve, algunha dela, polo menos, levantada do chan nevado\"."}
{"id": "515470", "revid": "47401", "url": "https://gl.wikipedia.org/wiki?curid=515470", "title": "Ciobra", "text": ""}
{"id": "515471", "revid": "47401", "url": "https://gl.wikipedia.org/wiki?curid=515471", "title": "Rebelaxe", "text": ""}
{"id": "515472", "revid": "785", "url": "https://gl.wikipedia.org/wiki?curid=515472", "title": "Sobr\u00e1n, Vilagarc\u00eda de Arousa", "text": ""}
{"id": "515473", "revid": "98629", "url": "https://gl.wikipedia.org/wiki?curid=515473", "title": "Bashtata", "text": "Bashtata (en ) \u00e9 un filme b\u00falgaro de 2019 dirixido por Kristina Grozeva e Petar Valchanov. Foi escollido como candidato de Bulgaria para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nUn fillo chega tarde \u00f3 funeral da s\u00faa propia nai, e queda atrapado en t\u00f3dalas mentiras que el mesmo comezou."}
{"id": "515474", "revid": "89787", "url": "https://gl.wikipedia.org/wiki?curid=515474", "title": "Laura Nyro", "text": "Laura Nigro, nada no Bronx (Nova York) o 18 de outubro de 1947 e finada en Danbury (Connecticut) o 8 de abril de 1997, foi unha cantautora e pianista estadounidense co\u00f1ecida como Laura Nyro, de grande importancia e influencia na historia do rock feminino.\nTraxectoria.\nNyro naceu no Bronx, filla de Louis Nigro, pianista e trompetista de jazz e Gilda (Mirsky) Nigro, contable. Laura tivo un irm\u00e1n m\u00e1is novo, Jan Nigro, que chegou a ser un co\u00f1ecido m\u00fasico para nenos. De nena, Nyro aprendeu ela soa a tocar o piano, l\u00eda poes\u00eda e escoitaba os discos da s\u00faa nai de Leontyne Price, Nina Simone, Judy Garland, Billie Holiday, e compositores cl\u00e1sicos como Debussy e Ravel. Compuxo as s\u00faas primeiras canci\u00f3ns con oito anos. Consideraba que a escola dominical en New York Society for Ethical Culture foi a que proporcionou a base para a s\u00faa educaci\u00f3n. Tam\u00e9n asistiu \u00e1 High School of Music &amp; Art de Manhattan.\nNyro estaba moi achegada \u00e1 s\u00faa t\u00eda o ao seu t\u00edo, os artistas Theresa Bernstein e William Meyerowitz, que a axudaron na s\u00faa educaci\u00f3n e no principio da s\u00faa carreira.\u3002\nA carreira de Laura Nyro tivo unha primeira fase, que comprende os catro primeiros discos, de grande exposici\u00f3n p\u00fablica, pois varias das s\u00faas canci\u00f3ns se converteron en \u00e9xitos interpretados por outros, como Barbra Streisand, e os grupos Fifth Dimension, Three Dog Night, Peter, Paul &amp; Mary e Blood, Sweat &amp; Tears.\nA finais de 1971, Nyro estaba casada co carpinteiro David Bianchini. Sent\u00edase inc\u00f3moda cos intentos de convertela nunha celebridade e anunciou a s\u00faa retirada do mundo da m\u00fasica aos vinte e catro anos. Contra 1976, o seu matrimonio acabara e estreou un \u00e1lbum con material novo, \"Smile\". Embarcouse ent\u00f3n nunha xira de catro meses cunha banda, que se gravou no \u00e1lbum \"Season of Lights\" (1977).\nNo entanto, o seu cami\u00f1o art\u00edstico pasou de longo do gran p\u00fablico, coa recusa de Nyro de escribir m\u00fasica comercial (\"a vida real est\u00e1 al\u00e9n dun pensamento do tipo 4/4\") e de aparecer na televisi\u00f3n, ben como co seu compromiso en causas como o feminismo, o pacifismo, os dereitos dos pobos ind\u00edxenas e dos animais, o que afastou a cr\u00edtica e o p\u00fablico que desexaban un entretemento sinxelo.\nEntre os puntos altos da fase tard\u00eda da s\u00faa carreira, est\u00e1 a canci\u00f3n \"Broken Rainbow\", que escribiu para o filme hom\u00f3nimo, sobre o masacre dos navajo polo goberno dos Estados Unidos. O filme de 1985, produzcdo por Maria Florio e Victoria Mudd, ga\u00f1ou o \u00d3scar ao mellor documental.\nA finais de 1996, Nyro, igual que a s\u00faa nai, foi diagnosticada con cancro de ovario. Faleceu por esa doenza o 8 de abril de 1997, con 49 anos, a mesma idade \u00e1 que morreu a s\u00faa nai. As s\u00faas cinzas foron esparexidas baixo un arce da s\u00faa casa de Danbury.\nO 14 de abril de 2012, Laura Nyro foi inclu\u00edda no Rock and Roll Hall of Fame, onde foi presentada por Bette Midler. O seu fillo, Gil Bianchini, recibiu o nomeamento.\nVida persoal.\nNyro era bisexual, a\u00ednda que s\u00f3 o sab\u00edan os seus amigos m\u00e1is \u00edntimos. Tivo unha relaci\u00f3n co cantante Jackson Browne entre 1970 e 1971 e casou co veterano de Vietnam David Bianchini en outubro de 1971.\nEn 1978 tivo un fillo, Gil Bianchini (m\u00fasico tam\u00e9n co\u00f1ecido como Gil-T), dunha breve relaci\u00f3n con Harindra Singh, e deulle o apelido do seu ex-marido. A principios de 1980, Nyro comezou a vivir coa pintora Maria Desiderio (1954\u20131999), relaci\u00f3n que durou dezasete anos, o resto da s\u00faa vida.\nEstilo.\nNyro \u00e9 unha das representantes do estilo denominado \"Brill Building\", un edificio de Nova York onde estaban as oficinas de representaci\u00f3n dun gran n\u00famero de compositores de \u00e9xitos discogr\u00e1ficos, caracterizados por unha fusi\u00f3n do pop co jazz, o gospel e o rhythm and blues.\nEntre os m\u00fasicos que influenciou est\u00e1n Joni Mitchell, Tori Amos, Suzanne Vega, Elvis Costello e Elton John. As s\u00faas m\u00fasicas da fase m\u00e1is tard\u00eda foron recuperadas por artistas como Judy Kuhn e Audra McDonald."}
{"id": "515475", "revid": "98629", "url": "https://gl.wikipedia.org/wiki?curid=515475", "title": "Two Cars in Every Garage and Three Eyes on Every Fish", "text": "\"Two Cars in Every Garage and Three Eyes on Every Fish\" \u00e9 o cuarto episodio da segunda tempada de \"The Simpsons\". Emitiuse orixinalmente na cadea Fox dos Estados Unidos o 1 de novembro de 1990. No episodio, Bart atrapa un peixe de tres ollos r\u00edo abaixo da central nuclear de Springfield. Despois de que unha inspecci\u00f3n da planta revelase numerosas infracci\u00f3ns \u00e1 seguridade, o se\u00f1or Burns pres\u00e9ntase a gobernador para evitar o peche da planta. A noite anterior \u00e1s elecci\u00f3ns, Burns ten unha cea televisada cos Simpson para amosar o seu atractivo ao votante com\u00fan. Marge sabota o truco pol\u00edtico de Burns e condena a s\u00faa campa\u00f1a serv\u00edndolle a cabeza de Blinky, o peixe de tres ollos.\nO episodio foi escrito por Sam Simon e John Swartzwelder, e dirixido por Wes Archer. Foi o primeiro episodio producido para a segunda tempada e pretend\u00edase emitir como estrea desta, pero foi substitu\u00eddo por \"Bart Gets an \"F\"\" debido \u00e1 popularidade de Bart a principios dos anos noventa. O episodio incl\u00fae referencias culturais a varias pel\u00edculas americanas, principalmente \"Cidad\u00e1n Kane\" de 1941, con Burns no papel do personaxe Charles Foster Kane. Mary Bailey comparte o seu nome coa muller de George Bailey na pel\u00edcula de 1946 \"Que fermoso \u00e9 vivir\".\nOs xornalistas describiron o episodio como unha s\u00e1tira tanto da pol\u00edtica estadounidense como do ecoloxismo. Ga\u00f1ou un Environmental Media Award en 1991 por ser o mellor programa de televisi\u00f3n con mensaxe ecoloxista dese ano. Dende que se emitiu o episodio por primeira vez, o peixe de tres ollos Blinky foi mencionado varias veces en artigos de noticias sobre residuos nucleares e mutaci\u00f3ns.\nSinopse.\nBart e Lisa pescan r\u00edo abaixo da central nuclear de Springfield. O reporteiro de \"Springfield Shopper\", Dave Shutton, chega xusto cando Bart colle un peixe de tres ollos. Despois de que o peixe, alcumado Blinky polos medios de comunicaci\u00f3n, aparecese nos titulares, a gobernadora en funci\u00f3ns Mary Bailey env\u00eda un equipo de inspecci\u00f3n do goberno \u00e1 planta, sospeitando que os residuos nucleares poden causar a mutaci\u00f3n. O propietario da planta, Se\u00f1or Burns, presenta unha lista de 342 infracci\u00f3ns que custar\u00e1 corrixir 56 mill\u00f3ns de d\u00f3lares. Desconcertado, Burns acepta a suxesti\u00f3n de Homer de que se presentar a gobernador para evitar que a planta sexa pechada.\nOs asesores pol\u00edticos de Burns inf\u00f3rmano de que a maior\u00eda da xente o despreza, mentres que Bailey \u00e9 querida por todos. Para sufocar a pol\u00e9mica sobre Blinky, Burns aparece na televisi\u00f3n cun actor que interpreta a Charles Darwin que afirma que Blinky \u00e9 un salto evolutivo, non unha \"horrible mutaci\u00f3n xen\u00e9tica\". Despois de que Burns prometa baixar os impostos e leve a cabo unha campa\u00f1a de desprestixio contra Bailey, ambos os candidatos est\u00e1n empatados nas enquisas. Os asesores de Burns suxiren que cee na casa dunha familia de clase media a noite anterior \u00e1s elecci\u00f3ns. Despois de revisar os monitores de v\u00eddeo da planta na procura do home m\u00e1is na media que poida atopar, Burns escolle a Homer.\nA inminente cea con Burns divide os Simpson. Homer ap\u00f3iao pragmaticamente, mentres que Marge e Lisa se opo\u00f1en. Antes da cea, os asesores de Burns preparan a familia d\u00e1ndolles preguntas por escrito para que as fagan durante a cea. Lisa est\u00e1 desencantada pola farsa pol\u00edtica, pero Marge dille que non se preocupe. Todo o mundo queda sorprendido cando Marge serve a Blinky para cear, colocando a cabeza do peixe no prato de Burns. Incapaz de tragar o peixe, c\u00faspeo. As c\u00e1maras recollen o momento en que o bocado \u00e9 expulsado polo aire e golpea o chan, condenando a campa\u00f1a gobernamental de Burns. Bailey ga\u00f1a as elecci\u00f3ns. Despois de destru\u00edr o mobiliario dos Simpson nun ataque de rabia, Burns advirte de que os so\u00f1os de Homer quedar\u00e1n sen cumprir mentres viva."}
{"id": "515476", "revid": "47401", "url": "https://gl.wikipedia.org/wiki?curid=515476", "title": "Laura Nigro", "text": ""}
{"id": "515477", "revid": "1131", "url": "https://gl.wikipedia.org/wiki?curid=515477", "title": "Philippe Noiret", "text": "Philippe Pierre Fernand Noiret, nado en Lille o 1 de outubro de 1930 e finado en Par\u00eds o 23 de novembro de 2006, foi un actor de cinema franc\u00e9s. Interpretou, entre moitos outros, o papel de Pablo Neruda no filme \"Il postino\", e tam\u00e9n o de Alfredo en \"Cinema Paradiso\".\nTraxectoria.\nNoiret naceu nunha familia de pequenos comerciantes e pasou a s\u00faa infancia en Tolosa. Estudou en Par\u00eds, no Lyc\u00e9e Janson de Sailly e no Coll\u00e8ge de Juilly, en Sena e Marne. Ingresou no coro da escola, onde demostrou unha calidade de voz suficiente para participar, en 1949, nunha misa na bas\u00edlica de San Pedro do Vaticano.\nDespois de suspender os exames de bacharelato en tres ocasi\u00f3ns, en 1950 deixou os estudos e matriculouse nun curso de arte dram\u00e1tica en Par\u00eds e continuou no Centre dramatique de l'Ouest de Rennes. O escritor Henry de Montherlant convenceuno para seguir unha carreira de actor.\nEn 1953 presentouse ao Th\u00e9\u00e2tre National Populaire, unha instituci\u00f3n estatal, onde foi aceptado, comezando a s\u00faa carreira profesional como actor ata 1960, cando interpretou m\u00e1is de corenta obras, inclu\u00edndo cl\u00e1sicos como \"El Cid\", \"Macbeth\", \"O enfermo imaxinario\" e \"A escola das mulleres\".\nAo mesmo tempo actuou con \u00e9xito nun d\u00fao con Jean-Pierre Darras, que satirizaba figuras pol\u00edticas da \u00e9poca, como Charles De Gaulle, Michel Debr\u00e9 e Andr\u00e9 Malraux. No Th\u00e9\u00e2tre National Populaire co\u00f1eceu \u00e1 actriz Monique Chaumette, coa que casou en 1962 e coa que tivo a s\u00faa filla, Fr\u00e9d\u00e9rique Noiret.\nEn 1956 debutou no cinema no filme \"La Pointe-courte\" de Agn\u00e8s Varda, substituto de \u00faltima hora do actor Georges Wilson, que caeu enfermo e tivo que marchar.\nEn 1960 deixou definitivamente o Th\u00e9\u00e2tre National Populaire e centrouse na s\u00faa carreira como actor de cinema con \"Zazie dans le m\u00e9tro\" (1960) de Louis Malle, seguido de \"Th\u00e9r\u00e8se Desqueyroux\" (1962) de Georges Franju. F\u00edxose co\u00f1ecido polo p\u00fablico do cinema franc\u00e9s, pero non acadou un papel importante ata 1966, en \"La Vie de ch\u00e2teau de\" Jean-Paul Rappeneau.\nLogrou un \u00e9xito rotundo no seu pa\u00eds de orixe co filme \"Alexandre le bienheureux\" (1967) de Yves Robert; outros filmes destacados foron \"The Night of the Generals\" (1967) de Anatole Litvak e \"Topaz\" (1969) de Alfred Hitchcock.\nNos anos setenta participou en m\u00e1is de trinta filmes, inclu\u00edndo \"The War of Murphy\" (1971) de Peter Yates; \"La grande abbuffata\" (1973), de Marco Ferreri, un pol\u00e9mico filme no seu tempo, que demostraba a s\u00faa gran versatilidade, xunto coa s\u00faa esposa Monique, que tam\u00e9n ti\u00f1a un papel no filme. Outro filme destacado foi \"L'Horloger de Saint-Paul\" (1974) de Bertrand Tavernier, o primeiro filme do director e co que colaborou noutras ocasi\u00f3ns.\nRecibiu o seu primeiro premio C\u00e9sar ao mellor actor, pola s\u00faa participaci\u00f3n en \"Le vieux fusil\" (1975), de Robert Enrico. Outros filmes destacados foron \"Un taxi mauve\" (1977), de Yves Boisset, e \"Who Is Killing the Great Chefs of Europe?\" (1978) de Ted Kotcheff.\nAmpliou o seu campo de traballo en Italia, actuando en filmes de destacados directores como Mario Monicelli, Valerio Zurlini, Francesco Salviati e Ettore Scola, entre outros.\nNa d\u00e9cada seguinte, participou noutros trinta filmes, sendo nomeado ao premio C\u00e9sar por \"Coup de torchon\" de Bertrand Tavernier e a \"Les Ripoux\" (1984) que tivo d\u00faas secuelas m\u00e1is, en 1990 e 2003. Tam\u00e9n ga\u00f1ou o premio da BAFTA ao mellor actor, polo seu traballo en \"Cinema Paradiso\" (1988), de Giuseppe Tornatore, ademais doutros galard\u00f3ns.\nRecibiu o seu segundo premio C\u00e9sar polo seu traballo en \"La Vie et rien d'autre\" (1990) de Bertrand Tavernier. Interpretou o poeta Pablo Neruda no filme \"Il postino\" (1994), de Michael Radford, filme que recibiu numerosos premios internacionais; na d\u00e9cada de 1990 actuou noutros trinta filmes m\u00e1is.\nNa d\u00e9cada de 2000 apareceu en oito filmes, sendo o \u00faltimo f foi \"Tois amis\" (2007), de Michel Boujenah.\nEn maio de 2000, recibiu o premio Troph\u00e9e du meilleur ouvrier de France do presidente do Festival de Cannes, Gilles Jacob. O 14 de xullo de 2005, recibiu a Lexi\u00f3n de Honor no grao de Cabaleiro.\nA s\u00faa prol\u00edfica carreira chegou a case 150 filmes, tocando practicamente todos os x\u00e9neros cinematogr\u00e1ficos. Foi considerado un dos actores m\u00e1is populares no cinema franc\u00e9s e internacional e no ambiente teatral.\nEnfermo de cancro, morreu aos 76 anos en Par\u00eds. Os seus restos descansan no cemiterio de Montparnasse da mesma cidade."}
{"id": "515479", "revid": "88215", "url": "https://gl.wikipedia.org/wiki?curid=515479", "title": "Luis Carlos Salvador Mart\u00ednez", "text": ""}
{"id": "515480", "revid": "15490", "url": "https://gl.wikipedia.org/wiki?curid=515480", "title": "Luis Ramos Mision\u00e9", "text": ""}
{"id": "515482", "revid": "23204", "url": "https://gl.wikipedia.org/wiki?curid=515482", "title": "Fathers (filme)", "text": "Fathers (en ) \u00e9 un filme camboxano de 2020 dirixido por Huy Yaleng. Foi escollido como candidato de Camboxa para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado."}
{"id": "515484", "revid": "23204", "url": "https://gl.wikipedia.org/wiki?curid=515484", "title": "14 jours, 12 nuits", "text": "14 jours, 12 nuits \u00e9 un filme canadense de 2019 dirixido por Jean-Philippe Duval. Est\u00e1 protagonizado por Anne Dorval no papel de Isabelle Brodeur, unha muller canadense cuxa dor pola morte accidental da filla adoptada de orixe vietnamita a leva a emprender unha viaxe a Vietnam para co\u00f1ecer a Thuy Nguyen (Leanna Chea), a nai biol\u00f3xica da nena.\nEstreouse no Festival Internacional de Cinema de Abitibi-T\u00e9miscamingue en outubro de 2019, e estreouse nas salas de cinema en febreiro de 2020. Foi escollido como candidato do Canad\u00e1 para o \u00d3scar \u00f3 mellor filme internacional na 93\u00aa edici\u00f3n dos \u00d3scar, logo de que a candidatura inicial do Canad\u00e1, \"Funny Boy\" fose descualificada, mais finalmente non foi nomeado."}
{"id": "515489", "revid": "98629", "url": "https://gl.wikipedia.org/wiki?curid=515489", "title": "The Crying Steppe", "text": "The Crying Steppe (en ) \u00e9 un filme casaco de 2020 dirixido por Marina Kunarova. Foi escollido como candidato de Casaquist\u00e1n para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nO filme bas\u00e9ase nos eventos reais e conta a historia da poboaci\u00f3 de Casaquist\u00e1n durante as fames 1919\u20131922 e 1932\u201333."}
{"id": "515490", "revid": "23204", "url": "https://gl.wikipedia.org/wiki?curid=515490", "title": "Trofeo Cidade de Santiago", "text": "O Trofeo Cidade de Santiago foi un torneo amigable de f\u00fatbol disputado en Santiago de Compostela entre os anos 1993 e 2000. A primeira edici\u00f3n serviu como inauguraci\u00f3n do Estadio Multi\u00fasos de San L\u00e1zaro."}
{"id": "515491", "revid": "88215", "url": "https://gl.wikipedia.org/wiki?curid=515491", "title": "Trofeo Compostela 93", "text": ""}
{"id": "515492", "revid": "89787", "url": "https://gl.wikipedia.org/wiki?curid=515492", "title": "Mar\u00eda Victoria Lareu", "text": "Mar\u00eda Victoria Lareu Huidobro, nada o 7 de marzo de 1960 en Santiago de Compostela, \u00e9 unha investigadora galega, profesora universitaria e doutora forense.\nLareu \u00e9 a directora do Instituto de Ciencias Forenses da USC e l\u00edder mundial neste campo de investigaci\u00f3n.\nTraxectoria.\nLicenciada en Medicina e Cirurx\u00eda pola Facultade de Medicina da Universidade de Santiago de Compostela (USC) en 1984, continuou a s\u00faa carreira en diferentes centros de investigaci\u00f3n estranxeiros de especial relevancia en medicina forense. As\u00ed, realizou un importante traballo de investigaci\u00f3n no Instituto de Medicina Legal de Co\u00edmbra, Portugal, no London Hospital College e no Forensic Science Service de Birmingham. Despois do seu paso polo Reino Unido regresou a Santiago, onde realizou a s\u00faa tese doutoral sobre marcadores xen\u00e9ticos na cirrose hep\u00e1tica alcoh\u00f3lica. O traballo de laboratorio, no Instituto Universitario de Medicina Legal, combinouno coa actividade docente na Facultade de Medicina. En 1996 converteuse en profesora titular nesta mesma facultade. A profesora de Medicina Legal e Forense da USC foi galardoada en 2008 cun dos Premios Galegos do Ano do Grupo Correo Gallego, Galicia Hoxe, Radio Obradoiro, Terras de Santiago e Correo Televisi\u00f3n, reco\u00f1ecendo o seu destacado traballo nos casos como a identificaci\u00f3n de v\u00edtimas de atentados terroristas como os do 11-S e 11-M, as\u00ed como a identificaci\u00f3n de corpos que regresan ao mar ou restos hist\u00f3ricos do xacemento arqueol\u00f3xico de Atapuerca ou da Guerra Civil Espa\u00f1ola. Tam\u00e9n traballaron na identificaci\u00f3n das v\u00edtimas do tsunami ou no caso das tres nenas mortas no Crime de Alc\u00e0sser.\nDesde 1998 \u00e9 xefa do servizo de Xen\u00e9tica Forense do instituto, no que tam\u00e9n exerce o cargo de secretaria, e no ano 2007 obtivo a C\u00e1tedra de Medicina Legal, convert\u00e9ndose nese momento na terceira muller de Espa\u00f1a que o consegue. Ademais, Victoria \u00e9 unha das protagonistas do libro titulado \"Investigadoras gallegas\". Este traballo, publicado polo Grupo Correo Gallego en colaboraci\u00f3n co Ministerio de Educaci\u00f3n, incl\u00fae 50 entrevistas a outros tantos investigadores galegos.\nDende as instalaci\u00f3ns da Facultade de Medicina, Victoria Lareu e os seus colaboradores traballan no dese\u00f1o de novos m\u00e9todos de an\u00e1lise forense. Entre os proxectos que dirixe est\u00e1 o que busca determinar as caracter\u00edsticas f\u00edsicas dunha persoa a partir de calquera rastro biol\u00f3xico de ADN, como unha pequena pinga de sangue ou saliva. Outro proxecto trata de paliar a imposibilidade de obter datos de mostras biol\u00f3xicas moi degradadas debido, por exemplo, a condici\u00f3ns clim\u00e1ticas moi adversas. Durante a s\u00faa carreira, Lareu dirixiu varias teses e participou en case vinte proxectos financiados pola Xunta de Galicia, o Ministerio de Educaci\u00f3n de Espa\u00f1a e a Uni\u00f3n Europea. Tam\u00e9n ten m\u00e1is de cen publicaci\u00f3ns en xen\u00e9tica forense, xen\u00e9tica humana e bioqu\u00edmica.\nPremios.\nA catedr\u00e1tica de Medicina Legal e Forense, Victoria Lareu Huidobro, foi galardoada co Premio Mar\u00eda Josefa Wonenburger para mulleres cient\u00edficas 2021."}
{"id": "515494", "revid": "85894", "url": "https://gl.wikipedia.org/wiki?curid=515494", "title": "Manuel Diz Fuentes", "text": "Manuel Diz Fuentes, nado en Vilaxo\u00e1n (Vilagarc\u00eda de Arousa) en 1903 e finado en Cea o 29 de setembro de 1938, foi un mari\u00f1eiro e sindicalista galego.\nTraxectoria.\nMari\u00f1eiro veci\u00f1o da Lagoa. Era directivo do Sindicato de Transportes Mar\u00edtimos da CNT. Cando se produciu o golpe de Estado do 18 de xullo de 1936 foi un dos organizadores da resistencia en Vilagarc\u00eda, foi quen rexistrou e lle quitou a pistola a Wenceslao Gonz\u00e1lez Garra na praza da Ravella e participou na requisa de armas entre outros do cura de Cea Jos\u00e9 Gago Tarr\u00edo. O seu irm\u00e1n Rogelio Diz Fuentes foi detido. Manuel fuxiu ao monte e integrouse nun grupo de fuxidos con Luis Cancelo Galv\u00e1n, Rodr\u00edguez Carregal e Ramiro Araujo Rodr\u00edguez, que se instalaron no monte Xiabre nunha cova que eles mesmos fixeron no lugar de Areal. En xaneiro de 1938 Manuel abandonou o monte e refuxiouse nun tobo na horta da casa dos seu pais na Lagoa. Nunha das batidas e rexistros das forzas da gardia civil e falanxistas, un grupo mandado polo sarxento Desiderio Camacho Pinillana e do que formaban parte os gardas Jos\u00e9 Z\u00fa\u00f1iga S\u00e1nchez e Miguel L\u00f3pez Codesal, acompa\u00f1ados dos falanxistas Luis Pintor Filgueira, Antonio Andr\u00e9s Pati\u00f1o e Roberto Abal V\u00e1zquez, rodeou a casa dos pais de Manuel na tarde do 28 de setembro de 1938. Efectuado o rexistro, detiveron a Manuel cando trataba de fuxir. Foi trasladado ao cuartel da Garda Civil de Vilagarc\u00eda. Esa mesma noite, \u00e1s d\u00faas da ma\u00f1\u00e1, co pretexto da localizaci\u00f3n da cova de Areal, foi asasinado no monte Xiabre en aplicaci\u00f3n da tristemente co\u00f1ecida lei de fugas. O seu cad\u00e1ver foi trasladado ao cemiterio de Cea, pero o cura neg\u00f3use a enterralo en sagrado e foi soterrado no exterior, ao pe da escaleira."}
{"id": "515495", "revid": "96271", "url": "https://gl.wikipedia.org/wiki?curid=515495", "title": "30 monedas", "text": "30 monedas \u00e9 unha serie de televisi\u00f3n espa\u00f1ola de misterio e terror dirixida por \u00c1lex de la Iglesia para HBO. O gui\u00f3n, escrito por Jorge Guerricaechevarr\u00eda xunto con \u00c1lex de la Iglesia, conta a historia do Padre Vergara, un cura exorcista exiliado en Pedraza, unha vila pequena da provincia de Segovia onde se agocha dos seus inimigos. A serie estreouse o 29 de novembro de 2020 en HBO Europa.\nA serie preestreou o primeiro episodio o 11 de setembro na Secci\u00f3n Oficial do Festival de Cinema de Sitges. En agosto de 2021 o director, \u00c1lex de la Iglesia, anunciou que a segunda temporada estaba en proceso. A rodaxe da segunda entrega comezou en febreiro de 2022 e estreouse o 23 de outubro de 2023. Dende o inicio do proxecto, De la Iglesia manifestou que a serie ter\u00eda unha extensi\u00f3n ideal de 3 temporadas.\nSinopse.\nO Padre Vergara (Eduard Fern\u00e1ndez) \u00e9 un cura exorcista e expresidiario que vive en Pedraza (Segovia) para esquecer o seu pasado e comezar unha nova vida. Por\u00e9n, axi\u00f1a comezan a suceder fen\u00f3menos paranormais e ter\u00e1 que contar coa axuda de Paco, o alcalde (Miguel \u00c1ngel Silvestre), e Elena, a veterinaria da vila (Megan Montaner) para resolver o misterio dunha moeda que poder\u00eda formar parte das trinta moedas de prata que recibiu Xudas pola s\u00faa traiz\u00f3n a Xesucristo. Os tres protagonistas acabar\u00e1n no centro dunha conspiraci\u00f3n global que involucra a propia Santa S\u00e9 e que ameaza o mundo como o co\u00f1ecemos."}
{"id": "515496", "revid": "15490", "url": "https://gl.wikipedia.org/wiki?curid=515496", "title": "Loli Ramos Duarte", "text": "Mar\u00eda Dolores Ramos Duarte nada en Fontebal\u00e1n, no concello de Mondariz, o 1 de agosto de 1971, \u00e9 unha fil\u00f3loga e tradutora galega que traduce do galego ao espa\u00f1ol, franc\u00e9s e alem\u00e1n.\nTraxectoria.\nLicenciouse en Filolox\u00eda Hisp\u00e1nica en 1994 pola Universidade de Santiago de Compostela. \u00c9 coautora do m\u00e9todo pedag\u00f3xico de aprendizaxe de linguas \"B\u00f3tate a falar\".\nComo tradutora, ten competencia para verter ao galego e ao castel\u00e1n texto importados do portugu\u00e9s, do alem\u00e1n e do franc\u00e9s. \nVida persoal.\nNa actualidade viven en Basilea con dous fillos (Brais Jequier Ramos e Lois Jequier Ramos)."}
{"id": "515497", "revid": "6939", "url": "https://gl.wikipedia.org/wiki?curid=515497", "title": "Mar\u00eda Dolores Ramos Duarte", "text": ""}
{"id": "515498", "revid": "1822", "url": "https://gl.wikipedia.org/wiki?curid=515498", "title": "Alci\u00f3n", "text": ""}
{"id": "515500", "revid": "1822", "url": "https://gl.wikipedia.org/wiki?curid=515500", "title": "Xigante (mitolox\u00eda grega)", "text": ""}
{"id": "515501", "revid": "25871", "url": "https://gl.wikipedia.org/wiki?curid=515501", "title": "Lupin (serie de televisi\u00f3n)", "text": "Lupin \u00e9 unha serie de televisi\u00f3n francesa creada por George Kay e Fran\u00e7ois Uzan estreada en Netflix o 8 de xaneiro de 2021. A serie consiste en 17 cap\u00edtulos, estreados en tres quendas. Est\u00e1 protagonizada por Omar Sy no papel de Assane Diop, un home inspirado polas aventuras de Ars\u00e8ne Lupin, personaxe creado por Maurice Leblanc. \nSinopse.\nHai 25 anos, en 1995, Assane Diop \u00e9 un rapaz marcado pola morte do seu pai, acusado dun crime que non cometeu. Na actualidade, Assane participa nun roubo dun colar que pertenc\u00eda a Mar\u00eda Antonieta. A xoia, exposta no museo do Louvre, pertence \u00e1 rica familia Pellegrini. Diop qu\u00e9rese vingar desta familia por acusar falsamente o seu pai, e obra inspirado polo seu personaxe fetiche o \"cabaleiro ladr\u00f3n\" Ars\u00e8ne Lupin. Assane tenta tam\u00e9n ocuparse do seu fillo Raoul, que vive coa s\u00faa exparella Claire."}
{"id": "515503", "revid": "25871", "url": "https://gl.wikipedia.org/wiki?curid=515503", "title": "Mar\u00eda Victoria Lareu Huidobro", "text": ""}
{"id": "515504", "revid": "98629", "url": "https://gl.wikipedia.org/wiki?curid=515504", "title": "Miquel de Palol", "text": "Miquel de Palol i Muntanyola, nado en Barcelona o 2 de abril de 1953, \u00e9 un arquitecto e escritor catal\u00e1n.\nTraxectoria.\nNaceu nunha casa da r\u00faa Arag\u00f3n, a\u00ednda que vivise en Valladolid at\u00e9 os 17 anos. O seu pai, Pere de Palol i Salellas, foi catedr\u00e1tico de Arqueolox\u00eda na Facultade de Filosof\u00eda e Letras da Universidade de Valladolid. Miquel de Palol volveu \u00e1 s\u00faa cidade natal para estudar arquitectura. Aos 19 anos iniciou a s\u00faa carreira literaria como poeta. Neste campo destaca \"El porxo de les mirades\", obra coa que obtivo o pr\u00e9mio Carles Beira 1982 e o Premi Cr\u00edtica Serra d\u2019Or.\nO ano 1989 Miquel de Palol estreouse como narrador e publicou s\u00faa primeira novela: \"El Jard\u00ed dels set crepuscles\", obra coa cal obtivo cinco premios: Premio Joan Crexells 1989, Premio Cr\u00edtica Serra d'Or 1990, Premio Nacional da Cr\u00edtica 1990, Premio Nacional de Literatura da Generalitat de Catalu\u00f1a 1990, Premio Ollo Cr\u00edtico II Milenio de Radio Nacional de Espa\u00f1a. Segundo o autor, \"Indifer\u00e8ncia\" e \"El porxo de les mirades\" son antecedentes naturais de \"El jard\u00ed dels set crepuscles,\" novela que se traduciu ao castel\u00e1n, italiano, alem\u00e1n e holand\u00e9s.\nO ano 1991, Miquel de Palol deixou de dedicarse \u00e1 arquitectura para dedicarse exclusivamente \u00e1 literatura e poes\u00eda. Ten colaborado con distintos medios de comunicaci\u00f3n e revistas cient\u00edficas e culturais como T\"arotdequinze, Serra d\u2019Or, El Pont, La Vanguardia, El Pa\u00eds, ABC, El Peri\u00f3dico de Catalu\u00f1a, El Mundo, El Triangle, Intervi\u00fa, El Urogallo, Avui\", entre outras. \u00c9 membro da Associaci\u00f3 d\u2019Escriptors en Llengua Catal\u00e3 (AELC) e do PEN Club.\nObras principais.\n\"El jard\u00ed dels set crepuscles\".\nO libro consta de tres partes. Ao longo de sete xornadas, sete narradores distintos, explican desde puntos de vista distintos, a s\u00faa versi\u00f3n dunha mesma historia, no Palacio da Monta\u00f1a, un refuxio nuclear que poder\u00eda moito ben ser nos Pireneos ou Himalaia. Os h\u00f3spedes, ref\u00faxianse dunha guerra nuclear devastadora, cuxo motivo non \u00e9 outro que a disputa da posesi\u00f3n dunha xoia de valor e poderes incalcul\u00e1veis. Estes sete narradores explican a historia de como a Banca Mir conseguiu dita xoia e como a Banca pasou \u00e1 man da familia Cros. Expl\u00edcase o conflito de intereses ao redor da Banca e a xoia e como esta foi roubada. A t\u00e9cnica narrativa \u00e9 moi peculiar. Na histoia inicial, est\u00e1n os narradores, todos relacionados dunha forma ou outra coa familia Cros e o seu medio, que explican outras historias, e dentro destas historias, aparecen novas personaxes que explican outras historias e este proceso rep\u00edtese sucesivamente at\u00e9 oito veces, creando as\u00ed\u00ad unha especie de xogo de bonecas rusas. Mais isto non \u00e9 todo, xa que a cada historia que se explica, faise co obxectivo de poder procurar a aproximaci\u00f3n mais fiel \u00e1 verdade dos feitos que envolveron o roubo da xoia, co\u00f1ecer historia da Banca Mir e a dos Cros. A\u00ednda que poida parecer que a cada vez nos afastamos m\u00e1iis da historia inicial, en realidade a cada vez se ven os mesmos feitos desde puntos de vista distintos. Aparecen as mesmas personaxes con mudanza de nomes etc. Para poder seguir a narraci\u00f3n, c\u00f3mpre unha paricipaci\u00f3n activa do lector. Miquel de Palol afirma que non sabe se \u201cEl jard\u00ed dels set crepuscles\u201d \u00e9 s\u00faa mellor novela, mais sabe que \u00e9 a novela que m\u00e1is satisfacci\u00f3n lle deu\n\"Grafom\u00e0quia\".\nEn 1993, publicou \"Grafom\u00e0quia\". \u00c9 o libro central da obra de Miquel de Palol, un punto de encontro onde se recollen todas as experiencias anteriores e cont\u00e9n a artiller\u00eda das seguintes, que se desenvolven seguindo un procedemento coherente e l\u00f3xico. \"Grafom\u00e0quia\" explora sistematicamente diferentes procedementos de autoreferencia e simbolismo, que afectan tanto \u00e1 propia peza, ao libro como a toda a obra do autor e que est\u00e1n baseados na m\u00fasica, a xeometr\u00eda, a linguaxe, filosof\u00eda, matem\u00e1ticas, enigmas e xogos. O tempo tr\u00e1tase topoloxicamente e expl\u00f3ranse as distintas posibilidades. A fragmentaci\u00f3n do discurso tam\u00e9n \u00e9 importante en \"Graphomachia\", a\u00ednda que \u00e9 unha constante en toda a obra do autor (como foi o caso de \"El jard\u00ed dels set crepuscles\"). A \"grafomachia\" e a obra de Miquel de Palol en xeral son herdeiros dun x\u00e9nero dos antigos gregos, e actualmente apoiados principalmente por autores americanos. O subt\u00edtulo do traballo \u00e9 moi significativo: Grafom\u00e0quia, o sigui el contrapunt aplicat a l'escriptura, en 36 invencions seguint diferents procediments formals, en diversos graus d'abstracci\u00f3, i en els quatre g\u00e8neres (\"Graphomachy, ou o contrapunto aplicado \u00e1 escritura, en 36 invenci\u00f3ns seguindo diferentes procedementos formais, en diversos graos de abstracci\u00f3n e nos catro x\u00e9neros\"). \"Contes en forma de L\" seguen en certo xeito o mesmo procedemento formal que \"Grafom\u00e0quia\", a\u00ednda que ademais, nunha das narraci\u00f3ns as respostas que quedaron no aire obt\u00e9\u00f1ense en \"\u00cdgur Nebl\u00ed\" e noutros cap\u00edtulos. c\u00f3ntanse m\u00e1is cousas sobre o mundo de \"El Troiacord\".\n\"\u00cdgur Nebl\u00ed\".\nA novela, que pode situarse no conxunto das antiutop\u00edas, explica o ascenso social de Igur Nebl\u00ed como cabaleiro coa posterior conquista do \u00faltimo labirinto dun imperio cun ideal panhumanista obsoleto. O emperador esc\u00f3ndese e a loita polo poder leva o Imperio a unha guerra civil. A administraci\u00f3n totalmente burocratizada e perfectamente xer\u00e1rquica non pode evitar o caos permanente e omnipresente. A xustiza e a econom\u00eda dependen de par\u00e1metros arbitrarios como o azar e o xogo, e a sensaci\u00f3n de inseguridade \u00e9 permanente tam\u00e9n para as clases dominantes. Non obstante, el Cavaller Nebl\u00ed non pode deixar de pensar que o seu r\u00e1pido ascenso e os seus logros forman parte dunha planificaci\u00f3n estudada ata o m\u00e1is m\u00ednimo detalle. Unha vez pasado o Labirinto, como resultado da burocracia, \u00cdgur Nebl\u00ed non volve ao lugar que lle corresponde como vencedor do \u00faltimo Labirinto e finalmente a ca\u00edda do heroe \u00e9 inevitable. En \"Contes en forma de L\", hai unha extensi\u00f3n da novela, na que o destino do Cabaleiro Nebl\u00ed queda de novo aberto.\nEl Troiacord.\nEn 2001, Palol publicou \"El Troiacord\", unha novela total, unha novela de ideas e unha obra mestra da literatura catal\u00e1, as\u00ed como da literatura occidental. (Ver Editorial Moll, \"Contes en forma de L\"). Este \u00e9 o proxecto literario m\u00e1is ambicioso do autor. De feito, \"Consulta a Ripseu\" (onde Ripseu \u00e9 un anagrama de Espriu, homenaxeando as\u00ed a Salvador Espriu, con quen Palol mantivo unha amizade, contado en \"Dos Poetes\"), \u00e9 un conto filos\u00f3fico publicado en 1997, que \u00e9 o p\u00f3rtico de entrada a \"El Troiacord\". \"El Troiacord\" consta de cinco volumes e m\u00e1is de 1.300 p\u00e1xinas (\"Tres passos al sud\", \"Una altra cosa\", \"Les ales eg\u00edpcies\", \"Leandre no s'hi ha negat\", \"El combat amb l'\u00e0ngel\"). A\u00ednda que \"El Quincorn\" e \"El legislador\" public\u00e1ronse antes de \"El Troiacord\", en realidade escrib\u00edronse m\u00e1is tarde. \"El Quincorn\" e \"El Legislador\", son d\u00faas novelas estreitamente relacionadas con \"El Troiacord\", tanto en personaxes como en temas. De feito, segundo o autor, \"El Quincorn\" poder\u00eda considerarse un sexto volume de \"El Troiacord\". En 1992 publicouse \"Amb l'Olor d'\u00c0frica\", unha colecci\u00f3n de relatos nos que destaca especialmente, porque \u00e9 un dos piares fundamentais de \"El Troiacord\", unha \"historia\" que o autor chama \"Fragments d'una Epifania; discurs d'ingr\u00e9s a l'Acad\u00e8mia de Bones Lletres del Dr. Sebasti\u00e0 Romb\u00ed\". A maior\u00eda das obras que compo\u00f1en os exercicios no punto de vista non son m\u00e1is que unha extensi\u00f3n do mundo de \"El Troiacord\". P\u00f3dese interpretar toda a obra do autor como unha gran novela que integra todas as s\u00faas obras e personaxes. Palol creou un universo inmenso e cada novela \u00e9 unha pequena parte deste mundo. \"El Troiacord\" fai referencias a an\u00e9cdotas, personaxes, historias, obxectos e ideas das obras anteriores e posteriores de Palol, como \"El jard\u00ed dels set crepuscles\", \"\u00cdgur Nebl\u00ed\", \"Grafom\u00e0quia\", \"Contes en forma de L\", \"L'\u00e0ngel d'hora en hora\", \"El Legislador\" etc. A obra de Miquel de Palol poder\u00eda compararse coa \"Com\u00e8dia Humana\" de Balzac. A novela \"El Troiacord\" narra a historia de personaxes que forman un grupo de poder moi importante, ou unha seita, segundo como se mire, e que son descendentes e herdeiros de antigas loxas que se dedicaron a actividades pouco co\u00f1ecidas e que se converteron arredor dun xogo chamado \"Xogo da Fragmentaci\u00f3n\" e dunha entelequia metaf\u00edsica chamada \"El Triacord\". Dende os seus inicios estiveron rodeados do m\u00e1is absoluto segredo.\nEst\u00e1 na historia de \"Fragments d'una Epifania, discurs d'ingr\u00e9s a l'Acad\u00e8mia de Bones Lletres del Dr. Sebasti\u00e0 Romb\u00ed\", que explica alg\u00fans acontecementos clave para o futuro da historia, acontecidos a finais do s\u00e9culo XVIII e cuxas consecuencias se estenden ata o presente da novela. Todos os individuos relacionados co Troiacord forman un grupo moi pechado, do que \u00e9 practicamente imposible sa\u00edr unha vez que algu\u00e9n entrou nel e pretenden alcanzalo. A obra segue unha estrutura xeom\u00e9trica que se identifica cun pent\u00e1gono estrelado inclu\u00eddo nun dodecaedro, onde cada v\u00e9rtice do pent\u00e1gono indica unha das diferentes escenas da narraci\u00f3n, cunha curiosa relaci\u00f3n espazo-tempo. Esta complexidade estrutural xustifica a duraci\u00f3n da obra, que tam\u00e9n se pode identificar cun fractal pola repetici\u00f3n da estrutura do pent\u00e1gono estrelado nunha historia dentro da mesma novela. Non obstante, \"El Troiacord\", un artefacto literario de alta precisi\u00f3n, define un novo concepto de novela. \nExercicis sobre el punt de vista.\nDespois da publicaci\u00f3n de \"El Troiacord\", Miquel de Palol iniciou un ciclo narrativo chamado \"Exercicios sobre o punto de vista\", composto por nove obras, unha delas a\u00ednda in\u00e9dita na actualidade. Cada obra identif\u00edcase cun x\u00e9nero diferente:\nEl Testament d'Alcestis.\n\"El Testament d'Alcestis\" \u00e9 a continuaci\u00f3n natural de \"El Troiacord\" e est\u00e1 intimamente ligado ao libro de contos publicado anteriormente \"El Lle\u00f3 de B\u00f6cklin i sis contes m\u00e9s\" porque comparten algunhas das historias contadas en ambas as obras. Mentres as historias da colecci\u00f3n pres\u00e9ntanse como historias independentes, a posici\u00f3n que ocupan dentro de \"El Testament d'Alcestis\" forma un universo interrelacionado que adquire outra dimensi\u00f3n. Por iso, m\u00e1is al\u00e1 do valor literario de \"El Testament d'Alcestis\" ou \"El Lle\u00f3 de B\u00f6cklin i sis contes\", Palol volve ofrecer un exemplo das posibilidades que proporciona a fragmentaci\u00f3n do discurso por un lado e a vontade unificadora que o caracteriza. o outro, con este exercicio conxunto de alto valor intelectual. O criterio estrutural que ten \"El Testament d'Alcestis\", como indica o subt\u00edtulo do libro, \u00e9 unha cinta tripla a 18 no dodecaedro (\u00e9 dicir: tres saltos temporais con 18 personaxes, mentres que \"El Troiacord\" consiste en \"d\u00faas cintas para 20 \"). De novo, asume o modelo dodeca\u00e9drico, esta vez cunha cinta m\u00e1is que en \"El Troiacord\". A novela transcorre ao longo de cinco d\u00edas e, ao presentar os feitos, volve empregar o xogo de bonecas rusas, un sistema que xa usou en \"El Jard\u00ed dels set crepuscles\". No caso de \"El Testament d'Alcestis\", hai sete niveis (mentres que \"El Jard\u00ed dels set crepuscles\" ten oito). Palol combina a esencia das s\u00faas d\u00faas grandes obras anteriores e concl\u00fae as\u00ed un discurso narrativo que comezou con \"El Jard\u00ed dels set crepuscles\", que tivo o seu punto \u00e1lxido con \"El Troiacord\" e culmina con \"El Testament d'Alcestis.\""}
{"id": "515505", "revid": "23204", "url": "https://gl.wikipedia.org/wiki?curid=515505", "title": "Petula Clark", "text": "Sally Olwen Clark (CBE), nada en Epsom (Surrey) o 15 de novembro de 1932, \u00e9 unha cantante, actriz e compositora brit\u00e1nica co\u00f1ecida como Petula Clark. \u00c9 c\u00e9lebre polas s\u00faas canci\u00f3ns de \u00e9xito nos anos 1960, en especial \"Downtown\", \"I Know a Place\", \"My Love\", \"Colour My World\", \"A Sign of the Times\" e \"Don't Sleep in the Subway\". Con m\u00e1is de 68 mill\u00f3ns de discos vendidos no mundo, converteuse na artista brit\u00e1nica m\u00e1is prol\u00edfica, segundo se rexistra no \"Guinness World Records\".\nTraxectoria.\nClark naceu en Surrey (Inglaterra), filla de Doris (de solteira Phillips) e Leslie Noah Clark. Ambos os seus pais eran enfermeiros en Long Grove Hospital. Durante a segunda guerra mundial viviu coa s\u00faa irm\u00e1 na casa dos seus av\u00f3s en Newbridge, Caerphilly (Gales), nunha pequena casa de pedra sen electricidade nin auga corrente. O seu av\u00f3 era mineiro.\nDende moi nova se interesou en diferentes produci\u00f3ns. O seu primeiro p\u00fablico foi en Colliers' Arms en Abercanaid, preto de Merthyr Tydfil. De nena cantou no coro da capela e demostrou talento para as imitaci\u00f3ns. O seu pai introduciuna no teatro cando a levou a ver a Flora Robson nunha produci\u00f3n de 1938.\nEn outubro de 1942, con nove anos, debutou na radio cando acudiu a unha retransmisi\u00f3n da BBC co seu pai. Estaba al\u00ed para intentar enviar unha mensaxe a un t\u00edo que estaba no estranxeiro, mais o programa retrasouse por un ataque a\u00e9reo. Durante o bombardeo, o produtor pediu que algu\u00e9n actuase para tranquilizar o p\u00fablico e ela ofreceuse a cantar \"Mighty Lak' a Rose\", con grande \u00e9xito. Despois repetiu a interpretaci\u00f3n no programa, o que a levou a unhas 500 aparici\u00f3ns en programas para entreter as tropas.\nCon s\u00f3 trece anos fixo a s\u00faa primeira incursi\u00f3n na gran pantalla co filme \"A Medal for the General\". Ese mesmo ano tam\u00e9n participou en \"Strawberry Roan\", \"Query\" e \"I Know Where I\u2019m Going!\"; este foi o principio dunha longa filmograf\u00eda. Outros dos seus filmes significativos foron \"Dance May\" (1950), \"The Gai Dog\" (1954), \"Daggers Drawn\" (1964) ou \"Never never Land\" (1982), entre outros.\nAos vinte e dous anos arrincou simultaneamente unha brillante carreira na m\u00fasica. Estreouse coa canci\u00f3n \"The Little Shoemaker\", \u00e1 que seguiron \"Alone\" e \"Sailor\", canci\u00f3n que chegou a ser n\u00famero un en 1960. Precisamente nesta d\u00e9cada en que todas as s\u00faas canci\u00f3ns se convert\u00edan en \u00e9xitos, decidiu trasladarse a Francia tras contraer matrimonio con Claude Wolf.\nMusicalmente o seu maior \u00e9xito foi a canci\u00f3n \"Downtown\", do compositor Tony Hatch, sinxelo que se colocou no n\u00famero un no Reino Unido e nos Estados Unidos de acordo \u00e1 lista de \"Billboard\" no ano 1964. Tivo un segundo n\u00famero un nos Estados Unidos en 1966 coa canci\u00f3n \"My Love\".\nA fama que logrou na m\u00fasica ofreceulle a posibilidade de traballar na televisi\u00f3n en produci\u00f3ns de grande \u00e9xito."}
{"id": "515507", "revid": "1822", "url": "https://gl.wikipedia.org/wiki?curid=515507", "title": "Hilo", "text": "Hilo pode referirse a:"}
{"id": "515508", "revid": "5863", "url": "https://gl.wikipedia.org/wiki?curid=515508", "title": "Clasificaci\u00f3n dos programas galegos m\u00e1is vistos por tempada", "text": ""}
{"id": "515510", "revid": "785", "url": "https://gl.wikipedia.org/wiki?curid=515510", "title": "Virxe do Carme de Moa\u00f1a, Moa\u00f1a", "text": ""}
{"id": "515511", "revid": "785", "url": "https://gl.wikipedia.org/wiki?curid=515511", "title": "Virxe do Carme de Moa\u00f1a", "text": ""}
{"id": "515512", "revid": "785", "url": "https://gl.wikipedia.org/wiki?curid=515512", "title": "Santa Mar\u00eda de F\u00f3ra de Baiona", "text": ""}
{"id": "515513", "revid": "785", "url": "https://gl.wikipedia.org/wiki?curid=515513", "title": "San Domingos de F\u00f3ra de Ribadavia", "text": ""}
{"id": "515514", "revid": "98629", "url": "https://gl.wikipedia.org/wiki?curid=515514", "title": "Ernst \u00d6pik", "text": "Ernst Julius \u00d6pik, nado o 23 de outubro de 1893, en Kunda, Estonia, e finado o 10 de setembro de 1985, en Bangor, Irlanda do Norte, foi un astr\u00f3nomo e astrof\u00edsico estoniano. Traballou durante gran parte da s\u00faa vida (1948-1981) no Armagh Observatory de Irlanda do Norte.\n\u00d6pik estudou na Universidade de Moscova, e especializouse no estudo de corpos celestes distantes, como asteroides, cometas e meteoroides. Completou o seu doutoramento na Universidade de Tartu. En 1922 predixo que en Marte haber\u00eda unha chea de cr\u00e1teres moito antes de que se comprobara mediante sondas espaciais. En 1932 postulou unha teor\u00eda acerca das orixes dos cometas no noso sistema solar. El cr\u00eda que estes cometas orbitaban nunha nube que se encontraba m\u00e1is al\u00f3 da \u00f3rbita de Plut\u00f3n. Esta nube co\u00f1ecer\u00edase m\u00e1is tarde como a nube de Oort. Tam\u00e9n inventou a \"rocking camera\", que permite determinar a velocidade \u00e1 que entran os meteoros na atmosfera. Foi o primeiro en calcular a densidade dunha anana branca (40 Eri B) en 1915, e en determinar a distancia exacta dun obxecto intergal\u00e1ctico (Andr\u00f3meda), en 1922. En 1944, \u00d6pik deixou o seu pa\u00eds natal debido ao medo da inminente entrada do ex\u00e9rcito vermello en Estonia. Viviu en Alema\u00f1a como refuxiado, e exerceu como reitor na Universidade do B\u00e1ltico para refuxiados. En 1948, o Armagh Observatory ofreceulle un posto de traballo que Ernst no dubidou en aceptar. Tam\u00e9n formulou a Teor\u00eda do Universo Pulsante.\nEn 1975 recibiu a Medalla de Uuro da Royal Astronomical Society, en 1976 foille concedida a Medalla Bruce, e en 1960 outorg\u00f3uselle a Medalla J. Lawrence Smith. O asteroide (2099) \u00d6pik foi chamado as\u00ed na s\u00faa honra."}
{"id": "515515", "revid": "785", "url": "https://gl.wikipedia.org/wiki?curid=515515", "title": "San Domingos de F\u00f3ra de Ribadavia, Ribadavia", "text": ""}
{"id": "515516", "revid": "785", "url": "https://gl.wikipedia.org/wiki?curid=515516", "title": "San Domingos de Ribadavia, Ribadavia", "text": ""}
{"id": "515517", "revid": "785", "url": "https://gl.wikipedia.org/wiki?curid=515517", "title": "San Domingos de Ribadavia", "text": ""}
{"id": "515518", "revid": "15490", "url": "https://gl.wikipedia.org/wiki?curid=515518", "title": "Medalla J. Lawrence Smith", "text": "A Medalla J. Lawrence Smith \u00e9 un premio outorgado cada tres anos pola Academia Nacional de Ciencia dos Estados Unidos.\nEste premio foi creado por Sarah Julia Smith en homenaxe ao seu marido J. Lawrence Smith e pretende premiar a investigaci\u00f3n sobre meteoritos.\nFoi outorgada por primeira vez en 1888."}
{"id": "515519", "revid": "23204", "url": "https://gl.wikipedia.org/wiki?curid=515519", "title": "Plano orbital", "text": "O plano orbital dun obxecto orbitando ao redor doutro \u00e9 o plano xeom\u00e9trico no cal est\u00e1 contida a \u00f3rbita. Bastan tres puntos no espazo para definir o plano orbital: o centro do obxecto m\u00e1is pesado, o centro do segundo obxecto (obxecto que orbita) e o centro deste \u00faltimo obxecto transcorrido un tempo.\nPor definici\u00f3n, a inclinaci\u00f3n dun planeta no sistema solar \u00e9 o \u00e1ngulo entre o seu plano orbital e o plano orbital da Terra, que define a ecl\u00edptica. Noutros casos, por exemplo unha l\u00faa ou un sat\u00e9lite en \u00f3rbita ao redor doutro planeta, \u00e9 conveniente definir a inclinaci\u00f3n da \u00f3rbita do sat\u00e9lite como o \u00e1ngulo entre o seu plano orbital e o ecuador do planeta.\nSat\u00e9lites artificiais.\nPara os veh\u00edculos de lanzamento e os sat\u00e9lites artificiais, o plano orbital \u00e9 un par\u00e1metro definitorio dunha \u00f3rbita. Precisarase dunha gran cantidade de propulsor para cambiar o plano orbital dun obxecto. Outros par\u00e1metros, como o per\u00edodo orbital, a excentricidade e a fase da \u00f3rbita modif\u00edcanse de xeito m\u00e1is doado mediante sistemas de propulsi\u00f3n.\nA vent\u00e1 de lanzamento dun veh\u00edculo de lanzamento xeralmente est\u00e1 determinada polos momentos nos que o plano orbital obxectivo se cruza co sitio de lanzamento."}
{"id": "515520", "revid": "5312", "url": "https://gl.wikipedia.org/wiki?curid=515520", "title": "Volodymyr Zelenskyi", "text": "Volodymyr Oleksandrovych Zelenskyi (en ) nado en Krivoi Roh o 25 de xaneiro de 1978, \u00e9 un pol\u00edtico, guionista, actor, comediante e produtor/director cinematogr\u00e1fico ucra\u00ed\u00adno, actual presidente de Ucra\u00edna desde 2019, sendo o 6.\u00ba presidente desta rep\u00fablica. Zelenskyi f\u00edxose popular no seu pa\u00eds por interpretar o personaxe principal dunha serie de TV.\nTraxectoria.\nNacido no sueste de Ucra\u00edna, Zelenskyi \u00e9 fillo de pais xudeus. Estudou na Universidade Nacional Econ\u00f3mica de K\u00ediv, onde se graduou en Dereito. No entanto, nunca exerceu actividades no campo xur\u00eddico. Iniciou a s\u00faa carreira art\u00edstica aos 17 anos, nun concurso de comedia. F\u00edxose co\u00f1ecido entre os ucra\u00ednos ao estabelecer e liderar a empresa \"Kvartal 95\". En 2015, Zelenski f\u00edxose moi popular pola serie de televisi\u00f3n \"Servo do Pobo\", na cal interpretou o papel de presidente de Ucra\u00edna. Zelenski foi un dos actores do programa c\u00f3mico \"Kiev \u00e1 tarde\", obtendo popularidade a partir da mesma. Vladimir satirizaba a realidade ucra\u00edna e o ultranacionalismo ucra\u00edno, pois defend\u00eda que Ucra\u00edna era un pa\u00eds multiling\u00fce, e apoiaba a protecci\u00f3n da lingua rusa (moi falada no leste do pa\u00eds) e doutras linguas minoritarias do oeste. A pesar deste apoio, Vladimir, nunha das s\u00faas actuaci\u00f3ns apoiou o ex\u00e9rcito ucra\u00edno, dicindo: \"Grazas por defendernos destes diabos\".\nZelenski apoiou o movemento Euromaidan e o ex\u00e9rcito ucra\u00edno durante a guerra cos rebeldes pro-Rusia no leste do pa\u00eds. O 31 de decembro de 2018, anunciou a s\u00faa candidatura \u00e1 presidencia de Ucra\u00edna. Durante a campa\u00f1a presentou un discurso de renovaci\u00f3n e anticorrupci\u00f3n. A s\u00faa ascendencia nas enquisas foi froito do rexeitamento cara \u00e1s elites e aos pol\u00edticos, vistos por boa parte da poboaci\u00f3n como incapaces de superar as dificultades econ\u00f3micas e os esc\u00e1ndalos de corrupci\u00f3n. Na primeira volta das elecci\u00f3ns presidenciais de 2019, o 31 de marzo, recibiu o 30% dos votos - sendo o candidato m\u00e1is votado -, contra o 16% de Petro Poroshenko, o presidente ent\u00f3n en exercicio - e 13% de Yuliia Tymoshenko. Zelenski e Poroshenko pasaron \u00e1 segunda volta, realizada o 21 de abril de 2019, e Zelenskyi acabou sendo facilmente elixido na mesma, recibindo o 73% dos votos.\nControversias.\nEn 2018, os activos de Zelenskyi acadaron un valor de 1,5 mill\u00f3ns de d\u00f3lares (uns 37 mill\u00f3ns de grivnas).\nEn outubro de 2021, os Pandora Papers revelaron unha rede de empresas en para\u00edsos fiscais fundada e mantida por Volodymyr Zelenskyi e a s\u00faa contorna. Entre as montaxes financeiras at\u00f3panse canto menos unha ducia de empresas que lle pagaron dividendos (cuxo importe \u00e9 desco\u00f1ecido) tras a s\u00faa chegada \u00e1 xefatura do pa\u00eds. A trav\u00e9s destas empresas, pos\u00fae inm\u00f3beis de luxo no coraz\u00f3n da capital brit\u00e1nica, Londres. Cando sa\u00edu \u00e1 luz a investigaci\u00f3n, a administraci\u00f3n presidencial explicou que nese intre, o presidente e os seus asociados quer\u00edan protexer o seu grupo contra as \u00abacci\u00f3ns agresivas\u00bb e o \u00abr\u00e9xime corrupto\u00bb do ex-presidente prorruso Viktor Yanukovych. Entre os arranxos financeiros at\u00f3panse canto menos unha decena de empresas, algunhas das cales pagar\u00edan dividendos \u00e1 compa\u00f1eira de Volodymyr Zelenskyi, logo de que chegara \u00e1 cabeza do pa\u00eds.\nA Oficina do Alto Comisionado das Naci\u00f3ns Unidas para os Dereitos Humanos (ACNUDH) informou en 2021 da s\u00faa preocupaci\u00f3n polo recorte das liberdades fundamentais en Ucra\u00edna, sinalando en particular o peche de medios de comunicaci\u00f3n e as restricci\u00f3ns \u00e1s opini\u00f3ns \u00abcr\u00edticas\u00bb.\nO 13 de setembro de 2022, en Izium, un soldado ucra\u00edno da garda armada de Zelenskyi utilizou o s\u00edmbolo Totenkopf no seu uniforme, raz\u00f3n pola cal o goberno ucra\u00edno eliminou a imaxe das s\u00faas redes sociais."}
{"id": "515521", "revid": "6345588", "url": "https://gl.wikipedia.org/wiki?curid=515521", "title": "Lago Inle", "text": "O Inle (en birmano: \u1021\u1004\u103a\u1038\u101c\u1031\u1038\u1000\u1014\u103a) \u00e9 un lago de auga doce situado nas monta\u00f1as do Estado Shan, no leste de Myanmar. \nCunha superficie estimada de 116 km\u00b2 (100 km de longo por tan s\u00f3 5 km de ancho), \u00e9 o segundo lago en extensi\u00f3n e un dos m\u00e1is altos (est\u00e1 situado a 884 m sobre o nivel do mar) do pa\u00eds, constitu\u00edndo ademais un dos seus principais destinos tur\u00edsticos . A s\u00faa profundidade media var\u00eda entre os 2,10 m na estaci\u00f3n seca (3,60 m m\u00e1ximo) e os m\u00e1is de 4 metros na estaci\u00f3n de choivas. O ecosistema do lago cont\u00e9n numerosas especies propias, entre elas m\u00e1is de 20 especies de gaster\u00f3podos e 9 tipos de peixes. Algunhas delas, como a \"Sawbwa resplendens\", a \"Microrasbora erythromicron\" e a \"Inlecypris auropurpurea\", at\u00f3panse en ocasi\u00f3ns en acuariofilia.\nNas s\u00faas beiras at\u00f3panse 200 cidades e aldeas, maioritariamente poboadas polos intha (\"fillos do Lago\"). A cidade m\u00e1is poboada da contorna \u00e9 Nyaung Swe (Yawnghwe), que ten unha canle de 4 m de profundidade at\u00e9 o lago (Canle de Nankand).\nO lago \u00e9 aproveitado e cultivado e as s\u00faas augas forman canles entre as zonas de cultivo. Son famosos os xard\u00edns do lago e as casas flotantes. Hai mesmo un mercado flotante.\nNunha das beiras do lago at\u00f3pase o pagode de Phaung Daw U, un dos tres principais de Birmania, constru\u00eddo no s\u00e9culo XVIII e que cont\u00e9n imaxes de Buda do s\u00e9culo XII.\nCerca do lago Inle at\u00f3pase a aldea de Indein onde se alza un conxunto de pagodes chamado Shwe Inn Thein Paya, que conta con m\u00e1is de 1.000 estupas e data do s\u00e9culo XVII.\nO lago converteuse nun dos principais destinos tur\u00edsticos de Myanmar, pechando un circu\u00edto composto polas cidades de Rang\u00fan, Bagan e Mandalay."}
{"id": "515525", "revid": "42282", "url": "https://gl.wikipedia.org/wiki?curid=515525", "title": "Vello Aceredo", "text": ""}
{"id": "515526", "revid": "89787", "url": "https://gl.wikipedia.org/wiki?curid=515526", "title": "Indro Montanelli", "text": "Indro Alessandro Raffaello Schiz\u00f2gene Montanelli, nado en Fucecchio (Florencia) o 22 de abril de 1909 e finado en Mil\u00e1n o 22 de xullo de 2001, foi un xornalista, escritor e historiador italiano.\nTraxectoria.\nPrimeiros anos e inicios no xornalismo.\nIndro Montanelli naceu en Fucecchio, preto de Florencia en 1909. O seu pai, Sestilio Montanelli, era profesor de filosof\u00eda nun instituto e a s\u00faa nai, Maddalena Doddoli, era filla dun rico comerciante de algod\u00f3n. O nome \"Indro\" foi escollido polo seu pai polo deu hind\u00fa Indra.\nMontanelli licenciouse en dereito pola Universidade de Florencia, cun ano de adianto, e escribiu unha tese sobre a reforma electoral do fascismo en que sosti\u00f1a que non era m\u00e1is que a abolici\u00f3n das elecci\u00f3ns; puido realizala grazas \u00e1 axuda dos profesores antifascistas. Frecuentou tam\u00e9n un grupo en Grenoble de ciencias pol\u00edticas e sociais. Iniciouse no xornalismo \"en Il Selvaggio\" de Maccari, un pequeno xornal de 500 exemplares con xornalistas que, a\u00ednda que fascistas, foron os primeiros en romper coa un\u00e1nime conformidade co r\u00e9xime. En 1932 entrou en \"L'Universale\", que tiraba uns 1500 exemplares. En 1934 recibiu os parab\u00e9ns de Mussolini por un artigo contra o racismo e foi convidado a colaborar en \"Il Popolo d'Italia\", despois de que ser pechado polo r\u00e9xime \"L'Universale\" fose pechado polo r\u00e9xime.\nDo fascismo ao antifascismo.\nA s\u00faa actividade como xornalista comezou de xeito efectivo co seu traballo como reporteiro de r\u00faa para \"Paris Soir\" en 1934, especializ\u00e1ndose na cr\u00f3nica negra. Foi despois enviado como correspondente a Noruega e de al\u00ed ao Canad\u00e1 coa United Press, a\u00ednda que continuou a colaborar con \"Paris Soir\". Entrevistou o magnate Henry Ford, facendo del un retrato moi orixinal.\nCando Mussolini invadiu Abisinia en 1935, co intento de facer de Italia un imperio (segunda guerra italo-abisinia), Montanelli abandonou a s\u00faa colboraci\u00f3n con United Press e converteuse en voluntario como comandante dun batall\u00f3n de askari. Con vinte e tres anos, foi posto ao mando dun ex\u00e9rcito de cen homes. Consideraba, como moitos italianos da \u00e9poca, que era ocasi\u00f3n de que Italia levase a civilizaci\u00f3n ao mundo \"salvaxe\". Mentres estaba en \u00c1frica, Montanelli comprou e casou cunha nena de doce anos que era a s\u00faa escrava sexual, pr\u00e1ctica com\u00fan entre os soldados italianos de Abisinia. Finalmente, vendo a incapacidade, a desorganizaci\u00f3n do ex\u00e9rcito e a abundancia de medallas sen valor ning\u00fan, comezou a dubidar do r\u00e9xime.\nInvolucrouse a continuaci\u00f3n na guerra civil espa\u00f1ola, situ\u00e1ndose a favor do bando republicano, chegando a axudar na s\u00faa fuxida ata a fronteira a Valent\u00edn Gonz\u00e1lez, \"El Campesino\", comandante comunista da 46.\u00aa divisi\u00f3n, que o recompensou regal\u00e1ndolle o seu carn\u00e9 do partido, que Montanelli conservou durante toda a s\u00faa vida.\nA s\u00faa posici\u00f3n contraria ao fascismo levouno \u00e1s primeiras serias disidencias con el. Rexeitou o carn\u00e9 do partido, polo que para evitar o peor, Giuseppe Bottai buscoulle un lectorado de italiano na Universidade de Tartu, en Estonia, e posteriormente o fixo nomear Director do Instituto Italiano de Cultura de Tallinn. De volta a Italia, a s\u00faa ruptura co partido fascista f\u00edxose efectiva nunha manifestaci\u00f3n; recibiu o apoio do \"Corriere della Sera\", que o contratou.\nTraballou como reporteiro por toda Europa: en Alema\u00f1a, onde conseguiu un encontro con Hitler que narrou no seu libro \"Il testimone\"; en Noruega, onde asistiu \u00e1 invasi\u00f3n alem\u00e1; e en Finlandia, de onde sa\u00edron unha serie de relatos sobre a guerra entre Finlandia e Rusia que apaixonaron os lectores italianos e en que demostrou a s\u00faa predilecci\u00f3n por Finlandia.\nDe novo en Italia, viviu o colapso do 8 de setembro e afiliouse a Giustizia e Libert\u00e0, un partido clandestino. Por\u00e9n, foi descuberto polos alem\u00e1ns, condenado \u00e1 morte e encarcerado. Desta experiencia tirou inspiraci\u00f3n para un dos seus \"Incontri\", pequenos retratos de personaxes, en concreto o seu relato \"Il generale della Rovere\", que despois serviu de base para que Roberto Rossellini realizase o filme hom\u00f3nimo que obtivo o Le\u00f3n de Ouro en Venecia e unha candidatura aos \u00d3scar na categor\u00eda de mellor gui\u00f3n adaptado. Sa\u00edu de San Vittore por intercesi\u00f3n do cardeal de Mil\u00e1n Ildefonso Schuster, axuda que s\u00f3 co\u00f1eceu moitos anos despois grazas a un dos seus lectores.\nAs revoluci\u00f3ns nos pa\u00edses comunistas.\nRefuxiouse en Su\u00edza ata o final da guerra. Despois do seu remate, a s\u00faa actividade de reporteiro levouno a Budapest, durante a invasi\u00f3n rusa con tanques de 1956, e que inspirou o argumento dunha obra teatral, posteriormente adaptada ao cinema con direcci\u00f3n art\u00edstica do propio Montanelli, \"I sogni muoiono all'alba\" (1960). Al\u00ed viviu a revoluci\u00f3n e asistiu \u00e1 derriba da estatua de Stalin. Sinalaba nas s\u00faas cr\u00f3nicas que estes revolucionarios eran mozos comunistas antistalinistas e non \"reaccionarios burgueses\" como pretend\u00edan os sovi\u00e9ticos e a esquerda internacional. Escribiu tam\u00e9n destacadas reportaxes sobre a Primavera de Praga de 1968.\nEntre as s\u00faas amizades, c\u00f3ntanse personaxes fundamentais da cultura italiana da \u00e9poca como Leo Longanesi e Dino Buzzati.\nDeclaradamente anticomunista, anarcoconservador (como gustaba definirse), as s\u00faas actitudes intransixentes e contracorrente val\u00e9ronlle nas d\u00e9cadas de 1970 e 1980 unha etiqueta de \"fascista\" (a\u00ednda que nos noventa foi chamado tam\u00e9n \"comunista\") por parte das esquerdas, en que v\u00eda, naqueles anos, un perigo importante como voceiros da superpotencia sovi\u00e9tica.\nA sa\u00edda do \"Corriere\".\nCo \"Corriere della Sera\" baixo a direcci\u00f3n de Piero Ottone, Montanelli dixo que se convertera nunha especie de estra\u00f1o, e dimitiu antes de ser despedido: a li\u00f1a do xornal, conformista e servil cos modelos pol\u00edticos dominantes, era m\u00e1is do que pod\u00eda asumir, polo que acabou por fundar en 1974 o seu propio xornal, \"Il Giornale\". Segu\u00edrono varios colegas que, como el, non v\u00edan ben a nova direcci\u00f3n do \"Corriere\". O propio Ottone reco\u00f1eceu con pena que Montanelli estaba a levarse \"a vaixela de prata da familia\", en referencia aos grandes xornalistas que marcharon con el.\nCon \"Il Giornale\", que xa dende o principio concibiu como un xornal de opini\u00f3n, Montanelli tivo a oportunidade de expresar con maior forza as s\u00faas posici\u00f3ns, sempre pouco conformistas e frecuentemente orixinais; a modo de interlocutor exterior \u00e1 pol\u00edtica, orientado ao debate sobre cuesti\u00f3ns de principios e partidario dunha dereita idealista, introduciuse no debate pol\u00edtico, contribu\u00edndo \u00e1 creaci\u00f3n da figura do analista pol\u00edtico de procedencia xornal\u00edstica.\nAnte o crecemento, para el perigoso, do Partido Comunista Italiano, fixo c\u00e9lebre a s\u00faa petici\u00f3n electoral de \"tapar o nariz para votar a Democracia Cristi\u00e1\".\nEn 1977 foi v\u00edtima dun atentado por parte das Brigadas Vermellas, que lle dispararon catro tiros (dous deles alcanz\u00e1ronlle nas pernas) cando se dirix\u00eda como todas as ma\u00f1\u00e1s ao xornal. Os terroristas xustificaron o atentado por considerar a Montanelli un \"escravo das multinacionais\". Montanelli recibiu poucos telegramas de pesar e, mesmo, o \"Corriere\" dedicoulle un simple solto onde sen nomealo directamente informaba de que un xornalista fora tiroteado (\"Milano [...] un giornalista \u00e8 stato colpito [.\"..]\").\n\"Il Giornale\" tivo un p\u00fablico fiel durante anos, con todo sempre limitado en relaci\u00f3n con outros diarios. As crises econ\u00f3micas non tardaron en facerse notar, ata obrigalo a aceptar a entrada de Silvio Berlusconi como editor. A s\u00faa asociaci\u00f3n durou ata comezos dos anos 1990, cando a entrada en pol\u00edtica de Berlusconi provocou as primeiras disidencias entre os dous, levando a Montanelli a abandonar o diario que fundara por encami\u00f1arse este a unha li\u00f1a con que en absoluto estaba de acordo. Rexeitou a direcci\u00f3n do \"Corriere della Sera\", ofertada por Paolo Mieli e Giovanni Agnelli, e decidiu fundar un novo xornal, \"La Voce\", xunto con corenta xornalistas da s\u00faa redacci\u00f3n anterior.\nO diario converteuse nunha voz principal da oposici\u00f3n ao goberno de Berlusconi. Montanelli organizou campa\u00f1as para defender a liberdade de prensa \u00abameazada: sentemos arredor da mesa, esquerda e dereita, para defender o ben com\u00fan: a liberdade de expresi\u00f3n\u00bb, foi unha das s\u00faas declaraci\u00f3ns m\u00e1is celebradas. Non obstante, a nova empresa non tivo unha vida longa xa que non obtivo un suficiente volume de vendas; como el mesmo tivo que dicir, \"La Voce\" propu\u00f1a un fen\u00f3meno demasiado ambicioso; a p\u00e1xina cultural tivo particular \u00e9xito e foi a parte m\u00e1is lida.\nMontanelli colaborou tam\u00e9n co pseud\u00f3nimo \"Marmidone\" no diario \"Il Tempo\", onde respond\u00eda os lectores e polemizaba con outro toscano, Curzio Malaparte.\nVolveu ent\u00f3n a traballar para o \"Corriere\", aceptando unha colaboraci\u00f3n que lle permitiu permanecer en contacto cos seus \"verdadeiros editores\", como gustaba chamar os lectores. Creou a secci\u00f3n denominada \"Stanza di Montanelli\" (Cuarto de Montanelli), unha especie de di\u00e1logo cos lectores.\nRexeitamento \u00e1 pol\u00edtica e \u00e1 relixi\u00f3n.\nA s\u00faa incomodidade fronte a posibles influencias pol\u00edticas p\u00faxose de manifesto cando rexeitou en 1991 a proposta de ser nomeado senador vitalicio da Rep\u00fablica de Italia. Nunha carta ao presidente Francesco Cossiga, sinalou: \"desafortunadamente, o ideal que te\u00f1o de ser un xornalista absolutamente independente imp\u00eddeme aceptar esta oferta tan afagadora\". En materia relixiosa, consideraba a s\u00faa falta de fe como unha profunda inxustiza.\nNos seus \u00faltimos anos, Montanelli expresou unha posici\u00f3n profundamente cr\u00edtica respecto do l\u00edder de Forza Italia Silvio Berlusconi, o seu antigo editor. A poucos d\u00edas das elecci\u00f3ns de maio de 2001, considerando a Berlusconi preto da vitoria electoral, comparouno cunha doenza e dixo que Italia estar\u00eda curada, como ocorre coa acci\u00f3n dunha vacina, tralo seu paso polo poder.\nMorreu o 22 de xullo de 2001 na mesma cl\u00ednica de Mil\u00e1n en que outro escritor e xornalista do \"Corriere\", con quen colaborara e tivera unha fonda amizade, Dino Buzzati, morrera 29 anos antes. Ao d\u00eda seguinte, o \"Corriere\" publicou en primeira p\u00e1xina a s\u00faa carta de adeus aos lectores, no seu estilo conciso e esencial, en que lles agradec\u00eda o afecto e a fidelidade con que o seguiron ao longo de tantos anos."}
{"id": "515527", "revid": "89787", "url": "https://gl.wikipedia.org/wiki?curid=515527", "title": "Petra Kelly", "text": "Petra Karin Kelly, nada en G\u00fcnzburg o 29 de novembro de 1947 e finada en Bonn o 1 de outubro de 1992, foi unha pol\u00edtica e activista pola paz alem\u00e1 e unha das principais fundadoras da partido Alianza 90/Os Verdes.\nTraxectoria.\nPetra Karin Lehmann naceu en G\u00fcnzburg, Baviera, en 1947, e cambiou o seu apelido por Kelly tras casar a s\u00faa nai co que foi o seu padrasto, un oficial da armada estadounidense. Foi educada de moi nova na relixi\u00f3n cat\u00f3lica nun convento de G\u00fcnzburg e despois asistiu ao colexio en Xeorxia, ao radicarse a s\u00faa familia nos Estados Unidos. Viviu e estudou nos Estados Unidos entre 1959 e 1970. \nKelly foi admiradora de Martin Luther King, Jr. e fixo campa\u00f1a a favor de Robert F. Kennedy e Hubert H. Humphrey nas elecci\u00f3ns presidenciais dos Estados Unidos de 1968. Estudou ciencias pol\u00edticas na School of International Service na denominada American University en Washington, D.C. dende 1966 e graduouse polo European Institute na Universidade de Amsterdam en 1971. Mentres traballaba na Comisi\u00f3n Europea (1971-1983), participou en numerosas campa\u00f1as a favor da paz e o medio natural en Alema\u00f1a e noutros pa\u00edses.\nKelly foi unha das fundadoras en 1979 do Partido dos Verdes (Die Gr\u00fcnen), o B\u00fcndnis 90 / Die Gr\u00fcnen. Entre os anos 1983 e 1990, foi membro do Bundestag polos Verdes. En maio de 1983 viaxou a Tenerife, onde apoiou coa s\u00faa firma o Manifesto de Tenerife, documento precursor do partido pol\u00edtico dos Verdes espa\u00f1ois. A s\u00faa publicaci\u00f3n coincidiu coa pol\u00e9mica sobre a pertenza de Espa\u00f1a na OTAN e o florecimiento dos diversos partidos verdes no resto de pa\u00edses europeos.\nDespois de traballar para a Comisi\u00f3n Europea, cambiou o traballo por unha praza de administraci\u00f3n no Comit\u00e9 Econ\u00f3mico e Social Europeo, onde loitou polos dereitos das mulleres.\nKelly recibiu o Right Livelihood Award (co\u00f1ecido como o \"Premio Nobel Alternativo\") en 1982 \"...por forxar e implementar unha nova visi\u00f3n unindo os asuntos ecol\u00f3xicos co desarme, a xustiza social e os dereitos humanos\". En 1987 escribiu o libro \"Fighting for Hope\" publicado por South End Press, que \u00e9 un chamamento urxente por un mundo libre de violencia entre o norte e o seu, homes e mulleres, as persoas e a s\u00faa contorna.\nEn 1992 Petra Kelly faleceu asasinada en Bonn mentres durm\u00eda por un disparo aparentemente pola s\u00faa parella, o antigo xeneral da OTAN e pol\u00edtico do partido verde Gert Bastian (nacido en 1923), que despois se suicidou. Ela ti\u00f1a 44 e el 69. O seu corpo foi descuberto o 19 de outubro, mais determinouse que a data da morte foi arredor do d\u00eda 1. Kelly foi enterrada en Waldfriedhof en W\u00fcrzburg.\nLegado.\nA cidade de Bonn dedicoulle en abril de 2006 un recordatorio dunha vida dedicada \u00e1 paz, cambiando o nome dunha parte da r\u00faa Franz-Josef-Strau\u00df-Allee por Petra-Kelly-Allee.\nCo obxectivo de permitir que as ideas pol\u00edticas de Petra Kelly e a s\u00faa mensaxe continuasen vivos, creouse en 1997 a fundaci\u00f3n Petra Kelly como parte da fundaci\u00f3n Heinrich B\u00f6ll. A fundaci\u00f3n Heinrich B\u00f6ll mant\u00e9n os arquivos de Petra Kelly e presenta, dende o ano 1998, o premio internacional Petra Kelly para os dereitos humanos, a ecolox\u00eda e a pol\u00edtica pola non violencia.\nEn palabras do seu amigo, o Dalai Lama: \u201cPetra Kelly foi designada para dedicar a s\u00faa vida e persoa na loita polos oprimidos, os d\u00e9biles e os perseguidos da \u00e9poca en que vivimos. O seu esp\u00edrito e legado de solidariedade humana e inquietude contin\u00faan a inspirarnos e animarnos a todos\u201d."}
{"id": "515528", "revid": "47401", "url": "https://gl.wikipedia.org/wiki?curid=515528", "title": "Petra Karin Lehmann", "text": ""}
{"id": "515529", "revid": "47401", "url": "https://gl.wikipedia.org/wiki?curid=515529", "title": "Petra Karin Kelly", "text": ""}
{"id": "515530", "revid": "5863", "url": "https://gl.wikipedia.org/wiki?curid=515530", "title": "Caso Alc\u00e0sser", "text": ""}
{"id": "515531", "revid": "1131", "url": "https://gl.wikipedia.org/wiki?curid=515531", "title": "Avenida de Beiramar (Vigo)", "text": "A avenida de Beiramar \u00e9 unha das principais v\u00edas urbanas da cidade de Vigo. Comunica a franxa costeira da cidade desde a sa\u00edda da autoestrada AP-9 en Guixar at\u00e9 a s\u00faa confluencia coa r\u00faa Eduardo Cabello, no distrito de Bouzas. Ten unha lonxitude de 5 km.\nNo seu traxecto atravesa tres tramos subterr\u00e1neos, entre os que destaca o t\u00fanel de Beiramar, inaugurado no ano 1996 e por aquel ent\u00f3n convertido no t\u00fanel urbano de maior lonxitude de Espa\u00f1a.\nHistoria.\nA v\u00eda planificouse e constru\u00edse na d\u00e9cada dos 50 co obxectivo de conectar os n\u00facleos mari\u00f1eiros de Bouzas e O Berb\u00e9s e vertebrar as\u00ed as industrias pesqueiras, conserveiras e de estaleiros que daquela segu\u00edan unha distribuci\u00f3n an\u00e1rquica arredor da beira mar\u00edtima da cidade. Precisamente por seguir un traxecto que percorr\u00eda a beira do mar, tomou o nome de \"Beira-Mar\", e finalmente derivou en Beiramar.\nO proxecto foi encargado pola Xunta de Obras do Porto de Vigo e orzamentado en m\u00e1is de sesenta mill\u00f3ns de pesetas.\nEstrutura.\nArquitectonicamente p\u00f3dese dividir a avenida en tres tramos principais:\nArquitectura.\nNa avenida de Beiramar cons\u00e9rvanse alg\u00fans edificios destacados, sobre todo construci\u00f3n de car\u00e1cter naval e industrial."}
{"id": "515532", "revid": "54334", "url": "https://gl.wikipedia.org/wiki?curid=515532", "title": "Campionato Mundial de F\u00f3rmula 1 de 2022", "text": "O Campionato Mundial da FIA de F\u00f3rmula 1 de 2022 foi a 73\u00aa tempada de F\u00f3rmula 1 organizada pola F\u00e9d\u00e9ration Internationale de l'Automobile (FIA), o \u00f3rgano de goberno internacional do automobilismo, como a m\u00e1xima clase de competici\u00f3n para coches de carreiras de rodas aberta. O campionato disputouse nunha serie de 22 carreiras, ou Grandes Premios, celebrados en todo o mundo e que remataron antes que noutros anos recentes para evitar a superposici\u00f3n co Mundial de F\u00fatbol de 2022. Equipos e pilotos competiron polo Campionato do Mundo de Pilotos e polo Campionato do Mundo de Construtores. \nO campionato de 2022 introduciu cambios significativos no regulamento t\u00e9cnico do deporte. Estaba previsto introducir estes cambios en , pero atras\u00e1ronse ata 2022 en resposta \u00e1 pandemia da COVID-19. Max Verstappen, que era o vixente campi\u00f3n de pilotos, acadou o seu segundo t\u00edtulo no Gran Premio do Xap\u00f3n, mentres que o seu equipo, o Red Bull Racing, logrou o seu quinto Campionato Mundial de Construtores, e o primeiro desde , no seguinte Gran Premio dos Estados Unidos. Mercedes eran os anteriores campi\u00f3ns de construtores.\nEsta foi a \u00faltima tempada para o catro veces campi\u00f3n do mundo Sebastian Vettel. O sete veces campi\u00f3n do mundo Lewis HamiltonaAfrontou unha tempada dif\u00edcil con Mercedes, sen conseguir nin unha pole position nin unha vitoria nun Gran Premio durante a tempada, a primeira vez que ocorreu desde que debutara en .\nEquipos e pilotos.\nOs seguintes construtores e pilotos competiron no Campionato Mundial de 2022. Todos os equipos competiron cos pneum\u00e1ticos subministrados por Pirelli.\nTrocos nos equipos.\nHonda anunciou que non subministrar\u00edan unidades de potencia m\u00e1is al\u00f3 de . A compa\u00f1\u00eda proporcionou unidades de enerx\u00eda a Scuderia AlphaTauri (anteriormente chamada Scuderia Toro Rosso) desde o e a Red Bull Racing desde o . Red Bull Racing asumir\u00e1 o programa de motores de Honda e o xestionara internamente creando unha nova divisi\u00f3n chamada Red Bull Powertrains Limited. A decisi\u00f3n tomouse despois de meter presi\u00f3n aos outros nove equipos para que negociasen unha conxelaci\u00f3n do desenvolvemento do motor ata . Red Bull Racing reco\u00f1eceu que abandonar\u00edan o campionato se non se acordara a conxelaci\u00f3n do desenvolvemento de motores xa que carec\u00edan da capacidade para desenvolver un novo motor e non estaban dispostos a volver ser clientes de Renault.\nPanthera Team Asia anunciou a s\u00faa intenci\u00f3n de unirse \u00e1 grella en 2022. O equipo ti\u00f1a previsto entrar no campionato en , pero viuse obrigado a atrasar os seus plans por mor da pandemia da COVID-19. Non obstante, a falta de novas sobre o equipo puxo en d\u00fabida a s\u00faa entrada potencial en 2022.\nTrocos de pilotos.\nKimi R\u00e4ikk\u00f6nen anunciou a s\u00faa retirada ao final do campionato , rematando a s\u00faa carreira na F\u00f3rmula Un despois de 19 tempadas. O asento de R\u00e4ikk\u00f6nen en Alfa Romeo Racing ser\u00e1 cuberto por Valtteri Bottas, que abandonara Mercedes a finais de 2021. George Russell substituira a Bottas, abandonando o seu asento en Williams que ser\u00e1 cuberto polo ex-piloto de Red Bull Racing Alexander Albon. \nO piloto de F\u00f3rmula 2 Guanyu Zhou graduarase na F\u00f3rmula Un con Alfa Romeo Racing, en lugar de Antonio Giovinazzi, que deixar\u00e1 o equipo a finais de 2021. Zhou converter\u00edase no primeiro piloto chin\u00e9s en competir na F\u00f3rmula Un.\nNikita Mazepin deb\u00eda competir orixinalmente conr Haas por segundo ano consecutivo. Tras a invasi\u00f3n rusa de Ucra\u00edna e a cancelaci\u00f3n do patrocinio do t\u00edtulo de Uralkali, recind\u00eduse o seu contrato. Foi substitu\u00eddo por Kevin Magnussen, quen competiu por \u00faltima vez en 2020 co mesmo equipo.\nCambios a media tempada.\nAntes do Gran Premio de Bahrain, Sebastian Vettel deu positivo por coronavirus. Substitu\u00eduno no Aston Martin o piloto de reserva Nico H\u00fclkenberg, quen correu a \u00faltima vez no Gran Premio de Eifel de 2020, pilotando para o antigo equipo Racing Point.\nDurante a fin de semana do Gran Premio de Italia, Alexander Albon sufriu apendicite. Foi substitu\u00eddo en Williams polo piloto de reserva de Mercedes e piloto de F\u00f3rmula E Nyck de Vries, que fixo o seu debut nunha carreira de F\u00f3rmula Un.\nLista de carreiras planificadas.\nO calendario de 2022 consta de vinte e dous eventos, suxeitos a contrato entre os organizadores das carreiras e o Grupo de F\u00f3rmula Un, e as normativas permisivas co COVID-19 establecidas polos gobernos locais e o Grupo de F\u00f3rmula Un.\nCambios na regulaci\u00f3n.\nNormativa t\u00e9cnica.\nO Campionato do Mundo de 2022 deber\u00e1 revisar a normativa t\u00e9cnica. Estes cambios estaban previstos para a s\u00faa introduci\u00f3n na tempada , cos equipos desenvolvendo os seus coches ao longo de . Non obstante, a introduci\u00f3n da normativa atrasouse ata o campionato de 2022 en resposta \u00e1 pandemia da COVID-19. Unha vez anunciado o atraso, prohibiuse aos equipos realizar calquera desenvolvemento dos seus coches do 2022 durante o ano natural do 2020.\nConsultouse aos pilotos sobre o desenvolvemento da nova normativa t\u00e9cnica, que fix\u00f3se deliberadamente restritiva para evitar que os equipos desenvolvan dese\u00f1os radicais que limiten a capacidade dos pilotos para adiantarse. A FIA creou un grupo de traballo especializado, ou comit\u00e9 de enxe\u00f1eiros, encargado de identificar e pechar as lagoas na normativa antes da s\u00faa publicaci\u00f3n. A eliminaci\u00f3n das lagoas impedir\u00e1, en teor\u00eda, que un equipo te\u00f1a un coche dominante e, \u00e1 s\u00faa vez, permitir\u00e1 unha competici\u00f3n m\u00e1is estreita en toda a pista ao tempo que mellorar\u00e1 a est\u00e9tica dos coches. Esta filosof\u00eda foi un dos principais obxectivos da nova normativa.\nAerodin\u00e1mica e carrozar\u00eda.\nA normativa t\u00e9cnica reintroducir\u00e1 o uso de efecto solo por primeira vez desde que prohib\u00edronse nos anos 80. Isto coincidir\u00e1 cunha simplificaci\u00f3n da carrozar\u00eda dos coches, facendo da parte inferior do coche a principal fonte de agarre aerodin\u00e1mico. Con isto pret\u00e9ndese reducir as turbulencias de aire no ronsel dos coches para permitir aos pilotos seguirse m\u00e1is de preto, mantendo un nivel similar de carga aerodin\u00e1mica en comparaci\u00f3n cos anos anteriores. Outros cambios na aerodin\u00e1mica est\u00e1n destinados a limitar a capacidade dos equipos para controlar o fluxo de aire ao redor das rodas dianteiras e reducir a\u00ednda m\u00e1is a estela aerodin\u00e1mica dos coches. Isto incl\u00fae a eliminaci\u00f3n de deflectores, os complexos dispositivos aerodin\u00e1micos que manipulan o fluxo de aire ao redor do corpo do coche. simplificarase a \u00e1 frontal e as placas traseiras, reducindo o n\u00famero e a complexidade dos elementos aerodin\u00e1micos. A \u00e1 dianteira tam\u00e9n debe conectarse directamente coa punta do morro a diferenza dos dese\u00f1os anteriores a 2022 onde a \u00e1 pod\u00eda conectarse ao morro mediante soportes para crear un espazo baixo o monocasco, fomentando as\u00ed o fluxo de aire debaixo do coche a trav\u00e9s da superficie m\u00e1is grande da \u00e1 e do aumento da altura do morro. As \u00e1s traseiras ser\u00e1n m\u00e1is anchas e montadas m\u00e1is altas que en anos anteriores, con restrici\u00f3ns adicionais para limitar a capacidade dos equipos de usar os gases de escape do coche para xerar carga aerodin\u00e1mica e requirirase revestir a carrozr\u00eda de goma para minimizar o risco de que os compo\u00f1entes se rompan nos coches, para minimizar o risco de bandeiras amarelas nun sector, coches de seguridade e paradas. As cifras publicadas polo grupo de traballo revelaron que, cando un coche coas especificaci\u00f3ns de segu\u00eda a outro coche s\u00f3 ti\u00f1a o 55% dos seus niveis normais de carga aerodin\u00e1mica dispo\u00f1ible, un coche coas especificaci\u00f3ns de 2022 que seguise a outro coche ter\u00eda ata o 86% dos seus niveis normais de carga aerodin\u00e1mica. \nOs equipos restrinxiranse a\u00ednda m\u00e1is no n\u00famero de melloras aerodin\u00e1micas que poden introducir no coche, tanto durante a fin de semana de carreira como durante o campionato. Estas regras introduc\u00edronse para reducir a\u00ednda m\u00e1is os custos da competici\u00f3n. Tras a decisi\u00f3n de atrasar a normativa de 2021 a 2022, o desenvolvemento aerodin\u00e1mico dos coches prohib\u00fase desde o 28 de marzo ata finais de 2020.\nUnidades de potencia.\nOs debates sobre a normativa sobre motores de 2021 comezaron en 2017 e finaliz\u00e1ronse en maio de 2018. A normativa proposta consist\u00eda en eliminar a Unidade de recuperaci\u00f3n de calor () para simplificar a tecnolox\u00eda empregada no motor mentres aumenta o l\u00edmite m\u00e1ximo de revoluci\u00f3ns en 3000 rpm. Outras propostas alcumadas como \"plug-and-play\" ver\u00edan aos fornecedores de motores obrigados pola normativa a facer os compo\u00f1entes individuais dos motores compatibles universalmente, permitindo aos equipos obter os seus compo\u00f1entes de m\u00faltiples provedores.\nOs fabricantes tam\u00e9n estar\u00e1n suxeitos a unha regulaci\u00f3n similar sobre os materiais dispo\u00f1ibles comercialmente xa que os construtores de chasis estaran suxeitos a partir de 2021. As propostas dese\u00f1\u00e1ronse para simplificar a tecnolox\u00eda dos motores e facer o deporte m\u00e1is atractivo para os novos participantes. Non obstante, como ning\u00fan novo provedor de unidades de potencia se comprometeu para entrar no deporte a partir de 2021, os provedores existentes propuxeron manter a f\u00f3rmula da unidade de potencia existente nun intento de reducir os custos globais de desenvolvemento.\nO sistema de cotas dos compo\u00f1entes da unidade de potencia continuar\u00e1 en 2021, recibindo os equipos un n\u00famero limitado de compo\u00f1entes individuais que se poden usar antes de incorrer nunha penalizaci\u00f3n. O sistema de escape engadirase \u00e1 lista de compo\u00f1entes, cos equipos autorizados a usar un m\u00e1ximo de seis ao longo do campionato.\nCompo\u00f1entes estandarizados.\nO deporte pretende introducir unha serie de compo\u00f1entes estandarizados a partir de 2022, coa normativa que prev\u00e9 que os compo\u00f1entes est\u00e1ndar estean en vigor ata 2024. Estes compo\u00f1entes normalizados incl\u00faen a caixa de cambios e o sistema de combustible. Alg\u00fans compo\u00f1entes aerodin\u00e1micos, como a bandexa que se atopa na parte dianteira do chan do coche, tam\u00e9n se normalizar\u00e1n para restrinxir a capacidade dos equipos para desenvolver a \u00e1rea e ga\u00f1ar unha vantaxe competitiva. As pezas individuais clasificaranse agora como un xeito de aclarar as regras que as rodean: \nO sistema de categorizaci\u00f3n de pezas introduciuse para permitir a liberdade de dese\u00f1o xa que a revisi\u00f3n da normativa aerodin\u00e1mica era moi prescritiva.\nPneum\u00e1ticos.\nO campionato pasar\u00e1 de rodas de 13 polgadas (33 cm.) a 18 polgadas (45\u00b47 cm.). Orixinalmente prop\u00faxose que se prohibir\u00e1 o uso de mantas el\u00e9ctricas dese\u00f1adas para quentar os pneum\u00e1ticos e manter os pneum\u00e1ticos \u00e1 temperatura de funcionamento \u00f3ptima mentres non se usan a\u00ednda que esta decisi\u00f3n foi posteriormente anulada logo da oposici\u00f3n do fornecedor de pneum\u00e1ticos Pirelli. Os quentadores de pneum\u00e1ticos pasar\u00e1n a converterse nun equipo estandarizado, e todos os equipos deber\u00e1n usar o mesmo produto co fin de eventualmente eliminalos por completo.\nNormas deportivas.\nSistema de puntos Sprint e eventos.\nDespois de probarse por primeira vez baixo o nome de \"clasificaci\u00f3n ao sprint\" en , o formato volveu tam\u00e9n para este campionato co nome cambiado a \"sprint\". O formato de fin de semana non cambiar\u00e1 desde 2021 e correr\u00e1se nos Grandes premios de Emilia Roma\u00f1a, Austria e S\u00e3o Paulo con puntos agora concedidos aos oito primeiros clasificados en lugar dos tres primeiros clasificados, como foi o caso de . A diferenza da tempada anterior, o piloto que marca o mellor tempo na cualificaci\u00f3n acreditarase como o polesitter oficial, sendo o ga\u00f1ador do sprint o que ten dereito a comezar o Gran Premio desde o primeiro lugar na grella.\nSistema de puntos para carreiras acurtadas.\nTras a pol\u00e9mica sobre a concesi\u00f3n de puntos no Gran Premio de B\u00e9lxica de 2021, modific\u00e1ronse os criterios necesarios para a concesi\u00f3n de puntos por eventos sen completar. O requisito, pendente de aprobaci\u00f3n polo Consello Mundial de Automobilismo da FIA, cambiouse de xeito que:\nOs criterios anteriores estiveron en vigor durante m\u00e1is de 40 anos antes do cambio, modificando a \u00faltima vez entre a tempada de F\u00f3rmula Un de e a tempada de .\nProcedemento de seguridade do coche.\n\u00c1 luz da pol\u00e9mica arredor do coche de seguridade no Gran Premio de Abu Zabi de 2021, modific\u00e1ronse os procedementos para o reinicio do coche de seguridade. En lugar de agardar ata a volta despois de que o \u00faltimo coche se desdobre do l\u00edder, o coche de seguridade retirarase agora unha volta despois de que se dea a instruci\u00f3n de que os coches que se atopan en voltas poden desdobrarse.\nElecci\u00f3n do pneum\u00e1tico.\nDescartouse a norma que estaba en vigor desde , que obrigaba aos pilotos a comezar a carreira cos pneum\u00e1ticos que utilizaron para marcar o seu mellor tempo na cualificaci\u00f3n. Todos os pilotos ter\u00e1n agora libre elecci\u00f3n de pneum\u00e1ticos para a sa\u00edda no Gran Premio o domingo en todos os eventos.\nPneum\u00e1ticos.\nA categor\u00eda cambiar\u00e1 ao uso de pneum\u00e1ticos de 18 polgadas en lugar dos actuais de 13 polgadas. Inicialmente prop\u00faxose que se prohiba o uso de quentadores de pneum\u00e1ticos (cobertas el\u00e9ctricas dese\u00f1adas para manter os pneum\u00e1ticos a temperatura \u00f3ptima de funcionamento cando non est\u00e1n en uso) pero esta decisi\u00f3n reverteuse tras a forte oposici\u00f3n do fornecedor de pneum\u00e1ticos, Pirelli. Pola contra, os quentadores de pneum\u00e1ticos converteranse en equipos estandarizados con todos os equipos utilizando o mesmo produto co obxectivo de eventualmente eliminalos por completo.\nResumo da tempada.\nPretempada.\nDebido ao cambio no regulamento t\u00e9cnico, a F\u00f3rmula Un decidiu realizar d\u00faas probas de inverno en d\u00faas pistas diferentes para axudar aos equipos a reunir m\u00e1is datos sobre os seus novos coches, sendo o Circu\u00edto de Barcelona-Catalunya en Montmel\u00f3 a sede da primeira os d\u00edas 23 e 25 de febreiro e o Circu\u00edto Internacional de Bahrain en Sakhir o que acolleu o segundo os d\u00edas 10 e 12 de marzo.\nResultados.\nPilotos.\nPuntuaci\u00f3n: os puntos out\u00f3rganse aos 10 finalistas clasificados."}
{"id": "515533", "revid": "1822", "url": "https://gl.wikipedia.org/wiki?curid=515533", "title": "Cariclo", "text": "Cariclo \u00e9 o nome de tres personaxes femininos da mitolox\u00eda grega: "}
{"id": "515534", "revid": "104999", "url": "https://gl.wikipedia.org/wiki?curid=515534", "title": "M\u00aa Isabel Fern\u00e1ndez Garc\u00eda", "text": ""}
{"id": "515535", "revid": "104999", "url": "https://gl.wikipedia.org/wiki?curid=515535", "title": "Josefina F. Ling", "text": ""}
{"id": "515536", "revid": "1822", "url": "https://gl.wikipedia.org/wiki?curid=515536", "title": "Cariclo (esposa de Quir\u00f3n)", "text": "Cariclo foi unha das fillas de Apolo ou, segundo outros mit\u00f3grafos, do Tit\u00e1n Oc\u00e9ano. \nCasou co centauro Quir\u00f3n, un dos escasos exemplos de centauros sabios e bondadosos , con quen tivo tres fillas, Hipe (tam\u00e9n co\u00f1ecida como Melanipe, que quere dicir \"\u00e9gua negra\", ou Euipe, \"\u00e9gua boa\"), Endeide e Ociroe, e mais un fillo, Caristo.\nCon Quir\u00f3n, educou a Xas\u00f3n, Aquiles, Asclepio e m\u00e1is. Es\u00f3n, despoxado do trono de Iolco polo seu irm\u00e1n Pelias, entregou \u00f3 seu fillo Xas\u00f3n \u00f3 coidado de Quir\u00f3n, con quen aprendeu Medicina. Aquiles, s\u00e9timo fillo da oce\u00e1nide Tetis e de Peleo, un rei de Tesalia, tam\u00e9n foi entregado a Quir\u00f3n cando a nai abandonou \u00f3 pai. \nQuir\u00f3n, a\u00ednda que naceu inmortal, morrer\u00eda \u00f3 ser ferido accidentalmente por unha das frechas envelenadas de Heracles."}
{"id": "515537", "revid": "27249", "url": "https://gl.wikipedia.org/wiki?curid=515537", "title": "John Kofi Agyekum Kufuor", "text": ""}
{"id": "515538", "revid": "89787", "url": "https://gl.wikipedia.org/wiki?curid=515538", "title": "Ricard Salvat", "text": "Ricard Salvat i Ferr\u00e9, nado en Tortosa o 17 de agosto 1934 e finado en Barcelona en \u200b\u200b2009, foi un escritor catal\u00e1n, director de teatro e profesor universitario. Salvat foi un dos principais nomes do teatro catal\u00e1n, fundador da Escola de Arte Dram\u00e1tica Adri\u00e0 Gual e director de obras que marcaron unha \u00e9poca, como a \"Ronda de mort\" \"a\" \"Sinera\" de Salvador Espriu, estreada en 1965. coa compa\u00f1\u00eda Adri\u00e0 Gual no Teatre Romea, e que en 2002 levou ao Teatre Lliure. Recibiu, entre outros galard\u00f3ns, o Premio Nacional de Teatro de 1999.\nTraxectoria.\nNaceu o 17 de agosto de 1934 na cidade de Tortosa, unha localidade situada na comarca do Baix Ebre. Estudou filosof\u00eda na Universidade de Barcelona, \u200b\u200bconvert\u00e9ndose en profesor axudante na s\u00faa licenciatura. Deixou este centro en solidariedade coa expulsi\u00f3n de Jos\u00e9 Luis L\u00f3pez Aranguren, regresando tres anos despois. Entre 1977 e 1986 foi director do desaparecido Festival Internacional de Teatro de Sitges, convert\u00e9ndose nese ano en profesor de artes esc\u00e9nicas na Universidade de Barcelona. Tam\u00e9n dirixiu o Festival Internacional de Teatro de Tortosa - EntreCultures celebrado en 2004, 2005 e 2006. \u00c9 membro numerario da Real Academia Catalana de Belas Artes de Sant Jordi desde 2003.\nMorreu o 24 de marzo de 2009 en Barcelona aos 74 anos.\nTraxectoria profesional.\nInteresouse polo mundo do teatro na universidade, onde co\u00f1eceu a Feliu Formosa, Salvador Giner e Josep Maria Carandell, con quen desenvolveu o seu interese por actuar en catal\u00e1n. Ao ano seguinte fundou, xunto con Maria Aur\u00e8lia Capmany, a Escola de Arte Dram\u00e1tica Adri\u00e0 Gual e, en 1975, a Escola de Estudos Art\u00edsticos de L'Hospitalet de Llobregat. En 1965 estreou no Teatre Romea a s\u00faa obra \"Ronda de mort a Sinera\" sobre textos de Salvador Espriu, considerada unha peza fundamental no teatro catal\u00e1n contempor\u00e1neo e que converteu a Espriu na chamada \"voz do pobo\". Tam\u00e9n levou ao teatro unha gran cantidade de obras doutros autores, inclu\u00edndo \"Solitud\" de V\u00edctor Catal\u00e0, \"Yerma\" de Federico Garc\u00eda Lorca, \"El adefesio\" de Rafael Alberti, \"La bona persona de Sezuan\" de Bertolt Brecht, \"La filla del mar\" de \u00c1ngel Guimer\u00e0, \"El asombrado\" de Ram\u00f3n Mar\u00eda ddel Valle Incl\u00e1n, \"Les bacants\" de Eur\u00edpides ou \"L'amansiment de la fera\" de William Shakespeare.\nDo 2000 ao 2005 foi colaborador do programa La Rep\u00fablica con Joan Barril en COM R\u00e0dio.\nFoi profesor na Universidade Rovira i Virgili de Tarragona, durante os cursos 2001-2002 e 2002-03 no Grao en Historia da Arte, impartindo a materia \"Teor\u00eda da Arte\" e no Grao de Historia coa materia optativa \"Introduci\u00f3n ao teatro\".\nDo 5 de setembro ao 19 de outubro de 2008 dirixiu \"Un dia. Mirall trencat\", a s\u00faa \u00faltima obra, no Teatre Borr\u00e0s de Barcelona. Foi unha produci\u00f3n baseada na obra de Merc\u00e8 Rodoreda i Gurgu\u00ed e representou o ano do centenario do nacemento da novelista.\nRicard Salvat e a cultura galega.\nEn 1958 viaxou a impartir un curso de teatro a un albergue da comarca de Betanzos. No interior da vivenda dun taberneiro quedou impresionado por unha figuri\u00f1a de cer\u00e1mica que reproduc\u00eda un home vestido de negro e encorvado, era unha imaxe de Castelao da Cer\u00e1mica Celta de Cesures. Anos m\u00e1is tarde coincidiu e f\u00edxose amigo de Xes\u00fas Alonso Montero.\nNo curso acad\u00e9mico de 1968/69, o CITAC de Co\u00edmbra contratou como director art\u00edstico a Ricard Salvat para realizar un traballo pedag\u00f3xico, coa preparaci\u00f3n de dous espect\u00e1culos co CITAC. O primeiro destes espect\u00e1culos foi titulado Brecht + Brecht. O segundo espect\u00e1culo era unha montaxe, relacionada co teatro \u00e9pico e o teatro documento e con colaboradorescomo Lu\u00eds Seoane ou Isaac D\u00edaz Pardo e a colaboraci\u00f3n de m\u00fasicos como Jos\u00e9 Niza. Titul\u00e1base \"Castelao e a sua \u00e9poca\", pretend\u00eda ser un di\u00e1logo entre culturas ib\u00e9ricas centrado na figura de Alfonso Daniel Rodr\u00edguez Castelao. Mais nun anos de protestas estudant\u00eds a Policia Internacional e de Defensa do Estado (PIDE) prendeu e expulsou a Salvat do pa\u00eds o que, sumado \u00e1 anterior negativa de autorizaci\u00f3n para a representaci\u00f3n que fora levada polos servizos de censura, fixeron con que o traballo deste segundo espect\u00e1culo se perdese. No Consello da Cultura Galega p\u00f3dese consultar o epistolario entre Ricard Salvat e Lu\u00eds Seoane arredor deste traballo.\nO 12 de setembro de 1991 pronunciou en Mondo\u00f1edo a conferencia \"Cunqueiro y el teatro europeo de su tiempo.\" Nese ano dirixiu para o Centro Dram\u00e1tico Galego \"O incerto se\u00f1or don Hamlet, pr\u00edncipe de Dinamarca\", de \u00c1lvaro Cunqueiro."}
{"id": "515539", "revid": "83328", "url": "https://gl.wikipedia.org/wiki?curid=515539", "title": "Cariclo (filla de Cicreo)", "text": "Co nome de Cariclo co\u00f1\u00e9cese unha filla de Cicreo, rei de Salamina; outra tradici\u00f3n di que a filla de Cicreo era Glauce. Este Cicreo era fillo de Poseid\u00f3n e Salamina. Cando matou unha gran serpe que asolaba a illa, os seus habitantes proclam\u00e1ronlle rei, se ben Hes\u00edodo di que foi o mesmo Cicreo quen criou a serpe.\nCasou con Escir\u00f3n, fillo de P\u00e9lope ou de Poseid\u00f3n e rei da cidade M\u00e9gara, na \u00c1tica, con quen tivo unha filla chamada Endeis. Pero como esta non tivo descendencia masculina, Cicreo deixou o reino a Telam\u00f3n, un dos participantes na viaxe dos Argonautas, a\u00ednda que tam\u00e9n se di que este Telam\u00f3n -xunto a \u00c9aco- era fillo de Endeis."}
{"id": "515541", "revid": "5863", "url": "https://gl.wikipedia.org/wiki?curid=515541", "title": "Mar\u00eda Cruz Mato Iglesias", "text": "Mar\u00eda Cruz Mato Iglesias, nada en Silleda en 1934, \u00e9 unha cient\u00edfica galega especialista en bot\u00e1nica. Vencellada ao CSIC desde 1965, foi directora do Instituto de Investigaci\u00f3ns Agrobiol\u00f3xicas de Galicia (IIAG) e delegada institucional do CSIC en Galicia.\nTraxectoria.\nLicenciouse en Farmacia na Universidade de Santiago de Compostela en 1957 con premio extraordinario de licenciatura. Doutorouse en 1964 coa tese \"Estudio de la vegetaci\u00f3n del partido judicial de Caldas de Reyes\". Posteriormente, completou a s\u00faa formaci\u00f3n nas Facultades de Ciencias das Universidades de Lausanne e de Montpellier.\nFoi profesora de Bot\u00e1nica da Universidad de Santiago de Compostela, e dende 1965 desenvolveu a s\u00faa carreira cient\u00edfica no IIAG do que foi directora (1984-1992). Foi a primeira e \u00fanica muller delegada institucional do Consello Superior de Investigaci\u00f3ns Cient\u00edficas en Galicia (1992-2002).\nTen unha ampla obra publicada no campo da bot\u00e1nica e da bioqu\u00edmica vexetal."}
{"id": "515542", "revid": "23204", "url": "https://gl.wikipedia.org/wiki?curid=515542", "title": "Cariclo (nai de Tiresias)", "text": "Cariclo foi unha ninfa, nai do afamado adivi\u00f1o Tiresias.\nFormaba parte do cortexo da deusa Atenea, da que era unha das preferidas. Un d\u00eda que o mozo Tiresias andaba de caza, sorprendeunas ba\u00f1\u00e1ndose na fonte Hipocrene, completamente n\u00faas, e Atenea castigou a s\u00faa ousad\u00eda deix\u00e1ndoo cego. Cariclo recriminoulle o que lle parec\u00eda unha crueldade e Atenea contestoulle que todo mortal que vise a un inmortal sen o consentimento deste, deb\u00eda quedar cego, pero aceptou compensarlle a perda da vista outorg\u00e1ndolle tres dons.\nAtenea lavoulle os o\u00eddos e as\u00ed fixo que Tiresias puidese entender a linguaxe dos paxaros, conced\u00e9ndolle as\u00ed o don da profec\u00eda (que Zeus estendeu \u00e1 s\u00faa vida despois de morto, cando estivese no Hades, de xeito que foi o \u00fanico adivi\u00f1o que conservaba esta facultade na outra vida). A esta capacidade de adivi\u00f1aci\u00f3n sumouse unha vida extremadamente longa, equivalente a sete xeraci\u00f3ns humanas e, en terceiro lugar, deulle un bast\u00f3n feito de cerdeira brava ou de sangomi\u00f1o (\"Cornus\" sp), segundo as fontes, que lle permit\u00eda cami\u00f1ar sen problemas, como o resto das persoas videntes ."}
{"id": "515544", "revid": "88215", "url": "https://gl.wikipedia.org/wiki?curid=515544", "title": "Copa Xunta de Galicia de f\u00fatbol sala", "text": ""}
{"id": "515545", "revid": "88215", "url": "https://gl.wikipedia.org/wiki?curid=515545", "title": "Noia Portus Apostoli", "text": ""}
{"id": "515548", "revid": "1822", "url": "https://gl.wikipedia.org/wiki?curid=515548", "title": "Eur\u00ednome (filla de Oc\u00e9ano)", "text": "A deusa da mitolox\u00eda grega Eur\u00ednome pertence \u00e1 primeira xeraci\u00f3n de Tit\u00e1ns. O seu nome significa \"amplo goberno\". Era unha oce\u00e1nide, filla de Oc\u00e9ano e Tetis. \nAntes de que Cronos se fixera co poder do universo, Eur\u00ednome gobernaba no Olimpo xunto \u00f3 seu esposo Ofi\u00f3n. Pero como el gab\u00e1base de ser o creador do universo, Eur\u00ednome deulle unha patada na boca, arrincoulle os dentes e botouno a unha cova subterr\u00e1nea. Outra versi\u00f3n di que foron desprazados por Cronos e Rea cando aquel derrocou a Urano e que foron desterrados -ou refuxi\u00e1ronse- \u00f3 fondo do mar; ou, segundo outras fontes, \u00f3 T\u00e1rtaro.\nForon acollidos por Tetis, e Eur\u00ednome salvou a vida e coidou a Hefesto cando este foi botado do Olimpo por Zeus, a causa da s\u00faa fealdade (ou por Hera, a s\u00faa nai, avergo\u00f1ada pola s\u00faa coxeira).\nFillos con Zeus.\nUn\u00edndose a Zeus foi a nai das tres C\u00e1rites (ou Grazas), Aglaia, Eufr\u00f3sine e Tal\u00eda, e tam\u00e9n -segundo alg\u00fans autores- do deus r\u00edo Asopo.\nCulto.\nEur\u00ednome tivo un templo en Figalia (Arcadia). Pausanias conta que a estatua da deusa ti\u00f1a as pernas de peixe e o tronco e cabeza de muller.\nO mito pelasgo.\nRobert Graves recolle as\u00ed o mito pelasgo da creaci\u00f3n no que se refire a Eur\u00ednome: \nEur\u00ednome \"a Creadora\" alzouse n\u00faa do Caos e separou os mares do firmamento, sen atopar terra firme. Bailando sobre as ondas levantou o vento do norte e, d\u00e1ndose a volta, agarrouno e fretouno entre as mans, ata que apareceu a serpe Ofi\u00f3n. Seguiu bailando para quentarse, de forma salvaxe, e Ofi\u00f3n, excitado, enrodelouse nas s\u00faas pernas e copulou con ela, quedando pre\u00f1ada . Tomando a forma dunha pomba puxo un ovo (o Ovo Universal). Ofi\u00f3n enrodelouse sete veces \u00f3 redor do ovo que, unha vez chocado, abriuse en dous e del foron xurdindo todo o que existe, os seus fillos: o sol, a l\u00faa, os planetas, as estrelas, e a terra coas s\u00faas monta\u00f1as e r\u00edos, \u00e1rbores e t\u00f3dolos seres vivos . \nO primeiro home foi Pelasgo, que naceu da Terra na Arcadia, e logo naceron m\u00e1is. Eur\u00ednome ensinoulles a constru\u00edr cabanas, a alimentarse de landras e a vestirse.\nA deusa tam\u00e9n creou as sete potencias planetarias, e encomendou o seu coidado a un tit\u00e1n e unha tit\u00e1nide: o Sol baixo o control de T\u00eda e Hiperi\u00f3n; a L\u00faa, para Febe e Atlas; o planeta Marte, para Dione e Cr\u00edo; Mercurio, para Metis e Ceo; X\u00fapiter, para Temis e Eurimedonte; Venus, para Tetis e Oc\u00e9ano; e Saturno para Cronos e Rea."}
{"id": "515549", "revid": "1888", "url": "https://gl.wikipedia.org/wiki?curid=515549", "title": "Inmaculada Otero Varela", "text": ""}
{"id": "515551", "revid": "785", "url": "https://gl.wikipedia.org/wiki?curid=515551", "title": "Codesos, Cee", "text": ""}
{"id": "515552", "revid": "785", "url": "https://gl.wikipedia.org/wiki?curid=515552", "title": "A Espenuca, Coir\u00f3s", "text": ""}
{"id": "515553", "revid": "785", "url": "https://gl.wikipedia.org/wiki?curid=515553", "title": "Follente, Zas", "text": ""}
{"id": "515554", "revid": "785", "url": "https://gl.wikipedia.org/wiki?curid=515554", "title": "Alperiz, Lal\u00edn", "text": ""}
{"id": "515555", "revid": "98629", "url": "https://gl.wikipedia.org/wiki?curid=515555", "title": "Tratado de Lanhoso", "text": "O Tratado de Lanhoso \u00e9 un acordo asinado en 1121 entre o condado de Portugal e o reino de Castela no castelo de Lanhoso, no actual concello de P\u00f3voa de Lanhoso.\nCaracter\u00edsticas.\nEn 1112, logo da morte de Henrique de Borgo\u00f1a, Tareixa de Le\u00f3n foi nomeada condesa e rexente do seu fillo, Afonso Enr\u00edques, o futuro Afonso I de Portugal. Urraca de Le\u00f3n e Castela, ra\u00ed\u00f1a de Castela e Le\u00f3n, quer\u00eda reclamar o condado portucalense. Logo de varias vitorias militares en 1116 e 1120, Urraca asediou Tareixa de Le\u00f3n no castelo de Lanhoso. Esta logrou salvar o seu goberno sobre o condado portucalense accedendo a ter vasalaxe a Castela. O tratado asinouse grazas \u00e1 axuda de Diego Xelm\u00edrez, arcebispo de Santiago de Compostela, e de Paio Soares da Maia, arcebispo de Braga.\nPara a acad\u00e9mica Janaina Reis Alves na firma do tratado perc\u00edbese a Dona Urraca coa deconstruci\u00f3n da figura da muller como sexo fr\u00e1xil. Urraca reinara por todo un per\u00edodo, enfrontou ataques do exc\u00f3nxuxe, subxugou a irm\u00e1 e defendeu territorios, co mesmo \u00e9xito dos seus pares masculinos."}
{"id": "515556", "revid": "85894", "url": "https://gl.wikipedia.org/wiki?curid=515556", "title": "O Vao, Man\u00edn, Lobios", "text": "O Vao foi unha aldea da parroquia de Man\u00edn, no concello de Lobios, pertencente \u00e1 comarca da Baixa Limia, na provincia de Ourense. Desapareceu asolagada polo encoro de Lindoso (Portugal) en xaneiro de 1992, xunto con Aceredo, Buscalque e a Reloeira (Entrimo).\nO Vao \u00e9 unha aldea asolagada de Lobios dentro do per\u00edmetro do Parque Natural Baixa Limia - Serra do Xur\u00e9s, desde a s\u00faa declaraci\u00f3n o 21 de febreiro de 1993 (DOG n\u00ba 35 do 22-02-1993).\nDesde 2009 forma parte da Reserva da biosfera transfronteiriza galego-portuguesa Ger\u00eas-Xur\u00e9s.\nO Vao contaba cunha capela onde se veneraba a San Antonio cada 13 de xu\u00f1o.\nLugares e parroquias.\nLugares de Man\u00edn.\nAceredo (asolagado)"}
{"id": "515557", "revid": "98629", "url": "https://gl.wikipedia.org/wiki?curid=515557", "title": "Civilizaci\u00f3n inca", "text": "A civilizaci\u00f3n inca, tam\u00e9n chamada civilizaci\u00f3n incaica ou civilizaci\u00f3n quechua, foi a derradeira das grandes civilizaci\u00f3ns precolombianas que conservou o seu Estado independente durante a conquista de Am\u00e9rica. Coa extensi\u00f3n do imperio, esta foi absorbendo novas expresi\u00f3ns culturais dos pobos incorporados, e situouse nos actuais territorios do Per\u00fa, Bolivia, Ecuador, a Arxentina e Colombia.\nDende a cidade sagrada de Cuzco, os quechuas consolidaron un Estado que logrou sintetizar os co\u00f1ecementos art\u00edsticos, cient\u00edficos e tecnol\u00f3xicos dos seus devanceiros. Baseados nun concepto de expansi\u00f3n do Estado, o \"Tawantin suyu\" (imperio inca) recolleu aqueles co\u00f1ecementos e potenciounos. Na actualidade, alg\u00fans costumes e tradici\u00f3ns da desaparecida civilizaci\u00f3n inca prevalecen a\u00ednda nos pa\u00edses que formaron parte do Imperio inca. Bolivia, Chile, Ecuador, Per\u00fa e norte da Arxentina (Jujuy e Salta).\nA conquista do \"Tawantin suyu\", realizada entre 1530 e 1540 polos castel\u00e1ns, encabezados por Francisco Pizarro, puxo fin \u00f3 imperio e o nacemento do Vicerreinado do Per\u00fa. Por\u00e9n, focos de resistencia dos chamados Incas de Vilcabamba mantiv\u00e9ronse ata 1572.\nA econom\u00eda inca baseouse na agricultura que desenvolveron mediante t\u00e9cnicas avanzadas, como os sucalcos de cultivo, co\u00f1ecidos como \"andenes\" en castel\u00e1n e \"pata-pata\" en quechua, para aproveitar as ladeiras dos cerros, as\u00ed como sistemas de regad\u00edo herdados das culturas preincaicas. Os incas cultivaron millo, cacahuete, mandioca, pataca, feix\u00f3n, algod\u00f3n, tabaco e coca, entre outras. As terras eran de propiedade comunal e traball\u00e1banse de forma colectiva. Desenvolveron tam\u00e9n unha gander\u00eda de cam\u00e9lidos suramericanos (llamas e alpacas). Polos excelentes cami\u00f1os incas (C\u00e1pac \u00d1an) transitaban todo tipo de mercador\u00edas: dende peixe e cunchas \"Spondylus\" ata sal e artesan\u00edas do interior.\nEntre as expresi\u00f3ns art\u00edsticas m\u00e1is impresionantes da civilizaci\u00f3n inca at\u00f3panse os templos (\"Saqsaywaman\" e \"Quri Kancha\"), os pazos e os complexos estratexicamente emprazados (Machu Picchu, \"Ullantay Tampu\" e \"P'isaq\").\nNon se pode falar dun imperio mon\u00e1rquico socialista, pola clara diferenciaci\u00f3n econ\u00f3mica, pol\u00edtica e social, o imperio inca estableceu o sistema de reciprocidade e complementariedade econ\u00f3mica.\nOrganizaci\u00f3n pol\u00edtica.\nA organizaci\u00f3n pol\u00edtica incaica foi unha das m\u00e1is avanzadas da Am\u00e9rica precolombiana. Luis E.Valc\u00e1rcel dixo que o prop\u00f3sito do Estado inca era garantir o benestar de t\u00f3dolos seus s\u00fabditos, a diferenza doutras monarqu\u00edas hist\u00f3ricas que buscaban s\u00f3 defender os privilexios de grupos reducidos. O imperio incaico \u00abgarantiu \u00e1 totalidade dos seres humanos, baixo a s\u00faa xurisdici\u00f3n, o dereito \u00e1 vida mediante a satisfacci\u00f3n plena das necesidades f\u00edsicas primordiais de alimentaci\u00f3n, vestido, vivenda, sa\u00fade e sexo\u00bb. Isto acadouse organizando de maneira meticulosa os poboadores, considerados ante todo como actores do proceso da produci\u00f3n econ\u00f3mica, de modo que puidesen evitar a fame e estar sempre previdos ante os embates destrutivos da natureza. Polo tanto, o estado inca tivo un alto sentido de previsi\u00f3n social.\nOrganizaci\u00f3n administrativa.\nDivisi\u00f3n territorial: \"Suyu\" ou rexi\u00f3ns.\nOs cronistas afirmaron que o imperio incaico estivo dividido en catro grandes distritos co\u00f1ecidos como \"suyu\" (do quechua, que significa rego): \"Chinchay Suyu\", \"Anti Suyu\", \"Qulla suyu\" e \"Kunti Suyu\". O centro desta divisi\u00f3n era o propio Cuzco. Debido a isto, o imperio adoptou o nombe de \"Tawantin suyu\", \u00e9 dicir, os catro \"suyu\", concordantes cos catro puntos cardinais. O concepto do \"suyu\" era sobre todo demarcativo, non equival\u00eda a unha denominaci\u00f3n pol\u00edtica nin \u00e9tnica. Os \"suyu\" divid\u00edanse \u00e1 s\u00faa vez en \"wamani\" ou grandes provincias, que adoitaban coincidir coas fronteiras dos territorios dos pobos ou etnias sometidas \u00f3 imperio. Os \"wamani\" divid\u00edanse \u00e1 s\u00faa vez en \"saya\" ou sectores, que eran dous: \"Hanan saya\" ou parte alta, e \"Hurin saya\" ou parte baixa. En cada \"saya\" viv\u00eda un n\u00famero variable de \"ayllu\" ou grupos familiares.\nEste sistema de organizaci\u00f3n do territorio foi atribu\u00eddo \u00f3 inca Pacha Kutiq Inka Yupanki, por\u00e9n s\u00e1bese que se trataba dunha pr\u00e1ctica moito m\u00e1is antiga.\nOrganizaci\u00f3n militar.\nOs incas formaron un ex\u00e9rcito forte acorde coas necesidades do seu Estado expansionista. Divid\u00edase en grupos de guerreiros profesionais e soldados recrutados especialmente para cada campa\u00f1a, e baseaba o seu poder na cantidade de homes, a eficiente lox\u00edstica, a f\u00e9rrea disciplina e moral de combate, e a construci\u00f3n de fortalezas militares. As acci\u00f3ns b\u00e9licas gardaban un car\u00e1cter relixioso.\nO Estado Inca planificou tanto as conquistas de pobos veci\u00f1os como a defensa do territorio propio. A s\u00faa base foi un ex\u00e9rcito ben dotado, unha rede de cami\u00f1os que facilitaban o seu desprazamento e a construci\u00f3n de grandes fortalezas que cumpr\u00edan como principal funci\u00f3n a disuasi\u00f3n de posibles ataques e a s\u00faa contenci\u00f3n, se chegaban a producirse.\nOrganizaci\u00f3n social.\nO \"ayllu\".\nA base da organizaci\u00f3n social do \"Tawantin Suyu\" estivo no \"Ayllu\", palabra de orixe quechua e aimar\u00e1, que significa, entre outras cousas: comunidade, li\u00f1axe, xenealox\u00eda, casta, x\u00e9nero e parentesco. Pode definirse o \"ayllu\" como o conxunto de descendentes dun antepasado com\u00fan, real ou suposto que traballan a terra de maneira colectiva e cun esp\u00edrito solidario.\nNo Imperio todo se fac\u00eda por \"ayllu\": o traballo comunal das terras (tanto as do pobo mesmo como as do Estado); as grandes obras p\u00fablicas (cami\u00f1os, pontes, templos); o servizo militar e outras actividades.\nO xefe do \"ayllu\" ou \"curaca\" era o anci\u00e1n m\u00e1is recto e sabio, asesorado por un grupo de anci\u00e1ns. Por\u00e9n, cando o perigo amenazaba, o mando militar exerc\u00edao un \"sinchi\", guerreiro combativo e prudente, elixido entre os m\u00e1is fortes do \"ayllu\".\nEconom\u00eda.\nA econom\u00eda inca estaba baseada na previsi\u00f3n e planificaci\u00f3n de t\u00f3dalas etapas do proceso produtivo. No \"Tawantin Suyu\", nada estaba f\u00f3ra do control permanente e directo do Estado, que, facendo s\u00faas as experiencias tecnol\u00f3xicas e culturais desenvoltas polas culturas preincas, organizou un aparello produtivo, fundamentalmente agr\u00edcola, que deu soluci\u00f3n \u00f3s problemas de alimentaci\u00f3n, vestido, vivenda e seguridade social dunha poboaci\u00f3n cada vez m\u00e1is numerosa.\nNon hai consenso en canto \u00f3 c\u00e1lculo sobre o n\u00famero de poboadores que albergaba o imperio inca \u00e1 chegada dos espa\u00f1ois. John Rowe calculou seis mill\u00f3ns: pola s\u00faa parte, Noble David Cook (1981) elevouno a nove mill\u00f3ns. Outros investigadores dan cifras menores."}
{"id": "515558", "revid": "22570", "url": "https://gl.wikipedia.org/wiki?curid=515558", "title": "Josep Palau i Fabre", "text": "Josep Palau i Fabre, nado en Barcelona o \u200b\u200b21 de abril de 1917 e finado na mesma cidade o 23 de febreiro de 2008, foi un escritor catal\u00e1n.\nFoi esencialmente poeta pero cultivou diferentes disciplinas art\u00edsticas como poes\u00eda, teatro, ensaio e narrativa e , ademais, foi un dos maiores especialistas na obra do pintor Pablo Picasso con quen mantivo unha boa relaci\u00f3n durante os \u00faltimos anos da vida do artista malague\u00f1o. Palau foi o primeiro estudoso que profundizou na investigaci\u00f3n do per\u00edodo coru\u00f1\u00e9s de Picasso, dedic\u00e1ndolle un cap\u00edtulo do seu libro \"Picasso vivent.\"\nEn 2017, con motivo do centenario do nacemento do poeta, conmemorouse o Ano Palau i Fabre. O aniversario celebrouse do 21 de abril de 2017 ao 21 de abril de 2018.\nTraxectoria.\nNaceu en Barcelona o 21 de abril de 1917, no seo dunha familia de artistas. O seu pai, Josep Palau i Oller, foi un reco\u00f1ecido pintor e decorador no seu tempo e unha peza clave no desenvolvemento art\u00edstico e literario do seu fillo. De feito, o propio Palau reco\u00f1eceu: creo que moitas das mi\u00f1as cousas expl\u00edcanse polas mi\u00f1as orixes. Quizais a posici\u00f3n de vangarda chegue a min polos contactos que o meu pai mantivo con Salvat Papasseit. A formaci\u00f3n educativa de Palau i Fabre comezou en 1922, cando asistiu \u00e1 escola dos monxes de Cluny na r\u00faa de Bruc; en 1924 marchou ao Liceu Sant Tom\u00e0s d'Aquino e entre 1925 e 1931 foi estudante do Internado dos Irm\u00e1ns das Escolas Cristi\u00e1s, na Bonanova. Entre 1931 e 1935 rematou o bacharelato no Institut T\u00e8cnic Eul\u00e0lia, nun ambiente m\u00e1is liberal, xa que era unha escola laica.\nComezos literarios e a chegada do Franquismo.\nA mediados dos anos trinta, Josep Jan\u00e9s i Oliver introduciuno na escena literaria catal\u00e1, onde co\u00f1eceu \u00e1s principais figuras da \u00e9poca: Carles Riba, Josep Maria de Sagarra e Salvador Espriu. O 7 de setembro de 1935 publicou o seu primeiro artigo na revista \"La Humanitat\", que trataba da narraci\u00f3n \"La dona dels meus somnis\" de Massimo Bontempelli. A partir dese momento, e ata finais de 1937, seguiu colaborando coa revista. Durante este per\u00edodo, ademais, fai p\u00fablica a s\u00faa actividade pol\u00edtica. En 1936 recolle sinaturas do c\u00edrculo intelectual catal\u00e1n a favor dun indulto para o poeta falanxista Luys Santa Marina, condenado a morte. Entre os asinantes haber\u00e1 destacadas personalidades encabezadas por Josep Jan\u00e9s i Oliv\u00e9 e Merc\u00e8 Rodoreda. O 9 de febreiro de 1939, coa entrada en Barcelona do ex\u00e9rcito franquista, foi expulsado de Olot, onde traballaba para a secci\u00f3n sanitaria do Ministerio de Guerra, ao campo de concentraci\u00f3n de Lleida. e entrou nel tres d\u00edas despois. O 20 de marzo regresou a Barcelona, \u200b\u200bdespois de que os seus pais conseguisen a s\u00faa liberaci\u00f3n grazas \u00e1 intervenci\u00f3n dun dos seus contactos. Foi nos momentos m\u00e1is dif\u00edciles da posguerra cando o poeta sentiu a necesidade de consolidar un espazo interior de revolta ante situaci\u00f3ns tan adversas de posguerra. A poes\u00eda \u00e9 o seu principal instrumento.\nFormaci\u00f3n universitaria.\nEn 1939 matriculouse en filosof\u00eda na Universidade Central de Barcelona, \u200b\u200bonde estudou ata 1943. Entre os seus compa\u00f1eiros hai destacadas personalidades das humanidades, como Joan Triad\u00fa, Josep Romeu i Figueras e Alfred Badia, N\u00e9stor Luj\u00e1n , Joan Perucho e Maria Aur\u00e8lia Capmany entre outros. Durante este per\u00edodo foi un activista comprometido coa reanudaci\u00f3n das actividades acad\u00e9micas, literarias e culturais en lingua catal\u00e1 baixo o r\u00e9xime franquista. As\u00ed, como estudante, en 1941 organizou as primeiras sesi\u00f3ns dos Amigos da poes\u00eda na casa dos seus pais. As d\u00faas primeiras sesi\u00f3ns dedic\u00e1ronse \u00e1 lectura de poemas de Miquel Dol\u00e7 e a fragmentos da traduci\u00f3n de \"La Divina Com\u00e8dia\", feita por Josep Maria de Sagarra. En 1943 volveu ter a Sagarra como referencia, organizando unha lectura da s\u00faa traduci\u00f3n de \"Macbeth\", de William Shakespeare, no teatro da escola Virt\u00e8lia. A lectura suspendeuse. Matriculouse no Instituto Italiano onde co\u00f1eceu a Rosa Leveroni.\nD\u00e9cada de 1940.\nEn marzo de 1944 fundou a revista \"Poesia\", que ata decembro de 1945 conseguiu publicar 20 n\u00fameros. No mesmo ano fundou a editorial La Sirena, na que publicou \"L'aprenent de poeta\", que condensa alg\u00fans dos seus poemas escritos entre 1936 e 1942. La Sirena tam\u00e9n publicou libros de Josep Romeu, Joan Triad\u00fa e \"Versions de H\u00f6lderlin\", de Carles Riba.\nEn 1945 participou na creaci\u00f3n da revista \"Ariel\", xunto con Josep Romeu, Miquel Terradell e outros. Ese mesmo ano publicou un editorial para a publicaci\u00f3n \"Per Catalunya\" co t\u00edtulo \"Collaboracionisme\", no que se opu\u00f1a a aceptar o permiso oficial para publicar en catal\u00e1n, a trav\u00e9s da censura, o que lle provocou problemas co goberno franquista. A finais dese ano recibiu unha bolsa do goberno franc\u00e9s para pasar un ano en Par\u00eds, onde chegou a finais de decembro. A s\u00faa estad\u00eda en Francia, que s\u00f3 durar\u00eda dous anos, durou ata os anos sesenta. Ao finalizar a bolsa, o autor renunciou voluntariamente \u00e1 s\u00faa nacionalidade espa\u00f1ola e obtivo a condici\u00f3n de refuxiado pol\u00edtico. Par\u00eds converteuse na verdadeira universidade do poeta alqu\u00edmico; estableceu contacto con escritores e artistas moi diferentes: desde Antonin Artaud ou Jean Cocteau a Octavio Paz, pasando por Albert Camus e Pablo Picasso.\nEn 1946 escribiu o seu primeiro libro sobre Picasso, \"Vides de Picasso\", cando a\u00ednda non o co\u00f1ec\u00eda, o que non sucedeu ata 1947 cando visitou ao pintor no seu estudo da r\u00faa des Grands Augustins. Dedicou m\u00e1is de quince volumes \u00e1 an\u00e1lise e comentario da obra do pintor (alg\u00fans deles traducidos a unha ducia de idiomas), inclu\u00edndo: \"Doble assaig sobre Picasso\" (1964), \"El Gernika de Picasso\" (1979) o \"Picasso: cubisme\" (1990) e ducias de artigos en prensa, cat\u00e1logos ...\nEn 1947 co\u00f1eceu a Antonin Artaud no sanatorio de Yvry sur Seine. En 1948 publicou o ensaio \"Antonin Artaud, ou l'invitation a la folie\". Tam\u00e9n co\u00f1eceu a Octavio Paz e Mar\u00eda Zambrano. Durante esta d\u00e9cada non cesou a s\u00faa actividade pol\u00edtica e, en 1949, promoveu xunto con Albert Camus un manifesto contra a entrada de Espa\u00f1a nas Naci\u00f3ns Unidas (ONU).\nAnos 1950 e 1960: exilio e teatro.\nA d\u00e9cada de 1950 foi testemu\u00f1a do comezo da s\u00faa produci\u00f3n teatral. En 1951 comezou a escribir \"La trag\u00e8dia de Don Joan\" e en 1952 traballou como axudante na compa\u00f1\u00eda do famoso Georges Pito\u00ebff. A partir de ent\u00f3n, pensou en dedicarse profesionalmente ao teatro e, como resultado desta decisi\u00f3n, escribiu as obras que completar\u00e1n o ciclo sobre Don Juan: \"Don Joan als inferns\" (1952) e \"Esquelet de Don Joan\" (1954) son alg\u00fans dos t\u00edtulos que compo\u00f1en o ciclo de Don Juan. Con este mito literario, o autor tenta responder \u00e1s regras dunha sociedade puritana e represiva, ao tempo que lle permite abordar o tema do amor dun xeito directo. De feito, o propio Palau sinalou que o seu Don Joan \u00e9: \"o destrutor de certas estruturas sociais\", pensando no contexto franquista no que se escribiu.\nCon t\u00edtulos como \"Mots de ritual per a Electra\" (1958), \"La caverna\" (1969), \"Homenatge a Picasso\" (1971) \u2015todos eles reunidos no volume \"Teatre\" (1976) - seguiu configurando o seu universo teatral, que completou con obras como \"Avui Romeo i Julieta\" (1986) i \"L'Alfa Romeo i Julieta i altres obres\" (1991). O autor tam\u00e9n dedicou a s\u00faa profunda reflexi\u00f3n te\u00f3rica ao teatro en \"La trag\u00e8dia o el llenguatge de la llibertat\" (1961) i en \"El mirall embruixat\" (1962), dous pequenos ensaios sobre este x\u00e9nero nos que o autor estaba a favor dunha teatro moderno, en termos de tempo, marcado pola s\u00edntese e a brevidade (\"teatro de espasmos\"); ademais, consolidouse como tradutor versionando \"Una temporada a l'infern\"; \"il\u00b7luminacions\", de Arthur Rimbaud, publicado en 1966.\nA partir de 1964 visitou Picasso en N\u00f4tre-Dame-de-Vie, en Mougins, para co\u00f1ecer a obra e a vida do pintor en Barcelona. Froito destas visitas ao pintor naceu o libro \"Estimat Picasso\", publicado por primeira vez por Edici\u00f3ns Destino en 1997 e reeditado en 2019 por Galaxia Gutenberg e a Fundaci\u00f3n Palau nunha versi\u00f3n de Juli\u00e0 Guillamon.\nParticipou en varios filmes como actor ou figurante.\n1970 e 1980: regreso a Catalu\u00f1a.\nEn 1961 regresou definitivamente a Catalu\u00f1a e estableceuse en Grifeu. En Barcelona, \u200b\u200bviviu na r\u00faa do Bruc, 99. Durante esta d\u00e9cada, ademais de seguir cultivando unha carreira literaria e teatral, afondou no mundo do cine. En 1976 dirixiu a pel\u00edcula \"Picasso en Catalu\u00f1a\", producida por Estela Films.\nEn termos teatrais, durante esta d\u00e9cada consolidou a s\u00faa actividade como dramaturgo e cr\u00edtico teatral. En 1974, a Escola de Arte Dram\u00e1tica Adri\u00e0 Gual estreou no Teatre Don Juan de Barcelona a traxedia \"Mots de ritual per a Electra\". M\u00e1is tarde publicou \"Antonin Artaud i la revolta del teatre modern\" (1976), publicado polo Institut del Teatre, que foi o primeiro achegamento en catal\u00e1n \u00e1 obra dunha das figuras capitais do teatro contempor\u00e1neo. En 1977, a Editorial Aym\u00e0 publicou unha recompilaci\u00f3n de textos teatrais, \"Teatre de Josep Palau i Fabre\". E no mesmo ano public\u00e1ronse \"Versions d'Antonin Artaud\", nas que Palau foi o tradutor da obra de Artaud.\nEntre 1976 e 1978 presidiu o PEN Club catal\u00e1n. Durante o seu mandato, na primavera de 1978, Barcelona acolleu a Conferencia Internacional do Pen Club.\nDurante a d\u00e9cada dos oitenta a s\u00faa carreira retomou o x\u00e9nero do relato curto. Publicou as colecci\u00f3ns \"Contes despullats\" (1982), \"La tesi doctoral del diable\" (1983), \"Amb noms de dona\" (1988). Continuando coa s\u00faa fascinaci\u00f3n por Picasso, en 1989 deu unha conferencia sobre o pintor na Com\u00e9die des Champs-\u00c9lys\u00e9es, que culminou co reco\u00f1ecemento internacional da s\u00faa actividade picassiana.\nD\u00e9cada de 1990.\nDurante esta d\u00e9cada continuou o seu traballo sobre Picasso: publicou o segundo volume da s\u00faa monumental biograf\u00eda dedicada ao pintor malague\u00f1o: \"Picasso: Cubisme (1907-1917)\", (1990). En 1993 recolleu contos publicados e in\u00e9ditos no libro recompilatorio\"Contes de cap\u00e7alera\". Posteriormente publicou \"Les metamorfosis d'Ov\u00eddia i altres contes\" (1996). A cr\u00edtica definiu o universo narrativo do autor como unha visi\u00f3n que d\u00e1 testemu\u00f1o doutras dimensi\u00f3ns da percepci\u00f3n habitual da realidade e que \u00e9 cr\u00edtica cunha sociedade que percibe como acomodada e mediocre.\u00a0\nEn 1997 recibiu o Premio Nacional de Literatura. Ese mesmo ano publica as s\u00faas memorias de Picasso en \"Estimat Picasso\", de Edici\u00f3ns Destino; e en 1999, publicou o terceiro volume da s\u00faa biograf\u00eda sobre o pintor: \"Picasso. Dels ballets al drama\" (1917-1926).\u00daltimos anos\nOs anos 2000 centr\u00e1ronse en reco\u00f1ecer o seu traballo, en lugar de producir novas obras. En 2000 recibiu a Medalla de Ouro ao M\u00e9rito Art\u00edstico do Concello de Barcelona. Ese mesmo ano recibiu do goberno franc\u00e9s o t\u00edtulo de oficial da Orde des Arts et des Lettres. O 4 de maio de 2003 inaugurouse a Fundaci\u00f3n Palau, unha instituci\u00f3n que xestiona o seu legado, situada na cidade de Caldes d'Estrac. En 2005 foi nomeado doutor honoris causa pola Universidade das Illas Baleares e no mesmo ano o Concello de Barcelona organizou a homenaxe ao Palau ao Palau, celebrada no Palau da M\u00fasica Catalana. Josep Palau i Fabre faleceu o 23 de febreiro de 2008 no hospital Vall d'Hebron de Barcelona aos 90 anos e foi enterrado no cemiterio municipal de Caldetes.\nObra literaria.\nO seu legado \u00e9 o dun home de letras que viaxa entre os m\u00e1is variados campos das humanidades, desde a narrativa e a poes\u00eda, ata o teatro, a produci\u00f3n e a cr\u00edtica, en produci\u00f3ns cargadas dunha po\u00e9tica particular que o converteu nun dos maiores representantes da literatura catal\u00e1 contempor\u00e1nea.\nCara a finais dos anos 30 comezou a creaci\u00f3n literaria no campo da poes\u00eda. Fundou e colaborou con revistas como \"Poesia\" e \"Ariel\", as\u00ed como coa editorial \"La Sirena\", que publicar\u00eda obras, por exemplo, de N\u00e9stor Luj\u00e1n ou Carles Riba. demais da poes\u00eda, cultivou o teatro, os contos e o ensaio, un x\u00e9nero no que destacan os seus volumes sobre Pablo Picasso. Palau i Fabre tam\u00e9n foi tradutor de moitas obras literarias. Traduciu ao catal\u00e1n obras de Antonin Artaud, Arthur Rimbaud, Honor\u00e9 de Balzac, St\u00e9phane Mallarm\u00e9 e o libro \"Cartes d'amor\" de Mariana Alcoforado (a monxa portuguesa). As s\u00faas obras foron traducidas a moitos idiomas.\nO Ano Palau i Fabre tam\u00e9n xerou unha serie de publicaci\u00f3ns sobre o poeta e reimpresi\u00f3ns da s\u00faa obra."}
{"id": "515560", "revid": "98629", "url": "https://gl.wikipedia.org/wiki?curid=515560", "title": "Gran Premio de Arabia Saudita", "text": "O Gran Premio de Arabia Saudita \u00e9 unha carreira de F\u00f3rmula 1 que ter\u00e1 lugar por primeira vez no Campionato Mundial de F\u00f3rmula Un de . A edici\u00f3n inaugural da carreira celebrarase en Jeddah. A carreira est\u00e1 prevista para ser a segunda carreira nocturna completa do calendario de F\u00f3rmula Un, despois do Gran Premio de Singapur.\nHistoria.\nEn agosto de 2019 fix\u00e9ronse p\u00fablicos os plans para constru\u00edr un complexo permanente de automobilismo na cidade de Qiddiya. O proxecto concibiuse por Test and Training International, unha consultora de deportes de motor dirixida por un expiloto de F\u00f3rmula Un Alexander Wurz, co obxectivo de crear un circu\u00edto de clase mundial capaz de albergar todas as categor\u00edas da FIA ata a F\u00f3rmula Un. En xaneiro de 2020, os plans para un circu\u00edto de carreiras en Qiddiya confirm\u00e1ronse oficialmente nun evento no que o dese\u00f1ador de pistas Wurz apareceu xunto aos actuais e ex pilotos de F\u00f3rmula Un aos que se lles deu a oportunidade de pilotar no dese\u00f1o nun simulador de carreiras. Durante o evento, confirmouse que a pista estaba dese\u00f1ada segundo os est\u00e1ndares FIA e FIM Grado 1. Nese momento, a F\u00f3rmula Un non quixo comentar a posibilidade dunha carreira.. \nO Gran Premio recibiu cr\u00edticas de Amnist\u00eda Internacional por raz\u00f3n da falta de dereitos humanos en Arabia Saudita. Human Rights Watch tam\u00e9n condenou a decisi\u00f3n argumentando que \"\u00e9 parte dunha estratexia c\u00ednica para distraer os abusos dos dereitos humanos de Arabia Saudita.\" A F\u00f3rmula Un respondeu dicindo que a \"F\u00f3rmula 1 deixou clara a s\u00faa posici\u00f3n sobre os dereitos humanos e outras cuesti\u00f3ns a todos os nosos socios e pa\u00edses anfitri\u00f3ns que se comprometen a respectar os dereitos humanos na forma en que se organizan e ofrecen os seus eventos e que a F\u00f3rmula 1 traballa duro para ser unha forza positiva en todos os lugares onde compite,inclu\u00eddos os beneficios econ\u00f3micos, sociais e culturais.\nGa\u00f1adores.\nPor ano.\nO Gran Premio de Arabia Saudita celebrouse no Circu\u00edto urbano de Jeddah."}
{"id": "515561", "revid": "89787", "url": "https://gl.wikipedia.org/wiki?curid=515561", "title": "Joan Parram\u00f3n Fornos", "text": "Joan Parram\u00f3n Fornos, nado en Barcelona no 1951, \u00e9 un pintor abstracto barcelon\u00e9s con ascendencia de Mequinenza (Zaragoza). Actualmente ten o seu taller art\u00edstico no espazo Nauart de Barcelona e realizou numerosas exposici\u00f3ns tanto a nivel local e nacional como internacional.\nTraxectoria.\nFormaci\u00f3n.\nA s\u00faa educaci\u00f3n art\u00edstica desde 1980 a 1984 foi no taller-escola de Gonzalo Beltr\u00e1n, artista sevillano afincado en Barcelona que pouco despois se converter\u00eda en catedr\u00e1tico de debuxo na Escola da Lonxa. Durante esta etapa Parram\u00f3n traballa intesamente o debuxo do natural e a pintura ao \u00f3leo.\nExposici\u00f3ns.\nPouco despois empeza a realizar exposici\u00f3ns individuais e colectivas en diferentes centros c\u00edvicos, librar\u00edas e espazos culturais que lle conducen \u00e1s s\u00faas primeiras exposici\u00f3ns importantes. En decembro de 2009 inaugura a s\u00faa mostra \"Flu\u00edr como a auga\" na rede03 Art Gallery de Barcelona \u00e1 que lle acompa\u00f1asen outras exposici\u00f3ns colectivas na Galer\u00eda PASPARTU ou a Sala Llotja de Reus (Tarragona).\nEn 2012, as s\u00faas obras viaxan a Nova York coa mostra conxunta \"From Barcelona to New York\" comisariada pola Montserrat Gallery. Nos anos seguintes, Parram\u00f3n desenvolve diversos talleres abertos no barrio de Graza de Barcelona coa Galer\u00eda Untitled e as s\u00faas obras viaxan a nivel internacional, desde a Feira Internacional de Arte Kolner Liste de Colonia (Alema\u00f1a) \u00e1 Galer\u00eda Elzevir de Par\u00eds (Francia) pasando tam\u00e9n pola exposici\u00f3n individual \"Di\u00e1logo de part\u00edculas\" no Auditorio Barradas de L'Hospitalet de Llobregat. Durante os anos 2012, 2014 e 2015 participa no proxecto neoyorkino \"Annual Postacards from the Edge\". A partir deste momento instala o seu taller en Nauart Espazo de Creaci\u00f3n e participa en diversas exposici\u00f3ns como \"Barcelona Abstracci\u00f3\" ou unha mostra das s\u00faas abstracci\u00f3ns no Gran Hotel Par\u00eds de Figueras (Xirona).\nA partir de 2016, Parram\u00f3n c\u00e9ntrase nas s\u00faas exposici\u00f3ns temporais como \"Buscando a forma do universo\" que pode verse en Relacionarche Galer\u00eda de Arte e Convento de San Salvador de Horta de San Juan (Tarragona) e participa en proxectos colectivos como \"Melodies de Barcelona\" da Blue Project Foundation. Organiza e participa en outubro de 2016 en \"Migracions\" do Centre Civic Barceloneta as\u00ed como na BCN INT'L ART FAIR no Museo Mar\u00edtimo de Barcelona. 2017 conv\u00e9rtese nun ano prol\u00edfico para Param\u00f3n coa creaci\u00f3n de obras de gran formato para Fabricarche 4 - Festival de M\u00fasica de Barcelona, a participaci\u00f3n na V Biennal de Arte de Corbera de Ebro dedicada aos Dereitos Humanos, a participaci\u00f3n na Berlin Kunst 2017 xunto a Fatamorgana Gallery ou a exposici\u00f3n individual \"\u00c9 pola paradigma que estou aqu\u00ed\" que pode verse na Casa do Libro de Barcelona. Froito desta exposici\u00f3n, Parram\u00f3n presenta en 2018 o libro ilustrado polo mesmo que levar\u00e1 o mesmo t\u00edtulo que a exposici\u00f3n, \"\u00c9 pola paradigma que estou aqu\u00ed\".\nEn 2018, as s\u00faas exposici\u00f3ns contin\u00faan na Biblioteca Merc\u00e8 Rodoreda, dentro do 9\u00ba Festival Cinespa\u00f1ol de P\u00e9rigueux en Francia cunha recompilaci\u00f3n das s\u00faas obras esenciais, e en Mais Pi Art de Verges (Xirona) cunha nova exposici\u00f3n \"Macrocosmos&amp;Microcosmos\". Durante leste mesmo ano tam\u00e9n exp\u00f3n en diferentes exposici\u00f3ns colectivas baixo o amparo da Fundaci\u00f3n Matilde Tamayo que levan as s\u00faas obras a viaxar polo Museo de Arte Contempor\u00e1nea de Sasam\u00f3n en Burgos ou o Atelier Pilar G\u00fcell de Barcelona. En 2019, seleccionado para o Premio Pop Stram da Fundaci\u00f3n Mailde Tamayo e realiza a s\u00faa primeira exposici\u00f3n individual no Atelier Pilar G\u00fcell de Barcelona baixo o t\u00edtulo \"Macrocosmos&amp;Microcosmos\". En outubro do mesmo ano, viaxa a Mequinenza (Zaragoza) onde lle unen v\u00ednculos familiares e recordos de mocidade para expor novamente \"Macrocosmos&amp;Microcosmos\" e realizar diferentes talleres e intervenci\u00f3ns art\u00edsticas nos Museos de Mequinenza. O mesmo ano \u00e9 seleccionado no Premio AGBAR \"Cidade de Barcelona\" organizado polo Real C\u00edrculo Art\u00edstico de Barcelona.\nA s\u00faa obra \u00e9 propiedade de diversos coleccionistas de arte particulares en Espa\u00f1a, Alema\u00f1a, Francia, Colombia, Corea do Sur, Holanda, Italia, China, Su\u00edza, Estados Unidos ou Brasil.\nObras.\nParram\u00f3n explota os cami\u00f1os do universo infinito a trav\u00e9s das s\u00faas part\u00edculas, as s\u00faas luces, as s\u00faas formas e at\u00e9 as s\u00faas emoci\u00f3ns a trav\u00e9s da cor e a materia. Nas s\u00faas obras p\u00f3dense observar explosi\u00f3ns de pinceladas de luz e cor, pura vida emocional e talento art\u00edstico que levan ao espectador a reflexionar sobre a composici\u00f3n da materia, a orixe e o final da vida en exposici\u00f3ns como \"Es por el paradigma que estoy aqu\u00ed\" ou \"Macrocosmos&amp;Microcosmos\". Cada obra destas exposici\u00f3ns \"xorde como un intento de plasmar a cor e as sensaci\u00f3ns de diferentes materiais e momentos para que o espectador irr\u00e1diese da enerx\u00eda da tea\"."}
{"id": "515562", "revid": "15490", "url": "https://gl.wikipedia.org/wiki?curid=515562", "title": "Civilizaci\u00f3n incaica", "text": ""}
{"id": "515566", "revid": "15490", "url": "https://gl.wikipedia.org/wiki?curid=515566", "title": "Estatua ecuestre do condottiero Gattamelata", "text": ""}
{"id": "515567", "revid": "23204", "url": "https://gl.wikipedia.org/wiki?curid=515567", "title": "Agrupaciones Independientes de Canarias", "text": "Agrupaciones Independientes de Canarias foi unha federaci\u00f3n de partidos pol\u00edticos de \u00e1mbito canario existente desde 1985 at\u00e9 a s\u00faa integraci\u00f3n en Coalici\u00f3n Canaria.\nHistoria.\nO partido foi fundado en 1985 co nome de Federaci\u00f3n Regional de Agrupaciones Independientes de Canarias, consistindo na uni\u00f3n de distintos partidos e agrupaci\u00f3ns de \u00e1mbito insular, procedentes na s\u00faa maior\u00eda da antiga Uni\u00f3n de Centro Democr\u00e1tico (UCD). O 23 de abril de 1986 cambiaron o seu nome ao de Agrupaciones Independientes de Canarias. En 1987 un\u00eduselle a Uni\u00f3n Canaria de Centro. Trat\u00e1banse de agrupaci\u00f3ns de centro-dereita e insularistas.\nEn 1993, xunto a Iniciativa Canaria Nacionalista (ICAN), Asamblea Majorera (AM), Partido Nacionalista Canario (PNC) e Centro Canario Independiente (CCI) formaron Coalici\u00f3n Canaria (CC). Con todo, en 1994, Independientes de Fuerteventura (IF) e a Agrupaci\u00f3n Independientes de Lanzarote (transformada no Partido de Independientes de Lanzarote (PIL)) abandonan tanto Agrupaciones Independientes de Canarias como Coalici\u00f3n Canaria.\nLogrou representaci\u00f3n parlamentaria nas elecci\u00f3ns xerais de 1986 e nas de 1989. Foi disolto definitivamente durante o Congreso de Coalici\u00f3n Canaria celebrado o 18 e 19 de maio de 2005, no cal todos os partidos integrantes desapareceron e CC converteuse en partido \u00fanico.\nIntegrantes.\nDentro desta agrupaci\u00f3n integr\u00e1ronse:"}
{"id": "515568", "revid": "89787", "url": "https://gl.wikipedia.org/wiki?curid=515568", "title": "Mesoplodon grayi", "text": "Mesoplodon grayi, co\u00f1ecido na bibliograf\u00eda internacional co nome de zifio de Gray, \u00e9 unha especie de mam\u00edfero cet\u00e1ceo odontoceto da familia dos zif\u00edidos e subfamilia dos zifioideos, unha das quince integradas no x\u00e9nero \"Mesoplodon\".\n\u00c9 un dos membros m\u00e1is co\u00f1ecidos do x\u00e9nero \"Mesoplodon\". Bastante gregario, caracter\u00edzase por ser o \u00fanico zifio que presenta unha dentici\u00f3n con numerosos dentes. Nesta especie non se describiron subespecies.\nTaxonom\u00eda.\nDescrici\u00f3n.\nA especie foi descrita en 1876 polo naturalista alem\u00e1n Julius von Haast, que foi o director do Museo de Canterbury, en Christchurch, Nova Zelandia. A s\u00faa descrici\u00f3n baseouse en tres cranios que recibira en maio de 1875 de William Hood, que os recuperara de tres esp\u00e9cimes que formaban parte dun grupo de 28 individuos que quedaran varados na praia de Waitangi, na illa Chatham, no ver\u00e1n de 1874.\nEtimolox\u00edas.\nPara a do x\u00e9nero, ver \"Mesoplodon\".\nO ep\u00edteto espec\u00edfico, \"grayi\", foi unha homenaxe de von Haast ao naturalista e zo\u00f3logo ingl\u00e9s John Edward Gray.\nSin\u00f3nimos.\nAdemais do nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nCaracter\u00edsticas.\nAs principais caracter\u00edsticas desta especie son:\nDistribuci\u00f3n e poboaci\u00f3n.\nEsta especie \u00e9 propia do hemisferio sur, onde se encontra entre os 30 e os 45\u00ba S. Rexistr\u00e1ronse varamentos en Nova Zelandia, Australia, Sur\u00e1frica, Am\u00e9rica do Sur e as Illas Malvinas.\nNo Atl\u00e1ntico norte \u00e9 considerada como divagante, con avistamentos na costa de Andaluc\u00eda (Espa\u00f1a) e un varamento rexistrado na costa neerlandesa, o \u00fanico en Europa.\nNon hai estimaci\u00f3ns da abundancia nin das tendencias poboacionais para esta especie, a\u00ednda que quizais non sexa tan rara como algunhas outras especies de \"Mesoplodon\". Thompson \"et al\". (2016) suxeriron, base\u00e1ndose na xen\u00e9tica que a poboaci\u00f3n \u00e9 numerosa.\nAmeazas.\nHai pouca informaci\u00f3n espec\u00edfica dispo\u00f1\u00edbel sobre ameazas antr\u00f3picas para o zifio de Gray. Nunca houbo unha pesca desta especie. As redes de enmalle e palangres \u00e1 deriva son abundantes e estendidas nos oc\u00e9anos, e s\u00e1bese que os zifios enr\u00e9danse e afogan debido a capturas incidentais. Desco\u00f1\u00e9cese o alcance desta ameaza para esta especie e a partir de 2020 non se co\u00f1ecen casos deles como capturas accesorias.\nEsta especie, ao igual que outros zifios, \u00e9 prob\u00e1bel que sexa vulner\u00e1bel a ru\u00eddos antropox\u00e9nicos fortes, como os xerados polos s\u00f3nares da Mari\u00f1a e polas exploraci\u00f3ns s\u00edsmicas. O uso do sonar activo desde embarcaci\u00f3ns militares relacionouse con varamientos masivos deste zifio.\nA evidencia de individuos varados de varias especies similares indica que tragaron artigos de pl\u00e1stico desbotados, o que eventualmente pode conducir \u00e1 morte, polo que esta especie tam\u00e9n pode estar en risco.\nOs impactos previstos do cambio clim\u00e1tico global no medio mari\u00f1o poden afectar a esta especie, a\u00ednda que a natureza dos impactos non est\u00e1 clara.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN), tendo en conta que non hai informaci\u00f3n sobre a abundancia ou as tendencias da poboaci\u00f3n desta especie clasificouse como \"DD\" (datos insuficientes) na s\u00faa \"Lista vermella\" en 2008. A linguaxe clarificadora nas directrices (versi\u00f3n 14, 2019) afirma que: \"se os datos son tan incertos tanto \"CR\" como \"LC\" son categor\u00edas plausibles, pero o taxon pode seguiu, nese ano, como DD\". A\u00ednda que a informaci\u00f3n \u00e9 escasa, esta especie parece encontrarse nunha variedade de lugares e nunha gran franxa de oc\u00e9ano no hemisferio sur e non \u00e9 rara, polo tanto a categor\u00eda de \"CR\" non se pode aplicar de forma plausible. Polo tanto, conclu\u00eduse que a especie non pertence \u00e1 categor\u00eda \"DD\". No ano 2020 a UINC considera que a especie non \u00e9 rara e parece ser polo menos bastante com\u00fan polo menos nalgunhas partes da s\u00faa \u00e1rea de distribuci\u00f3n. As ameazas t\u00edpicas que poden producir descensos na s\u00faa abundancia, especialmente o ru\u00eddo antr\u00f3pico e as capturas accidentais da pesca, non son frecuentes na maior parte da s\u00faa \u00e1rea de distribuci\u00f3n, o que fai que \"LC\" (pouco preocupante) sexa a categor\u00eda m\u00e1is plausible."}
{"id": "515569", "revid": "72012", "url": "https://gl.wikipedia.org/wiki?curid=515569", "title": "Zifio de Gray", "text": ""}
{"id": "515570", "revid": "1131", "url": "https://gl.wikipedia.org/wiki?curid=515570", "title": "Andr\u00e9 Ventura", "text": "Andr\u00e9 Claro Amaral Ventura, nado en Algueir\u00e3o (Sintra) o 15 de xaneiro de 1983 \u00e9 un pol\u00edtico, profesor universitario e comentarista deportivo portugu\u00e9s.\nTraxectoria.\nActualmente \u00e9 deputado na Asemblea da Rep\u00fablica Portuguesa e presidente do Partido CHEGA. Tam\u00e9n \u00e9 inspector da Autoridade Tributaria, pero de baixa sen soldo desde 2014. \u00c9 considerado polos medios portugueses, as\u00ed como por alg\u00fans pol\u00edticos e comentaristas pol\u00edticos, o primeiro deputado de extrema dereita con sede na Asemblea da Rep\u00fablica desde a Revoluci\u00f3n dos Caraveis."}
{"id": "515575", "revid": "5863", "url": "https://gl.wikipedia.org/wiki?curid=515575", "title": "Cores web", "text": ""}
{"id": "515576", "revid": "5863", "url": "https://gl.wikipedia.org/wiki?curid=515576", "title": "Cores HTML", "text": ""}
{"id": "515577", "revid": "1131", "url": "https://gl.wikipedia.org/wiki?curid=515577", "title": "Basil Rathbone", "text": "Philip St. John Basil Rathbone, nado en Xohanesburgo o 13 de xu\u00f1o de 1892 e finado en Nova York o 21 de xullo de 1967, foi un actor brit\u00e1nico que se fixo famoso polas s\u00faas interpretaci\u00f3ns de Sherlock Holmes e de elegantes vil\u00e1ns en filmes de espadach\u00edns como \"The Mark of Zorro\" (1940) e \"As aventuras de Robin Hood\" (1938).\nTraxectoria.\nInicios.\nBasil Rathbone naceu en Sur\u00e1frica de pais ingleses, Edgar Philip Rathbone e Anna Barbara. Tivo unha irm\u00e1 e un irm\u00e1n, Beatrice e John. A familia marchou a Inglaterra cando Basil ti\u00f1a tres anos de idade, por mor da acusaci\u00f3n dos b\u00f3ers contra o seu pai de espiar a favor dos brit\u00e1nicos nos inicios da Segunda Guerra B\u00f3er.\nRathbone educouse na Repton School. En 1916 alistouse para servir durante a primeira guerra mundial no London Scottish Regiment como soldado e m\u00e1is tarde como tenente no Liverpool Scottish. No London Scottish, serviu xunto aos actores Claude Rains, Herbert Marshall e Ronald Colman. En setembro de 1918 recibiu a Military Cros. John, o irm\u00e1n m\u00e1is novo de Rathbone morreu en acto de servizo o 4 de xu\u00f1o de 1918.\nCarreira.\nActuou por primeira vez no teatro no Theatre Royal de Ipswich, o 22 de abril de 1911, co papel de Hortensio na obra \"Taming of the Shrew\", coa compa\u00f1\u00eda teatral de Sir Frank Benson e baixo a direcci\u00f3n de Henry Herbert. En outubro de 1912 viaxou aos Estados Unidos coa mesma compa\u00f1\u00eda, actuando como Paris en \"Romeo e Xulieta\", Fenton en \"As alegres casadas\", \"Ao voso gusto\" etc. De volta a Inglaterra apareceu en Londres no Teatro Savoy o 9 de xullo de 1914, no papel de Finch en \"The Sin of David\". En decembro dese ano apareceu no teatro Shaftesbury interpretando o Delf\u00edn en \"Henrique V\" de Shakespeare. Durante 1915 viaxou con Benson e apareceu con el no teatro Court de Londres en decembro, no papel de Lisandro en \"So\u00f1o dunha noite de San Xo\u00e1n\".\nDurante o festival de ver\u00e1n de 1919 traball\"o\"u en Stratford-upon-Avon coa New Shakespeare Company interpretando a Romeo, Cassius, Ferdinando en \"A tempestade\", Florizel en \"Conto de inverno\"; en outubro estaba no Queen's Theatre de Londres facendo o papel de Aide-de-Camp en \"Napoleon\", e en febreiro de 1920 traballou no Teatro Savoy no papel principal de \"Peter Ibbetson\" cun grande \u00e9xito.\nDurante os anos vinte, Rathbone interpretou con regularidade obras de William Shakespeare as\u00ed como outros papeis do teatro ingl\u00e9s. Comezou a viaxar e apareceu no Cort Theatre de Nova York en outubro de 1923, e viaxou polos Estados Unidos en 1925 debutando en San Francisco en maio e no Lyceum Theatre de Nova York en outubro. Volveu aos Estados Unidos novamente en 1927, 1930 e 1931, cando apareceu en escena xunto a Ethel Barrymore. Continuou a s\u00faa carreira teatral en Inglaterra, volvendo a Am\u00e9rica en 1934, onde traballou xunto a Katharine Cornell en varias obras.\nIniciou a s\u00faa carreira cinematogr\u00e1fica en 1925 en \"The Masked Bride\", apareceu nuns poucos t\u00edtulos do cinema mudo e foi o detective Philo Vance no filme de 1929 \"The Bishop Murder Case\". Rathbone f\u00edxose famoso interpretando elegantes vil\u00e1ns en dramas costumistas e filmes de espadach\u00edns dos anos trinta, inclu\u00edndo \"David Copperfield\" (1935), \"Anna Karenina\" (1935), \"The Last Days of Pompeii\" (1935), \"Capit\u00e1n Blood\" (1935), \"Historia de d\u00faas cidades\" (1935), \"As aventuras de Robin Hood\" (1938) \"Tower of London\" (1939), e \"The Mark of Zorro\" (1940). En \"Son of Frankenstein\", terceiro filme da serie de Frankenstein de Universal Studios e \u00faltima protagonizada por Boris Karloff, Rathbone interpretaba o fillo do Dr. Frankenstein, o Dr. Wolf Frankenstein.\nFoi admirado polo seu dominio da espada nos seus fillos (reco\u00f1ec\u00eda que a esgrima era un dos seus pasatempos favoritos), particularmente no duelo da praia en \"Capit\u00e1n Blood\" e como Sir Guy de Gisbourne na longa escena de loita de \"As aventuras de Robin Hood\". Outras notables loitas a espadas aparecen en \"Tower of London\", \"The Mark of Zorro\" e \"The Court Jester\" (1956). A pesar da s\u00faa destreza na vida real, Rathbone s\u00f3 ga\u00f1ou unha pelexa a espadas no cine, en \"Romeo and Juliet\" (1936). Rathbone recibiu candidaturas aos \u00d3scar como actor secundario polos seus papeis como Teobaldo en \"Romeo and Juliet\" (1936), e como o rei Lu\u00eds XI en \"If I Were King\" (1938).\nA pesar dos seus \u00e9xitos cinematogr\u00e1ficos, Rathbone insistiu en que desexaba ser lembrado pola s\u00faa carreira teatral e estimaba como o seu papel favorito o de Romeo.\nOs anos de Sherlock Holmes.\nRathbone \u00e9 amplamente lembrado pola s\u00faa interpretaci\u00f3n como Sherlock Holmes en catorce filmes rodados entre 1939 e 1946, todas xunto a Nigel Bruce como Doutor Watson. Os dous primeiros t\u00edtulos, \"The Hound of the Baskervilles\" e \"The Adventures of Sherlock Holmes\" (ambos de 1939) estaban situados na mesma \u00e9poca das historias orixinais. Ambos foron realizados por 20th Century Fox. Os episodios posteriores, feitos nos Universal Studios, comezando con \"Sherlock Holmes and the Voice of Terror\" (1942), foron situados en \u00e9poca contempor\u00e1nea, e alg\u00fans deles tiveron intrigas relacionadas coa segunda guerra mundial. Rathbone e Bruce tam\u00e9n interpretaron os seus papeis nunha serie radiof\u00f3nica, \"The New Adventures of Sherlock Holmes\" (1939-1946). As m\u00faltiples secuelas tiveron o efecto de encadrar a Rathbone, que foi incapaz de quitarse definitivamente a influencia da personaxe.\nA pesar da baixa calidade dalg\u00fans dos \u00faltimos filmes de Holmes, Rathbone capturou a esencia da personaxe de sir Arthur Conan Doyle tan convincentemente, que foi o definitivo Sherlock Holmes da s\u00faa \u00e9poca e, para alg\u00fans, contin\u00faa a selo. Verdadeiramente, Rathbone ti\u00f1a un rechamante parecido coa concepci\u00f3n da personaxe que Sidney Paget plasmou nas s\u00faas ilustraci\u00f3ns para as historias de Holmes publicadas en \"The Strand Magazine\".\n\u00daltimos anos.\nNa d\u00e9cada de 1950, Rathbone sobresa\u00edu en d\u00faas parodias dos seus primeiros vil\u00e1ns espadachines, \"Casanova's Big Night\" (1954), xunto a Bob Hope e \"The Court Jester\" (1956), con Danny Kaye. Apareceu frecuentemente en programas de televisi\u00f3n e tivo un importante papel no drama pol\u00edtico de John Ford \"The Last Hurrah\" (1958).\nRathbone tam\u00e9n actuou en Broadway, en diversas obras de teatro. En 1948, ga\u00f1ou un premio Tony ao mellor actor polo seu papel como o inflexible Dr. Austin Sloper na obra \"The Heiress\", na cal tam\u00e9n traballaba Wendy Hiller como a s\u00faa filla t\u00edmida e solteira. O papel do Dr. Sloper foi posteriormente representado por Ralph Richardson na versi\u00f3n cinematogr\u00e1fica de 1949. Tam\u00e9n foi eloxiado pola s\u00faa actuaci\u00f3n en \"J.B.\", de Archibald Macleish, unha actualizaci\u00f3n da figura b\u00edblica de Xob.\nDurante as d\u00e9cadas de 1950 e 1960, continuou a aparecer en varios programas de televisi\u00f3n. Desafortunadamente, para pagar d\u00e9bedas, tivo que traballar en filmes de baixa calidade, tales como \"The Black Sleep\" (1956), \"Queen of Blood\" (1966), \"Ghost in the Invisible Bikini\" (1966), \"Hillbillies in a Haunted House\" (1967, xunto a Lon Chaney Jr.) e a s\u00faa \u00faltima aparici\u00f3n no cinema, un filme mexicano de terror titulado \"Autopsia de un fantasma\" (1968). Mentres tanto, o seu retrato de Sherlock Holmes convert\u00edase nunha icona para as novas xeraci\u00f3ns grazas \u00e1 frecuente repetici\u00f3n dos seus antigos filmes na televisi\u00f3n.\nTam\u00e9n foi co\u00f1ecido polas s\u00faas lecturas das narraci\u00f3ns e poemas de Edgar Allan Poe, que se recolleron xunto a lecturas realizadas por Vincent Price. Price e Rathbone apareceron, xunto con Boris Karloff, en \"Tower of London\" (1939) e \"The Comedy of Terrors\" (1964). Rathbone e Price tam\u00e9n coincidiron no \u00faltimo segmento do filme de Roger Corman de 1962 \"Tales of Terror\".\nBasil Rathbone ten tres estrelas no Paseo da Fama de Hollywood. Unha est\u00e1 dedicada \u00e1 s\u00faa carreira cinematogr\u00e1fica, en 6549 Hollywood Boulevard; outra pola s\u00faa dedicaci\u00f3n \u00e1 radio en 6300 Hollywood Boulevard; e unha \u00faltima polo seu traballo televisivo en 6915 Hollywood Boulevard.\nBasil Rathbone faleceu repentinamente por un ataque card\u00edaco en Nova York en 1967, aos 75 anos de idade. O seu corpo foi enterrado nunha cripta no Shrine of Memories Mausoleum do Cemiterio Ferncliff en Hartsdale, Nova York.\nVida persoal.\nRathbone casou en 1914 coa actriz Ethel Marion Foreman, da que se divorciou en 1926. Durante o seu primeiro matrimonio mantivo unha breve relaci\u00f3n coa actriz Eva Le Gallienne. Casou por segunda vez en 1927 coa escritora Ouida Berg\u00e8re.\nTivo un fillo coa s\u00faa primeira esposa, Rodion Rathbone (1915-1996), que mantivo unha breve carreira en Hollywood co nome de John Rodion. Basil e a s\u00faa segunda esposa adoptaron unha filla, Cynthia Rathbone (1939-1969). Do mesmo xeito que Charlie Chaplin e a diferenza dalg\u00fans dos actores brit\u00e1nicos contempor\u00e1neos en Hollywood e Broadway, Rathbone nunca renunciou \u00e1 s\u00faa cidadan\u00eda brit\u00e1nica."}
{"id": "515579", "revid": "785", "url": "https://gl.wikipedia.org/wiki?curid=515579", "title": "RuPaul's Drag Race", "text": "RuPaul's Drag Race \u00e9 un programa de televisi\u00f3n de telerrealidade estadounidense, o primeiro da franqu\u00eda Drag Race, producido pola compa\u00f1\u00eda World of Wonder para Logo TV, e a partir da 2017 para VH1. Est\u00e1 presentado por RuPaul e o seu obxectivo \u00e9 dar coa \"pr\u00f3xima superestrela drag dos Estados Unidos\". RuPaul ten o papel de anfitrioa, mentora e l\u00edder do xurado do programa, posto que as concursantes te\u00f1en que superan diferentes retos cada semana. O xurado componse, ademais, de Michelle Visage e varios convidados que critican e analizan o progreso das concursantes ao longo da competici\u00f3n. At\u00e9 xaneiro de 2022, houbo 14 edici\u00f3ns e 14 ga\u00f1adores do programa: BeBe Zahara Benet, Tyra Sanchez, Raja, Sharon Needles, Jinkx Monsoon, Bianca Del Rio, Violet Chachki, Bob the Drag Queen, Sasha Velour, Aquaria, Yvie Oddly, Jaida Essence Hall, Symone, e Willow Pil.\n\"RuPaul's Drag Race\" abrangue 13 tempadas e inspirou os derivados \"RuPaul's Drag U\", \"RuPaul's Drag Race All Stars\" e \"RuPaul's Secret Celebrity Drag Race\". O programa converteuse no mellor valorado da programaci\u00f3n de Logo TV, e em\u00edtese de xeito internacional no Reino Unido, en Australia, no Canad\u00e1, nos Pa\u00edses Baixos e en Israel. Entre 2016 e 2020, RuPaul ga\u00f1ou cinco Premios Emmy consecutivos na categor\u00eda de Presentador Sobresa\u00ednte dun programa de telerrealidade. O propio programa levou o Premio Emy Primetime na categor\u00eda de Programa Sobresa\u00ednte de Telerrealidade nos anos 2018, 2019 e 2020, as\u00ed como o Premio 21st GLAAD Media. Tam\u00e9n foi candidato nos Premios da Cr\u00edtica Televisiva nas categor\u00edas de Mellor Serie de Telerrealidade e Mellor Presentaci\u00f3n de Programa de Telerrealidade, e nos Premios Emmy Creative Arts nas categor\u00edas de Maquillaxe. En 2018, o programa converteuse no primeiro en ga\u00f1ar \u00e1 vez o Premio Emmy ao Mellor Presentador e Mellor Programa de Telerrealidade, fito que repetiu dende ent\u00f3n. A d\u00e9cimo terceira tempada estreouse o 1 de xaneiro de 2021."}
{"id": "515580", "revid": "98629", "url": "https://gl.wikipedia.org/wiki?curid=515580", "title": "Mar\u00eda Antonina Sanjurjo Aranaz", "text": "Mar\u00eda Antonina Sanjurjo Aranaz, nada en Santiago de Compostela o 6 de xullo de 1910 e finada en Vigo o 31 de outubro de 1939, foi unha pioneira do deporte galego, xogadora de h\u00f3ckey sobre herba, fundadora en 1932 do Atl\u00e1ntida Hockey Club de Vigo e considerada \u201cnai\u201d do h\u00f3ckey sobre herba en Galicia.\nTraxectoria.\nA familia Sanjurjo.\nA familia Sanjurjo era co\u00f1ecida en Vigo. O av\u00f3 de Antonina, Antonio Sanjurjo Bad\u00eda, foi un empresario establecido en Vigo, inventor do primeiro submarino galego, que tam\u00e9n participou na pol\u00edtica local. Antonio Sanjurjo tivo d\u00faas fillas (Ramona e Carmen) e tres fillos (Antonio, Manuel e Fernando). Antonio, enxe\u00f1eiro naval f\u00edxose cargo das empresas Sanjurjo en Vigo e Manuel (o pai de Antonina) encargouse da empresa de autobuses A Rexional, fundada polo seu pai e radicada en Santiago de Compostela. Manuel Sanjurjo casou e trasladouse a Santiago de Compostela. Cando uns anos despois morreu o seu irm\u00e1n Antonio, vendeu A Rexional e regresou a Vigo coa s\u00faa familia para facerse cargo das empresas do seu pai. \nAntonina, filla de Manuel Sanjurjo Otero e Mar\u00eda Aranaz Elices foi a segunda de trece irm\u00e1ns (Manuel, Mar\u00eda Antonina, Concepci\u00f3n, Mar\u00eda del Carmen, Ramona, Teresa, Filomena, Margarita, Fernando, Mar\u00eda Milagros, Mar\u00eda Jes\u00fas, Mar\u00eda Pilar e Dolores) e Vigo foi a cidade onde medrou.\nCando resid\u00eda nos Estados Unidos, onde viaxou para ampliar os seus estudos, enfermou de tuberculose, v\u00e9ndose na obriga de regresar a Vigo, onde morreu o 31 de outubro de 1939 aos vinte e nove anos.\nFormaci\u00f3n acad\u00e9mica e carreira profesional.\nMar\u00eda Antonina estudou Peritaxe Mercantil en Vigo, obtendo o t\u00edtulo na Escola Profesional de Comercio en 1929. En 1930 titulouse como profesora mercantil na escola de Altos Estudos Mercant\u00eds da Coru\u00f1a. Posteriormente marchou a Madrid para continuar os seus estudos e no curso 1931-1932 instalouse na Residencia de Se\u00f1oritas. Matriculouse na Facultade de Dereito da Universidade Central e na Escola de Altos Estudos Mercant\u00eds de Madrid, cursando varias materias de Dereito e gradu\u00e1ndose na especialidade Actuarial. Xa de volta en Vigo, durante o curso 1932-1933 exerceu como profesora axudante da C\u00e1tedra de Xeograf\u00eda na Escola Profesional de Comercio de Vigo.\nGrazas \u00e1 s\u00faa vinculaci\u00f3n coa Residencia de Se\u00f1oritas, que mantivo unha estreita relaci\u00f3n con universidades americanas, o curso 1934-1935 Mar\u00eda Antonina recibiu unha bolsa de estudos para o Smith College de Northampton (Massachusetts, Estados Unidos), pensionada pola Junta para Ampliaci\u00f3n de Estudios e Investigaciones Cient\u00edficas. \nNo curso seguinte, 1935-1936, obtivo unha bolsa na Clark University, onde estudou Xeograf\u00eda e obtivo o t\u00edtulo de \"m\u00e1ster\". Mentres realizaba a s\u00faa tese, durante os cursos 1936 e 1938 traballou de instrutora no New Jersey College for Women, onde lograra a c\u00e1tedra de espa\u00f1ol. En 1938 doutorouse coa investigaci\u00f3n \"An Approach To The Colonial Evaluation Of The French West Indies And French Guiana\", no departamento de Xeograf\u00eda da Universidade de Clark.\nMar\u00eda Antonina Sanjurjo deixou constancia da s\u00faa experiencia nos Estados Unidos nun artigo publicado no Faro de Vigo titulado \"Las Universidades norteamericanas. Cr\u00f3nica de una se\u00f1orita viguesa\" (Faro de Vigo, 11 de marzo de 1935).\nCompromiso pol\u00edtico.\nO seu compromiso con Galicia levouna a asinar un manifesto de mulleres universitarias solicitando o voto para o Partido Galeguista. A nota de prensa publicada no \"Faro de Vigo\" o 27 de xu\u00f1o de 1931 co t\u00edtulo \"Un manifiesto de las mujeres universitarias\" solicitaba o voto para a candidatura galeguista, porque, entre outros motivos, argumentaba: \"\"(...) \u00e9 no Estatuto Galego que estes tres deputados defender\u00e1n no Parlamento onde por vez primeira a muller \u00e9 colocada en igual plano que o home en orde a privilexios e dereitos\".\" Nesta nota tam\u00e9n deix\u00e1base ver o apoio ao voto feminino. No ano 1933 Mar\u00eda Antonina afiliouse ao Partido Galeguista, actuando como bibliotecaria do grupo de Vigo.\nO Atl\u00e1ntida Hockey Club.\nNa Residencia de Se\u00f1oritas, que promocionaba a pr\u00e1ctica do deporte entre as mulleres, Mar\u00eda Antonina co\u00f1eceu o h\u00f3chey sobre herba e as\u00ed comezou a compaxinar a s\u00faa formaci\u00f3n acad\u00e9mica coa s\u00faa paix\u00f3n polo deporte. No ver\u00e1n de 1932 creou en Vigo o Atl\u00e1ntida Hockey Club, un equipo no que participaron xogadoras da cidade e arredores e no que tam\u00e9n colaboraron as s\u00faas irm\u00e1s Carmela e Tere. Este equipo foi un dos mellores de Galicia e bateu d\u00faas veces ao Campi\u00f3n de Espa\u00f1a, o \"Club de Campo\" de Madrid.\nAs xogadoras dos primeiros anos que apareceron na prensa foron: Margarita Alonso, Mar\u00eda Antonina Sanjurjo, Gloria L\u00f3pez, Mar\u00eda Teresa Casabuena, Rosita Canellas, Lolita Santoro, Gloria Tapias, Tata Morais, Quinocha de Haz, Luz Vizca\u00edno, Carmela Sanjurjo (capit\u00e1), Margarita Tapias, Teresa J\u00e1udenes, Minucha Tapias, Margarita Pardo, Nini P\u00e9rez Riveiro, Chicha Aymeric e Tere Sanjurjo. \nEn 1933 Antonina foi nomeada tesoureira da xunta directiva da acabada de crear Federaci\u00f3n de H\u00f3ckey de Galicia e nas seguintes elecci\u00f3ns foi nomeada Presidenta de Honra polo seu labor de \"incansable propagandista do deporte do stick\", como recolle a prensa da \u00e9poca (El Pueblo Gallego, 25 de novembro de 1933) \nEse mesmo ano, Sanjurjo pronunciou unha hist\u00f3rica conferencia, organizada polos \"Amigos del Arte\", defendendo a pr\u00e1ctica deportiva por parte das mulleres, na que sinalou:\nDous d\u00edas despois da s\u00faa morte, El Pueblo Gallego publicou unha nota necrol\u00f3xica onde sinalaba \"(...) o deporte galego ti\u00f1a en Mar\u00eda Antonina un firme palad\u00edn. Ela foi a iniciadora do h\u00f3ckey en Galicia, que soubo conducir ata as m\u00e1is altas esferas\""}
{"id": "515581", "revid": "5863", "url": "https://gl.wikipedia.org/wiki?curid=515581", "title": "Arancha Gonz\u00e1lez Laya", "text": "Mar\u00eda Ar\u00e1nzazu \u00abArancha\u00bb Gonz\u00e1lez Laya, nada en Donostia o 22 de maio de 1969, \u00e9 unha xurista vasca, ministra de Asuntos Exteriores, Uni\u00f3n Europea e Cooperaci\u00f3n de Espa\u00f1a. Foi directora executiva do Centro de Comercio Internacional (ITC) e subsecretaria xeral da Organizaci\u00f3n das Naci\u00f3ns Unidas (ONU).\nTraxectoria.\nPrimeiros anos e formaci\u00f3n.\nGonz\u00e1lez Laya naceu en Donostia, filla dun director de escola p\u00fablica. Criouse na localidade guipuscoana de Tolosa.\nFala \u00e9uscaro, castel\u00e1n, ingl\u00e9s, franc\u00e9s, alem\u00e1n e italiano.\nLicenciouse en dereito pola Universidade de Navarra (UNAV) e posteriormente obtivo un t\u00edtulo de mestrado en dereito europeo pola Universidade Carlos III de Madrid (UC3M).\nGonz\u00e1lez comezou a s\u00faa carreira no sector privado como asociada no despacho de avogados alem\u00e1n Bruckhaus Westrick Stegemann en Bruxelas, asesorando empresas en dereito de competencia, comercio e axudas de estado.\nEntre 2002 e 2005, Gonz\u00e1lez foi voceira de comercio para a Comisi\u00f3n Europea e asesora do Comisario de Comercio. Desempe\u00f1ou diversas funci\u00f3ns na Comisi\u00f3n Europea nas \u00e1reas de comercio internacional e relaci\u00f3ns exteriores, inclu\u00edndo negociaci\u00f3ns sobre acordos comerciais con Mercosur, Ir\u00e1n, o Consello de Cooperaci\u00f3n do Golfo, os Balc\u00e1ns e os pa\u00edses mediterr\u00e1neos. Tam\u00e9n apoiou os pa\u00edses en v\u00eda de desenvolvemento para acceder ao mercado europeo.\nPaso pola OMC.\nGonz\u00e1lez foi xefa de gabinete de Pascal Lamy durante o seu mandato como director xeral da Organizaci\u00f3n Mundial de Comercio entre 2005 e 2013. Durante ese per\u00edodo contribu\u00edu de xeito decisivo ao lanzamento da iniciativa da OMC \u201cAxuda para o Comercio\u201d, as\u00ed como o Marco Integrado Reforzado, unha asociaci\u00f3n entre diversas organizaci\u00f3ns internacionais co obxectivo de axudar os pa\u00edses m\u00e1is pobres do mundo a mellorar a s\u00faa incorporaci\u00f3n no comercio internacional. Gonz\u00e1lez foi a representante do director xeral da OMC no G-20 entre 2008 e 2013.\nDirectora do ITC.\nDurante o seu mandato \u00e1 fronte do Centro de Comercio Internacional (CCI), Gonz\u00e1lez impulsou o comercio sustent\u00e1bel. En 2014, Gonz\u00e1lez inaugurou o primeiro Foro de Comercio Sustent\u00e1bel do CCI reunindo actores p\u00fablicos e privados para desenvolver soluci\u00f3ns que aseguren unha maior coherencia entre o comercio e o cambio clim\u00e1tico.\nGonz\u00e1lez impulsou o apoderamento econ\u00f3mico da muller como un dos eixes centrais das acci\u00f3ns no CCI. En 2015 lanzou a iniciativa \u00abSheTrades Initiative\u00bb, co obxectivo de conectar tres mill\u00f3ns de empresarias cos diferentes mercados para 2021. Tam\u00e9n impulsou a adopci\u00f3n da Declaraci\u00f3n de Buenos Aires sobre Mulleres e Comercio durante a Und\u00e9cima Conferencia Ministerial da Organizaci\u00f3n Mundial de Comercio en Buenos Aires en decembro de 2017. En 2019, Gonz\u00e1lez coeditou a obra colectiva \"Women Shaping Global Economic Governance\".\nMinistra de Exteriores en Espa\u00f1a.\nNomeada en xaneiro de 2020 como ministra \u00e1 fronte da carteira de Asuntos Exteriores, Uni\u00f3n Europea e Cooperaci\u00f3n do Goberno de Espa\u00f1a no segundo goberno de Pedro S\u00e1nchez, tomou posesi\u00f3n do cargo o d\u00eda 13, avogando durante a cerimonia por \u00abreposicionar Espa\u00f1a na UE e no mundo\u00bb. Ao ser nomeada ministra de Asuntos Exteriores prometeu defender o multilateralismo e os dereitos humanos e colocar entre as prioridades do seu mandato o reenfoque da pol\u00edtica de cooperaci\u00f3n internacional."}
{"id": "515582", "revid": "47401", "url": "https://gl.wikipedia.org/wiki?curid=515582", "title": "Mar\u00eda Ar\u00e1nzazu Gonz\u00e1lez Laya", "text": ""}
{"id": "515583", "revid": "47401", "url": "https://gl.wikipedia.org/wiki?curid=515583", "title": "Tawantin suyu", "text": ""}
{"id": "515584", "revid": "47401", "url": "https://gl.wikipedia.org/wiki?curid=515584", "title": "Tawantin Suyu", "text": ""}
{"id": "515585", "revid": "5863", "url": "https://gl.wikipedia.org/wiki?curid=515585", "title": "Ar\u00e1nzazu Gonz\u00e1lez Laya", "text": ""}
{"id": "515587", "revid": "89787", "url": "https://gl.wikipedia.org/wiki?curid=515587", "title": "\u00c1lvaro Caruncho", "text": "\u00c1lvaro de la Iglesia Caruncho, nado na Coru\u00f1a o 23 de abril de 1948 e finado na mesma cidade o 14 de novembro de 2011, foi un pintor galego.\nTraxectoria.\n\u00c1lvaro Caruncho estudou na Escola de Artes da Coru\u00f1a, onde tivo como mestre, entre outros, o acuarelista Mariano Garc\u00eda Pati\u00f1o. Publicou os seus primeiros debuxos en 1968 en \"La Voz de Galicia\", ilustrando uns artigos de Antonio Naveira. O ano seguinte iniciou a s\u00faa actividade como dese\u00f1ador gr\u00e1fico.\nDespois de dirixir o departamento de arte dunha empresa de publicidade, abriu un estudo co grafista Alfonso Matarranz, sendo reco\u00f1ecido e premiado o seu labor neste campo en diversas ocasi\u00f3ns, ata que en 1996 decidiu dedicarse exclusivamente \u00e1 pintura.\nEn 1972 comezou a colaborar no semanario de humor \"La Codorniz\", fundada polo escritor e dramaturgo Miguel Mihura. En 1973 realizou a s\u00faa primeira exposici\u00f3n individual na Galer\u00eda Richelieu de Madrid, participando e realizando dende ent\u00f3n muestras tanto en Espa\u00f1a (A Coru\u00f1a, Vigo, Compostela, Pontevedra, Le\u00f3n, Oviedo, Barcelona, Granada, Santander, Ourense, Valencia, Alacant, Valladolid, Almer\u00eda) como no estranxeiro (Venezuela, Portugal, Inglaterra, Italia, Austria, Pa\u00edses Baixos). En 1975, viaxou a Grecia para recoller a medalla e placa de prata que obtivo na I International Cartoon Exhibition of Atenas, public\u00e1ndose debuxos seus tam\u00e9n noutros pa\u00edses como o L\u00edbano.\nVolveu expor en 1977 na Galer\u00eda Ceibe da Coru\u00f1a, onde presentou o seu libro de humor \"\u00a1\u00a1Por Narices!!\" que prologou o tam\u00e9n pintor e humorista Alfonso Abelenda. En 1978 mostrou a s\u00faa obra en Caracas e en 1979 expuxo individualmente en Vigo. Tras unha nova exposici\u00f3n na Coru\u00f1a (1982) participou na exposici\u00f3n-homenaxe a Enrique Herreros no Centro Cultural Conde-Duque de Madrid.\nEn 1995 expuxo individualmente na galer\u00eda Rinc\u00f3n del Arte da Coru\u00f1a e en 1996 a Fundaci\u00f3n Caixa Galicia organizou unha exposici\u00f3n retrospectiva itinerante da s\u00faa obra polas principais cidades galegas. Ese mesmo ano participou tam\u00e9n no I Sal\u00f3n de Outono de Pintura da Real Academia Galega de Belas Artes. En 1999 presentou en Vigo a exposici\u00f3n \"Arte no Deporte\" que se realizou no Museo de Arte Deportivo e foi seleccionado para participar na II Bienale Internazionale dell Arte Contempor\u00e1nea de Florencia.\nNos seguintes anos continuou a participar en mostras noutras cidades, como Santiago de Compostela e Valladolid en 2000, Porto (\"Euroarte/Porto Capital Europeia da Cultura\", 2001), Casa de Galicia de Madrid (2003), e Almer\u00eda e Ponte de Lima en 2005). En 2006 participou na exposici\u00f3n \"Cinco Maestros de la Pintura Gallega\" que se realizou no Museo Manuel Torres de Mar\u00edn, no II Encontro coa pintura e a poes\u00eda da Fundaci\u00f3n Lu\u00eds Seoane da Coru\u00f1a, na 10th. International Fair for Contemporary Art de Innsbruck e na Holland Art Fair 2006. Tam\u00e9n fixo parte das exposici\u00f3ns \"Creadores Contempor\u00e1neos\" (PALEXCO, 2007), \"5 creadores de los 70\" (Casa das Artes, 2008 e Fundaci\u00f3n Torrente Ballester, 2009), \"80 obras de artistas coru\u00f1eses\" (Fundaci\u00f3n Mar\u00eda Jos\u00e9 Jove, 2008), \"Achegarte\" (Kiosco Alfonso, 2009).\nFaleceu o 14 de novembro de 2011 debido a complicaci\u00f3ns xurdidas dunha doenza card\u00edaca e circulatoria."}
{"id": "515588", "revid": "47401", "url": "https://gl.wikipedia.org/wiki?curid=515588", "title": "\u00c1lvaro de la Iglesia Caruncho", "text": ""}
{"id": "515589", "revid": "98629", "url": "https://gl.wikipedia.org/wiki?curid=515589", "title": "Sarcoidose", "text": "A sarcoidose \u00e9 unha doenza de car\u00e1cter sist\u00e9mico e de tipo inflamatorio que se caracteriza pola presenza de granulomas. A diferenza do que acontece coa tuberculose, na que tam\u00e9n se forman granulomas, na sarcoidose ditos granulomas non producen morte tisular ou necrose de tipo caseosa, polo que tam\u00e9n se co\u00f1ece coma granulomatose non caseosa.\nO \u00f3rgano m\u00e1is frecuentemente afectado nesta enfermidade \u00e9 o pulm\u00f3n, a\u00ednda que se admite que pode afectar a calquera parte do organismo. Outros \u00f3rganos diana da sarcoidose son a pel, o f\u00edgado, o cerebro, coraz\u00f3n, ganglios linf\u00e1ticos ou os ollos.\nOutros nomes cos que se co\u00f1ece a esta doenza, a\u00ednda que en claro desuso, son doenza de Besnier-Boeck-Schauman ou simplemente doenza de Boeck. O termo sarcoidose prov\u00e9n da ra\u00edz grega \"sarx-\", que significa carne.\nEtiolox\u00eda.\nAs causas da sarcoidose non se co\u00f1ecen polo de agora. A hip\u00f3tese que m\u00e1is se sustenta \u00e9 a dunha orixe multifactorial, na que un estresor causante (un virus, unha bacteria ou algunha noxa non infecciosa) produce unha resposta inflamatoria nun organismo que potencialente poder\u00eda ter algunha susceptibilidade xen\u00e9tica.\nPrevalenza.\nA sarcoidose \u00e9 unha doenza que se da en todo o mundo, a\u00ednda que semella existir unha prevalencia maior no norte do continente europeo, polo que a raza cauc\u00e1sica poder\u00eda ter maior risco de padecela que outras etnias. Os estudos detectan unha prevalencia de entre 3 e 17 veces m\u00e1is en individuos de raza branca que en individuos de raza negra. Por sexos, as mulleres parecen ter m\u00e1is susceptibilidade a padecer a enfermidade.\nA prevalenza da sarcoidose a nivel mundial est\u00edmase en entre 20 e 60 casos por cada 100.000 habitantes. Por\u00e9n, tal e como se mencionou anteriormente, var\u00eda respecto \u00e1s diferentes rexi\u00f3ns. En Suecia estimouse que a prevalenza da saroidose era do 3%.\nPor grupos de idade, a sarcoidose adoita afectar a pacientes novos e sans. Segue unha distribuci\u00f3n bif\u00e1sica, isto \u00e9, det\u00e9ctase un pico de diagn\u00f3sticos na idade entre os 20 e os 30 anos e un segundo pico arredor dos 60 anos. \u00c9 relativamente infrecuente o diagn\u00f3stico da mesma por debaixo dos 18 anos de idade.\nFisiopatolox\u00eda.\nA caracter\u00edstica patol\u00f3xica m\u00e1is significativa da sarcoidose \u00e9 a formaci\u00f3n de granulomas en diferentes partes do corpo, especialmente no pulm\u00f3n. Por medio do estudo anatomopatol\u00f3xico das lesi\u00f3ns determinouse a nivel tisular a presenza de linfocitos T colaboradores e de monocitos. Cando estas d\u00faas c\u00e9lulas interaccionan conf\u00f3rmase unha cascada de inflamaci\u00f3n na que se liberan citocinas: interleucina 2 (IL-2), factor de necrose tumoral (TNF) e interfer\u00f3n.\nDiferentes estudos do complexo maior de histocompatibilidade ou HLA parecen indicar que existe certa vinculaci\u00f3n xen\u00e9tica ao risco de padecer sarcoidose. En concreto, os haplotipos HLA-DRB1*1101, HLA-B8 e HLA-B7.\nS\u00edntomas.\nOs s\u00edntomas da saroidose var\u00edan desde a ausencia destes (individuos asintom\u00e1ticos) at\u00e9 a afectaci\u00f3n fatal de case calquera \u00f3rgano. Os s\u00edntomas iniciais m\u00e1is frecuentes adoitan ser de tipo respiratorio, entre os que se atopan a dificultade respiratoria, a tose e a dor na zona do t\u00f3rax. M\u00e1is do 90% dos individuos con sarcoidose presentan afectaci\u00f3n pulmonar. En pa\u00edses onde habitualmente se fan radiograf\u00edas de t\u00f3rax de cribado at\u00e9 1 de cada 5 pacientes poden diagnosticarse sen s\u00edntomas.\nAp\u00f3s os s\u00edntomas respiratorios, os \u00f3rganos m\u00e1is frecuentemente afectados adoitan ser a pel e os ollos. Na pel p\u00f3dense presentar lesi\u00f3ns de tipo eritema nodoso, cambios de pigmentaci\u00f3n (tanto hipo como hiperpigmentaci\u00f3n), fomaci\u00f3n de n\u00f3dulos subcut\u00e1neos e queloides. Os ollos af\u00e9ctanse en 7 de cada 10 persoas con sarocoidose. A manifestaci\u00f3n ocular m\u00e1is frecuente \u00e9 a uve\u00edte anterior. \nA\u00ednda que \u00e9 pouco com\u00fan, a sarcoidose tam\u00e9n pode afectar a outros \u00f3rganos. No f\u00edgado pode producir granulomas hep\u00e1ticos, e a afectaci\u00f3n m\u00e1is habitual \u00e9 a alteraci\u00f3ns das enzimas hep\u00e1ticas, especialmente a fosfatasa alcalina. A medula \u00f3sea \u00e9 outro \u00f3rgano potencialmente afectao por esta doenza: o 20% dos pacientes presentan anemia e 1 de cada 3 pode desenvolver granulomas medulares. A nivel renal p\u00f3dense atopar tam\u00e9n granulomas, a\u00ednda que a presenza de glomerulonefrite \u00e9 infrecuente. Entre o 5 e o 10% dos pacientes te\u00f1en alg\u00fan tipo de afectaci\u00f3n do sistema nervioso, entre as que destacan a par\u00e1lise facial por afectaci\u00f3n do VII par craneal, o que se co\u00f1ece coma s\u00edndrome de Bell.\nOutros s\u00edntomas inespec\u00edficos incl\u00faen a perda de peso, astenia e malestar xeral.\nDiagn\u00f3stico.\nO diagn\u00f3stico de sarcoidose adoita ser tard\u00edo e dif\u00edcil por varios factores. En primeiro lugar, os s\u00edntomas son inespec\u00edficos e poden levar ao paciente a demorar a atenci\u00f3n m\u00e9dica. Entre 2 e 3 de cada 10 casos poden non existir s\u00edntomas no momento do diagn\u00f3stico. En segundo lugar, os s\u00edntomas p\u00f3dense confundir con outras doenzas respiratorias tales coma pneumon\u00edas ou tuberculose.\nO diagn\u00f3stico precisa, polo tanto, dunha conxunci\u00f3n de s\u00edntomas e signos cl\u00ednicos con achados en diferentes probas de imaxe, principalmente a radiograf\u00eda de t\u00f3rax e o TAC.\nExisten unha serie de presentaci\u00f3ns cl\u00ednicas que suxiren cunha elevada probabilidade o diagn\u00f3stico de sarcoidose:\nEn todos os casos diferentes aos enriba citados, c\u00f3mpre realizar un estudo anatomopatol\u00f3xico das lesi\u00f3ns para confirmar a presenza dos granulomas. Idealmente t\u00e9ntase obter mediante biopsia, a ser posible de lesi\u00f3ns que se atopen acces\u00edbeis, como por exemplo lesi\u00f3ns cut\u00e1neas. De non ser posible p\u00f3dese diagnosticar mediante lavado broncoalveolar ou biopsia doutros \u00f3rganos ou tecidos.\nProgn\u00f3stico.\nO progn\u00f3stico polo xeral \u00e9 favor\u00e1bel, e o risco de morte ou disfunci\u00f3n org\u00e1nica \u00e9 habitualmente baixo. S\u00f3 nos casos de doenza avanzada, nos que os cambios org\u00e1nicos xa produciron alteraci\u00f3ns irrevers\u00edbeis coma a fibrose pulmonar, o progn\u00f3stico empeora. Outros supostos de mal progn\u00f3stico son a afectaci\u00f3n de \u00f3rganos primordiais coma o coraz\u00f3n ou o sistema nervioso (neurosarcoidose), a presenza de uve\u00edte cr\u00f3nica ou a raza negra.\nEn 2 de cada 3 pacientes os s\u00edntomas remiten completamente, con ou sen tratamento. No resto a doenza pode cronificarse..\nTratamento.\nNon todas as persoas afectas de sarcoidose precisan tratamento. Nos casos leves ou asintom\u00e1ticos habitualmente \u00f3ptase por unha actitude conservadora, isto \u00e9, unha vixilancia cl\u00ednica e control peri\u00f3dico. Est\u00edmase que s\u00f3 a metade dos doentes precisan tratamento inicial. Ademais, a probabilidade de necesitar tratamento cr\u00f3nico de xeito continuado \u00e9 de s\u00f3 o 10% de entre os pacientes que reciben terapia inicial.\nNos casos nos que se decida iniciar tratamento m\u00e9dico, as diferentes opci\u00f3ns terap\u00e9uticas adoitan ser os corticoides, a hidroxicloroquina e outros axentes inmunosupresores coma o metrotexate, a azatioprina e novas terapias de anticorpos monoclonais coma o infliximab..\nNos casos nos que s\u00f3 se afecte a pel os corticoides t\u00f3picos en cremas ou pomadas pode ser unha opci\u00f3n terap\u00e9utica v\u00e1lida e con poucos efectos adversos. S\u00f3 nos casos de afectaci\u00f3n de m\u00faltiples \u00f3rganos ad\u00f3itase optar por tratamentos sist\u00e9micos. Habitualmente empr\u00e9ganse corticoides como a prednisona coma primeira li\u00f1a de tratamento..\nOs demais tratamentos inmunosupresores res\u00e9rvanse para os casos que non responden a esta primeira li\u00f1a de tratamento. \nNa sarcoidose cr\u00f3nica, isto \u00e9, a que persiste no tempo, a opci\u00f3n de tratamento glucocorticoideo adoita ser tam\u00e9n a primeira opci\u00f3n. Por\u00e9n, o tratamento persistente con corticoides pode provocar efectos indesexados tales coma diabetes, osteoporose, infecci\u00f3ns e outros efectos adversos. Se os corticoides non son tolerados p\u00f3dense usar outros tratamentos, entre os que se atopan:"}
{"id": "515592", "revid": "1822", "url": "https://gl.wikipedia.org/wiki?curid=515592", "title": "Erebo", "text": ""}
{"id": "515593", "revid": "98629", "url": "https://gl.wikipedia.org/wiki?curid=515593", "title": "Ronda de Monte Alto", "text": "A rolda de Monte Alto \u00e9 unha r\u00faa da Coru\u00f1a situada no barrio de Monte Alto, preto da Torre de H\u00e9rcules.\nHistoria.\nA rolda de Monte Alto xa aparec\u00eda no plan xeral de 1947, a\u00ednda que s\u00f3 se constru\u00edu un dos seus extremos.\nA pesar de que en 1995 se anunciou o inicio da prolongaci\u00f3n da rolda, esta non se abriu ata o 21 de maio de 2002. A urbanizaci\u00f3n da rolda foi finalizada a partir de 2005."}
{"id": "515594", "revid": "1131", "url": "https://gl.wikipedia.org/wiki?curid=515594", "title": "Avenida de Monelos (A Coru\u00f1a)", "text": "A avenida de Monelos \u00e9 unha r\u00faa da Coru\u00f1a situada no barrio hom\u00f3nimo da cidade.\nHistoria.\nA avenida foi na s\u00faa orixe o cami\u00f1o a Santiago. Entre 1931 e 1936 denominouse avenida dos M\u00e1rtires de Carral, ata que se cambiou polo nome actual polo n\u00facleo de poboaci\u00f3n e o r\u00edo que atravesaba.\nNesta r\u00faa naceu e residiu o m\u00e9dico Rodr\u00edguez.\nNo n\u00famero 23 tivo a s\u00faa sede o Liceo de Artesanos de Monelos.\nArquitectura.\nNa avenida de Monelos local\u00edzanse os edificios co\u00f1ecidos como Torres dos Mari\u00f1eiros.\nA r\u00faa bordea o Barrio das Flores."}
{"id": "515595", "revid": "98629", "url": "https://gl.wikipedia.org/wiki?curid=515595", "title": "\u00c9ter (mitolox\u00eda)", "text": "Na mitolox\u00eda grega, \u00c9ter era unha das deidades primoriais, personificaci\u00f3n do ceo superior, onde a luz do sol \u00e9 m\u00e1is limpa que no ceo m\u00e1is pr\u00f3ximo \u00e1 terra. \u00c9 dicir, \u00c9ter ser\u00eda o espazo situado por riba do ceo que vemos: segundo os \"Himnos hom\u00e9ricos\", Helios (o Sol) habita no \u00c9ter, e tam\u00e9n os Ventos soplan desde este lugar. Debe diferenciarse a \u00c9ter (esa rexi\u00f3n superior do ceo) do ceo propiamente dito, personificado en Urano.\nConsid\u00e9rase fillo de \u00c9rebo (a Escuridade) e Nicte (ou Nix, a Noite), e irm\u00e1n de H\u00e9mera (a luz do D\u00eda).\nOutras tradici\u00f3ns, como recolle Hixino no pr\u00f3logo \u00e1s s\u00faas \"F\u00e1bulas\" , narran que \u00c9ter se uniu a H\u00e9mera (o D\u00eda), e que de a\u00ed naceron Xea (a Terra), Urano (o Ceo) e Ponto (o Mar). Tam\u00e9n naceron desta uni\u00f3n diferentes conceptos abstractos, que foron personificados na mitolox\u00eda: a Dor, o Pesar, a Ira, a Astucia, a Mentira, o Xuramento, a Vinganza, o Esquecemento, a Covard\u00eda, o Medo, o Incesto, etc. E finalmente, tam\u00e9n diferentes tit\u00e1ns (como Oc\u00e9ano, Temis, Hiperi\u00f3n), e outros moitos personaxes mitol\u00f3xicos, como o T\u00e1rtaro, os Ciclopes e os Hecatonquiros, Atlas, etc.\nSegundo Cicer\u00f3n, \u00c9ter era o pai de X\u00fapiter e de Urano (Grimal)."}
{"id": "515596", "revid": "89787", "url": "https://gl.wikipedia.org/wiki?curid=515596", "title": "Carmen Garc\u00eda Amo", "text": "Carmen Garc\u00eda Amo, nada en Torrecilla de la Orden (Valladolid) o 11 de xu\u00f1o de 1905 e finada en Madrid en 1995, foi unha qu\u00edmica e farmac\u00e9utica.\nTraxectoria.\nEstudou Qu\u00edmica na Universidade de Santiago de Compostela e licenciouse en 1927. Trasladouse a Madrid e ingresou no Laboratorio de Investigaciones F\u00edsicas, e asistiu \u00e1s clases pr\u00e1cticas de Qu\u00edmica-F\u00edsica, Electroqu\u00edmica e Electroan\u00e1lise baixo a direcci\u00f3n de Enrique Moles. Despois traballou na Secci\u00f3n de Electroqu\u00edmica, dirixida por Julio Guzm\u00e1n, con quen traballou at\u00e9 1932 na busca de metais baratos para substitu\u00edr ao platino en electroan\u00e1lise, e onde coincidir\u00e1 con Mar\u00eda Patrocinio Armesto. Neste tempo tam\u00e9n impartiu clases na Residencia de Se\u00f1oritas. \nTras a guerra civil foi depurada como docente at\u00e9 1942, ano no que obtivo a licenciatura de Farmacia. En 1949 comezou a tese doutoral no Departamento de Bioqu\u00edmica da Facultade de Farmacia de Madrid, baixo a direcci\u00f3n de \u00c1ngel Santos Ruiz con quen iniciou unha li\u00f1a de investigaci\u00f3n sobre estudos metab\u00f3licos do zinc. Foi responsable da secci\u00f3n de radioactividade do Instituto Espa\u00f1ol de Fisiolog\u00eda y Bioqu\u00edmica do CSIC.\nFoi socia da SEFQ desde 1929, e da Sociedad Espa\u00f1ola de Bioqu\u00edmica (hoxe Sociedad Espa\u00f1ola de Bioqu\u00edmica y Biolog\u00eda Molecular SEBBM). "}
{"id": "515598", "revid": "96002", "url": "https://gl.wikipedia.org/wiki?curid=515598", "title": "Mar\u00eda Antonina Sanjurjo", "text": ""}
{"id": "515599", "revid": "1822", "url": "https://gl.wikipedia.org/wiki?curid=515599", "title": "\u00c9ter (hom\u00f3nimos)", "text": "\u00c9ter pode referirse a:"}
{"id": "515600", "revid": "7594", "url": "https://gl.wikipedia.org/wiki?curid=515600", "title": "Docea\u00f1istas", "text": "Docea\u00f1istas era o alcume co que se cualificaba aos partidarios da Constituci\u00f3n de 1812 (chamada popularmente a \"Pepa\" ou a Constituci\u00f3n de C\u00e1diz, polo que tam\u00e9n pod\u00edan ser chamados \"gaditanos\").\nTrienio Liberal.\nDurante o Trienio liberal, tras o pronunciamento de Rafael del Riego que obrigou a Fernando VII a p\u00f3r de novo en vigor o texto constitucional que at\u00e9 ent\u00f3n ignorara como rei absoluto, nas Cortes que se convocaron agromaron d\u00faas tendencias entre os liberais: a dos docea\u00f1istas que tam\u00e9n recibiron o nome de \"fracci\u00f3n temperada\" e a dos constitucionalistas. As d\u00faas correntes ser\u00e1n, posteriormente, a orixe do Partido Moderado e do Partido Progresista, respectivamente.\nAs Cortes de C\u00e1diz estaban compostas de forma maioritaria por deputados liberais, que se dividiron en d\u00faas tendencias: os docea\u00f1istas, m\u00e1is moderados, eran partidarios de manter un equilibrio de poderes que dese ao rei polo menos as funci\u00f3ns reservadas no texto de 1812, que os m\u00e1is destacados de entre eles contribu\u00edran a redactar (Conde de Toreno, Agust\u00edn Arg\u00fcelles, Diego Mu\u00f1oz Torrero). Op\u00fa\u00f1anselles os radicais ou exaltados, que por propor a redacci\u00f3n dunha nova constituci\u00f3n eran chamados \"veintea\u00f1istas\".\nOs docea\u00f1istas ou \"moderados\" formaron os gobernos da primeira etapa do Trienio liberal, presididos por Evaristo P\u00e9rez de Castro, Eusebio Bardaj\u00ed Azara, Jos\u00e9 Gabriel de Silva e Baz\u00e1n e Francisco Mart\u00ednez de la Rosa; sendo desprazados do poder a partir de agosto de 1822.\nConxuntamente cos \"veintea\u00f1istas\", os docea\u00f1istas, como liberais, foron obxecto de represi\u00f3n pol\u00edtica durante a denominada D\u00e9cada Ominosa (1823-1833) e moitos sa\u00edron ao exilio.\nDurante os derradeiros anos do reinado de Fernando VII, os docea\u00f1istas ou moderados aproxim\u00e1ronse aos elementos menos absolutistas da Corte, partidarios da sucesi\u00f3n de Isabel II fronte \u00e1 de Carlos Mar\u00eda Isidro (fortemente absolutistas e partidarios do Antigo R\u00e9xime); moitos se viron favorecidos pola amnist\u00eda de 1832 e volveron a Espa\u00f1a. Tras a morte do rei a maior parte dos antigos \"docea\u00f1istas\" apoiaron a regencia de Mar\u00eda Cristina de Borb\u00f3n-D\u00faas Sicilias e terminaron por conformar o Partido Moderado que organizou Francisco Mart\u00ednez de la Rosa en 1834 e que se disputou o poder co Partido Progresista (herdeiro dos exaltados) durante o reinado de Isabel II."}
{"id": "515601", "revid": "5863", "url": "https://gl.wikipedia.org/wiki?curid=515601", "title": "Antonina Sanjurjo Aranaz", "text": ""}
{"id": "515602", "revid": "98629", "url": "https://gl.wikipedia.org/wiki?curid=515602", "title": "M\u00e9gara (esposa de Heracles)", "text": "Na mitolox\u00eda grega, M\u00e9gara (ou Megara) foi a primeira esposa de Heracles.\nM\u00e9gara era a filla m\u00e1is vella do rei de Tebas, Creonte. Sobre os tebanos pesaba un imposto instaurado por Erxino, rei de Orc\u00f3meno, consistente na entrega de cen vacas \u00f3 ano. Heracles conseguiu reducir \u00f3s mensaxeiros de Erxino cando \u00edan cobrar o imposto e non s\u00f3 librou \u00e1 cidade do pago, sen\u00f3n que obrigou a Erxino a pagar a Tebas o dobre de gando, durante 20 anos. Como recompensa, Creonte concedeulle a man de M\u00e9gara, e a man da s\u00faa filla m\u00e1is nova a Ificles, irm\u00e1n de Heracles.\nHeracles e M\u00e9gara tiveron varios fillos: Ter\u00edmaco, Creont\u00edades e Deicoonte, segundo Pseudo-Apolodoro; Ter\u00edmaco e Ofites, segundo Hixino; ou ata oito fillos, segundo P\u00edndaro.\nZeus era o pai de Heracles, e a esposa de Zeus, Hera (que persegu\u00eda \u00e1s amantes e fillos de Zeus), mandoulle un ramo de loucura, a consecuencia do cal Heracles matou os seus fillos, e mais dous dos fillos de Ificles. \nEur\u00edpides escribiu unha traxedia sobre este tema, baixo o t\u00edtulo \"Heracles furioso\" . Conta que, mentres Heracles descend\u00eda \u00f3 Hades en cumprimento dun dos seus Traballos, un tal Lico veu a Tebas e matou a Creonte. A seguir \u00eda dar morte a M\u00e9gara e \u00f3s fillos, pero nese momento regresou Heracles e matou a Lico. Foi ent\u00f3n cando Hera fixo que louqueara, e cando, segundo Eur\u00edpides, matou os fillos e a M\u00e9gara coas s\u00faas frechas. A\u00ednda louco, intentou matar a Anfitri\u00f3n (o pai humano de Heracles) pero Atenea impediullo botando sobre el un profundo sono. \nEsta versi\u00f3n dramatizada choca coa da maior\u00eda dos mit\u00f3grafos, que non contemplan a morte de M\u00e9gara sen\u00f3n que, recuperada a raz\u00f3n, Heracles exiliouse de Tebas e entregou a M\u00e9gara \u00f3 seu sobri\u00f1o Iolao . A seguir, foi \u00f3 Delfos a consultar \u00f3 or\u00e1culo c\u00f3mo expiar o crime cometido.\nNa cidade de M\u00e9gara (na \u00c1tica) tribut\u00e1base culto \u00f3s fillos de M\u00e9gara."}
{"id": "515603", "revid": "15490", "url": "https://gl.wikipedia.org/wiki?curid=515603", "title": "M\u00e9gara", "text": "M\u00e9gara pode referirse a:"}
{"id": "515604", "revid": "47401", "url": "https://gl.wikipedia.org/wiki?curid=515604", "title": "Jos\u00e9 B\u00faa Carou", "text": "Jos\u00e9 B\u00faa Carou, finado na Coru\u00f1a o 9 de xaneiro de 1944, foi un m\u00e9dico e pol\u00edtico galego.\nTraxectoria.\nFillo de Jos\u00e9 B\u00faa Pintos e irm\u00e1n de Francisco B\u00faa Carou. Foi coronel de Sanidade Militar. Foi presidente da Reuni\u00f3n Recreativa e Instructiva de Artesanos da Coru\u00f1a. Militante do Partido Republicano Radical Socialista, foi elixido vicepresidente do grupo da Coru\u00f1a en setembro de 1931. Despois pasou a Izquierda Republicana e foi presidente do grupo local da Coru\u00f1a en 1934. Participou no acto de homenaxe \u00e1s mulleres organizado polo semanario \"La Calle\" o 3 de marzo de 1936 no Teatro Rosal\u00eda Castro con Manuel Fern\u00e1ndez, Ram\u00f3n Su\u00e1rez Picallo e Jos\u00e9 Villaverde. Co golpe de Estado do 18 de xullo de 1936 foi represaliado.\nVida persoal.\nCasou con Mar\u00eda de los Dolores Nine Fraga e foi pai de Mar\u00eda de los Dolores, Mercedes, Guillermina, Victoria, Carmen, Angeles e Jos\u00e9 Miguel B\u00faa Nine."}
{"id": "515605", "revid": "1822", "url": "https://gl.wikipedia.org/wiki?curid=515605", "title": "Iolao", "text": "Na mitolox\u00eda grega, Iolao era o fillo de Ificles e Automedusa, sobri\u00f1o de Heracles e un dos compa\u00f1eiros deste (nalg\u00fans episodios da vida deste, Iolao aparace conducindo o carro que leva a Heracles). Para Plutarco e Eur\u00edpides puido ser un amante de Heracles.\nA lenda conta que a esposa de Zeus, Hera (que persegu\u00eda \u00e1s amantes e fillos de Zeus), mandou a Heracles un ramo de loucura, e nese estado este matou os seus fillos, e mais dous dos fillos de Ificles, o seu irm\u00e1n. Ificles conseguiu salvar a Iolao e \u00e1 esposa de Heracles, M\u00e9gara.\nTras matar os fillos recuperou a raz\u00f3n e, \u00f3 ver o crime cometido, Heracles exiliouse e cedeu a M\u00e9gara a Iolao, coa que este tivo unha filla, Leip\u00e9file, que significa \"Amor da abandonada\", en clara referencia \u00e1 actuaci\u00f3n de Heracles.\nFormou parte da expedici\u00f3n dos Argonautas de Xas\u00f3n (Hixino: \"F\u00e1bulas\" 14, 22; a\u00ednda que Pseudo-Apolodoro non o incl\u00fae entre eles) e na partida de caza do xabaril de Calid\u00f3n (Hixino: 173, 2; pero Pseudo-Apolodoro tampouco o cita, a\u00ednda que si \u00f3 pai de Iolao, Ificles).\nIolao acompa\u00f1ou a Heracles a matar a Hidra de Lerna, no contexto dos doce traballos que este tivo que realizar \u00f3 mandado do seu t\u00edo Euristeo para poder ser purificado tralo asasinato dos seus fillos. A Hidra ti\u00f1a a propiedade de rexenerar as s\u00faas m\u00faltiples cabezas se eran cortadas, polo que, mentres Heracles as \u00eda cortando, Iolao \u00eda cauterizando o corte do pescozo con tiz\u00f3ns sacados dun bosque pr\u00f3ximo \u00f3 que prendeu lume. Por esta axuda recibida, Euristeo non considerou v\u00e1lido este traballo na conta dos dez que deb\u00eda realizar.\nTam\u00e9n acompa\u00f1ou a Heracles na expedici\u00f3n que este organizou para roubar as vacas de Xeri\u00f3n e axudouno na loita mantida con Cicno, fillo de Ares.\nNos primeiros Xogos Ol\u00edmpicos instaurados por Heracles, Iolao participou e ganou conducindo un carro tirado polos cabalos do heroe. Tam\u00e9n nos xogos f\u00fanebres celebrados en honor de Pelias.\nPosteriormente volveu xunto a Heracles pouco antes da morte deste e algunhas fontes din que foi el quen prendeu a pira funeraria na que se inmolou o heroe, a\u00ednda que se adoita atribu\u00edr esta acci\u00f3n a Filoctetes, un dos compa\u00f1eiros de Heracles. \n\u00c1 morte de Heracles e para axudar \u00f3s Her\u00e1clidas, conduciu a moitos deles a Sarde\u00f1a, especialmente a moitos dos fillos que tivera aquel coas cincuenta fillas de Tespio, co encargo de crear al\u00ed unha colonia; outras fontes din que foi al\u00e1 por encargo de Heracles. Iolao conquistou as mellores terras da illa e civilizou \u00f3s seus habitantes, fundando diversas cidades coa axuda de D\u00e9dalo, polo que chegar\u00eda a ser adorado na illa. Tam\u00e9n foi a Sicilia (a\u00ednda que outras fontes afirman que morrera en Sarde\u00f1a) e fundou novas cidades e santuarios en honor a Heracles divinizado.\nEuristeo prohibiu o regreso a Tirinto de Alcmena (a nai de Heracles), de Ificles e mais de Iolao (xa na vida do heroe, prohibiulle regresar a\u00ednda despois de cumprir os doce traballos). A maiores, obrigou \u00f3s reis de Corinto e de Traquis que os acolleran, a expulsalos, polo que tiveron que refuxiarse en Atenas. Tam\u00e9n esixiu \u00f3 rei de Atenas que os expulsase da cidade, pero os atenienses neg\u00e1ronse. Euristeo declaroulles a guerra pero foi derrotado e tivo que fuxir. Foi perseguido por Hilo, o fillo m\u00e1is vello de Heracles, que lle deu alcance e o matou, a\u00ednda que P\u00edndaro (\"P\u00edticas\", IX, 79) conta que foi Iolao quen o matou. Respecto a estes feitos, dise que Iolao pediu a Zeus que lle permitira recuperar a s\u00faa forza da xuventude durante s\u00f3 un d\u00eda (ou s\u00f3 unha hora), para poder axudar \u00e1 s\u00faa familia. Foille permitido e puido volver para matar a Euristeo.\nOvidio di que este don lle foi concedido por Hebe, deusa da xuventude .\nCanto \u00e1s circunstancias da morte de Iolao na Guerra de Troia, hai, como resulta habitual, diferentes versi\u00f3ns. Exist\u00eda un or\u00e1culo que auguraba a morte \u00f3 primeiro que desembarcara, e foi Iolao quen o fixo, para estimular \u00f3s seus compa\u00f1eiros. Morreu axi\u00f1a por unha frecha de Heitor.\nMesmo se fala de que Iolao foi \u00e1 guerra acompa\u00f1ado por Heracles, pero esta tradici\u00f3n est\u00e1 desacreditada porque Heracles xa morrera moito antes da guerra. Homero, que na s\u00faa \"Il\u00edada\" constit\u00fae a principal fonte literaria desta xesta \u00e9pica, non o menciona. "}
{"id": "515606", "revid": "15490", "url": "https://gl.wikipedia.org/wiki?curid=515606", "title": "Cat\u00e1base", "text": "A cat\u00e1base ou katabasis (do grego \u03ba\u03b1\u03c4\u1f70, 'abaixo' \u03b2\u03b1\u03af\u03bd\u03c9 'avance') \u00e9 un descenso dalg\u00fan tipo, como baixar unha aba, o sol ao solpor unha retirada nunha campa\u00f1a militar, unha expedici\u00f3n aos infernos ou unha viaxe desde o interior cara \u00e1 costa. Existe unha gran cantidade de significados e interpretaci\u00f3ns para este termo en poes\u00eda, ret\u00f3rica e na psicolox\u00eda moderna.\nComo imaxe ret\u00f3rica refire un descenso aos propios horrores a fin de enfrontalos, velos, volvelos conscientes e logo ascender purificado polo horror e a conmiseraci\u00f3n.\nA fin de representalo en literatura, us\u00e1ronse lugares como o inframundo, o inferno, etc., mais noutros casos p\u00f3dese usar un pozo de auga, ingreso a unha cova, caverna, agocho, ou mesmo mergullarse nunha p\u00eda. Estas imaxes, a mi\u00fado utilizadas polo cinema, refiren ao mesmo tempo un illamento coa soidade como ferramenta de reflexi\u00f3n, as\u00ed como a un regreso \u00e1 placenta. \nArte.\nTanto na poes\u00eda como na ret\u00f3rica, o termo \"katabasis\" ref\u00edrese a un \"descenso gradual\" da \u00e9nfase sobre un tema nunha sentenza ou nun par\u00e1grafo, mentres que \"anabase\" ref\u00edrese a un ascenso gradual na devandita \u00e9nfase.\nPsicolox\u00eda moderna.\nNa psicolox\u00eda moderna, o termo de cat\u00e1base tam\u00e9n se utiliza \u00e1s veces para describir a depresi\u00f3n que experimentan alg\u00fans mozos. O autor Robert Bly prop\u00f3n no seu libro \"Iron John: A Book About Men\" varias raz\u00f3ns para o \"fen\u00f3meno da cat\u00e1base \", entre eles a falta dos [[rito de iniciaci\u00f3n|ritos de iniciaci\u00f3n]] en [[Occidente]] e a falta dunha forte [[Pai|figura paterna]] e de modelos a seguir.\nViaxe ao inframundo.\nA cat\u00e1base \u00e9 a convenci\u00f3n [[\u00e9pica]] da viaxe do [[heroe]] ao inframundo. Na [[mitolox\u00eda grega]], por exemplo, [[Orfeo]] entra ao inframundo para traer a [[Eur\u00eddice]] de volta ao mundo dos vivos.\nA maior\u00eda das cat\u00e1bases ter\u00e1n lugar nun inframundo sobrenatural, como o [[Hades]] ou o [[Inferno]], como na Nekyia, no libro 11 da [[Odisea]], que describe o descenso de \"[[Odiseo]]\" ao inframundo. Con todo, a cat\u00e1base tam\u00e9n pode referirse a unha viaxe a trav\u00e9s doutras \u00e1reas [[Distop\u00eda|dist\u00f3picas]], como os encontros de Odiseo na s\u00faa viaxe de regreso de 10 anos de [[Troia]] a [[\u00cdtaca]]. Pilar Serrano permite que o termo cat\u00e1base englobe tam\u00e9n estancias breves ou cr\u00f3nicas no inframundo, inclu\u00edndo os casos de [[L\u00e1zaro de Betania|L\u00e1zaro]] e [[C\u00e1stor e P\u00f3lux]]. Neste caso, con todo, a cat\u00e1base debe ir seguida dunha [[an\u00e1base]] ou [[resurrecci\u00f3n]] para que poida ser considerada unha verdadeira cat\u00e1base no lugar dunha simple [[morte]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Mitolox\u00eda romana]]\n[[Categor\u00eda:Mitolox\u00eda exipcia]]\n[[Categor\u00eda:Mitolox\u00eda grega]]\n[[Categor\u00eda:Relixi\u00f3n grega]]"}
{"id": "515608", "revid": "65337", "url": "https://gl.wikipedia.org/wiki?curid=515608", "title": "Pula (moeda)", "text": "Pula \u00e9 a unidade monetaria oficial da Rep\u00fablica de Botswana desde 1976, dividido en 100 thebe. \nO seu c\u00f3digo ISO 4217 \u00e9 BWP e o seu s\u00edmbolo monetario \u00e9 P. \nDenominaci\u00f3n.\n\"Pula\" \u00e9 unha palabra do idioma setswana que significa, literalmente, \"choiva\". O feito de recorrer a este termo para designar a moeda d\u00e9bese a que a choiva \u00e9 un ben moi escaso en Botswana e, xa que logo, \u00e9 moi valiosa. A palabra \"pula\" \u00e9 tam\u00e9n o lema nacional do pa\u00eds.\nTanto esta denominaci\u00f3n como a da s\u00faa moeda divisionaria, o thebe (que significa \"escudo\"), foron escollidas mediante consulta popluar.\nHistoria.\nCando Botswana acadou a s\u00faa independencia en 1966 adoptou como moeda o rand surafricano, dado que o novo Estado formaba parte da \u00c1rea Monetaria Rand (RMA). No entanto, o 6 de setembro de 1974 adoptouse a decisi\u00f3n de abandonar a RMA, o que requir\u00eda a adopci\u00f3n dunha nova moeda, que entrou en circulaci\u00f3n o 23 de agosto de 1976, que a partir de ent\u00f3n pasou a celebrarse como \"Pula Day\" (\"d\u00eda do pula\" e \"d\u00eda da choiva\").\nOs primeiros billetes foron impresos pola compa\u00f1\u00eda brit\u00e1nica \"Thomas de la\" \"Rue\" e as primeiras moedas foron cu\u00f1adas pola \"Royal Mint\", de Londres. A nova moeda cambi\u00e1base \u00e1 par co rand surafricano e inicialmente estableceuse un prazo de 100 d\u00edas para completar o proceso de substituci\u00f3n.\nMoedas.\nEn 1976 pux\u00e9ronse en circulaci\u00f3n por primeira vez as moedas divisionarias cos valores de 1, 5, 10, 25 e 50 thebe, as\u00ed como a de 1 pula; a primeira delas de aluminio, a de 5 thebe de bronce e as restantes de cupron\u00edquel. Todas elas eran de forma redonda, ag\u00e1s a de 1 pula, que era festonada con 12 l\u00f3bulos. En 1981 completouse a serie circulante cunha moeda de bronce de 2 thebe, de forma dodecagonal, conmemorativa do D\u00eda Mundial da Alimentaci\u00f3n da FAO, emisi\u00f3n que se repetiu en 1985.\nEn 1991 actualizouse o dese\u00f1o das moedas de 5 thebe (aceiro ba\u00f1ado en bronce), das de 10, 25 e 50 thebe (agora de aceiro ba\u00f1ado en n\u00edquel), e tam\u00e9n da de 1 pula, que pasou a ser m\u00e1is pequena, de aliaxe de n\u00edquel-lat\u00f3n e de forma equil\u00e1tera con sete caras curvadas. En 1994 engad\u00eduselle a esta segunda serie o valor de 2 pula, de n\u00edquel-lat\u00f3n e cunha forma similar, e en 2004 cambiou a s\u00faa composici\u00f3n polo aceiro revestido de lat\u00f3n, e cun tama\u00f1o lixeiramente m\u00e1is pequeno.\nLogo da retirada da circulaci\u00f3n das moedas de 1 e de 2 thebe en 1991 e en 1998, respectivamente, introduc\u00edronse unhas moedas novas de 5, 10, 25 e 50 thebe: as de 5 e de 25 thebe con sete caras e as de 10 e 50 thebe de forma redonda. En 2000 engadiuse \u00e1 serie unha moeda bimet\u00e1lica de 5 pula, cun n\u00facleo de cupron\u00edquel e un aro exterior de aluminio-n\u00edquel-bronce.\nFinalmente, en 2013 entrou en circulaci\u00f3n unha nova serie completa de moedas e todas as que ata ese momento estaban en circulaci\u00f3n foron desmonetizadas o 28 de agosto de 2014, a\u00ednda que continuaron a poder cambiarse polas novas durante cinco anos, ata o 28 de agosto de 2019.\nBilletes.\nO 23 de agosto de 1976, o Banco de Botswana puxo en circulaci\u00f3n billetes cos valores de 1, 2, 5 e 10 pula, e o 16 de febreiro de 1978 o de 20 pula. Os de 1 e de 2 pula foron substitu\u00eddos por moedas en 1991 e en 1994. O 29 de maio de 1990 introduciuse o billete de 50 e o 23 de agosto de 1993 o de 100 pula. O de 5 pula foi substitu\u00eddo por unha moeda do mesmo valor en 2000. Os billetes de 1, 2 e 5 pula da primeira serie foron desmonetizados o 1 de xullo de 2011.\nA serie en circulaci\u00f3n foi introducida o 23 de agosto de 2009 e incl\u00fae por primeira vez un billete de 200 pula. Do mesmo xeito que os billetes emitidos anteriormente, os billetes foron impresos no Reino Unido pola compa\u00f1\u00eda \"Thomas de la Rue\".\nComo consecuencia da deficiente calidade dos billetes de 10 pula, o \"Bank of Botswana\" anunciou en novembro de 2017 a creaci\u00f3n dun novo billete feito en pol\u00edmero, e este foi posto en circulaci\u00f3n o 1 de febreiro de 2018.\nUso en Cimbabue.\nPor mor da hiperinflaci\u00f3n en Cimbabue a partir de 2006, o Goberno de Botswana permitiu a circulaci\u00f3n de moeda estranxeira no seu territorio a partir de setembro de 2008. O d\u00f3lar de Cimbabue declarouse obsoleto o 12 de abril de 2009 e varias divisas, entre elas o rand surafricano e o pula de Botswana, circularon en Cimbabue, xunto cos billetes e as moedas bono cimbabuenses.\nPor\u00e9n, en setembro de 2019 o Goberno de Cimbabue anuncou que o pula de Botswana e o resto das divisas estranxeiras deixaban de ter curso legal no pa\u00eds, que adoptaba novamente o d\u00f3lar cimbabuense como \u00fanica moeda ofical, en forma de bonos, co\u00f1ecido tam\u00e9n como d\u00f3lar RTGS."}
{"id": "515611", "revid": "65337", "url": "https://gl.wikipedia.org/wiki?curid=515611", "title": "Pula", "text": "Pula pode referirse a:"}
{"id": "515612", "revid": "1131", "url": "https://gl.wikipedia.org/wiki?curid=515612", "title": "Galicia por diante", "text": "Galicia por diante \u00e9 un programa matinal de actualidade da Radio Galega presentado por Kiko Novoa e Xos\u00e9 Vali\u00f1as. Em\u00edtese de luns a venres de 06:00 a 14:00."}
{"id": "515616", "revid": "89787", "url": "https://gl.wikipedia.org/wiki?curid=515616", "title": "C\u00e9sar Mosquera", "text": "Xos\u00e9 Ces\u00e1reo Mosquera Lorenzo, m\u00e1is co\u00f1ecido como C\u00e9sar Mosquera, nado en Xanza (Valga) o 14 de agosto de 1954, \u00e9 un profesor e pol\u00edtico galego.\nTraxectoria.\nLicenciado en matem\u00e1ticas e pedagox\u00eda pola USC, foi profesor de ensino secundario e da UNED. \u00c9 membro do Bloque Nacionalista Galego, concelleiro do Concello de Pontevedra desde 1991, vicepresidente da Deputaci\u00f3n de Pontevedra desde 2015 (instituci\u00f3n que, segundo el, deber\u00eda ser suprimida) e responsable do Museo Provincial de Pontevedra."}
{"id": "515617", "revid": "5863", "url": "https://gl.wikipedia.org/wiki?curid=515617", "title": "Xos\u00e9 C\u00e9sar Mosquera Lorenzo", "text": ""}
{"id": "515618", "revid": "85894", "url": "https://gl.wikipedia.org/wiki?curid=515618", "title": "Reloeira, A Illa, Entrimo", "text": "A Reloeira foi unha aldea da parroquia da Illa no concello ourens\u00e1n de Entrimo na comarca da Baixa Limia. Desapareceu asolagada polo encoro de Lindoso (Portugal) en xaneiro de 1992, xunto con Aceredo, Buscalque e O Vao, estas tres aldeas no concello de Lobios."}
{"id": "515619", "revid": "5863", "url": "https://gl.wikipedia.org/wiki?curid=515619", "title": "C\u00e9sar Mosquera Lorenzo", "text": ""}
{"id": "515620", "revid": "5863", "url": "https://gl.wikipedia.org/wiki?curid=515620", "title": "Xos\u00e9 Ces\u00e1reo Mosquera Lorenzo", "text": ""}
{"id": "515621", "revid": "5863", "url": "https://gl.wikipedia.org/wiki?curid=515621", "title": "Xos\u00e9 Ces\u00e1reo Mosquera", "text": ""}
{"id": "515622", "revid": "5863", "url": "https://gl.wikipedia.org/wiki?curid=515622", "title": "Ces\u00e1reo Mosquera", "text": "O nome Ces\u00e1reo Mosquera pode referirse a:"}
{"id": "515623", "revid": "83328", "url": "https://gl.wikipedia.org/wiki?curid=515623", "title": "Cartograf\u00eda dos apelidos de Galicia", "text": "A Cartograf\u00eda dos apelidos de Galicia \u00e9 un proxecto do Instituto da Lingua Galega da Universidade de Santiago de Compostela. Ofrece informaci\u00f3n da difusi\u00f3n territorial dos apelidos de Galicia combinando estat\u00edstica e an\u00e1lise espacial. Toma como base os datos do Censo de poboaci\u00f3n de 2001 proporcionados polo Instituto Nacional de Estad\u00edstica.\nEst\u00e1 coordinado por Ana Isabel Boull\u00f3n Agrelo e Xulio Sousa Fern\u00e1ndez.\nA s\u00faa consulta pode facerse en aberto."}
{"id": "515624", "revid": "1131", "url": "https://gl.wikipedia.org/wiki?curid=515624", "title": "Reloeira", "text": ""}
{"id": "515625", "revid": "83328", "url": "https://gl.wikipedia.org/wiki?curid=515625", "title": "Maternidade na arte", "text": "A maternidade na arte est\u00e1 representada amplamente.\nTratamento.\nA maternidade \u00e9 un tema central da arte occidental a trav\u00e9s da representaci\u00f3n da Virxe Mar\u00eda. Na arte contempor\u00e1nea hai un cambio no tratamento destacando a obra \"Mam\u00e1\" de Louise Bourgeois.\nA representaci\u00f3n da maternidade na arte est\u00e1 na obra \"Post-Partum Document\" de Mary Kelly, \"Riddles of the Sphinx\" de Laura Mulvey e Peter Wollen e en \"Self-Portrait/Nursing\" de Catherine Opie.\nEn Europa.\nNa primeira metade do s\u00e9culo XX, a artista alem\u00e1 K\u00e4the Kollwitz fixo esculturas centradas na s\u00faa problem\u00e1tica.\nEn Espa\u00f1a.\nO director de cinema Pedro Almod\u00f3var con \"Laberinto de pasiones\", \"Todo sobre mi madre\", \"\u00bfQu\u00e9 he hecho yo para merecer esto?,\" \"Madres paralelas\".\nEn 2010 Achero Ma\u00f1as dirixiu a pel\u00edcula \"Todo lo que t\u00fa quieras\" que fala sobre a maternidade e a paternidade e Carlos Marqu\u00e9s-Marcet en 2017 a pel\u00edcula \"Tierra firme\" sobre a maternidade.\nEn 2013 na exposici\u00f3n \"Genealog\u00edas feministas en el arte espa\u00f1ol\" tivo unha secci\u00f3n denominada maternaxe con obras sobre de Mari Chord\u00e0, Isabel Villar, Castorina, Elena del Rivero, Eul\u00e0lia Valldosera, Marisa Gonz\u00e1lez, Mar Caldas e Ana Casas Broda.\nEn 2017 T\u00e0nia Ball\u00f3 Colell dirixiu e escribiu a curtametraxe \"Mam\u00e1guerra\" que mostra a guerra civil espa\u00f1ola desde a perspectiva da maternidade recollida no diario de Carmen Manso. \nA cantante S\u00edlvia P\u00e9rez Cruz e a bailaora Roc\u00edo Molina realizaron en 2018 un espect\u00e1culo de danza e cante no que a maternidade xogaba un papel protagonista.\nA curtametraxe \"Buenos d\u00edas Resistencia\" e a longametraxe \"Ni\u00f1ato\" dirixidas por Adri\u00e1n Orr reflexionan sobre os roles de maternidade e paternidade desempe\u00f1ados de xeito colectivo.\nA obra de teatro documental \"Lengua madre.\"\nEn 2022 a pel\u00edcula \"Cinco lobitos\" dirixida por Alauda Ruiz de Az\u00faa.\nEn Galicia.\nEn 1948 Laxeiro pintou unha maternidade.\nA pintora galega Victoria de la Fuente fixo unha achega expresionista \u00e1 maternidade.\nEn 1995 o poemario \"Dar\u00edo a diario\" de Xela Arias.\nEn 2011 no poemario \"Cr\u00e1ter\" de Olga Novo.\nEn 2014 Guadi Galego coa canci\u00f3n \"Matriarcas\" ofrece unha visi\u00f3n sobre a maternidade que deu lugar a pol\u00e9mica con cr\u00edtica e apoio.\nEn 2015 o libro \"Oso, mama, si?\" de Mar\u00eda Lado.\nEn 2016 na obra \"V\u00eda L\u00e1ctea\" de Xisela Franco.\nA reflexi\u00f3n sobre a maternidade estivo na exposici\u00f3n \"Al\u00e9n dos x\u00e9neros\", en 2017 con obra de Neves Seara. No mesmo ano, tam\u00e9n, na pel\u00edcula \"Mater amatisima\" de Mar\u00eda Ruido.\nSusana Seivane explorou a maternidade no seu disco \"FA\" en 2018, e Andrea Costas a lactaci\u00f3n na fotograf\u00eda.\nMar\u00eda Comesa\u00f1a Besteiros estudou as representaci\u00f3ns da maternidade en autoras galegas contempor\u00e1neas. Inma L\u00f3pez Silva no libro \"Maternosof\u00eda\" levou a s\u00faa maternidade \u00e1 literatura e Alicia Fern\u00e1ndez Rodr\u00edguez en \"Mam\u00e1 pel\u00edcano\" \u00e1 poes\u00eda.. Emma Pedreira en 2019 no seu libro \"As fauces feroces\" literou a maternidade f\u00f3ra das normas.\nEn 2022 Berta D\u00e1vila n\"'Os seres queridos\" cuestiona o amor maternal e Yolanda Casta\u00f1o en \"Materia\" trata a renuncia \u00e1 maternidade.\nA toma de consciencia sobre a maternidade \u00e9 o tema do proxecto \"Desapego\" de Andrea Costas (2023).\nEn Italia.\nNatalia Ginzburg fala da influencia da maternidade no oficio de escribir no relato \"Il mio mestiere\" (1949).\nEn Am\u00e9rica.\nNos Estados Unidos.\nNa literatura \"Pasar\" de Nella Larsen, en 1929, representa d\u00faas formas de vivir e concibir a maternidade.\nNo cinema a longametraxe \"Tully\" ten como tema principal a maternidade e a \u00f3pera prima de Celia Rico Clavellino \"Viaje al cuarto de una madre\".. Na poes\u00eda Louise Gl\u00fcck.\nEn M\u00e9xico.\nNa obra de Rosario Castellanos, Mar\u00eda Luisa Puga, Margo Glantz, Alma L\u00f3pez, Yolanda M. L\u00f3pez, Jesusa Rodr\u00edguez, Mar\u00eda Novaro e na do grupo Polvo de Gallina Negra de Maris Bustamante e M\u00f3nica Mayer.\nA novela \"La hija \u00fanica\" de Guadalupe Nettel reflexiona sobre as distintas opci\u00f3ns de entender a maternidade e a non maternidade.\nEn Colombia.\nClare Weiskopf na pel\u00edcula \"Amazona\" explora os l\u00edmites que estabelece a maternidade entre a liberdade e a responsabilidade.\nEn \u00c1frica.\nEn Marrocos.\nA maternidade \u00e9 un dos temas da novela \"Chanson douce\" de Le\u00efla Slimani."}
{"id": "515626", "revid": "89787", "url": "https://gl.wikipedia.org/wiki?curid=515626", "title": "Mostraxe polarizada", "text": "A mostraxe polarizada, \u00e1s veces tam\u00e9n chamada nesgo de mostraxe ou erro de mostraxe, \u00e9 unha distorsi\u00f3n que se introduce debido \u00e1 forma de seleccionar a mostra. Ref\u00edrese \u00e1 distorsi\u00f3n dunha an\u00e1lise estat\u00edstica, debido ao m\u00e9todo de recollida de mostras. Se non se ten en conta o nesgo da mostraxe, \u00e9 pos\u00edbel que algunhas conclusi\u00f3ns propostas sexan err\u00f3neas. En estat\u00edstica, o nesgo de mostraxe \u00e9 un nesgo no que se recolle unha mostra de tal xeito que alg\u00fans membros da poboaci\u00f3n prevista te\u00f1en unha probabilidade de mostraxe menor ou maior que outros. Resulta unha mostra nesgada, unha mostra non aleatoria, dunha poboaci\u00f3n (ou factores non humanos) na que non todos os individuos, ou casos, ti\u00f1an a mesma probabilidade de seren seleccionados. Se isto non se ten en conta, os resultados poden atribu\u00edrse err\u00f3neamente ao fen\u00f3meno estudado en lugar do m\u00e9todo de mostraxe.\nUn exemplo \u00e9 dicir que \"o comunismo \u00e9 o r\u00e9xime m\u00e1is aceptado\", cando a enquisa s\u00f3 se realiza entre membros dos partidos comunistas. O resultado non ten ningunha base e, polo tanto, \u00e9 falso. As enquisas efectuadas en varios sitios de internet son outro exemplo de investigaci\u00f3n que corre o risco de polarizarse. As persoas que responden a estas enquisas son principalmente persoas que estaban interesadas no tema e decidiron responder, e non unha cantidade significativa da poboaci\u00f3n total.\nOutro exemplo. En medicina, un erro na elecci\u00f3n dos individuos ou grupos para participaren nun estudo. O ideal ser\u00eda que os suxeitos dun estudo sexan moi similares entre si e coa poboaci\u00f3n m\u00e1is numerosa da que se derivan (por exemplo, todos os individuos coa mesma enfermidade ou condici\u00f3n). Se hai diferenzas importantes, \u00e9 posible que os resultados do estudo non sexan v\u00e1lidos. "}
{"id": "515627", "revid": "89787", "url": "https://gl.wikipedia.org/wiki?curid=515627", "title": "Ant\u00f3n Cancelas", "text": "Ant\u00f3n Cancelas Pad\u00edn, nado en Vigo en 1955, e finado ib\u00eddem o 9 de xaneiro de 2021, foi un actor de dobraxe galego.\nTraxectoria.\nComezou a traballar en dobraxe en 1986, nos inicios da TVG, e foi a voz de J.R. na serie de televisi\u00f3n \"Dallas\", sendo esta a primeira serie que emitiu a canle na s\u00faa historia. Ao longo dunha carreira de m\u00e1is de 30 anos puxo a voz en galego de numerosos personaxes de cinema e televisi\u00f3n, sendo a voz habitual de Clint Eastwood, Jack Nicholson, Arnold Schwarzenegger ou Anthony Hopkins, e traballou na dobraxe da saga de \"Harry Potter\" ou \"As b\u00f3las m\u00e1xicas\".\nA frase \"A ra\u00f1ala, raparigo\" pronunciada por Cancelas en \"\" nunha escena na que Terminator acaba co T-1000, est\u00e1 considerada como a frase m\u00e1is popular da historia da dobraxe en galego da TVG. Na versi\u00f3n orixinal (ingl\u00e9s) a frase \u00e9: \"Hasta la vista, baby\"."}
{"id": "515628", "revid": "17467", "url": "https://gl.wikipedia.org/wiki?curid=515628", "title": "Praza de Compostela (Vigo)", "text": ""}
{"id": "515629", "revid": "72012", "url": "https://gl.wikipedia.org/wiki?curid=515629", "title": "Nesgo de mostraxe", "text": ""}
{"id": "515630", "revid": "5863", "url": "https://gl.wikipedia.org/wiki?curid=515630", "title": "Lavado broncoalveolar", "text": "O lavado broncoalveolar (LBA), en ingl\u00e9s \"bronchoalveolar lavage\" ou \"BAL\", \u00e9 unha proba diagn\u00f3stica empregada en medicina para obter mostras de c\u00e9lulas e outros compo\u00f1entes dos pulm\u00f3ns, especificamente dos alv\u00e9olos e os bronquios. Consiste na instilaci\u00f3n mediante broncoscopia de entre 100 e 200 ml de soro fisiol\u00f3xico no segmento pulmonar que se pretende estudar, para posteriormente aspirar o contido. O l\u00edquido recuperado \u00e9 mandado a analizar para determinar mediante probas de microbiolox\u00eda, an\u00e1lises cl\u00ednicos e anatom\u00eda patol\u00f3xica se existe algunha condici\u00f3n ou doenza pulmonar. \u00c9 unha t\u00e9cnica realizada habitualmente por m\u00e9dicos especialistas en pneumolox\u00eda.\nProcedemento e equipo.\nPara a realizaci\u00f3n da t\u00e9cnica c\u00f3mpre a presenza dun equipo de broncoscopia: un broncoscopio flex\u00edbel e un pneum\u00f3logo que realice o procedemento. Ademais \u00e9 preciso unha soluci\u00f3n de soro salino fisiol\u00f3xico, un aparato aspirador e uns recipientes est\u00e9riles para recolectar o l\u00edquido aspirado. O fibrobroncoscopio deber\u00eda de ser est\u00e9ril para evitar pos\u00edbeis contaminantes da \u00e1rbore traqueobronquial, a\u00ednda que se iso non for pos\u00edbel, \u00e9 preciso desinfectalo ou lavalo con soro fisiol\u00f3xico.\nA t\u00e9cnica real\u00edzase co doente xeralmente sedado, en posici\u00f3n dec\u00fabito supino. O aparello de broncoscopia \u00e9 introducido pola boca do individuo e mediante visi\u00f3n directa ou por pantalla progr\u00e9sase a c\u00e1mara a trav\u00e9s da glote, a traquea e posteriormente cara o segmento pulmonar que se queira estudar.\nTipos de estudos.\nCelulares.\nMediante o LBA p\u00f3dese determinar a celularidade no aparello broncoalveolar, isto \u00e9, a presenza ou ausencia de c\u00e9lulas, o seu tipo, n\u00famero, proporci\u00f3n e distribuci\u00f3n.\nNun paciente san, entre o 85 e o 90% das c\u00e9lulas corresp\u00f3ndese con macr\u00f3fagos, menos do 15% son linfocitos e entre o 2 e o 5% son neutr\u00f3filos. O resto de c\u00e9lulas (eosin\u00f3filos, bas\u00f3filos e c\u00e9lulas plasm\u00e1ticas) son residuais e representan, en condici\u00f3ns normais, menos do 1% do reconto celular. Os individuos fumadores te\u00f1en alterada a proporci\u00f3n celular, de xeito que te\u00f1en m\u00e1is c\u00e9lulas, maior porcentaxe de linf\u00f3citos e menor porcentaxe de neutr\u00f3filos.\nAs\u00ed pois, a alteraci\u00f3n no n\u00famero ou distribuci\u00f3n destas c\u00e9lulas poder\u00eda indicar alg\u00fan tipo de patolox\u00eda, como acontece por exemplo nas eosinofilias pulmonares, onde o n\u00famero de eosin\u00f3filos no reconto celular \u00e9 significativamente maior.\nMicrobiolox\u00eda.\nO LBA tam\u00e9n \u00e9 \u00fatil para determinar a existencia de infecci\u00f3ns bacterianas, especialmente cando outras probas diagn\u00f3sticas microbiol\u00f3xicas menos invasivas non foron conclu\u00edntes. Para determinas se existe unha infecci\u00f3n e cal \u00e9 o organismo respons\u00e1bel, real\u00edzase un cultivo do l\u00edquido aspirado durante a broncoscopia. Consid\u00e9ranse valores significativos o illamento de m\u00e1is de 10.000 unidades formadoras de colonias (UFC) por mililitro. C\u00f3mpre ter en conta a posibilidade de que exista contaminaci\u00f3n da mostra por secreci\u00f3ns orofar\u00ednxeas. Tam\u00e9n pode estudarse a existencia de bacterias at\u00edpicas, organismo intracelulares ou parasitos.\nDoenzas.\nO lavado broncoalveolar \u00e9 unha t\u00e9cnica \u00fatil no diagn\u00f3stico de doenzas do aparello respiratorio, especialmente das pneumonites de car\u00e1cter non infeccioso. Entre as enfermidades que se poden diagnosticar mediante esta proba at\u00f3panse:"}
{"id": "515631", "revid": "113500", "url": "https://gl.wikipedia.org/wiki?curid=515631", "title": "Pneumon\u00eda eosinof\u00edlica", "text": ""}
{"id": "515634", "revid": "25871", "url": "https://gl.wikipedia.org/wiki?curid=515634", "title": "Mesoplodon hotaula", "text": "Mesoplodon hotaula \u00e9 unha especie de mam\u00edfero cet\u00e1ceo odontoceto da familia dos zif\u00edidos e subfamilia dos zifioideos, unha das quince integradas no x\u00e9nero \"Mesoplodon\".\n\u00c9 a especie menos co\u00f1ecida do x\u00e9nero.\nTaxonom\u00eda.\nDescrici\u00f3n.\nA espeie foi descrita en 1963 polo paleont\u00f3logo, zo\u00f3logo e artista esrilanqu\u00e9s Paulus Edward Pieris Deraniyagala no se traballo \"A new beaked whale from Ceylon\". \"Ceylon Today\" 12: 13-14.\nEtimolox\u00edas.\nPara a do x\u00e9nero, ver \"Mesoplodon\".\nO ep\u00edteto espec\u00edfico, \"hotaula\", deriva de d\u00faas palabras que na lingua cingalesa (\"sinhala\") que significan \"bico acabado en punta\".\nNota taxon\u00f3mica.\nA\u00ednda que a esp\u00e1cime tipo achado en Sri Lanka foi descrito como unha nova especie, \"Mesoplodon hotaula\", en 1963, como quedous dito, m\u00eds tarde ete nome foi considerado un sin\u00f3nimo de \"Mesoplodon ginkgodens\". Hoxe est\u00e1 reo\u00f1ecido como especie diferente, e o seu descubrimento elevou o n\u00famero total de especies de \"Mesoplodon\" a 15, o que o converte, de lonxe, no x\u00e9nero de cet\u00e1ceos que comprende m\u00e1is especies. O reco\u00f1ecemento como especie distinta d\u00e9bese a M. L. Dalebout e colabrores que, en 2014, presentaron evidencias xen\u00e9ticas e morfol\u00f3xicas que apoian o reco\u00f1ecemento desta especie de \"Mesoplodon\" do Indo-Pac\u00edfico tropical, \"Mesoplodon hotaula\", que foi condiderada conespecifica de \"Mesoplodon ginkgodens\". A\u00ednda que a nova especie est\u00e1 estreitamente relacionada coa tam\u00e9n rara \"M. ginkgodens\", demostraron que estas d\u00faas li\u00f1axes poden diferenciarse por secuencias de ADN herdadas por v\u00eda materna (ADN mitocondrial), biparental (autos\u00f3mico) e paterna (cromosoma Y), as\u00ed como por caracter\u00edsticas morfol\u00f3xicas. A monofilia rec\u00edproca das xenealox\u00edas de ADNmt e a distribuci\u00f3n en gran parte parap\u00e1trica destas li\u00f1axes \u00e9 consistente co illamento reprodutivo.\nH\u00e1bitat e distribuci\u00f3n.\nH\u00e1bitat.\nPracticamente non se sabe nada sobre a biolox\u00eda desta especie. At\u00f3pase nas augas tropicais do Oc\u00e9ano \u00cdndico e na metade occidental do Pac\u00edfico, entre os 90\u00b0 N e os 90\u00b0 S, e p\u00e9nsase que habita principalmente en augas profundas.\nDistribuci\u00f3n.\nEsta especie s\u00f3 se co\u00f1ece a trav\u00e9s de nove individuos varados en Palmyra, Australia Occidental (3), Kiribati, Filipinas (2), Sri Lanka, Maldivas e Seychelles, o que suxire unha distribuci\u00f3n en augas tropicais c\u00e1lidas desde polo menos o oc\u00e9ano \u00cdndico occidental at\u00e9 o Pac\u00edfico central.\nCaracter\u00edsticas.\nSegundo informaci\u00f3ns non confirmadas, a especie alcanza unha lonxitude de 400 a 450 cm e un peso duns 1 000 kg. As aletas pectorais son bastante pequenas. O foci\u00f1o \u00e9 longo e fino e, como noutros membros da familia, presentan dous sucos ventrais en forma de \"V\" na \u00e1rea da garganta. Os machos s\u00f3 te\u00f1en dous dentes no maxilar inferior. En dous dos exemplares examinados, estes dentes estaban rotos e, polo tanto, suponse que hai pelexas entre especies parentes do sexo masculino. Est\u00edmase que o modo de vida \u00e9 o mesmo que o dos outros zifios.\nAmeazas.\n\u00c9 de supo\u00f1er que as ameazas da especie son similares \u00e1s das outras do x\u00e9nero. (V\u00e9xase, por xemplo, \"Mesoplodon ginkgodens\" ou \"Mesoplodon grayi\").\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN), tendo en conta que non hai informaci\u00f3n sobre a abundancia ou as tendencias da poboaci\u00f3n desta especie cualifica o seu status como \"DD\" (datos insuficientes)."}
{"id": "515635", "revid": "1131", "url": "https://gl.wikipedia.org/wiki?curid=515635", "title": "Universidade Pontificia da Santa Cruz", "text": "A Universidade Pontificia da Santa Cruz \u00e9 unha instituci\u00f3n universitaria situada en Roma, inaugurada o 15 de outubro de 1984. Est\u00e1 a cargo da Prelatura da Santa Cruz e Opus Dei. \nO 9 de xaneiro de 1990, foi creado o Ateneo Romano da Santa Cruz, autorizado para impartir os estudos en teolox\u00eda e filosof\u00eda. En 1998, tras cumprir os requisitos, o papa Xo\u00e1n Paulo II outorgoulle o t\u00edtulo de \"universidade pontificia\". En 2021 ofertaba tam\u00e9n as licenciaturas de Dereito can\u00f3nico e \"Comunicazione istituzionale\" (en galego, Comunicaci\u00f3n institucional). Os graos acad\u00e9micos de licenciatura e doutoramento te\u00f1en validez can\u00f3nica completa.\nO Instituto Superior de Ciencias Relixiosas de Apolinar (ISSRA), creado en 1986 e que depende da Facultade de Teolox\u00eda, concede o t\u00edtulo de Licenciado en Ciencias Relixiosas co primeiro ciclo, e de Licenciado Maxistral en Ciencias Relixiosas cando se acaba o bienio da especialidade. Ten tam\u00e9n un Centro de Formaci\u00f3n Sacerdotal e un Departamento de Idiomas. \nEn 2005 ti\u00f1a 1 400 estudantes de 97 pa\u00edses e en 2009, 7 000 estudantes de 102 procedencias. Alg\u00fans deles reciben anualmente sostemento econ\u00f3mico por parte do Centro Acad\u00e9mico Romano Fundaci\u00f3n (CARF) para realizar os seus estudos eclesi\u00e1sticos."}
{"id": "515636", "revid": "89787", "url": "https://gl.wikipedia.org/wiki?curid=515636", "title": "Louise Stevens Bryant", "text": "Louise Stevens Bryant, nada en Par\u00eds o 19 de setembro de 1885 e finada o 29 de agosto de 1956, foi unha especialista en sa\u00fade p\u00fablica, escritora, editora e publicista estadounidense. Estivo particularmente implicada nos campos da sexualidade humana e da sa\u00fade materna, e foi a secretaria executiva do Comit\u00e9 de Sa\u00fade Materna de Robert Latou Dickinson de 1927 a 1935.\nTraxectoria.\nLouise Stevens Bryant naceu en Par\u00eds (Francia) de pais estadounidenses en 1885. Asistiu ao Smith College e graduouse cun Bachelor en ciencias en 1908. Traballou na Fundaci\u00f3n Russell Sage, na \u00e1rea de reforma escolar, e posteriormente na Universidade de Pensilvania, onde traballou na cl\u00ednica de psicolox\u00eda cl\u00ednica infantil de Lightner Witmer mentres estudaba para obter un doutoramento en ciencias m\u00e9dicas que logrouen 1914. Despois de completar o doutoramento, traballou no Tribunal Municipal de Filadelfia, primeiro como xefa da divisi\u00f3n do departamento criminal de mulleres, e despois, durante a guerra, como estat\u00edstica para o xefe de gabinete. De 1919 a 1923, traballou para as Girl Scouts.dos Estados Unidos como secretaria de educaci\u00f3n e publicaci\u00f3ns.\nEn 1923, Bryant uniuse ao campo da sa\u00fade p\u00fablica como empregada do comit\u00e9 de desenvolvemento farmac\u00e9utico con base en Nova York. En 1927 foi contratada por Robert Latou Dickinson como secretaria executiva do Comit\u00e9 Nacional de Sa\u00fade Materna (CMH). Durante o tempo en que foi secretaria, editou numerosas publicaci\u00f3ns do CMH, inclu\u00edndo \"Control of Conception\", un manual de t\u00e9cnicas anticonceptivas de 1931, e outros estudos acad\u00e9micos sobre sexolox\u00eda, contracepci\u00f3n, aborto e esterilidade. Deixou o CMH en 1935 tras un desacordo con Dickinson.\nBryant foi a representante estadounidense do sex\u00f3logo ingl\u00e9s Havelock Ellis, e axudouno a negociar a segunda publicaci\u00f3n estadounidense do seu traballo de sete volumes \"Studies in the Psychology of Sex\" en 1933. Traballou como publicista para a American Association of University Women de 1938 a 1952.\nFaleceu dunha doenza card\u00edaca no hospital de Bronxville o 19 de agosto de 1956 aos 70 anos.\nVida persoal.\nLouise Stevens Bryant casou con Arthur Bryant en 1909; divorci\u00e1ronse en 1912. A s\u00faa parella rom\u00e1ntica durante case 35 anos foi a escitora e profesora Lura Beam. Co\u00f1ec\u00e9ronse na d\u00e9cada de 1920, mentres ambas traballaban para o CMH. Trala morte de Bryant en 1956, Beam publicou unha biograf\u00eda sobre ela titulada \"Bequest From a Life; a Biography of Louise Stevens Bryant\" (1963).\nObras.\nEntre as obras publicadas por Bryant est\u00e1n:"}
{"id": "515638", "revid": "98629", "url": "https://gl.wikipedia.org/wiki?curid=515638", "title": "Dec\u00fabito", "text": "Dec\u00fabito \u00e9 un termo m\u00e9dico que fai referencia \u00e1 posici\u00f3n corporal no que o paciente fica deitado. Deriva da palabra latina \"decumbere\" (deitarse, xacer). Dentro da posici\u00f3n de dec\u00fabito, existen variaci\u00f3ns en funci\u00f3n da posici\u00f3n espec\u00edfica.\nTipos de posici\u00f3n.\nAs formas de dec\u00fabito incl\u00faen:"}
{"id": "515639", "revid": "1822", "url": "https://gl.wikipedia.org/wiki?curid=515639", "title": "Ares (mitolox\u00eda)", "text": ""}
{"id": "515640", "revid": "113500", "url": "https://gl.wikipedia.org/wiki?curid=515640", "title": "VII par craneal", "text": ""}
{"id": "515641", "revid": "89787", "url": "https://gl.wikipedia.org/wiki?curid=515641", "title": "Gran Cimbabue", "text": "Gran Cimbabue ou Grande Cimbabue foi unha cidade epicentro dunha civilizaci\u00f3n da idade de Ferro (1100-1500 e.c.) co\u00f1ecida como Reino de Cimbabue, situada sobre a meseta que domina o curso alto do r\u00edo Sabi, na actual Cimbabue. Estaba composta por unha cidade situada sobre un outeiro, denominada polos arque\u00f3logos como \"A Acr\u00f3pole\" ou \"Gran Recinto\", e arrodeada por unha muralla de 250 metros de lonxitude, 10 metros de altura e uns 5 metros de espesor. Est\u00edmase que chegaron a habitar a cidade at\u00e9 unhas 20.000 persoas. A extensi\u00f3n total est\u00edmase en 722 hect\u00e1reas.\nO conxunto arquitect\u00f3nico \u00e9 uns dos mellor conservados da \u00c1frica subsahariana. Desde 1986 \u00e9 Patrimonio da humanidade pola UNESCO.\nO gran Cimbabue \u00e9 considerado o santuario nacional da actual Cimbabue, onde se atopou o paxaro de Cimbabue, s\u00edmbolo nacional do pa\u00eds e que forma parte do escudo da bandeira. "}
{"id": "515642", "revid": "1822", "url": "https://gl.wikipedia.org/wiki?curid=515642", "title": "Cicno (fillo de Ares)", "text": "Entre os diferentes personaxes mitol\u00f3xicos que levan o nome de Cicno, o m\u00e1is afamado foi o fillo de Ares e de Pelopia, filla de Pelias. Para Pseudo-Apolodoro era fillo de Ares e de Pirene .\nCando Heracles se dirix\u00eda \u00f3 Xard\u00edn das Hesp\u00e9rides para cumprir o \u00faltimo traballo que lle ordenara o seu primo Euristeo, foi detido por Cicno \u00f3 seu paso por Macedonia. Era este Cicno un home extremadamente violento, pois mataba os viaxeiros e cort\u00e1balles a cabeza para constru\u00edr cos cranios un santuario en honor do seu pai, especialmente \u00f3s peregrinos que \u00edan cami\u00f1o de Delfos, motivo polo que se alporizou Apolo, titular nese momento do or\u00e1culo e fundador do santuario do lugar . Por este motivo, Apolo fixo a Cicno obxectivo de Heracles.\nCicno retou a Heracles a un combate singular, como adoitaba facer cos estranxeiros, pero Heracles matouno sen problemas. Ares converteuno na constelaci\u00f3n de Cygnus e, para vingar a s\u00faa morte, atacou a Heracles; este lanzoulle a s\u00faa xavelina, pero foi desviada por Atenea e Ares s\u00f3 resultou ferido, na coxa, tralo cal refuxiouse no Olimpo. O combate de Heracles fronte a Cicno e Ares foi descrito con detemento por Hes\u00edodo en \"Escudo\" (57-481).\nNa narraci\u00f3n de Pseudo-Apolodoro foi o propio Zeus quen separou a Ares e Heracles lanzando un raio entre \u00e1mbolos dous. \nM\u00e1is adiante, e xa cumpridos os doce traballos de Heracles e liberado da s\u00faa escravitude, Pseudo-Apolodoro narra un novo encontro con outro Cicno, a quen tam\u00e9n mata."}
{"id": "515643", "revid": "55340", "url": "https://gl.wikipedia.org/wiki?curid=515643", "title": "Parque Nacional de Peneda-Ger\u00eas", "text": ""}
{"id": "515644", "revid": "98629", "url": "https://gl.wikipedia.org/wiki?curid=515644", "title": "Paulus Edward Pieris Deraniyagala", "text": "Paulus ou Paul Edward Pieris Deraniyagala, nado en 1900 en Colombo e finado en 1976, foi un paleont\u00f3logo, zo\u00f3logo e artista srilank\u00e9s.\nTraxectoria.\nFamilia e formaci\u00f3n.\nPieris Deraniyagala naceu en Colombo, e era fillo de Sir Paul Edward Pieris, funcionario e erudito, e de Lady Hilda Obeyesekere Pieris. Ti\u00f1a un irm\u00e1n m\u00e1is novo, o pintor Justin Pieris Deraniyagala e unha irm\u00e1, Miriam Pieris Deraniyagala, actriz de teatro. \nFixo os seus estudos primarios e secundarios no S. Thomas' College, de Mount Lavinia, Colombo. Traladouse ao Reino Unido para estudar no Trinity College de Cambridge, onde obtivo un BA (\"Bachelor of Arts\") en 1922 e un MA (Mestrado en Artes) en 1923. Despois ingresou na Universidade Harvard durante un ano, onde recibiu o MA en 1924.\nCarreira.\nP. E. Pieris Deraniyagala especializouse en fauna e en f\u00f3siles humanos do subcontinente Indio. De 1939 a 1963 foi o director do Museo Nacional de Ceil\u00e1n, e de 1961 a 1964 foi decano da Facultade de Artes da Universidade Vidyodaya, situada en Gangodawila, Nugegoda, preto de Sri Jayawardenapura-Kotte, a capital do pa\u00eds.\nDescribiu varios f\u00f3siles e propuxo nomes cient\u00edficos para especies e subespecies, con varios agora identificados como dubidosos, entre elas:\nDurante as s\u00faas viaxes \u00e1 China, estudou o alig\u00e1tor da China, e publicou un novo nome de x\u00e9nero. No campo cient\u00edfico da herpetolox\u00eda describiu moitas novas especies de lagartos e serpes.\nExerceu como presidente da filial de Ceil\u00e1n da Royal Asiatic Society desde 1952 a 1955.\nEp\u00f3nimos.\nNa honra de Deraniyagala foron nomeadas tres especies de r\u00e9ptiles de Sri Lanka:\nVida Familiar.\nCasou con Prini Molamure. Tiveron un fillo, Siran Upendra Deraniyagala, que \u00e9 un famoso cient\u00edfico, especializado en arqueolox\u00eda. \nAbreviaturas.\nAs abreviaturas Deraniyagala e P. E. P. Deraniyagala empr\u00e9ganse pare reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "515646", "revid": "23204", "url": "https://gl.wikipedia.org/wiki?curid=515646", "title": "The Forbidden Kingdom", "text": "The Forbidden Kingdom (en ; \"Gong Fu Zhi Wang\" ou en canton\u00e9s: \"Gung Fu Ji Wong\") \u00e9 un filme chin\u00e9s-estadounidense de 2008 escrito por John Fusco e dirixido por Rob Minkoff. Est\u00e1 protagonizado por Jackie Chan e Jet Li. Est\u00e1 vagamente baseado na historia do s\u00e9culo XVI \"Viaxe ao Oeste\", e \u00e9 o primeiro filme coprotagonizado por Jackie Chan e Jet Li. As escenas de acci\u00f3ns foron coreografiadas por Yuen Woo-ping.\nO filme foi distribu\u00eddo nos Estados Unidos a trav\u00e9s de Lionsgate e The Weinstein Company, e na China a trav\u00e9s de The Huayi Brothers Film &amp; Taihe Investment Company. Estreouse en DVD e Blu-ray o 9 de setembro de 2008. O consenso cr\u00edtico de Rotten Tomatoes eloxiou as escenas de loita pero que o filme cont\u00e9n demasiado recheo. \"The Forbidden Kingdom\" recadou 128 mill\u00f3ns de d\u00f3lares sobre un orzamento de 55 mill\u00f3ns."}
{"id": "515653", "revid": "98629", "url": "https://gl.wikipedia.org/wiki?curid=515653", "title": "Calibre (filme)", "text": "Calibre \u00e9 un filme escoc\u00e9s de 2018 escrito e dirixido por Matt Palmer. Logo da s\u00faa estrea no Festival Internacional de Cinema de Edimburgo, estreouse o 29 de xu\u00f1o de 2018 en Netflix. Tam\u00e9n tivo unha estrea limitada no Reino Unido dende o 21 de outubro at\u00e9 o 16 de novembro de 2018. O filme est\u00e1 ambientado en Escocia e conta a historia dun incidente de caza nunha zona remota nas Highlands. Est\u00e1 protagonizado por Jack Lowden e Martin McCann."}
{"id": "515666", "revid": "72012", "url": "https://gl.wikipedia.org/wiki?curid=515666", "title": "Paul Edward Pieris Deraniyagala", "text": ""}
{"id": "515668", "revid": "59564", "url": "https://gl.wikipedia.org/wiki?curid=515668", "title": "Francesc Parcerisas", "text": "Francesc Parcerisas i V\u00e1zquez, nado en Begues, Baix Llobregat, o 30 de novembro de 1944, \u00e9 un poeta, tradutor e cr\u00edtico literario catal\u00e1n.\nTraxectoria.\nLicenciado en Filosof\u00eda pola Universidade de Barcelona en 1966 e doutorado en teor\u00eda da traduci\u00f3n na Universidade Autonoma de Barcelona. \u00c9 profesor do Departamento de Traduci\u00f3n e Interpretaci\u00f3n da Universidade Aut\u00f3noma de Barcelona, \u200b\u200bdo que foi subdirector e xefe do Departamento de Traduci\u00f3n. Foi vicepresidente no Principado (1991-1997) e presidente (1998-1999) da Associaci\u00f3 d'Escriptors en Llengua Catalana e foi director (1998-2004) e decano (2010 - 2016) da Instituci\u00f3 de les Lletres Catalanes.\nMembro destacado da xeraci\u00f3n literaria dos 70, publicou moitos libros de poemas e recibiu numerosos premios. \u00c1 marxe desta faceta, \u00e9 moi co\u00f1ecido polas s\u00faas traduci\u00f3ns de \"O se\u00f1or dos aneis\" e outras obras de J.R.R. Tolkien, no que aplicaba, para traducir os nomes e top\u00f3nimos, os criterios establecidos a tal efecto polo propio Tolkien. O resultado utilizouse como referencia para a dobraxe de pel\u00edculas baseadas na trilox\u00eda principal de Tolkien e dirixida por Peter Jackson. Parcerisas tam\u00e9n traduciu poes\u00eda ao catal\u00e1n, especialmente ao ingl\u00e9s: destacan as s\u00faas versi\u00f3ns de Seamus Heaney (\"La llanterna de l'ar\u00e7\"), Ezra Pound (\"Cathai\" i \"Un esborrany de XXX Cantos\") e David Rosenthal."}
{"id": "515669", "revid": "59564", "url": "https://gl.wikipedia.org/wiki?curid=515669", "title": "Francesc Parcesisas", "text": ""}
{"id": "515670", "revid": "89787", "url": "https://gl.wikipedia.org/wiki?curid=515670", "title": "Mesoplodon layardii", "text": "Mesoplodon layardii, co\u00f1ecido vulgarmente na bibliograf\u00eda internacional como zifio de Layard, \u00e9 unha especie de mam\u00edfero cet\u00e1ceo odontoceto da familia dos zif\u00edidos e subfamilia dos zifioideos, unha das quince integradas no x\u00e9nero \"Mesoplodon\".\nTaxonom\u00eda.\nDescrici\u00f3n.\nA especie foi descrita en 1865 polo naturalista brit\u00e1nico John Edward Gray, baixo o nome de \"Ziphius layardii\", no seu traballo \"Notes on the whales of the Cape; by E. L. Layard, Esq., of Cape-Town, Corr. Memb. with descriptions of two new species\". \"Proceedings of the Zoological Society of London\", 1865: 357-359.\nEtimolox\u00edas.\nPara a do x\u00e9nero, ver \"Mesoplodon\".\nO ep\u00edteto espec\u00edfico, \"layardii\", foi unha homenaxe ao seu colega e compatriota Edgar Leopold Layard, que escribiu a primeira descrici\u00f3n dun cranio desta especie.\nSin\u00f3nimos.\nAdemais de polo nome actualmete v\u00e1lido, a especie co\u00f1eceuse tam\u00e9n polos sin\u00f3nimos:\nCaracter\u00edsticas.\nAs principais caracter\u00edsticas desta especie son:\nDistribuci\u00f3n, h\u00e1bitat e biolox\u00eda.\nDistribuci\u00f3n.\nAparentemente te\u00f1en unha distribuci\u00f3n continua nas augas temperadas e fr\u00edas do hemisferio sur, entre os 35\u00b0 e os 63\u00b0 S. Ocasionalmente av\u00edstanse en augas ant\u00e1rticas, e, recentemente, avistouse un ep\u00e9cime no hemisferio norte en augas preto de Myanmar, e suponse claramente que etaba perdido. Encontr\u00e1rnse esp\u00e9cimes varados en Namibia, Sur\u00e1frica, Australia, Tasmania, Nova Zelandia, a illa Heard, Arxentina, Uruguai, Brasil e as illas da Xeorxia do Sur e as Malvinas\nH\u00e1bitat.\nComo todos os zif\u00edidos, o zifio de Layard habita principalmente en augas profundas m\u00e1is al\u00e1 do noiro continental. A estacionalidade dos varamentos f\u00f3ra de Sur\u00e1frica suxire que esta especie \u00e9 migratoria. \nBiolox\u00eda.\nHai algunha evidencia de segregaci\u00f3n sexual entre os grupos (Pitman et al. 2019). Os tama\u00f1os dos grupos normalmente oscilan entre os 2 e os 5 individuos, pero rexistr\u00e1ronse grupos de at\u00e9 10 (Pitman et al. 2019). \nA dieta de \"Mesoplodon layardii\" est\u00e1 composta case na s\u00faa totalidade por luras oce\u00e1nicas (f\u00f3ra de Sur\u00e1frica, principalmente \"Cranchiidae\", como \"Taonius pavo\" e \"Histioteuthidae\"), e tam\u00e9n \"Vampyroteuthis infernalis\", que se atopa a profundidades de 600 a 900 m ou incluso maiores; tam\u00e9n se alimentan dalg\u00fans peixes e crust\u00e1ceos. \nAs candorcas son os seus depredadores m\u00e1is co\u00f1ecidos .\nPoboaci\u00f3n.\nHai pouca informaci\u00f3n dispo\u00f1ible sobre o estado da poboaci\u00f3n ou das tendencias na abundancia global desta especie, pero, con base en m\u00e1is de 200 varamentos, principalmente en Australia, Nova Zelandia e Sur\u00e1frica, probabelmente non sexa tan rara como algunhas das s\u00faas conx\u00e9neres.\nAmeazas.\nHai pouca informaci\u00f3n espec\u00edfica dispo\u00f1\u00edbel sobre ameazas antropox\u00e9nicas para \"Mesoplodon layardii\".\nNunca houbo unha pesca para esta especie. As redes de enmalle e os palangres \u00e1 deriva (tanto activas como abandonadas) son abundantes e estendidas no oc\u00e9ano, e s\u00e1bese que os zifios se enredan e afogan debido a capturas accidentais. Desco\u00f1\u00e9cese o alcance desta ameaza para esta especie.\nNos \u00faltimos anos houbo evidencias crecentes de que os sons subacu\u00e1ticos fortes, como o sonar activo e operaci\u00f3ns s\u00edsmicas, poden ser prexudiciais para \"Mesoplodon layardii\". En particular, o uso de sonar activo de buques militares estivo implicado en numerosos varamentos de zifios, inclu\u00edndo varias especies de \"Mesoplodon\". Desco\u00f1\u00e9cese a causa exacta dos varamentos, pero \u00e1s veces os individuos varados sofren danos nos tecidos, agudos e cr\u00f3nicos, debido \u00e1 formaci\u00f3n \"in vivo\" de burbullas de gas, posibelmente resultantes dunha enfermidade de descompresi\u00f3n.\nA inxesti\u00f3n de pl\u00e1sticos no oc\u00e9ano por parte dos organismos mari\u00f1os \u00e9 un problema xeneralizado e crecente, e posibelmente unha causa importante de mortalidade entre os cet\u00e1ceos, especialmente os zifios. As ameazas espec\u00edficas incl\u00faen elementos macropl\u00e1sticos que poden bloquear fisicamente o tracto dixestivo e levar \u00e1 morte, e micropl\u00e1sticos (de menos de 5 mm), que poden lixiviar produtos qu\u00edmicos t\u00f3xicos.\nResiduos de organoclorados identific\u00e1ronse noutras especies de zifios, que \u00e9 un perigo potencial para a sa\u00fade de importancia desco\u00f1ecida. Por\u00e9n, en todos os casos rexistrados, os residuos de organoclorados que se encontran nos pequenos cet\u00e1ceos do hemisferio sur son m\u00e1is baixos que os seus hom\u00f3logos do hemisferio norte. Os zifios son pequenos cet\u00e1ceos que normalmente viven moi lonxe; as mortes por ataques de buques ser\u00edan dif\u00edceis de documentar, pero inform\u00e1ronse dalg\u00fans casos pos\u00edbeis.\nOs impactos previstos do cambio clim\u00e1tico global no medio mari\u00f1o poden afectar a esta especie, a\u00ednda que a natureza e a magnitude destes impactos desco\u00f1\u00e9cese neste momento. \nA\u00ednda que, individualmente, ning\u00fan dos factores anteriores pode representar unha ameaza fundamental para \"Mesoplodon layardii\", os seus efectos acumulativos poder\u00edan ser insost\u00edbeis para esta especie relativamente pouco com\u00fan.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN), tendo en conta que non hai informaci\u00f3ns sobre a abundancia ou as tendencias da poboaci\u00f3n desta especie, foi clasificada como \"DD\" (datos insuficientes) na s\u00faa \"Lista vermella\" en 2008. O status \"DD\" considerouse a\u00ednda potencialmente aplic\u00e1bel nesta avaliaci\u00f3n. A linguaxe clarificadora nas directrices (versi\u00f3n 14, 2019) afirma que: \u00abse os datos son tan incertos que tanto \"CR\" como \"LC\" son categor\u00edas plaus\u00edbeis, o taxon pode figurar como \"DD\"\u00bb. A\u00ednda que a informaci\u00f3n \u00e9 escasa, esta especie parece presentarse amplamente en augas temperadas e fr\u00edas do hemisferio sur e a categor\u00eda de \"CR\" non se pode aplicar de forma plaus\u00edbel. Polo tanto, conclu\u00eduse que a especie non pertence \u00e1 categor\u00eda \"DD\". Crese que \u00e9 raro, pero non tan raro en base a m\u00e1is de 200 varamentos documentados. As categor\u00edas plausibles van desde \"NT\" at\u00e9 \"LC\". A \"LC\" consid\u00e9rase m\u00e1is plaus\u00edbel tendo en conta a gran variedade de augas onde todas as ameazas co\u00f1ecidas son probabelmente de niveis relativamente baixos."}
{"id": "515671", "revid": "72012", "url": "https://gl.wikipedia.org/wiki?curid=515671", "title": "Zifio de Layard", "text": ""}
{"id": "515672", "revid": "89787", "url": "https://gl.wikipedia.org/wiki?curid=515672", "title": "David Lari\u00f1o Nieto", "text": "David Lari\u00f1o Nieto, nado en Esteiro (Muros) o 22 de maio de 1989, \u00e9 un gran mestre de xadrez galego. Na lista Elo da FIDE para novembro de 2020, ti\u00f1a un Elo de 2461 puntos, o que o converteu no 44 xogador (activo) de Espa\u00f1a. O seu m\u00e1ximo Elo foi de 2.521 puntos, na lista de maio de 2013 (posici\u00f3n 700 na clasificaci\u00f3n mundial).\nResultados destacados en competici\u00f3n.\nLari\u00f1o ga\u00f1ou campionatos estatais espa\u00f1ois en practicamente todas as categor\u00edas por idades; en 1999 foi campi\u00f3n de Espa\u00f1a sub-10, en 2000 e 2001 campi\u00f3n de Espa\u00f1a sub-12, no 2003 campi\u00f3n de Espa\u00f1a sub-14, en 2004 e en 2005 campi\u00f3n de Espa\u00f1a sub-16 e en 2006 en Pontevedra foi subcampi\u00f3n de Espa\u00f1a de xadrez r\u00e1pido, empatado a puntos co campi\u00f3n, Salvador Gabriel do R\u00edo en 2007 foi quinto en Madrid (Torneo de Mestres da Federaci\u00f3n Madrile\u00f1a, o campi\u00f3n foi Renier V\u00e1zquez Igarza).\nEn 2008 foi campi\u00f3n de Espa\u00f1a absoluto, en Ceuta superando ao GM Julen Arizmendi nunha axustada final, convert\u00e9ndose as\u00ed o primeiro galego en ga\u00f1ar este t\u00edtulo, e o segundo xogador m\u00e1is novo da historia en facelo, por detr\u00e1s de Arturo Pomar. As\u00ed mesmo ga\u00f1ou o VIII Campionato de Espa\u00f1a individual aberto, en Logro\u00f1o en 2008. En 2009 venceu no Aberto de Vitoria-Gasteiz.\nEn setembro de 2010 foi subcampi\u00f3n do Aberto de Vallfogona de Balaguer con 8\u00bd puntos de 11 (o campi\u00f3n foi V\u00edktor Moskalenko).\nEn 2013, consegue o t\u00edtulo de Gran Mestre."}
{"id": "515676", "revid": "23204", "url": "https://gl.wikipedia.org/wiki?curid=515676", "title": "Halyruid", "text": ""}
{"id": "515677", "revid": "23204", "url": "https://gl.wikipedia.org/wiki?curid=515677", "title": "Taigh an R\u00f2id", "text": ""}
{"id": "515678", "revid": "5863", "url": "https://gl.wikipedia.org/wiki?curid=515678", "title": "Ces\u00e1reo Mosquera Lorenzo", "text": ""}
{"id": "515680", "revid": "5863", "url": "https://gl.wikipedia.org/wiki?curid=515680", "title": "C\u00e9sar Mosquera Lourenzo", "text": ""}
{"id": "515681", "revid": "89787", "url": "https://gl.wikipedia.org/wiki?curid=515681", "title": "Kevin Butcher", "text": "Kevin Edward Templar Butcher, nado en Hereford, Inglaterra, \u00e9 un historiador e numism\u00e1tico brit\u00e1nico especializado na moeda e a econom\u00eda do Oriente Pr\u00f3ximo na \u00e9poca Romana.\nTraxectoria.\nLogo de completar a s\u00faa educaci\u00f3n secundaria en Hereforde, ao oeste de Inglaterra, Kevin Butcher graduouse na Universidade de Bristol en 1983 e posteriormente trasladouse ao \"University College\" de Londres, onde acadou, no seu \"Institute of Archaeology\", o seu doutoramento en 1991 cunha tese acerca das emisi\u00f3ns monetarias da Siria romana.\nEn 1988, ano da publicaci\u00f3n do seu primeiro libro, ingresou no Departamento de Moedas e Medallas do Museo Fitzwilliam, da Universidade de Cambridge. Posteriormente, logo dunha etapa como investigador en Inglaterra cunha bolsa \"Leverhulme Trust\", trasladouse a Beirut, no L\u00edbano, para exercer como profesor asociado no departamento de Historia e Arqueolox\u00eda na \"American University\" (1995-2007). Nesa cidade estivo, ademais, moi involucrado nas escavaci\u00f3ns internacionais no seu distrito central.\nDsde 2007 \u00e9 profesor titular no departamento de Mundo Cl\u00e1sico e Historia Antiga na Universidade de Warwick.\nO seu campo de investigaci\u00f3n en materia numism\u00e1tica c\u00e9ntrase nas cu\u00f1axes do Oriente Pr\u00f3ximo romano, a\u00ednda que abrangue tam\u00e9n aspectos como a econom\u00eda romana, as t\u00e9cnicas de produci\u00f3n monetaria e o aspecto sociol\u00f3xico da moeda. Nos seus estudos m\u00e1is salientables oc\u00fapase da moeda da Antiga Grecia e na da Antiga Roma, sinaladamente as cu\u00f1axes c\u00edvicas e a moeda provincial romana, e tam\u00e9n da moeda helen\u00edstica e na romana das costas de Siria e do L\u00edbano. \nEn 2019 recibiu unha das presixiosas bolsas AHRC para o desenvolvemento do proxecto \"Rome and the Coinages of the Mediterranean\" (RACOM), no que se investiga a metalurxia das moedas imperiais e provinciais romanas de prata desde Septimio Severo a Valeriano e Galieno, cunha duraci\u00f3n de cinco anos.\nPublicaci\u00f3ns.\nButcher \u00e9 autor dun bo n\u00famero de artigos, publicados nas principais revistas numism\u00e1ticas e arqueol\u00f3xicas, como \"Numismatic Chronicle\", \"Revue Belge de Numismatique\", \"Rivista Italiana di Numismatica\", \"Oxford Journal of Archaeology\", etc. Esta \u00e9 unha escolma dos seus traballos monogr\u00e1ficos m\u00e1is salientables:"}
{"id": "515682", "revid": "65337", "url": "https://gl.wikipedia.org/wiki?curid=515682", "title": "K. Butcher", "text": ""}
{"id": "515683", "revid": "65337", "url": "https://gl.wikipedia.org/wiki?curid=515683", "title": "Butcher, Kevin", "text": ""}
{"id": "515684", "revid": "5863", "url": "https://gl.wikipedia.org/wiki?curid=515684", "title": "Xos\u00e9 Ces\u00e1reo Mosquera Lourenzo", "text": ""}
{"id": "515685", "revid": "65337", "url": "https://gl.wikipedia.org/wiki?curid=515685", "title": "Butcher, K.", "text": ""}
{"id": "515686", "revid": "23204", "url": "https://gl.wikipedia.org/wiki?curid=515686", "title": "Curetes", "text": "Na mitolox\u00eda grega, os Curetes foron sete ou nove xenios , fillos de Soco e Combe e nados en Eubea. Por veces, como \u00e9 o caso de Hixino ou Estrab\u00f3n, conf\u00fandense cos Coribantes . Os seus nomes eran Primneo, Mimante, Acm\u00f3n, Damneo, Oc\u00edtoo, Ideo e Meliseo.\nExiste a lenda de que os Curetes ti\u00f1an dotes adivi\u00f1atorias, grazas \u00e1s cales puideron explicar a Minos, rei de Creta, c\u00f3mo devolver a vida \u00f3 seu fillo Glauco, que morrera afogado dentro dun bocoi de mel no que caeu mentres intentaba cazar un rato \nO seu pai Soco expulsounos de Eubea, polo que tiveron que andar vagando, xunto coa nai, por diferentes lugares de Grecia: Creta, Cnossos, Frixia (onde coidaron de Dioniso) e a \u00c1tica. Aqu\u00ed, conseguen vingarse de Soco e as\u00ed poder regresar a Eubea.\nCombe tam\u00e9n foi chamada Calcis, porque disque inventou as armas de bronce, ou porque os Curetes bateron as s\u00faas armas de bronce para que o estrondo permitira pasar desapercibido a Zeus. Noutras tradici\u00f3ns, os Curetes eran fillos de Apolo e da ninfa D\u00e1nae, ou de Zeus e Hera ou mesmo fillos de Xea.\nZeus.\nA s\u00faa intevenci\u00f3n m\u00e1is co\u00f1ecida foi a de encargarse do coidado de Zeus ata a s\u00faa pubertade, cando este naceu na illa de Creta. A nai, Rea foi parir al\u00e1 para evitar que o pai, Cronos, devorase \u00e1 criatura, como xa fixera cos fillos anteriores, e deixouno baixo a protecci\u00f3n dos Curetes e das ninfas Melisa (que o alimentaba con mel) e Amaltea (representada como a cabra que daba o leite necesario para criar a Zeus meni\u00f1o. Para protexer a Zeus e que os esp\u00edas de Cronos (os corvos) non o descubrisen, o berce do meni\u00f1o estaba colgado do teito (ou dunha \u00e1rbore), de forma que non formaba parte do ceo nin da terra, e os Curetes cantaban e bailaban golpeando os seus escudos e armas para disimular os prantos de Zeus . Segundo Hixino non houbo tales Curetes, sen\u00f3n que Rea \"\"reuniu a uns rapaces, deulles unhas lanzas e uns escudos de bronce e ordenoulles dar voltas \u00e1 \u00e1rbore facendo ru\u00eddo\" (F\u00e1bulas 139).\nA pesar desta protecci\u00f3n, Zeus non dubidou en matalos a todos cun raio cando fixeron desaparecer a \u00c9pafo, fillo que tivera Zeus con \u00cdo. Hera, a celosa esposa de Zeus, perseguiu \u00e1 nai e mandou \u00f3s Curetes que secuestraran o fillo. \u00d3 final, \u00cdo atopouno e terminou sendo rei de Exipto.\nOutros Curetes.\nOutros Curetes foron os habitantes dun territorio de Grecia en \u00e9pocas remotas, de onde foron expulsados por un rei vido do Peloponeso co nome de Etolo, fillo de Endimi\u00f3n. O territorio tomou o nome de Etolia no seu honor. Estes Curetes participaron na cacer\u00eda do xabaril de Calid\u00f3n e terminaron loitando contra os habitantes de Calid\u00f3n, enfrontados por quedar coa pel e a cabeza do animal (instigados por \u00c1rtemis). Foron derrotados polos calidonios, comandados por Meleagro, fillo de Eneo."}
{"id": "515687", "revid": "88215", "url": "https://gl.wikipedia.org/wiki?curid=515687", "title": "Rub\u00e9n de la Barrera", "text": "Rub\u00e9n de la Barrera Fern\u00e1ndez, nado na Coru\u00f1a o 18 de xaneiro de 1985, \u00e9 un adestrador de f\u00fatbol galego. Dende setembro de 2023 exerce como seleccionador nacional do Salvador.\nTraxectoria.\nComezos.\nTras xogar no Ural CF, o Orillamar e o Victoria CF, e de xogar un torneo de Brunete co Deportivo da Coru\u00f1a, colgou as botas aos 18 anos. Iniciou ent\u00f3n a s\u00faa carreira nos bancos, comezando no Ural, onde adestrou o equipo de benxam\u00edns, colaborou co equipo xuvenil e dirixiu a escola de f\u00fatbol do club. Adestrou logo os xuven\u00eds do Arteixo e os do Monta\u00f1eros, estes \u00faltimos na Divisi\u00f3n de Honra.\nEn 2010, con 25 anos, deu o salto \u00e1 Terceira Divisi\u00f3n, fac\u00e9ndose cargo do Villaralbo, da provincia de Zamora, onde permaneceu d\u00faas tempadas, clasificando o equipo para d\u00faas promoci\u00f3ns de ascenso. A continuaci\u00f3n foi contratado polo Guijuelo, de Segunda Divisi\u00f3n B, co que rematou a tempada 2013/14 como cuarto na t\u00e1boa, clasificando as\u00ed o equipo para disputar a fase de ascenso a Segunda Divisi\u00f3n por primeira e \u00fanica vez na s\u00faa historia. Al\u00ed caeu eliminado contra o Legan\u00e9s, que finalmente ser\u00eda un dos equipos ascendidos.\nNa tempada 2014/15 adestrou o Valladolid Promesas, filial do Real Valladolid que acababa de ascender \u00e1 2\u00aa B, rematando a liga na novena posici\u00f3n. Volveu a continuaci\u00f3n ao Guijuelo, que se clasificou sexto ao remate da tempada.\nCultural Leonesa.\nEn maio de 2016 converteuse no novo t\u00e9cnico da Cultural Leonesa, tam\u00e9n en Segunda B. Tras unha gran tempada regular na que s\u00f3 perdeu 4 partidos de 38, o equipo acabou como primeiro clasificado do grupo I. Xogou ent\u00f3n a promoci\u00f3n de ascenso, onde derrotou ao Barcelona B e ao Lorca FC, proclam\u00e1ndose as\u00ed campi\u00f3n da Segunda B e ascendendo o equipo leon\u00e9s \u00e1 categor\u00eda de prata 43 anos despois. Continuou no club o seguinte ano, pero non puido conseguir a permanencia, caendo de novo \u00e1 2\u00aa B na derradeira xornada de liga.\nQatar e Roman\u00eda.\nComezou a tempada 2018/19 como segundo adestrador de Asier Garitano na Real Sociedad, posto que ocupou s\u00f3 uns meses ata novembro, cando marchou rumbo a Qatar para adestrar o Al-Ahli de Doha, club da m\u00e1xima categor\u00eda qatar\u00ed. Rematou a tempada en quinta posici\u00f3n e continuou no club para unha segunda campa\u00f1a. Con todo, foi cesado en decembro de 2019, ocupando o equipo a s\u00e9tima posici\u00f3n da t\u00e1boa. En agosto de 2020 chegou \u00e1 Liga I, a primeira divisi\u00f3n romanesa, fichando polo FC Viitorul Constan\u021ba, club propiedade de Gica Hagi. O seu paso por Constan\u021ba durou s\u00f3 catro meses, deixando o equipo en novembro de 2020.\n1\u00aa etapa no Deportivo da Coru\u00f1a.\nO 12 de xaneiro de 2021 anunciouse a s\u00faa contrataci\u00f3n polo Deportivo da Coru\u00f1a, en Segunda Divisi\u00f3n B, en substituci\u00f3n de Fernando V\u00e1zquez, destitu\u00eddo un d\u00eda antes. Colleu o equipo na segunda praza da t\u00e1boa e rematou a primeira fase na cuarta posici\u00f3n, perdendo calquera posibilidade de ascenso a Segunda. Finalmente na segunda fase clasificou ao equipo para a nova Primeira RFEF. Ao remate da tempada, e cando parec\u00eda que o seu contrato \u00eda ser renovado, o Deportivo rompeu a s\u00faa relaci\u00f3n con el, argumentando que estaba a negociar o seu futuro coa UD Las Palmas. O t\u00e9cnico defendeu posteriormente que, a\u00ednda que se reuniu co director deportivo Luis Helguera, non chegou a haber ningunha oferta do club canario. Foi substitu\u00eddo por Borja Jim\u00e9nez.\nAlbacete.\nEn xu\u00f1o de 2021 asinou como novo adestrador do Albacete, da Primeira Divisi\u00f3n RFEF. Mant\u00edvose case toda a tempada entre os tres primeiros clasificados, ocupando o liderado durante varias xornadas, e rematou finalmente na terceira posici\u00f3n. Clasificouse as\u00ed para a promoci\u00f3n de ascenso, na que eliminou nas semifinais en Bala\u00eddos ao Rayo Majadahonda por 2-1, met\u00e9ndose deste xeito nunha final na que se enfrontou ao seu anterior equipo, o Deportivo da Coru\u00f1a. Nun Riazor con m\u00e1is de 27\u00a0000 espectadores o Albacete rep\u00faxose tralo tanto inicial de Mario Soriano e empatou o partido por medio de Alberto, forzando a pr\u00f3rroga. Ao equipo coru\u00f1\u00e9s bast\u00e1balle co empate no templo suplementario, pero un gol de Jordi S\u00e1nchez no minuto 113 deulle o ascenso ao conxunto de Rub\u00e9n de la Barrera, o segundo ascenso \u00e1 categor\u00eda de prata para o t\u00e9cnico galego. S\u00f3 catro d\u00edas despois de subir o Albacete a Segunda, o club anunciou que chegara a un acordo co adestrador para rescindir o ano de contrato que lle restaba.\n2\u00aa etapa no Deportivo da Coru\u00f1a.\nTras case un ano afastado dos bancos, en maio de 2023 regresou ao Deportivo da Coru\u00f1a, sendo o adestrador elixido pola directiva do club tralo cesamento de \u00d3scar Cano, con quen o equipo vi\u00f1a de perder as s\u00faas opci\u00f3ns de ascenso directo. Dirixiu o equipo nos dous \u00faltimos partidos da liga regular, unha vitoria por 4-0 sobre o Algeciras na casa e un empate a un gol contra o Pontevedra en Pasar\u00f3n, antes de encarar a promoci\u00f3n de ascenso. No partido de ida das semifinais ante o Castell\u00f3n, diante dos 28.828 espectadores de Riazor (cifra r\u00e9cord para a categor\u00eda), o Deportivo conseguiu unha vitoria pola m\u00ednima. Con todo, na volta en Cast\u00e0lia, o Deportivo volveu quedar eliminado por segundo ano consecutivo, despois dun intenso partido con sete goles e unha pr\u00f3rroga que o club coru\u00f1\u00e9s disputou con dez xogadores, trala expulsi\u00f3n do porteiro Ian Mackay, que sufriu o encontro m\u00e1is desafortunado da s\u00faa carreira.\nO novo fracaso deportivo provocou a dimisi\u00f3n do Consello de Administraci\u00f3n do club e a destituci\u00f3n do adestrador, a pesar de que este dirixiu o equipo en s\u00f3 catro partidos e contaba cun grande apoio entre a afecci\u00f3n. O 29 de xu\u00f1o milleiros de seareiros do Deportivo levaron a cabo unha hist\u00f3rica manifestaci\u00f3n contra as \u00faltimas decisi\u00f3ns de Abanca, entidade propietaria do club, entre elas o despedimento do t\u00e9cnico.\nO Salvador.\nEn setembro do mesmo ano foi anunciado como novo seleccionador nacional do Salvador, equipo que levaba m\u00e1is dun ano sen ga\u00f1ar un partido. Debutou \u00e1 fronte do equipo centroamericano o 14 de outubro de 2023, caendo derrotado ante Martinica na Liga das Naci\u00f3ns da CONCACAF, derrota que certificou o seu descenso \u00e1 Liga B."}
{"id": "515688", "revid": "23204", "url": "https://gl.wikipedia.org/wiki?curid=515688", "title": "Mulan II", "text": "Mulan II \u00e9 un filme estadounidense de 2004 dirixido por Darrell Rooney e Lynne Southerland. \u00c9 a secuela do filme de 1998 \"Mulan\", e conta coas canci\u00f3ns de Jeanine Tesori e Alexa Junge. A maior\u00eda do elenco do filme orixinal regresou para facer a secuela, ag\u00e1s Eddie Murphy (Mushu), Miriam Margolyes (The Matchmaker), James Hong (Chi-Fu), Chris Sanders (Little Brother) e Matthew Wilder (voz de canto de Ling). Murphy e Margolyes foron substitu\u00eddos por Mark Moseley e April Winchell respectivamente. Ao contrario que o seu predecesor, que obtivo a aclamaci\u00f3n da cr\u00edtica, \"Mulan II\" tivo unha pobre acollida."}
{"id": "515693", "revid": "1822", "url": "https://gl.wikipedia.org/wiki?curid=515693", "title": "Pandora (deusa)", "text": ""}
{"id": "515694", "revid": "23204", "url": "https://gl.wikipedia.org/wiki?curid=515694", "title": "Edgar Leopold Layard", "text": "Edgar Leopold Layard, nado en Florencia o 23 de xullo de 1824, e finado en Budleigh Salterton, Devon, Inglaterra, foi un diplom\u00e1tico e naturalista brit\u00e1nico, especializado en ornitolox\u00eda.\nTraxectoria.\nLayard pasou dez anos en Ceil\u00e1n onde etudou a fauna local con Robert Templeton. \nEn 1854 desprazouse como funcionario \u00e1 colonia do Cabo onde traballou ao servizo do gobernador Sir George Grey. \nPronto pasou ao Brasil, a Fidxi e a Nova Caledonia. Seu fillo, Leopold Layard, vicec\u00f3nsul en Numea, axudouno nas s\u00faas expedici\u00f3ns ornitol\u00f3xicass nss Novas H\u00e9bridas e nas illas da Lealdade.\nEn 1855, durante o seu tempo libre, ocupou o posto de conservador no Museo de Sur\u00e1frica. \nNo Brasil recolectou numerosas aves para o conde d\u2019Arthur Hay, noveno marqu\u00e9s de Tweeddale.\nLayard publicou en 1867 o libro \"The Birds of South Africa\", no que descrbiu 702 especies. Esta obra ser\u00eda posteriormente actualizada por Richard Bowdler Sharpe.\nAbreviatura.\nA abreviatura Layard empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "515696", "revid": "88215", "url": "https://gl.wikipedia.org/wiki?curid=515696", "title": "Rub\u00e9n de la Barrera Fern\u00e1ndez", "text": ""}
{"id": "515698", "revid": "7523", "url": "https://gl.wikipedia.org/wiki?curid=515698", "title": "Beijing Fly Dragons", "text": ""}
{"id": "515701", "revid": "1822", "url": "https://gl.wikipedia.org/wiki?curid=515701", "title": "Irmandade prerrafaelista", "text": ""}
{"id": "515702", "revid": "1822", "url": "https://gl.wikipedia.org/wiki?curid=515702", "title": "Prerrafaelistas", "text": ""}
{"id": "515706", "revid": "55340", "url": "https://gl.wikipedia.org/wiki?curid=515706", "title": "Budleigh Salterton", "text": "Budleigh Salterton \u00e9 unha pequena cidade na costa sur do condado de Devon, Inglaterra.\nXeograf\u00eda.\nSituda a 24 km ao sueste de Exeter, enc\u00f3ntrase dentro da \u00e1rea de excepcional beleza natural do East Devon. \nTi\u00f1a unha poboaci\u00f3n estimada a mediados de 2016 de 5 237 habitantes.\nForma gran parte do distrito electoral de Budleigh, cuxa poboaci\u00f3n no censo de 2011 era de 5 967 habitantes.\nBudleigh Salterton enc\u00f3ntrase na desembocadura do r\u00edo Otter, cuxo estuario forma unha \u00e1rea de canedos e pantanos de pastoreo. Isto constit\u00fae un importante refuxio para as aves migratorias e un Sitio de Especial Interese Cient\u00edfico para os ornit\u00f3logos e os afeccinados \u00e1s aves. Neste espazo hai unha zona reservada para os naturistas."}
{"id": "515708", "revid": "89787", "url": "https://gl.wikipedia.org/wiki?curid=515708", "title": "Sonda espacial", "text": "Unha sonda espacial \u00e9 unha nave espacial non tripulada, utilizada para a exploraci\u00f3n remota doutros planetas, sat\u00e9lites, asteroides ou cometas. Normalmente as sondas te\u00f1en recursos de telemetr\u00eda, que permiten estudar \u00e1 distancia as s\u00faas caracter\u00edsticas f\u00edsico-qu\u00edmicas, tirar fotograf\u00edas e por veces tam\u00e9n o seu medio natural. Algunhas sondas, como \"Landers\" ou \"Rovers\", pousan na superficie dos astros celestes, para estudos da s\u00faa xeolox\u00eda e do seu clima. As primeiras sondas para estudar outros astros lanz\u00e1ronse a finais da d\u00e9cada de 1950 pola Uni\u00f3n Sovi\u00e9tica e os Estados Unidos, no inicio da exploraci\u00f3n espacial, e axudaron moito a desvelar os misterios do Universo. En anos posteriores, a Axencia Espacial Europea, o Xap\u00f3n, a Rep\u00fablica Popular da China e a India tam\u00e9n lanzaron as s\u00faas sondas.\nTraxectorias interplanetarias.\nUnha vez unha sonda abandonou a veci\u00f1anza da Terra, a s\u00faa traxectoria probablemente tome unha \u00f3rbita arredor do Sol semellante \u00e1 da Terra. Para chegar a outro planeta, o m\u00e9todo m\u00e1is simple \u00e9 unha \u00f3rbita de tranferencia de Hohmann. T\u00e9cnicas m\u00e1is complexas, como a asistencia gravitacional poden ser m\u00e1is eficientes para o combustible, a\u00ednda que poden requirir que a sonda pase m\u00e1is tempo de viaxe. Unha t\u00e9cnica que emprega moi pouca propulsi\u00f3n, a\u00ednda que require unha cantidade de tempo considerable, \u00e9 seguir unha traxectoria na Interplanetary Transport Network."}
{"id": "515709", "revid": "98629", "url": "https://gl.wikipedia.org/wiki?curid=515709", "title": "Manuel Pombo Arias", "text": "Manuel Arturo Pombo Arias, nado na Pena (Sarria) o 1 de maio de 1943, \u00e9 un m\u00e9dico e escritor galego.\nTraxectoria.\nDoutor en Medicina e Cirurx\u00eda pola Universidade de Santiago de Compostela (1968). Especialista en pediatr\u00eda e en endocrinolox\u00eda e nutrici\u00f3n. Ampliou estudos en centros espa\u00f1ois e estranxeiros. Profesor visitante no Hospital de Nenos de Columbus, Ohio (Estados Unidos) e no Instituto Nacional da Sa\u00fade dos Estados Unidos, Bethesda.\nCatedr\u00e1tico de Pediatr\u00eda (1993). Foi Xefe de Servizo de Pediatr\u00eda e Director da Unidade de Endocrinolox\u00eda Pedi\u00e1trica, Crecemento e Adolescencia do Hospital Cl\u00ednico Universitario de Santiago de Compostela. Foi Director do Departamento de Pediatr\u00eda da USC. Na actualidade \u00e9 profesor Ad Honorem desta Universidade.\n\u00c9 autor dun Tratado de Endocrinolox\u00eda Pedi\u00e1trica de ampla difusi\u00f3n internacional. Publicou trescentos traballos cient\u00edficos, a maior\u00eda nas revistas m\u00e1is importantes a nivel internacional. Entre eles cabe destacar dous nos que se identifican novas entidades sindr\u00f3micas en patolox\u00eda humana. \u00c9 autor de case cen cap\u00edtulos en libros de medicina. Pronunciou m\u00e1is de duascentas conferencias.\nAcu\u00f1ou o termo \"codipra\", no que se engloban as principais calidades que debe reunir un bo estudante de Medicina e co que trata de fomentar o esp\u00edrito cr\u00edtico entre os futuros m\u00e9dicos que se forman na USC: co\u00f1ecedor (c), observador (o), desconfiado (d), ingl\u00e9s (i) e pr\u00e1ctica (pra).\nDesenvolveu a s\u00faa afecci\u00f3n pola literatura a partir do maio do 68, con implicaci\u00f3ns no movemento estudantil da \u00e9poca que estiveron a piques de custarlle a carreira. Foi o responsable e presentador do m\u00edtico \"Concerto de Voces Ceibes\" celebrado na Facultade de Medicina o 26 de abril de 1968. \u00c9 autor dunha variada obra literaria, que abarca libros de poes\u00eda, pensamento e relatos. Colaborou ocasionalmente na prensa."}
{"id": "515710", "revid": "47401", "url": "https://gl.wikipedia.org/wiki?curid=515710", "title": "Sondas espaciais", "text": ""}
{"id": "515712", "revid": "98629", "url": "https://gl.wikipedia.org/wiki?curid=515712", "title": "Mesoplodon stejnegeri", "text": "Mesoplodon stejnegeri, co\u00f1ecido vulgarmente na bibliograf\u00eda internacional cos nomes de zifio de Stejneger e zifio do mar de Bering, \u00e9 unha especie de mam\u00edfero cet\u00e1ceo odontoceto da familia dos zif\u00edidos e subfamilia dos zifioideos, unha das quince integradas no x\u00e9nero \"Mesoplodon\".\nDurante moito tempo foi un membro moi pouco co\u00f1ecido do x\u00e9nero \"Mesoplodon\". O seu descubrimento f\u00edxose en 1885 por Leonhard Hess Stejneger a partir dos restos dun cranio, sendo isto o \u00fanico que se sab\u00eda desta especie durante case un s\u00e9culo, xa que non foi at\u00e9 1994 cando a aparencia externa puido ser co\u00f1ecida a partir de mostras frescas provenientes de esp\u00e9cimes varados. A descrici\u00f3n formal f\u00edxoa True a partir das notas de Stejneger. \nTaxonom\u00eda.\nDescrici\u00f3n.\nA especie foi descrita en 1885 polo mastozo\u00f3logo estadounidense Frederick William True, no seu traballo \"Contributions to the history of the Commander Islands\". \"Proceedings of the United States National Museum\" 1885: 584-585.\nEtimolox\u00edas.\nPara a do x\u00e9nero, ver \"Mesoplodon\".\nO ep\u00edteto espec\u00edfico, \"stejnegeri\", foi unha homenaxe de True ao seu colega noruegu\u00e9s, nacionalizado estadounidense, L. H. Stejneger, que escribiu a primeira descrici\u00f3n dun cranio desta especie, como quedou dito.\nSin\u00f3nimos.\nAdemais de polo nome actualmente v\u00e1lido, a especie co\u00f1eceus tam\u00e9n polos sin\u00f3nimos:\nCaracter\u00edsticas.\nA coloraci\u00f3n xeral do seu corpo vai da gris escura a negra, con zonas de coloraci\u00f3n m\u00e1is claras ao redor da cabeza, o que lle d\u00e1 a esta unha aparencia de \"casco\".\nOs machos miden uns 5,25 m de lonxitude, mentres que as femias son un pouco m\u00e1is grandes, xa que poden acadar os 5,5 m.\nOs dentes dos machos son moito maiores que os da maior\u00eda das especies de \"Mesoplodon\".\nDistribuci\u00f3n e poboaci\u00f3n.\nDistribuci\u00f3n.\n\u00c9 a m\u00e1is setentrional das especies de zifios. Distrib\u00faese polo oc\u00e9ano Pac\u00edfico norte, no noiro continental e nas augas oce\u00e1nicas, desde o mar de Bering at\u00e9 o mar do Xap\u00f3n, inclu\u00edda a pen\u00ednsula de Corea, chegando polo sur a Monterey, California, e polo norte at\u00e9 o mar de Okhotsk. Tam\u00e9n se encontra ao redor das illas do Comandante, ao leste de Kamchatka, e en todas as illas Aleutianas. \nO zifo de Stejneger parece ser principalmente unha especie sub\u00e1rtica e de augas fr\u00edas e temperadas, e \u00e9 o \u00fanico zifio que se encontra nas augus de Alasca. Os varamentos prod\u00facense con maior frecuencia a\u00ed, en Alasca, especialmente nas illas Aleutianas e tam\u00e9n na costa oeste do Xap\u00f3n.\nPoboaci\u00f3n.\nNon hai estimaci\u00f3ns de abundancia desta especie pero, segundo os varamentos nas illas Aleutianas e no oeste do Xap\u00f3n, non parece ser especialmente rara; s\u00f3 no Xap\u00f3n notific\u00e1ronse 120 varamentos entre 1999 e 2011. Pode haber unha subpoboaci\u00f3n residente no mar do Xap\u00f3n e no sur do mar de Okhotsk.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN) cualifica o status da especie como \"NT\" (case ameazada)."}
{"id": "515714", "revid": "72012", "url": "https://gl.wikipedia.org/wiki?curid=515714", "title": "Zifio de Stejneger", "text": ""}
{"id": "515716", "revid": "85894", "url": "https://gl.wikipedia.org/wiki?curid=515716", "title": "Andreas Papandreu", "text": "Andreas Georgios Papandreu (en ), nado en Qu\u00edos o 5 de febreiro de 1919 e finado en Atenas o 23 de xu\u00f1o de 1996, foi un economista e pol\u00edtico grego, co\u00f1ecido por fundar o partido pol\u00edtico PASOK, que liderou de 1974 a 1996. Foi o primeiro ministro de Grecia en tres lexislaturas.\nNunha enquisa relizada por Kathimerini en 2007, o 48% dos preguntados considerou a Papandreu o \"primeiro ministro grego m\u00e1is importante\".\nTraxectoria.\nNaceu o 5 de febreiro de 1919 na illa de Qu\u00edos, fillo de Zofia (Sofia) Mineyko (1883\u20131981) e o l\u00edder pol\u00edtico liberal Georgios Papandreu. En 1923 a familia Papandreu marchou a Atenas.\nEn 1936, Andreas Papandreu, a\u00ednda no colexio, foi arrestado por primeira vez pola ditadura de Ioannis Metaxas por trotskismo. Despois de declaraci\u00f3ns do seu pai, permit\u00edronlle marchar aos Estados Unidos. En 1941, cando estaba no terceiro ano de estudo na Facultade de Dereito da Universidade de Atenas, foi detido de novo polo mesmo motivo. Despois do seu encarceramento, fuxiu aos Estados Unidos, onde estudou econom\u00eda e filosof\u00eda na Universidade Harvard.\nPapandreu permaneceu nos Estados Unidos durante vinte anos e en 1943 foi nomeado lector en Harvard, en 1947 profesor asistente e posteriormente profesor na Universidade de Minnesota e en UCLA, entre outras universidades. En 1959 regresou a Grecia e en 1961 foi nomeado presidente do consello de administraci\u00f3n e director cient\u00edfico xeral do Centro de Investigaci\u00f3ns Econ\u00f3micas de Grecia e director do Banco de Grecia (1961-1962). En 1962 comezou a s\u00faa carreira pol\u00edtica e foi nomeado ministro en 1964. Cando se impuxo a ditadura dos coroneis en 1967, foi detido de novo e ao ano seguinte fuxiu ao estranxeiro, primeiro a Suecia e despois ao Canad\u00e1.\nA partir de 1968 fundou o Movemento Libertador Panhel\u00e9nico (co\u00f1ecido como PAK) que actuaba contra a ditadura. Despois da restauraci\u00f3n da democracia en Grecia en 1974, regresou do exilio e fundou o PASOK (Movemento Socialista Panhel\u00e9nico) do que chegou a ser presidente. En 1981, Papandreu, como presidente do PASOK, foi elixido primeiro ministro de Grecia por primeira vez, para ser reelixido nas elecci\u00f3ns de 1985. En 1988 foi sometido a unha operaci\u00f3n card\u00edaca moi grave no hospital Herfield de Londres. En 1989 perdeu as elecci\u00f3ns, que ga\u00f1ou de novo en 1993. En 1995 tivo problemas coa s\u00faa sa\u00fade que o obrigaron a dimitir como primeiro ministro en 1996. O 23 de xu\u00f1o de 1996 faleceu por mor dun paro card\u00edaco.\nVida persoal.\nPapandreu estivo casado con Christina Rasia entre 1941 e 1951. En 1948 comezou unha relaci\u00f3n coa estudante de xornalismo da Universidade de Minnesota Margaret Chant, nada en 1924, filla de Douglas Chant e Hulda Pfund.\nDespois de que Chant obtivese o divorcio e do seu propio divorcio de Rasia, Papandreu e Chant casaron en 1951. Tiveron tres fillos e unha filla. Coa actriz e presentadora de televisi\u00f3n sueca Ragna Nyblom, tam\u00e9n tivo unha filla, Emilia Nyblom, nada en Suecia en 1969. O seu fillo, Georgios Andreas Papandreu, foi tam\u00e9n primeiro ministro de Grecia desde 2009 ata 2011.\nPapandreou divorciouse da s\u00faa segunda esposa en 1989 e casou con Dimitra Liani, 37 anos m\u00e1is nova ca el. O testamentou de Papandreu foi controvertido porque legou todo \u00e1 s\u00faa esposa de 41 anos e nada \u00e1 s\u00faa esposa durante 38 anos nin a ning\u00fan dos seus cinco fillos."}
{"id": "515717", "revid": "47401", "url": "https://gl.wikipedia.org/wiki?curid=515717", "title": "Andreas Georgios Papandreu", "text": ""}
{"id": "515718", "revid": "47401", "url": "https://gl.wikipedia.org/wiki?curid=515718", "title": "Andreas Georgios Papandreou", "text": ""}
{"id": "515719", "revid": "47401", "url": "https://gl.wikipedia.org/wiki?curid=515719", "title": "Andreas Papandreou", "text": ""}
{"id": "515726", "revid": "89787", "url": "https://gl.wikipedia.org/wiki?curid=515726", "title": "Prevalencia", "text": "A prevalencia (P) \u00e9 un termo empregado en epidemiolox\u00eda para definir a proporci\u00f3n de individuos dunha poboaci\u00f3n que presentan un determinado evento con respecto do total de individuos de dita poboaci\u00f3n. Ad\u00f3itase expresar, polo xeral, en porcentaxe, fracci\u00f3n ou n\u00famero de casos por cada mil, dez mil ou cen mil habitantes. En medicina empr\u00e9gase para expresar o n\u00famero de pacientes que presenta unha doenza con respecto do total da poboaci\u00f3n ou dun subgrupo poboacional.\nIgual que acontece con outros par\u00e1metros estat\u00edsticos ou epidemiol\u00f3xicos, coma a incidencia ou a taxa de incidencia, \u00e9 unha eiva que permite identificar a frecuencia dun determinado fen\u00f3meno de sa\u00fade, as\u00ed como xerar hip\u00f3teses que poidan explicar este evento. Son un dos par\u00e1metros empregados en Medicina preventiva e en Sa\u00fade p\u00fablica.\nF\u00f3rmula.\nA prevalenza dunha doenza calc\u00falase dividindo o n\u00famero total dos individuos que presentan un atributo ou enfermidade nun momento ou durante un per\u00edodo de tempo (evento), entre a poboaci\u00f3n nese punto no tempo o na metade do per\u00edodo (n\u00famero de individuos). Cuantifica a proporci\u00f3n de persoas nunha poboaci\u00f3n que te\u00f1en unha doenza ou calquera outro tipo de suceso, nun determinado momento. Proporciona unha estimaci\u00f3n da proporci\u00f3n de individuos de dita poboaci\u00f3n que te\u00f1en a doenza nese momento.\nformula_1\nPor exemplo, a prevalenza de obesidade entre os adultos estadounidenses en 2001 foi estimada polos Centros para o Control de Enfermidades dos EE. UU . (CDC) en aproximadamente o 20,9%. Isto \u00e9, de cada 100 individuos que habitan nos Estados Unidos, case 21 son obesos."}
{"id": "515730", "revid": "1131", "url": "https://gl.wikipedia.org/wiki?curid=515730", "title": "Primeira Divisi\u00f3n de Espa\u00f1a 2017/18", "text": ""}
{"id": "515732", "revid": "89787", "url": "https://gl.wikipedia.org/wiki?curid=515732", "title": "Balonm\u00e1n Seis do Nadal-Coia", "text": "O Club Balonm\u00e1n Seis do Nadal-Coia (por motivos de patrocinio, Magope Seis do Nadal) \u00e9 unha entidade deportiva galega con sede no barrio vigu\u00e9s de Coia. A s\u00faa presidenta \u00e9 Mar\u00eda Consuelo Prelchi. \nHistoria.\nO club foi fundado en 1983 pola Asociaci\u00f3n de Nais e Pais de Alumnos do CEIP Seis do Nadal, e comezou a formar deportistas federados entre o propio alumnado do centro. En 2006 creouse a categor\u00eda feminina do club. O equipo masculino xoga na Primeira Divisi\u00f3n Nacional, e o feminino na Divisi\u00f3n de Honra Prata de balonm\u00e1n feminina. Conta con vinte e dous equipos en todas as categor\u00edas."}
{"id": "515733", "revid": "1888", "url": "https://gl.wikipedia.org/wiki?curid=515733", "title": "Secundino Couto Solla", "text": "Secundino Couto Solla, nado en Condesa (Mourente, Pontevedra) o 12 de abril de 1873 e finado en Canedo (Ourense) o 17 de setembro de 1960, foi un canteiro e pol\u00edtico galego.\nTraxectoria.\nCanteiro e despois contratista de obras. Membro da UGT e afiliado \u00e1 Agrupaci\u00f3n Socialista de Ourense, da que foi secretario en 1899 e despois presidente ata 1904. Presidiu o Centro Obrero de Orense ata 1904. En 1906 foi delegado pola AS de Orense e presidiu o II Congreso de Agrupaci\u00f3ns Socialistas de Galicia, celebrado en Ourense. Dende 1909 foi mestre de obras e industrial, dedic\u00e1ndose \u00e1 actividade empresarial en Canedo. A finais da ditadura de Primo de Rivera incorporouse \u00e1 Federaci\u00f3n Republicana de Ourense e despois ao Partido Republicano Radical Socialista, sendo elixido alcalde de Canedo o 31 de maio de 1931, logo da repetici\u00f3n das elecci\u00f3ns municipais. En 1932 ingresou na Masoner\u00eda. Foi presidente do Comit\u00e9 Executivo provincial de Ourense do PRRS. En abril de 1936 foi nomeado presidenta da nova sociedade Art\u00edstica de Costumes d'Aldea de Canedo. En 1936 adquiriu a f\u00e1brica de produtos de portland Galicia Industrial da R\u00faa. Co golpe de Estado do 18 de xullo de 1936 foi detido, pasando polas prisi\u00f3ns de Ourense e Celanova. Foi condenado ao pago dunha multa econ\u00f3mica polo Tribunal de Responsabilidades Pol\u00edticas e a 12 anos de reclusi\u00f3n e inhabilitaci\u00f3n absoluta, conmutada por 3 anos na mesma sentenza, polo Tribunal Especial de Represi\u00f3n da Masoner\u00eda e o Comunismo o 14 de decembro de 1953.\nVida persoal.\nCasou con Mar\u00eda Dom\u00ednguez Polin e foi pai de Luis e Justo Couto Dom\u00ednguez.\nReco\u00f1ecementos.\nUnha r\u00faa de Ourense leva o seu nome."}
{"id": "515734", "revid": "785", "url": "https://gl.wikipedia.org/wiki?curid=515734", "title": "Rep\u00fablica Independente de Don\u00eds", "text": "A Rep\u00fablica Independente de Don\u00eds declar\u00e1rona os veci\u00f1os da localidade de Don\u00eds, na serra dos Ancares no ano 1873 e desapareceu logo duns d\u00edas, coa chegada da Garda Civil na procura do recadador de impostos.\nContexto.\nNos anos 60 do s\u00e9culo XIX o Reino de Espa\u00f1a sofreu unha importante crise econ\u00f3mica e pol\u00edtica que levou \u00e1 Revoluci\u00f3n de 1868. Isto supuxo o destronamento e exilio da ra\u00ed\u00f1a Isabel II e o comezo do chamado Sexenio Democr\u00e1tico (1868-1874), durante o cal acabou proclam\u00e1ndose a Primeira Rep\u00fablica Espa\u00f1ola o 11 de febreiro de 1873.\nDon\u00eds, pola s\u00faa banda, era unha das vilas m\u00e1is historicamente reivindicativas da zona cervantega.\nHistoria.\nNo ano 1873, cando o alguacil de Cervantes, Francisco Trabado Ponte, en calidade de axente executivo, quixo levar a cabo a cobranza da contribuci\u00f3n, a cal xa ti\u00f1a que ter executado, os veci\u00f1os neg\u00e1ronse por consider\u00e1rena excesiva. Perante as s\u00faas ameazas, prend\u00e9rono na capela e proclamaron a Rep\u00fablica Independente de Don\u00eds. Esta condici\u00f3n foi ef\u00e9mera, pois a Garda Civil puxo fin a rebeli\u00f3n dos veci\u00f1os e liberou ao recadador d\u00edas despois."}
{"id": "515736", "revid": "23204", "url": "https://gl.wikipedia.org/wiki?curid=515736", "title": "Subrexi\u00f3n de Kajaani", "text": "A subrexi\u00f3n de Kajaani (en fin\u00e9s \"Kajaanin seutukunta\") \u00e9 unha das d\u00faas subdivisi\u00f3ns da rexi\u00f3n de Kainuu. En 2017 ti\u00f1a unha poboaci\u00f3n de 52\u00a0606 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "515739", "revid": "23204", "url": "https://gl.wikipedia.org/wiki?curid=515739", "title": "Leonhard Hess Stejneger", "text": "Leonhard Hess Stejneger, nado o 30 de outubro de 1851 en Bergen, e finado o 28 de febreiro de 1943 en Washington, foi un zo\u00f3logo noruegu\u00e9s nacionalizado estadounidense.\nTraxectoria.\nStejneger naceu en Bergen (Noruega) e estudou Dereito e Filosof\u00eda na Universidade de Oslo (daquela, chamada Kristiania). Obtivo o doutoramento, e comezou\u00f3 unha breve carreira como avogado. Por\u00e9n, os seus intereses como naturalista prevaleceron.\nEn 1881 foi aos Estados Unidos e comezou a traballar no Instituto Smithsoniano baixo a direcci\u00f3n de Spencer Fullerton Baird.\nParticipou en numerosas expedici\u00f3ns ao norte do subcontinente norteamericano. De 1882 a 1883 envi\u00e1rono a unha misi\u00f3n de exploraci\u00f3n \u00e1 illa de Bering e a Kamchatka. En 1895 foi \u00e1s illlas do Comandante a estudar ot\u00e1ridos, por conta da U.S. Fish Commission (o ministerio estadounidense de Pesca). Regresou por segunda vez en 1922.\nFixo carreira no Smithsoniano. En 1884 foi conservador auxiliar de aves; en 1889, conservador de r\u00e9ptiles; en 1899, conservador de r\u00e9ptiles e anfibios, e desde 1911, conservador de biolox\u00eda, posto que ocupou at\u00e9 a s\u00faa morte, a que quedara exento da xubilaci\u00f3n por decreto presidencial.\nPublicou m\u00e1is de 400 traballos cient\u00edficos sobre aves, r\u00e9ptiles, focas, e herpetolox\u00eda de Porto Rico, entre outros temas.\nDurante a s\u00faa viaxe \u00e1 illa de Bering quedou fascinado pola vida de Georg Wilhelm Steller, un naturalista do s\u00e9culo XVIII que, antes ca el, visitara a illa. Investigou a vida de Steller durante varias d\u00e9cadas, que culminou na s\u00faa \u00fanica publicaci\u00f3n non t\u00e9cnica, unha biograf\u00eda de Steller.\nAbreviatura.\nA abreviatura Stejneger empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "515742", "revid": "98629", "url": "https://gl.wikipedia.org/wiki?curid=515742", "title": "Illas do Comandante", "text": "As illas do Comandante, ou illas Komandorski, ou illas Komand\u00f3rskiye (en ruso, \u041a\u043e\u043c\u0430\u043d\u0434\u043e\u0301\u0440\u0441\u043a\u0438\u0435 \u043e\u0441\u0442\u0440\u043e\u0432\u0430\u0301; Komand\u00f3rskiye ostrov\u00e1) son un grupo de illas do \u00c1rtico, o grupo m\u00e1is occidental das illas Aleutianas, localizadas a 175 km ao leste da pen\u00ednsula de Kamchatka, en augas do mar de Bering.\nAdministrativamente pertencen ao krai de Kamchatka da Federaci\u00f3n de Rusia.\nXeograf\u00eda.\nAs illas do Comandante constit\u00faen o grupo m\u00e1is occidental das illas Aleutianas, a\u00ednda que estean separadas do resto da cadea por varios centos de quil\u00f3metros. O grupo consiste na illa de Bering (95 km por 15 km), a illa Medni (55 km por 5 km) e quince pequenas illas e illotes, a maior das cales son Toporkov Kamen (0,15 km\u00b2) e a illa Ariy, que est\u00e1n entre 3 e 13 km ao leste da illa de Bering. \nO seu relevo \u00e9 un pouco diverso, comprendendo monta\u00f1as moi pregadas, mesetas volc\u00e1nicas, socalcos e monta\u00f1as baixas. A s\u00faa orixe xeol\u00f3xica \u00e9 volc\u00e1nica: son antigos volc\u00e1ns, extintos hai moito tempo, que xurdiron no bordo da placa pac\u00edfica e a placa norteamericana. O punto m\u00e1is elevado \u00e9 o pico de Steller (755 m), na illa de Bering. O punto m\u00e1is alto na illa de Medny e o pico Stenjeger (647 m). \nO clima \u00e9 temperado e mar\u00edtimo, con frecuentes precipitaci\u00f3ns (220-240 d\u00edas/ano). Os frescos ver\u00e1ns son notoriamente neboentos.\nPoboaci\u00f3n.\nA \u00fanica localidade habitada permanente \u00e9 a aldea de Nikolskoye, no extremo noroeste da illa de Bering, cunha poboaci\u00f3n estimada de 750 habitantes en 2005. A poboaci\u00f3n est\u00e1 composta case na s\u00faa totalidade por rusos (dous terzos) e aleutas (u terzo). \nA maior\u00eda das illas, as\u00ed como gran parte do h\u00e1bitat marino adxacente (36 486,79 km\u00b2), forma parte da Reserva Natural das illas do Comandante\u00bb (\"Komandorsky Zapovednik\"). A econom\u00eda bas\u00e9ase principalmente na pesca, a recolecci\u00f3n de cogomelos, a administraci\u00f3n da Reserva Natural, o ecoturismo e os servizos p\u00fablicos.\nOs habitantes, rusos e aleutas cazan baleas e pescan peixes e outros animais mari\u00f1os.\nDisputas territoriais.\nDous grupos m\u00e1is pequenos de illotes rochosos cerca da illa Medny, as chamadas Rochas do le\u00f3n de Mar (\u0421\u0438\u0432\u0443\u0447\u0438\u0439 \u041a\u0430\u043c\u0435\u043d\u044c, \"Sivuchy Kamen\") e as Rochas da lontra mari\u00f1a (\u041a\u0430\u043c\u043d\u0438 \u0411\u043e\u0431\u0440\u043e\u0432\u044b\u0435, \"Kamni Bobrovyye\"), son considerados por algunhas persoas como territorio dos Estados Unidos Por\u00e9n, o goberno dos Estados Unidos non fai ningunha reclamaci\u00f3n das illas, e reco\u00f1\u00e9ceas como territorio ruso."}
{"id": "515743", "revid": "12452", "url": "https://gl.wikipedia.org/wiki?curid=515743", "title": "Doutoramento honoris causa", "text": ""}
{"id": "515744", "revid": "5863", "url": "https://gl.wikipedia.org/wiki?curid=515744", "title": "David Regades", "text": " \nDavid Regades Fern\u00e1ndez, nado en Vigo en 1973, \u00e9 un pol\u00edtico galego do PSdG-PSOE.\nTraxectoria.\n\u00c9 t\u00e9cnico especialista da rama Administrativa e Comercial na especialidade de Contabilidade e t\u00e9cnico en prevenci\u00f3n de riscos laborais. Membro das XSG. Tralas elecci\u00f3ns municipais de 2007 foi o xefe de gabinete de Abel Caballero como alcalde de Vigo. Tralas municipais de 2011 foi elixido concelleiro e pasou a encargarse das \u00e1reas de Fomento (anteriormente V\u00edas e Obras) e Contrataci\u00f3n no goberno de Caballero. Seguiu \u00e1 fronte de ditas \u00e1reas tralas municipais de 2015, pasando a ser tam\u00e9n deputado na Deputaci\u00f3n de Pontevedra, onde os socialistas lograron por primeira vez a presidencia e pasou a encargarse da \u00e1rea de Asistencia a Municipios. \nFoi elixido Secretario Provincial do PSdeG na Provincia de Pontevedra tras vencer nas primarias de decembro de 2017 ao redondel\u00e1n Eduardo Reguera, sendo ratificado no correspondente Congreso. Foi nomeado Delegado do Estado no Consorcio da Zona Franca de Vigo o 6 de xullo de 2018 polo goberno de Pedro S\u00e1nchez, renunciando aos seus cargos no concello e na deputaci\u00f3n. Dende a Zona Franca fixo diversas xesti\u00f3ns para a dinamizaci\u00f3n econ\u00f3mica non s\u00f3 de Vigo sen\u00f3n de municipios de toda a Provincia de Pontevedra. Compaxina este cargo coa Secretar\u00eda Provincial dos socialistas, \u00e1 fronte da cal o partido ga\u00f1ou as elecci\u00f3ns xerais, municipais e europeas de 2019, quedando ademais a poucos votos de lograla maior\u00eda absoluta na Deputaci\u00f3n de Pontevedra. No Congreso de febreiro de 2022 revalidou a Secretar\u00eda Provincial do partido."}
{"id": "515745", "revid": "5863", "url": "https://gl.wikipedia.org/wiki?curid=515745", "title": "David Regades Fern\u00e1ndez", "text": ""}
{"id": "515747", "revid": "1131", "url": "https://gl.wikipedia.org/wiki?curid=515747", "title": "Concepci\u00f3n P\u00e9rez", "text": ""}
{"id": "515748", "revid": "23204", "url": "https://gl.wikipedia.org/wiki?curid=515748", "title": "Kehys-Kainuu", "text": "A subrexi\u00f3n de Kehys-Kainuu (en fin\u00e9s \"Kehys-Kainuun seutukunta\") \u00e9 unha das d\u00faas subdivisi\u00f3ns da rexi\u00f3n de Kainuu. En 2017 ti\u00f1a unha poboaci\u00f3n de 21\u00a0804 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "515750", "revid": "85894", "url": "https://gl.wikipedia.org/wiki?curid=515750", "title": "Georg Galster", "text": "J\u00f8rgen Georg Castonier Galster, nado o 17 de maio de 1889 en Copengague e finado o 8 de setembro de 1983 en Hellerup, municipio de Gentofte, foi un numism\u00e1tico e historiador dinamarqu\u00e9s, vinculado \u00e1 Colecci\u00f3n Real de Moedas e Medallas de Dinamarca.\nTraxectoria.\nGeorg Galster era fillo dos comerciantes Harald August Galster (1838-1924) e Elise Marie Bidstrup (1869-1937). \nEn 1906 comezou a s\u00faa educaci\u00f3n secundaria na escola \"Eftersl\u00e6gten\" e a continuaci\u00f3n accedeu \u00e1 Universidade de Copenhague, onde en 1913 se graduou en Historia, Lat\u00edn e Lingua Dinamarquesa. Un dos seus profesores nesa \u00e9poca, Johannes Steenstrup, favorec\u00e9ralle xa en 1910 o seu ingreso como asistente na Colecci\u00f3n Real de Moedas e Medallas, coa intenci\u00f3n de que fose adquirindo os co\u00f1ecementos numism\u00e1ticos necesarios da man do seu director, P. C. Hauberg, para se converter no sucesor deste. De feito, logo da dimisi\u00f3n de Hauberg en 1920, Galster asumiu a direcci\u00f3n da colecci\u00f3n e en 1959 foi nomeado inspector xefe.\nLogo da s\u00faa xubilaci\u00f3n en 1959 continuou coas s\u00faas investigaci\u00f3ns numism\u00e1ticas durante varios anos e mesmo, ata 1980, tivo unha oficina no Museo Nacional de Dinamarca. Destaca, entre outras, a s\u00faa contribuci\u00f3n ao co\u00f1ecemento dos chamados \"dirhems Kufi\", aparecidos en diversos achados en Dinamarca.\nNo relativo \u00e1 s\u00faa vida familiar, Galster casou con Emma Adrienne Johnsen o 15 de agosto de 1922, con quen tivo un fillo (Gert Harald) e unha filla (Gertrud). \nGeorg Galster finou como consecuencia dun infarto o 8 de setembro de 1983 e foi soterrado no cemiterio de Mariebjerg, en Gentofte.\nReco\u00f1ecementos.\nEntre os diversos reco\u00f1ecementos acadados por Galster ao longo da s\u00faa carreira c\u00f3mpre salientar a s\u00faa elecci\u00f3n en 1949 como membro da Real Sociedade Dinamarquesa para a Historia Patria e o doutoramento \"honoris causa\" pola Universidade de Lund en 1959. O ano seguinte foi nomeado membro honorario da Asociaci\u00f3n Numism\u00e1tica Dinamarquesa. Ademais, foi membro das sociedades numism\u00e1ticas de diversos pa\u00edses, como Austria, os Pa\u00edses Baixos, os Estados Unidos, o Reino Unido e os pa\u00edses n\u00f3rdicos."}
{"id": "515751", "revid": "65337", "url": "https://gl.wikipedia.org/wiki?curid=515751", "title": "G. Galster", "text": ""}
{"id": "515752", "revid": "65337", "url": "https://gl.wikipedia.org/wiki?curid=515752", "title": "Galster, Georg", "text": ""}
{"id": "515753", "revid": "65337", "url": "https://gl.wikipedia.org/wiki?curid=515753", "title": "Galster, G.", "text": ""}
{"id": "515754", "revid": "23204", "url": "https://gl.wikipedia.org/wiki?curid=515754", "title": "Jos\u00e9 Horacio G\u00f3mez", "text": "Jos\u00e9 Horacio G\u00f3mez, nado en Monterrey o 26 de decembro de 1951, \u00e9 un arcebispo cat\u00f3lico, te\u00f3logo, fil\u00f3sofo, cient\u00edfico, contable, e Doutor en Belas Artes, mexicano-estadounidense.\nNo ano 1978 foi ordenado sacerdote do Opus Dei. Exerceu o seu ministerio sacerdotal en Espa\u00f1a, M\u00e9xico e Estados Unidos. Entre os anos 2001 e 2004 foi bispo auxiliar de Denver e bispo titular de Belali. Entre 2004 e 2010, foi arcebispo de San Antonio de Texas, e desde 2011 \u00e9 arcebispo dos \u00c1nxeles. Foi membro da Pontificia Comisi\u00f3n para Am\u00e9rica Latina e actualmente pertence ao Pontificio Consello para as Comunicaci\u00f3ns Sociais, na Curia Romana. \u00c9 o presidente da Conferencia Episcopal dos Estados Unidos desde novembro de 2019.\nPrimeiros anos e formaci\u00f3n.\nNado o 26 de decembro de 1951 na cidade mexicana de Monterrey, realizou os seus estudos secundarios no Instituto Tecnol\u00f3xico e de Estudos Superiores de Monterrey. Na Universidade Nacional Aut\u00f3noma de M\u00e9xico obtivo o t\u00edtulo de grao de Bachelor of Science e Bachelor of Arts e tam\u00e9n se licenciou en Contabilidade e Filosof\u00eda at\u00e9 o ano 1975. Uniuse como membro do Opus Dei (Prelatura da Santa Cruz e Opus Dei) durante estes anos.\nFoi vivir a Espa\u00f1a no ano 1975. Licenciouse en Teolox\u00eda pola Universidade de Navarra, en 1978, co sostemento econ\u00f3mico do Centro Acad\u00e9mico Romano Fundaci\u00f3n (CARF).\nSacerdocio.\nO cardeal Franz K\u00f6nig ordenouno sacerdote do Opus Dei, o 15 de agosto do 1978, no Santuario de Torreciudad. En 1980 volveu \u00e1 Universidade de Navarra onde obtivo o t\u00edtulo de Doutor de Teolox\u00eda Sacra.\nTraballou como sacerdote en Espa\u00f1a tras finalizar os seus estudos universitarios, e logo volveu a M\u00e9xico, onde estivo ao cargo de diferentes parroquias. No ano 1987 trasladouse aos Estados Unidos. Ata 1999, traballou nas tarefas pastorais da parroquia da Residencia da nosa Se\u00f1ora da Graza de San Antonio (Texas). Durante este per\u00edodo axudou na Arquidi\u00f3cesis de Galveston-Houston. Obtivo a cidadan\u00eda estadounidense no ano 1995.\nNo ano 1991, converteuse nun representante rexional da Asociaci\u00f3n Nacional de Sacerdotes Hispanos e Latinoamericanos. En 1995 chegou a ser o seu presidente; entre os anos 1999 e 2001, foi o seu director executivo. \nFoi membro xeral do Consello de Administraci\u00f3n do Consello Nacional Cat\u00f3lico do Ministerio Hispano entre os anos 1997 e 1998; foi tesoureiro en 1999. No mesmo ano, levou a cabo a formaci\u00f3n do Centro San Juan Diego para a Familia e a Pastoral da Sa\u00fade, onde se ofrece acollida aos inmigrantes en Denver (Colorado).\nTam\u00e9n en 1999, converteuse en vigairo do Opus Dei en Texas. No ano 2000, xunto ao cardeal Norberto Rivera Carreira fundaron o Seminario Hispano de Santa Mar\u00eda de Guadalupe de M\u00e9xico, D. F.\nCarreira episcopal.\nFoi nomeado bispo auxiliar da arquidiocese de Denver e bispo titular de Belali polo papa Xo\u00e1n Paulo II, o 23 de xaneiro de 2001. O arcebispo Charles Joseph Chaput (O.F.M. Cap.), tendo como co-consagrantes aos bispos Joseph Anthony Fiorenza e Javier Echevarr\u00eda Rodr\u00edguez, concedeulle a consagraci\u00f3n episcopal o 26 de marzo dese ano.\nArcebispo de San Antonio.\nEn sucesi\u00f3n de Mons. Patrick Flores, foi nomeado Arcebispo da Arquidiocese de San Antonio, o 29 de decembro de 2004.\nA revista Time elixiuno como un dos 25 hispanos m\u00e1is influentes nos Estados Unidos en 2005 e, en 2007, foi inclu\u00eddo na lista de hispanos notables residentes no pa\u00eds pola CNN. No 2006, participou na creaci\u00f3n da Asociaci\u00f3n Cat\u00f3lica de L\u00edderes Latinos (CALL). \nFoi nomeado conselleiro da Pontificia Comisi\u00f3n para Am\u00e9rica Latina e foi membro da Xunta de S\u00edndicos da Universidade Cat\u00f3lica de Am\u00e9rica, na Curia Romana. Pasou a ser membro da Conferencia Episcopal Estadounidense, da cal foi presidente da Subcomisi\u00f3n para a Igrexa en Am\u00e9rica Latina, presidente electo da Comisi\u00f3n de Migraci\u00f3n e pertence ao Comit\u00e9 de Doutrina.\nArcebispo dos \u00c1nxeles.\nFoi nomeado arcebispo coadjutor da arquidiocese dos \u00c1nxeles o 6 de abril de 2010 e, o 1 de marzo de 2011, foi nomeado polo papa Bieito XVI como novo arcebispo desa mesma arquidiocese, en sucesi\u00f3n do cardeal Roger Michael Mahony. \u00c9 o primeiro bispo hispano de m\u00e1is alto rango nos Estados Unidos. \nEn outubro de 2012, foi nomeado polo papa Bieito XVI para ser un dos representantes no S\u00ednodo dos bispos sobre a nova evanxelizaci\u00f3n, por considerarse moi din\u00e1mico e diverso cultural, etnicamente e racialmente. O 24 de novembro do mesmo ano foi nomeado membro do Pontificio Consello para as Comunicaci\u00f3ns Sociais."}
{"id": "515756", "revid": "23204", "url": "https://gl.wikipedia.org/wiki?curid=515756", "title": "Hydrurga leptonyx", "text": "Hydrurga leptonyx \u00e9 a segunda especie m\u00e1is grande de foca do ant\u00e1rtico (s\u00f3 por detr\u00e1s de \"Mirounga leonina\"). O seu \u00fanico depredador \u00e9 a candorca. Alim\u00e9ntanse dunha ampla gama de presas, inclu\u00edndo cefal\u00f3podos, outros pinn\u00edpedes, krill, paxaros e peixes. \u00c9 a \u00fanica especie do x\u00e9nero Hydrurga. Os seus parentes m\u00e1is achegados son \"Ommatophoca rossii\", \"Lobodon carcinophaga\" e \"Leptonychotes weddellii\", que xuntos son co\u00f1ecidos como a tribo de focas Lobodontini. O nome \"hydrurga\" quere dicir \"traballador da auga\" e \"leptonyx\" \u00e9 o termo grego para \"gadoupa pequena\"."}
{"id": "515758", "revid": "7523", "url": "https://gl.wikipedia.org/wiki?curid=515758", "title": "L\u00e9o Westermann", "text": "L\u00e9o Joseph Paul Westermann, nado o 24 de xullo de 1992 en Haguenau, \u00e9 un xogador franc\u00e9s de baloncesto profesional.\nTraxectoria profesional.\nO 12 de xullo de 2019, Westermann asinou co Fenerbah\u00e7e SK da Basketbol S\u00fcper Ligi turca. O 22 de decembro de 2020, o Fenerbah\u00e7e decidiu prescindir de Westermann.\nO 6 de xaneiro de 2021, Westermann asinou co FC Barcelona da Liga ACB ata xu\u00f1o de 2022.\nO 5 de agosto de 2022, anunciouse a fichaxe de Westermann por unha tempada co Obradoiro CAB da Liga ACB."}
{"id": "515759", "revid": "23204", "url": "https://gl.wikipedia.org/wiki?curid=515759", "title": "Hydrurga", "text": ""}
{"id": "515761", "revid": "1822", "url": "https://gl.wikipedia.org/wiki?curid=515761", "title": "Musa", "text": ""}
{"id": "515762", "revid": "19415", "url": "https://gl.wikipedia.org/wiki?curid=515762", "title": "A Ra\u00ed\u00f1a Lupa", "text": "A Ra\u00ed\u00f1a Lupa \u00e9 unha \u00f3pera en tres actos con m\u00fasica de Fernando V. Arias e libreto en galego de Xo\u00e1n P\u00e9rez sobre a lenda da Ra\u00ed\u00f1a Lupa."}
{"id": "515767", "revid": "1131", "url": "https://gl.wikipedia.org/wiki?curid=515767", "title": "Alba Rozas Arceo", "text": "Alba Rozas Arceo, nada en Lal\u00edn en 1988, \u00e9 unha profesora, investigadora, escritora e editora galega.\nTraxectoria.\nLicenciada en Filolox\u00eda Galega e Filolox\u00eda Hisp\u00e1nica pola Universidade de Santiago de Compostela. Doutora en Estudos da Literatura e a Cultura na \u00e1rea de Teor\u00eda da Literatura e Literatura Comparada. Foi bolseira predoutoral do proxecto \"A proxecci\u00f3n do lugar: Compostela no seu imaxinario xeoliterario. Sistemas de Informaci\u00f3n Xeogr\u00e1fica e Humanidades Espaciais\" da USC. Participou nos proxectos de investigaci\u00f3n \"Informes de Literatura e Investigaci\u00f3n en Literatura Infantil e Xuvenil\" do Centro Ram\u00f3n Pi\u00f1eiro e na Rede tem\u00e1tica de investigaci\u00f3n \"Las literaturas Infantiles y Juveniles en el Marco Ib\u00e9rico e Iberoamericano (LIJMI)\". \u00c9 lectora de galego da Universidade de Salamanca dende 2020."}
{"id": "515769", "revid": "89787", "url": "https://gl.wikipedia.org/wiki?curid=515769", "title": "Enric Casasses", "text": "Enric Casasses i Figueres, nado en Barcelonao, 9 de marzo de 1951, \u00e9 un poeta e tradutor catal\u00e1n. Tam\u00e9n destaca noutros x\u00e9neros como o ensaio, o ensaio po\u00e9tico, o xornalismo, o drama e a narrativa. O seu nome \u00e9 simplemente Enric Casasses, a\u00ednda que \u00e1s veces tam\u00e9n asina cun pseud\u00f3nimo. O 8 de xu\u00f1o de 2020, recibir\u00eda o Premio de Honra das Letras Catal\u00e1s nun evento que se pospuxo ata o 20 de outubro do mesmo ano debido \u00e1 pandemia COVID-19.\nTraxectoria.\nFillo do qu\u00edmico e poeta Enric Casassas i Sim\u00f3 e tam\u00e9n da qu\u00edmica Pepita Figueras i Cros, irm\u00e1n da tradutora Anna Casassas e da dese\u00f1adora gr\u00e1fica Maria Casassas, neto do pedagogo Enric Casassas i Cant\u00f3, criouse principalmente entre Barcelona e a Escala, de onde v\u00e9n a nai.\nLevou unha vida moi n\u00f3made: viviu en Barcelona, \u200b\u200bL'Escala, Tenerife, Montpellier, Nottingham, Llucma\u00e7anes, Berl\u00edn e finalmente, en 1997, volveu a Barcelona.\nObra literaria.\nOs seus primeiros libros datan de principios dos 70 e co paso do tempo foi ga\u00f1ando reco\u00f1ecemento no panorama po\u00e9tico catal\u00e1n. Na p\u00e1xina da Biblioteca Virtual de Joan Llu\u00eds Vives faise esta valoraci\u00f3n: \"\u00e9 un dos innovadores m\u00e1is interesantes da creaci\u00f3n po\u00e9tica dos \u00faltimos anos. Ten unha produci\u00f3n moi heterox\u00e9nea e extensa, na que soubo adaptarse \u00e1s s\u00faas necesidades expresivas, dun xeito orixinal, influencias literarias tan dispares como a poes\u00eda medieval e o verso libre. Actualmente est\u00e1 experimentando con formas inventadas\".\nA s\u00faa obra p\u00f3dese considerar transgresora, mentres que os seus espectaculares recitais contribu\u00edron \u00e1 experiencia da poes\u00eda f\u00f3ra dos libros. Caracter\u00edzase por usar unha poes\u00eda moi sonora, xogando con fonemas. Normalmente as s\u00faas creaci\u00f3ns bas\u00e9anse nunha idea espec\u00edfica para transformala e darlle unha visi\u00f3n particular. Mostra influencias moi heterox\u00e9neas; da poes\u00eda medieval ao surrealismo, pasando polo Renacemento e o Barroco. O cr\u00edtico Manuel Guerrero i Brullet consid\u00e9rao herdeiro \"do verbo poderoso de autores como Salvat-Papasseit, Foix, Joan Brossa i Cuervo, Vinyoli ou Ferrater\". O propio Casasses confesou ser afluente e admirador de autores como V\u00edctor Catal\u00e0, Merc\u00e8 Rodoreda e Fages de Climent. \nO seu primeiro libro, titulado \"La bragueta encallada\", publicouse en 1973. Durante os anos seguintes continuou escribindo, pero non foi ata 1991 cando publicou o seu segundo traballo, titulado \"La cosa aquella\", que recibiu o premio Cr\u00edtica Serra d'Or. En 1993, a obra \"No hi \u00e9rem\" recibiu o premio da cr\u00edtica de poes\u00eda catal\u00e1. \u00c9 ent\u00f3n cando comeza a ter m\u00e1is fama. Tam\u00e9n \u00e9 necesario ter en conta obras escritas en prosa, que son colecci\u00f3ns de colaboraci\u00f3ns en xornais ou noutras publicaci\u00f3ns, a\u00ednda que tam\u00e9n se incorporan textos in\u00e9ditos. \u00c9 o caso de \"El poble del costat\". A forza dos textos, tanto no que se di como en como se di, chama a atenci\u00f3n ao lector. Algunhas das publicaci\u00f3ns nas que colabora ou colaborou son as revistas artesanais \"Foragitats. Art i poesia\" (da colecci\u00f3n \"foragitats per dintre\") e \"P\u00e8l capell, exili interior\" (Calonge de Mallorca i Barcelona), entre outras.\nEn 2012 foi galardoado co Premio Nacional de Literatura, concedido pola Generalitat de Catalunya. O xurado destacou a s\u00faa contribuci\u00f3n decisiva a renovar e enriquecer o panorama da l\u00edrica catal\u00e1 contempor\u00e1nea.\nObras.\nEdici\u00f3ns literarias.\nEdici\u00f3ns a cargo do autor:\nColaboraci\u00f3ns.\nEnric Casasses colaborou en innumerables acci\u00f3ns, recitais e proxectos culturais, entre outros:"}
{"id": "515771", "revid": "5863", "url": "https://gl.wikipedia.org/wiki?curid=515771", "title": "Fay Wray", "text": "Vina Fay Wray, nada en Alberta o 15 de setembro de 1907 e finada en Nova York o 8 de agosto de 2004, foi unha actriz canadense que desenvolveu a s\u00faa carreira nos Estados Unidos e adquiriu reco\u00f1ecemento internacional pola s\u00faa interpretaci\u00f3n do papel principal de \"King Kong\" (1933). Destacou como actriz en filmes de terror que lle valeron o alcume de \u00abA Ra\u00ed\u00f1a do Berro\u00bb.\nDespois de lograr breves papeis cinematogr\u00e1ficos, ga\u00f1ou a atenci\u00f3n da prensa p\u00fablica cando foi seleccionada como unha das WAMPAS Baby Stars. Isto levou a que Wray fose contratada por Paramount Pictures, coa que realizou m\u00e1is dunha ducia de filmes, entre eles \"The Wedding March\" (1928), o seu primeiro papel como protagonista.\nDespois de abandonar a Paramount, asinou contratos con diferentes compa\u00f1\u00edas cinematogr\u00e1ficas que inicialmente a lanzaron como actriz de filmes de terror; durante esa etapa, destacou polas s\u00faas interpretaci\u00f3ns en \"The Bowery\" (1933) e \"Viva Villa!\" (1934), ambas protagonizadas por Wallace Beery.\nPara RKO Radio Pictures, protagonizou o seu filme m\u00e1is representativo, \"King Kong\". Tralo \u00e9xito deste, Wray apareceu no cinema e na televisi\u00f3n con personaxes importantes ata a s\u00faa retirada definitiva como actriz en 1980. En total participou en preto de 100 filmes, tanto mudos como sonoros.\nTraxectoria.\nInfancia e mocidade.\nA familia de Wray ti\u00f1a orixes mormoas e era descendente do colono William Pynchon, fundador da cidade de Springfield, Massachusetts. Naceu nun rancho pr\u00f3ximo a Cardston, Alberta, no Canad\u00e1, cuarta dos seis fillos de Joseph Heber Wray (1861-1930), proveniente de Kingston upon Hull, Yorkshire, e Elvina Marguerite Jones (1870-1938), orixinaria de Salt Lake City, Utah. A s\u00faa familia regresou aos Estados Unidos cando Fay contaba con tres anos e trasladouse a Salt Lake City en 1912, e posteriormente a Lark, Utah, en 1914. En 1919, cando os seus pais se separaron, Fay e os seus irm\u00e1ns volveron coa s\u00faa nai a Salt Lake City debido \u00e1 epidemia de gripe estendida a fianis da primeira guerra mundial que lle custou a vida a unha das irm\u00e1s de Fay en 1918. M\u00e1is tarde traslad\u00e1ronse a California, onde Fay asistiu \u00e1 Hollywood High School.\nComezos da carreira.\nEn 1923, Wray apareceu no seu primeiro filme cando debutou con apenas dezaseis anos nunha curtametraxe hist\u00f3rica patrocinada por un xornal local. Ao longo da d\u00e9cada de 1920, conseguiu o papel principal no filme mudo \"The Coast Patrol\" (1925) as\u00ed como outros breves traballos para os estudos de Hal Roach, en que permaneceu seis meses (despois de traballar brevemente cos estudos Century).\nEn 1926, a Western Association of Motion Picture Advertisers, unha organizaci\u00f3n estadounidense de cinema, seleccionou a Wray como unha das WAMPAS Baby Stars, un grupo de mulleres escollidas por seren as m\u00e1is prometedoras do panorama cinematogr\u00e1fico do momento. A actriz atop\u00e1base nese momento baixo contrato de Universal Studios, na s\u00faa maior\u00eda como coprotagonista de westerns de baixo orzamento.\nO ano seguinte asinou un contrato con Paramount Pictures para realizar unha serie de filmes xunto a Gary Cooper e Jack Holt, das que destacou \"The Texan\" (1930). En 1928, o director Erich von Stroheim seleccionouna para encabezar o elenco feminino principal do filme \"The Wedding March\", estreado por Paramount tras unha rodaxe extensa e dif\u00edcil que destacou polo seu alto orzamento e os valores de produci\u00f3n. A\u00ednda que foi un fracaso financeiro, deulle o seu primeiro papel como protagonista. O melodrama foi dirixido e protagonizado por von Stroheim no papel dun pr\u00edncipe vien\u00e9s incapaz de escoller entre a muller que amaba (Wray no papel de Mitzi) por unha rapariga rica que pod\u00eda asegurar o seu futuro. A actriz comentou a \"The Guardian\" en 1998: \u00abNunca tiven outro director tan xenial como Stroheim... O seu talento era unha capacidade infinda polo coidado dos detalles... E a\u00ednda que se trataba dun filme mudo, insistiu en que os actores deb\u00edan dicir li\u00f1as precisas\u00bb. A actriz sempre creu que se continuase a traballar con von Stroheim, a s\u00faa carreira tomar\u00eda un rumbo e unha calidade distintas. Asombrouse cos seus m\u00e9todos de traballo e chegou a estar namorada del, mais cando comezou a demostrar os seus sentimentos, as insinuaci\u00f3ns de von Stroheim intimid\u00e1rona. Permaneceu en Paramount ata 1929 para realizar m\u00e1is dunha ducia de filmes e mesmo continuou a traballar durante a transici\u00f3n do cinema mudo ao sonoro.\nFilmes de terror e \"King Kong\".\nDespois de abandonar a Paramount, Wray asinou contratos con varias compa\u00f1\u00edas cinematogr\u00e1ficas. Foi baixo estes acordos cando foi lanzada como actriz de filmes de terror, como en \"The Vampire Bat\" (1933), \"Doctor X\" (1932) ou \"Mystery of the Wax Museum\" (1933), que lle valeron o alcume de \u00aba Ra\u00ed\u00f1a do Berro\u00bb. Con todo, os seus filmes m\u00e1is destacados estre\u00e1ronse cando traballou baixo o selo da RKO Radio Pictures. O seu primeiro filme para esta compa\u00f1\u00eda foi \"The Most Dangerous Game\" (1932), unha adaptaci\u00f3n da historia breve de Richard Connell coprotagonizada por Joel McCrea. As tomas \u2014na s\u00faa maior\u00eda pola noite\u2014 foron realizadas nos mesmos estudos empregados durante o d\u00eda para as secuencias da Illa Caveira de \"King Kong\". Wray e Robert Armstrong participaron en ambos os filmes.\n\"The Most Dangerous Game\" foi seguido polo filme m\u00e1is lembrado de Wray, \"King Kong\", estreado no Radio City Music Hall e no Roxy Theatre. De acordo con Wray, Jean Harlow era a actriz escollida inicialmente por RKO pero non estivo dispo\u00f1ible debido a que MGM a puxera baixo contrato exclusivo durante a preproduci\u00f3n do filme. O director Merian C. Cooper ofreceulle a Wray facer o papel de Ann Darrow, a cativa de Kong, cun soldo de 10\u00a0000 d\u00f3lares por dez semanas de traballo. A actriz lembrou como Cooper \u00abchamoume \u00e1 s\u00faa oficina e mostroume bosquexos dunha selva. Despois d\u00edxome: \"Vas traballar co gal\u00e1n m\u00e1is alto e escuro de Hollywood\". Ben, eu pensei que me falaba de Clark Gable. Por\u00e9n, despois mostroume o debuxo dun simio xigantesco, do tama\u00f1o do edificio do Empire State, e d\u00edxome: \"Este \u00e9 o teu gal\u00e1n\"\u00bb. O filme foi un \u00e9xito comercial e Wray, que s\u00f3 viu King Kong catro veces, sentiuse orgullosa de que o seu labor salvase RKO da bancarrota. O filme recadou 90\u00a0000 d\u00f3lares durante os catro primeiros d\u00edas, unha cifra sumamente elevada se se ten en conta que os Estados Unidos estaban a se restablecer da crise de 1929 e as entradas cinematogr\u00e1ficas custaban 15 centavos. O filme permaneceu ligado por sempre \u00e1 carreira de Wray, que ademais foi eloxiada pola cr\u00edtica pola s\u00faa combinaci\u00f3n de sensualidade, vulnerabilidade e capacidade para berrar.\nNo filme Wray interpretou a Ann Darrow, unha actriz desempregada que acepta un traballo cunha empresa de cine que se dirixe a filmar nunha illa misteriosa. King Kong \u00e9 o xigantesco simio que habita na illa e se sente atra\u00eddo pola actriz, motivo polo que a secuestra. Unha vez trasladado a Nova York, morre no alto do Empire State. Con todo, Wray sempre foi consciente de que ser\u00eda lembrada pola culminaci\u00f3n do filme en que o simio xigante a eleva \u00e1 parte superior do edificio, col\u00f3caa suavemente sobre unha cornixa, arremete con furia aos avi\u00f3ns de combate que o criban a balazos para finalmente caer morto dende o ra\u00f1aceos.\nWray lembrou que a parte m\u00e1is perigosa da rodaxe de \"King Kong\" foi cando sentiu que estaba a piques de caer debido \u00e1 tendencia da man do gorila xigante a afrouxar as s\u00faas mans mentres estaba suspendida moi por riba dos estudos de filmaci\u00f3n. Nesa escena implorou ao director Merian C. Cooper que a baixase ao chan para descansar uns minutos antes de ser asegurada unha vez m\u00e1is na man e elevala de novo.\nDoutra banda, Wray pasou un d\u00eda enteiro gravando de forma adicional berros estridentes e lastimosos que un editor inseriu posteriormente na banda sonora e que mesmo foron empregados para outros filmes de terror. Ao preguntarlle como foi capaz de reproducir eses berros, respondeu: \u00abF\u00edxenme crer a min mesma que a esperanza de rescate m\u00e1is pr\u00f3xima posible estaba polo menos a unha milla de distancia\u00bb.\nWray manifestou nunha entrevista de 1993 que chegou a sentir que Kong \u00abfoi algo moi especial para moitos, pero tam\u00e9n para min. A\u00ednda que ti\u00f1a unha forza tremenda e o poder de destru\u00edr, alg\u00fan tipo de instinto f\u00edxolle apreciar o que v\u00eda como tan fermoso\u00bb. Tam\u00e9n manifestou que o filme \u00abpode afectar os homes de todas as idades. Recentemente, un neno de 6 anos de idade, d\u00edxome: \"Estiven esperando a metade da mi\u00f1a vida para co\u00f1ecela\"\u00bb. Nunha entrevista de 1987, Wray confesou que recibira un gui\u00f3n para interpretar un pequeno papel no \"remake\" de 1976 de \"King Kong\", en que Jessica Lange era a protagonista. O columnista Roderick Mann manifestou o mesmo ano que \u00abo King Kong orixinal era tan extraordinario, tan cheo de imaxinaci\u00f3n e efectos especiais que nunca ser\u00e1 igualado\u00bb.\nCarreira posterior.\nWray probou a escribir obras teatrais en 1939 e colaborou con Sinclair Lewis na peza \"Angela is 21\", que foi adaptada para o cinema por Universal como This Is the Life en 1944, mais o seu esforzo apenas tivo un lixeiro \u00e9xito. O mesmo ocorreu cando protagonizou en Broadway \"Nikki\" e \"The Brown Danube\" en 1931 ou cando apareceu en \"Golden Wings\" e \"Mr. Big\" en 1941. Seguiu a ser protagonista de varios filmes, a\u00ednda que na d\u00e9cada de 1940 as s\u00faas aparici\u00f3ns se fixeron menos frecuentes. Retirouse da interpretaci\u00f3n en 1942 despois de contraer matrimonio en segundas nupcias. Con todo, debido a alg\u00fans problemas econ\u00f3micos, continuou a s\u00faa carreira como actriz durante o seguintes tres d\u00e9cadas, en que traballou no cinema e de forma frecuente na televisi\u00f3n.\nWray foi escollida para a comedia de situaci\u00f3n producida por ABC durante 1953-54, \"The Pride of the Family\", no papel de Catherine Morrison. Paul Hartman interpretou o seu marido, Albie Morrison, mentres que Natalie Wood e Robert Hyatt interpretaron os seus fillos, Ann e Junior Morrison respectivamente. Tam\u00e9n apareceu en tres episodios do drama xudicial \"Perry Mason\", o primeiro dos cales, \"The Case Of The Prodigal Parent\", sa\u00edu ao aire o 7 de xu\u00f1o de 1958. Un ano despois interpretou a Tula Marsh no episodio \"The Second Happiest Day\" da serie antol\u00f3xica \"Playhouse 90\" da CBS. No mesmo ano interveu no episodio de \"Alfred Hitchcock Presents\" titulado \"The Morning After\".\nEn 1960 apareceu como Clara no episodio \"Who Killed Cock Robin?\" da serie de detectives da ABC, \"77 Sunset Trip\". En 1963 interpretou a Mrs. Brubaker no episodio \"You're So Smart, Why Can't You Be Good?\" de \"The Eleventh Hour\", un drama m\u00e9dico sobre a psiquiatr\u00eda producido por NBC. Terminou a s\u00faa carreira como actriz co telefilme \"Gideon's Trumpet\" (1980) con Henry Fonda a\u00ednda que continuou a escribir obras de teatro que se produciron en teatros rexionais.\nEn 1989 publicou unha autobiograf\u00eda titulada \"By the Other Hand\". Durante os seus \u00faltimos anos, Wray continuou a realizar aparici\u00f3ns p\u00fablicas e mantivo unha vida activa para a s\u00faa idade, ata o punto de que con noventa anos conduc\u00eda o seu autom\u00f3bil. Foi as\u00ed como o director James Cameron se achegou para ofrecerlle o papel de Rose Calvert en \"Titanic\" (1997), con Kate Winslet na versi\u00f3n nova da personaxe. Por\u00e9n, Wray, que ent\u00f3n ti\u00f1a noventa anos, rexeitou o papel alegando que \u00abser\u00eda unha experiencia tortuosa\u00bb. O rol foi outorgado a Gloria Stuart, tres anos m\u00e1is nova que Wray. \"Titanic\" obtivo once premios \u00d3scar e posteriormente Stuart dixo que era unha das poucas actrices que \u00abestaba dispo\u00f1ible, non era alcoh\u00f3lica, reum\u00e1tica, nin se estaba esboroando\u00bb. Wray foi convidada especial na 70.\u00aa edici\u00f3n dos premios da Academia, onde o presentador da cerimonia, Billy Crystal, a anunciou como \u00aba beleza que cativou a besta\u00bb. Foi a \u00fanica actriz de Hollywood dos anos 1920 que estivo presente esa noite. En xaneiro de 2003, con 95 anos, Wray asistiu ao Festival Internacional de Cine de Palm Beach para alentar o documental de Rick McKay en que participara, Broadway: The Golden Age, polo que foi galardoada cun premio Legend in Film. Durante a s\u00faa etapa final tam\u00e9n visitou o edificio Empire State con frecuencia; en 1991 foi a convidada de honra no 60.\u00ba aniversario da construci\u00f3n e tam\u00e9n en maio de 2004, menos de tres meses antes da s\u00faa morte. A actriz escribiu nas s\u00faas memorias: \u00abDoutra banda, cada vez que chego a Nova York e vexo o perfil da cidade e a exquisita silueta do Empire State, o meu coraz\u00f3n latexa con maior rapidez. En realidade, g\u00fastame esa sensaci\u00f3n\u00bb. A s\u00faa \u00faltima aparici\u00f3n p\u00fablica tivo lugar en xu\u00f1o de 2004 durante unha celebraci\u00f3n no restaurante Sardi na cidade de Nova York despois da estrea do filme documental en que participara.\nMorte.\nEn 2004, o director Peter Jackson ofreceulle realizar un pequeno cameo no remake de \"King Kong\" que dirixiu en 2005. Wray reuniuse con Naomi Watts, que \u00eda interpretar o papel de Ann Darrow, e declinou cortesmente a proposta. Con todo, animou a Watts borbori\u00f1\u00e1ndolle: \u00abAnn Darrow est\u00e1 en boas mans\u00bb. Antes de que comezase a rodaxe, Wray faleceu de causas naturais mentres durm\u00eda o 8 de agosto de 2004 no seu apartamento da Quinta Avenida de Manhattan aos 96 anos. O seu amigo Rick McKay dixo que se esvaeceu silenciosamente coma se fose durmir\u00bb. Foi enterrada no Hollywood Forever Cemetery en California.\nDous d\u00edas despois da s\u00faa morte, as luces do Empire State foron apagadas durante quince minutos na s\u00faa memoria.\nVida persoal.\nWray casou tres veces, cos escritores John Monk Saunders (1897-1940) e Robert Riskin (1897-1955) e o neurocirurxi\u00e1n Sanford Rothenberg (1919-1991). Tivo tres fillos nos seus dous primeiros matrimonios: Susan Saunders (n. 1936), Robert Riskin Jr. (n. 1943, propietario da tenda de guitarras McCabe) e Victoria Riskin (n. 1946, presidenta do Writers Guild of America, West). Tam\u00e9n mantivo un longo romance con Clifford Odets e foi cortexada por Sinclair Lewis.\nO seu primeiro esposo, John M. Saunders, foi guionista dos filmes \"Wings\" e \"The Dawn Patrol\". Estiveron casados dende 1928 a 1939 e confesou que \u00abti\u00f1a esta cuesti\u00f3n na s\u00faa vida de vivir perigosamente e morrer nova\u00bb. Saunders era mullereiro, alcoh\u00f3lico e drogadicto. Wray divorciouse despois de que lle inxectase drogas mentres durm\u00eda. Finalmente Saunders vendeu a s\u00faa casa e os seus mobles, gardou os cartos e desapareceu por un tempo coa filla pequena de ambos, Susan, que foi recuperada m\u00e1is tarde por Wray nun hotel neoiorquino. Durante os once anos que permaneceron casados, cada un ga\u00f1ou medio mill\u00f3n de d\u00f3lares mais nada quedou deles. Saunders aforcouse en 1940 tras un per\u00edodo de enfermidade.\nO seu segundo marido, Robert Riskin, co que estivo casada dende 1942 a 1955, escribiu as comedias de Frank Capra \"It Happened One Night\" e \"Mr. Deeds Goes to Town\". En 1950, Riskin padeceu unha seria apoplex\u00eda e debeu ser internado nun sanatorio, per\u00edodo en que Wray o acompa\u00f1ou ata a s\u00faa morte cinco anos despois.\nDurante a s\u00faa estad\u00eda en California, cando Wray contaba con 14 anos, estivo acompa\u00f1ada durante un breve lapso polo mozo dunha das s\u00faas irm\u00e1s, o fot\u00f3grafo William Mortensen (1897-1965), quen lle confesou o seu amor e manifestoulle que ti\u00f1a sentimentos firmes por ela que non experimentara nunca coa s\u00faa irm\u00e1. Nunha ocasi\u00f3n, Mortensen tomou fotograf\u00edas art\u00edsticas de Wray na praia e estas chegaron \u00e1 s\u00faa nai, Elvina, que chegou alporizada a California para esixir unha explicaci\u00f3n. Un dos irm\u00e1ns de Wray, Joseph, foi internado nun sanatorio debido a un trastorno mental pero escapouse e suicidouse lanz\u00e1ndose \u00e1s v\u00edas do tranv\u00eda en Stockton, California, o 4 de xu\u00f1o de 1928. Os seus outros irm\u00e1ns foron Victor, Richard, Vaida e Willow.\nWray converteuse en cidad\u00e1 naturalizada dos Estados Unidos a principios da d\u00e9cada de 1930. Na s\u00faa autobiograf\u00eda, \"By the Other Hand\" (1989), confesou que simpatizaba co Partido Republicano."}
{"id": "515772", "revid": "98629", "url": "https://gl.wikipedia.org/wiki?curid=515772", "title": "R\u00faa Jenaro de la Fuente", "text": "A r\u00faa Jenaro de la Fuente \u00e9 unha r\u00faa situada en Vigo. Ten unha lonxitude de 400 metros e dous carr\u00eds en cada sentido. Ten a s\u00faa orixe nunha rotonda que a comunica coa Traves\u00eda de Vigo, e remata noutra rotonda que deriva na r\u00faa Arag\u00f3n. Leva o nome de Jenaro de la Fuente Dom\u00ednguez (1851-1922), arquitecto valisoletano afincado en Vigo, cidade onde desenvolveu a meirande parte da s\u00faa actividade profesional.\nEn 2010 a r\u00faa foi obxecto dunha humanizaci\u00f3n, ampli\u00e1ronse as beirarr\u00faas e constru\u00eduse un aparcadoiro subterr\u00e1neo."}
{"id": "515773", "revid": "23204", "url": "https://gl.wikipedia.org/wiki?curid=515773", "title": "Ya no estoy aqu\u00ed", "text": "Ya no estoy aqu\u00ed \u00e9 un filme mexicano de 2019 escrito e dirixido por Fernando Fr\u00edas de la Parra. Est\u00e1 protagonizado por Juan Daniel Garc\u00eda Trevi\u00f1o e Angelina Chen, e o elenco componse de actores non profesionais. O gui\u00f3n foi completado en 2013, e orixinalmente foi publicado como unha historia curta antes de ser adaptado a unha longametraxe. O filme estreouse nos cinemas o 27 de febreiro de 2020 e recibiu valoraci\u00f3ns positivas por parte da cr\u00edtica. Tam\u00e9n se estreou a trav\u00e9s de Netflix o 27 de maio de 2020. Foi escollido como candidato de M\u00e9xico para o \u00d3scar \u00f3 mellor filme internacional na 93\u00aa edici\u00f3n dos premios, chegando a clasificarse na lista curta de febreiro."}
{"id": "515774", "revid": "1131", "url": "https://gl.wikipedia.org/wiki?curid=515774", "title": "Praza de Espa\u00f1a (Vigo)", "text": "A praza de Espa\u00f1a \u00e9 unha praza situada na cidade galega de Vigo.\nArquitectura.\nMonumento aos cabalos.\nO monumento Os cabalos \u00e9 unha estatua de bronce situada no centro da praza. Foi dese\u00f1ado por Juan Oliveira Vi\u00e9itez e ergueito en 1991. A s\u00faa construci\u00f3n veu substitu\u00edr a antiga fonte circular con chafarices de diferentes cores. Anteriormente a esta fonte, no centro da glorieta ergu\u00edase o p\u00e9treo \"Monumento aos heroes da Reconquista\", obra do escultor Julio Gonz\u00e1lez Pola, que hoxe preside a peonil Praza da Independencia da mesma cidade.\nArquitectura.\nA praza de Espa\u00f1a apenas ten edificios malia ser unha das prazas m\u00e1is extensas da cidade. Entre as contruci\u00f3ns destacadas, at\u00f3pase unha das sedes administrativas do Celta de Vigo."}
{"id": "515776", "revid": "15490", "url": "https://gl.wikipedia.org/wiki?curid=515776", "title": "Hermunduri", "text": ""}
{"id": "515780", "revid": "98629", "url": "https://gl.wikipedia.org/wiki?curid=515780", "title": "Searching for Bobby Fischer", "text": "Searching for Bobby Fischer, estreado no Reino Unido baixo o t\u00edtulo Innocent Moves, \u00e9 un filme estadounidense de 1993 escrito e dirixido por Steven Zaillian. Est\u00e1 protagonizado por Max Pomeranc, Joe Mantegna, Joan Allen, Ben Kingsley e Laurence Fishburne, e bas\u00e9ase na vida do xogador prodixio do xadrez Joshua Waitzkin, e \u00e9 unha adaptaci\u00f3n do libro hom\u00f3nimo escrito por pai de Joshua. O filme foi nomeado \u00e1 mellor fotograf\u00eda na 66\u00aa edici\u00f3n dos \u00d3scar."}
{"id": "515782", "revid": "23204", "url": "https://gl.wikipedia.org/wiki?curid=515782", "title": "Innocent Moves", "text": ""}
{"id": "515783", "revid": "98629", "url": "https://gl.wikipedia.org/wiki?curid=515783", "title": "Bridget Jones's Diary (filme)", "text": "Bridget Jones's Diary \u00e9 un filme rom\u00e1ntico de 2001 dirixido por Sharon Maguire e escrito por Richard Curtis, Andrew Davies e Helen Fielding. \u00c9 unha coproduci\u00f3n entre o Reino Unido, os Estados Unidos e Francia, e bas\u00e9ase na novela hom\u00f3nima de 1996 de Fielding, que \u00e9 unha reinterpretaci\u00f3n da novela de 1813 \"Orgullo e prexu\u00edzo\", de Jane Austen. Est\u00e1 protagonizado por Ren\u00e9e Zellweger no papel de Bridget Jones, unha rapaza solteira de 32 anos que escribe un diario sobre as cousas que desexan que ocorran na s\u00faa vida. Por\u00e9n, a s\u00faa vida cambia cando dous homes disputan o seu amor, interpretados por Colin Firth e Hugh Grant. Jim Broadbent e Gemma Jones tam\u00e9n forman parte do elenco. A produci\u00f3n comezou en agosto de 2000 e rematou en novembro de 2000, tendo lugar en Londres e nos seus arredores."}
{"id": "515785", "revid": "23204", "url": "https://gl.wikipedia.org/wiki?curid=515785", "title": "Death to 2020", "text": "Death to 2020 \u00e9 un falso documental brit\u00e1nico de 2020 dos creadores de \"Black Mirror,\" Charlie Brooker e Annabel Jones. Foi creado como unha produci\u00f3n orixinal de Netflix baixo a compa\u00f1\u00eda Broke and Bones. O filme recolle os testemu\u00f1os de personaxes ficticios que relatan os eventos ocorridos nos Estado Unidos e no Reino Unido durante o ano 2020, inclu\u00edndo a pandemia de COVID-19 e as elecci\u00f3ns presidenciais estadounidenses. Estreouse en Netflix o 27 de decembro de 2020. O falso documental recibiu valoraci\u00f3ns polo xeral negativas, con cr\u00edticas ao seu humor, considerado obvio. Por\u00e9n, algunhas interpretaci\u00f3ns foron eloxiadas."}
{"id": "515788", "revid": "1822", "url": "https://gl.wikipedia.org/wiki?curid=515788", "title": "H\u00e9mera", "text": "H\u00e9mera ou Hemera, na mitolox\u00eda grega, era unha das deusas primordiais (\"Protogonos\"), a personificaci\u00f3n feminina do D\u00eda. Na mitolox\u00eda romana recib\u00eda o nome de Dies.\nEra filla de \u00c9rebo (as Tebras) e Nicte (ou Nyx) (a Noite). Pero para Baqu\u00edlides era filla de Nyx e Cronos, e Hixino faina filla de Caos e da Escuridade, xunto a Nicte, \u00c9rebo e \u00c9ter.\nComo deusa do d\u00eda, H\u00e9mera sa\u00eda do T\u00e1rtaro xusto cando Nicte entraba nel, e Nicte volv\u00eda a sa\u00edr cando H\u00e9mera regresaba. \nPausanias confundeu a H\u00e9mera con Eos, cando di que secuestrou a C\u00e9falo, a partir da observaci\u00f3n do P\u00f3rtico Real de Atenas, onde se ilustraba o mito de Eos e C\u00e9falo. "}
{"id": "515789", "revid": "98629", "url": "https://gl.wikipedia.org/wiki?curid=515789", "title": "Deucali\u00f3n", "text": "Na mitolox\u00eda grega, Deucalion era o fillo de Prometeo e de Cl\u00edmene . Casou con Pirra (\u00e1 s\u00faa vez, curm\u00e1 s\u00faa), filla de Epimeteo e Pandora (a primeira muller creada polos deuses). Deucali\u00f3n est\u00e1 estreitamente conectado co mito de inundaci\u00f3n na mitolox\u00eda grega.\nZeus decidiu castigar \u00e1 humanidade por considerala unha raza viciosa, e acabar coa chamada Idade de Bronce provocando un gran diluvio . S\u00f3 quixo salvar a dous xustos: Deucali\u00f3n e Pirra. Por consello de Prometeo, Deucali\u00f3n constru\u00edu unha gran arca, almacenou todo o necesario e embarcouse con Pirra . Zeus fixo caer unha copiosa chuvia que anegou a maior parte da H\u00e9lade, de xeito que pereceron t\u00f3dolos homes, excepto uns poucos que se refuxiaron no cume das monta\u00f1as pr\u00f3ximas.\nRematado o diluvio e logo de nove d\u00edas e nove noites navegando, a nave tocou terra firme no Parnaso. \u00d3 desembarcar ofreceu un sacrificio a Zeus e este prometeulles, a trav\u00e9s de Hermes, cumprir o que desexaren, e o que Deucali\u00f3n pediu foi ter compa\u00f1eiros, ter outros homes con el. Zeus aceptou e ordenoulles que botaran os \u00f3sos da s\u00faa nai por riba dos ombros, ante o que Pirra se espantou por consideralo unha impiedade. Pero Deucali\u00f3n comprendeu que se refer\u00eda \u00f3s \u00f3sos da Terra nai, \u00e9 dicir, pedras, e collendo as pedras que atopaban no chan lanz\u00e1ronas sobre o ombro, cara a atr\u00e1s, e as pedras se converteron en xente: das que lanzaba Deucali\u00f3n naceron homes e das que lanzaba Pirra, mulleres.\nDeucali\u00f3n e Pirra tiveron dous fillos, Helen (alg\u00fans din que foi enxendrado por Zeus) e Anficti\u00f3n (que reinou sobre \u00c1tica), e unha filla, Protoxenia, que tivo un fillo con Zeus (ou con Locro), Aetlio; algunhas fontes engaden unha segunda filla: Melantea. Helen, a partir do seu nome, chamou \"helenos\" \u00f3s que antes se chamaban \"gregos\" ."}
{"id": "515791", "revid": "23204", "url": "https://gl.wikipedia.org/wiki?curid=515791", "title": "Subrexi\u00f3n de Oulu", "text": "A subrexi\u00f3n de Oulu (en fin\u00e9s \"Oulun seutukunta\") \u00e9 unha das sete subdivisi\u00f3ns da rexi\u00f3n de Ostrobotnia do Norte. En 2017 ti\u00f1a unha poboaci\u00f3n de 247\u00a0023 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "515794", "revid": "98629", "url": "https://gl.wikipedia.org/wiki?curid=515794", "title": "Pirra", "text": "Pirra, alcumada \"a Loura\", na mitolox\u00eda grega, foi a esposa de Deucali\u00f3n e filla de Epimeteo e Pandora.\nO diluvio.\nOs dous, Pirra e Deucali\u00f3n, foron os \u00fanicos considerados xustos por Zeus cando este decidiu castigar \u00e1 humanidade por considerala unha raza viciosa, e acabar coa chamada Idade de Bronce provocando un gran diluvio. Por iso foron perdoados e Prometeo, irm\u00e1n de Epimeteo, aconselloulles constru\u00edr unha gran arca, dentro da cal puideron sobrevivir.\nRematado o diluvio e tras ofrecer un sacrificio a Zeus, este concedeulles o que desexaran, e Deucali\u00f3n pediu ter m\u00e1is homes. Ent\u00f3n, por orde de Zeus, lanzaron pedras cara a atr\u00e1s, por riba dos seus ombros, e as pedras convert\u00e9ronse en homes, as que lanzara el, e mulleres, as que lanzara ela. E deste xeito conseguiron repoboar a terra.\nDeucali\u00f3n e Pirra tiveron dous fillos, Helen (alg\u00fans din que foi enxendrado por Zeus), Anficti\u00f3n (que reinou sobre \u00c1tica), e unha filla, Protoxenia, que tivo un fillo con Zeus (ou con Locro), Aetlio; algunhas fontes engaden unha segunda filla: Melantea. Helen, a partir do seu nome, chamou \"helenos\" \u00f3s que antes se chamaban \"gregos\" .\nAquiles co nome de Pirra.\nCando se comezou a pensar na Guerra de Troia, Aquiles quixo participar na expedici\u00f3n. Pero un or\u00e1culo advertira \u00e1 nai, Tetis, que Aquiles morrer\u00eda nesta guerra e, para evitalo, escond\u00e9rono na corte de Licomedes, en Esciros, onde viviu entre as fillas do rei disfrazado de muller. Recib\u00eda neste lugar o nome de Pirra e mesmo tivo un fillo cunha delas, Neopt\u00f3lemo, \u00f3 que chamaron \"Pirro\". Pero o adivi\u00f1o Calcas augurara a Ulises que nunca se conquistar\u00eda Troia de non contar coa axuda de Aquiles, polo que Ulises foi \u00e1 corte de Esciro, disfrazado de comerciante e con agasallos para as fillas do rei: roupas, alfaias, etc., inclu\u00edndo tam\u00e9n unha lanza e un escudo. Tras entregar os regalos, Ulises fixo tocar unha chamada de alarma, e Aquiles non dubidou en romper as s\u00faas roupas de muller e coller as armas para sa\u00edr en defensa do palacio mentres as mulleres fux\u00edan asustadas. Deste xeito desvelou a s\u00faa identidade e Ulises convenceuno para acudir \u00e1 guerra, cumprindo as\u00ed o seu destino."}
{"id": "515795", "revid": "23204", "url": "https://gl.wikipedia.org/wiki?curid=515795", "title": "Formiga lexionaria", "text": "O termo de formiga lexionaria apl\u00edcase a m\u00e1is de 200 especies de formigas de diferentes x\u00e9neros. Por mor da s\u00faa agresiva depredaci\u00f3n en grupos de alimentaci\u00f3n, co\u00f1ecidos como \"incursi\u00f3ns\", un gran n\u00famero de formigas alim\u00e9ntanse de xeito simult\u00e1neo nunha \u00e1rea limitada.\nOutro trazo compartido entre elas \u00e9, que ao contrario da maior\u00eda de especies de formigas, as lexionarias non constr\u00faen ni\u00f1os permanente; unha colonia de formigas lexionarias m\u00f3vese de maneira case incesante durante todo o tempo que existe. T\u00f3dalas especies son membros da familia Formicidae, mais diferentes grupos evolucionaron de maneira independente desenvolvendo o mesmo comportamento e s\u00edndrome ecol\u00f3xica. Esta s\u00edndrome \u00e9 co\u00f1ecida como \"comportamento lexionario\", e pode ser un exemplo de evoluci\u00f3n converxente."}
{"id": "515796", "revid": "85894", "url": "https://gl.wikipedia.org/wiki?curid=515796", "title": "Axencia de Doaz\u00f3n de Sangue e \u00d3rganos", "text": "A Axencia de Doaz\u00f3n de Sangue e \u00d3rganos (ADOS) \u00e9 unha fundaci\u00f3n p\u00fablica dependente da Conseller\u00eda de Sanidade da Xunta de Galicia. A s\u00faa base \u00e9 o Centro de Transfusi\u00f3n de Galicia, sito en Santiago de Compostela, que iniciou a s\u00faa actividade no ano 1993, o cal enc\u00e1rgase de organizar e distribu\u00edr aos diferentes bancos de sangue dos hospitais galegos os compo\u00f1entes sangu\u00edneos que precisaren (principalmente eritrocitos ou gl\u00f3bulos vermellos, plaquetas e plasma fresco conxelado). Ademais conta con diferentes sedes locais onde se extrae o sangue dos doantes, as\u00ed como unidades m\u00f3biles en autobuses que percorren periodicamente as diferentes localidades do pa\u00eds. A Axencia de Doaz\u00f3n de Sangue e \u00d3rganos ten sedes en Vigo, A Coru\u00f1a, Ourense, Santiago de Compostela, Lugo, Pontevedra e Ferrol. As unidades m\u00f3biles despr\u00e1zanse \u00e1s localidades cada dez d\u00edas, e xunto coas unidades recollidas nas sedes das sete cidades galegas, env\u00edanse ao CTG para o seu procesamento, almacenamento e distribuci\u00f3n."}
{"id": "515797", "revid": "1888", "url": "https://gl.wikipedia.org/wiki?curid=515797", "title": "Rebeca \u00c1lvarez Torres", "text": "Rebeca \u00c1lvarez Torres, nada en Vigo en 1997, \u00e9 unha escritora galega.\nTraxectoria.\nGraduada en Publicidade e Relaci\u00f3ns P\u00fablicas pola Universidade de Vigo, estudou un mestrado en Comunicaci\u00f3n en Medios Sociales e Creaci\u00f3n de Contido Dixital. Foi Premio Boolino de Narrativa Xuvenil en 2016 por \"If\"."}
{"id": "515799", "revid": "89787", "url": "https://gl.wikipedia.org/wiki?curid=515799", "title": "Doaz\u00f3n de sangue", "text": "A doaz\u00f3n de sangue \u00e9 un procedemento m\u00e9dico no que se extrae sangue dun individuo para, tras un axeitado procesado, poder ser transfundida a outro individuo coa fin de ama\u00f1ar alg\u00fan d\u00e9ficit ou patolox\u00eda que condicione unha alteraci\u00f3n dos compo\u00f1entes sangu\u00edneos. A trav\u00e9s da doaz\u00f3n de sangue p\u00f3dense obter, principalmente, concentrado de gl\u00f3bulos vermellos, plaquetas ou plasma fresco conxelado. Tam\u00e9n \u00e9 pos\u00edbel obter, a trav\u00e9s do fraccionamento do sangue, diferentes medicamentos como a albumina, unha prote\u00edna fundamental e a m\u00e1is abundante no noso organismo, as\u00ed como factores de coagulaci\u00f3n plasm\u00e1ticos.\nA doaz\u00f3n ten por lei un car\u00e1cter voluntario.\nA Organizaci\u00f3n Mundial da Sa\u00fade considera a doaz\u00f3n de sangue un elemento vital e insubstitu\u00edbel. Recomenda unha taxa de doaz\u00f3n de entre 40 e 60 doaz\u00f3ns por cada 1.000 habitantes e ano para cubrir as necesidades transfusionais dunha poboaci\u00f3n. A taxa de doaz\u00f3n en Galicia foi en 2012 de 42 doaz\u00f3ns por cada 1.000 habitantes e ano.\nLexislaci\u00f3n.\nEn Galicia a doaz\u00f3n de sangue e outros compo\u00f1entes est\u00e1 regulada por lei desde 1985. No decreto 1945/1985 de 9 de outubro do Ministerio de Sanidade de Espa\u00f1a e posterior Real Decreto 1088/2001 do 16 de setembro, establ\u00e9cese que a doaz\u00f3n \u00e9 sempre voluntaria, an\u00f3nima, altru\u00edsta, universal e de balde.\nA Xunta de Galicia tam\u00e9n regula, no marco das s\u00faas competencias, as caracter\u00edsticas da doaz\u00f3n de sangue. No decreto 462/1990, de 20 de\nsetembro, e no \u00faltimo Decreto 100/2005 do 21 de abril, integra e actualiza a normativa europea para complementar a lei estatal. En ditos decretos, ref\u00f3rzase a voluntariedade da doaz\u00f3n, de xeito que ning\u00fan organismo nin persoa pode obrigar, baixo ningunha circunstancia, \u00e1 doaz\u00f3n. Ademais, o paciente receptor da transfusi\u00f3n en ning\u00fan caso poder\u00e1 co\u00f1ecer a identidade do doante, tal e como acontece tam\u00e9n no caso da doaz\u00f3n de \u00f3rganos. Establ\u00e9cese tam\u00e9n a gratuidade do acto de doar, dado que o doente en ning\u00fan caso ha de pagar a doaz\u00f3n que recibe. O doante, polo tanto, realiza a doaz\u00f3n de xeito altru\u00edsta. \nNa lexislaci\u00f3n galega incorp\u00f3rase o concepto de doaz\u00f3n respons\u00e1bel. Ap\u00e9lase as\u00ed \u00e1 responsabilidade do doante para contribu\u00edr \u00e1 seguridade do proceso. As\u00ed, o doante ha de proporcionar, ben na entrevista cl\u00ednica, ben nos cuestionarios que se lle realizan, calquera informaci\u00f3n relevante sobre o seu estado de sa\u00fade, pos\u00edbeis infecci\u00f3ns, medicaci\u00f3n que se toma, viaxes a rexi\u00f3ns con potenciais doenzas end\u00e9micas, ou relaci\u00f3ns sexuais de risco. O doante debe proporcionar informaci\u00f3n veraz sobre estes datos dado que a s\u00faa sangue vai ser destinada a transfundirse a outros pacientes.\nA doaz\u00f3n.\nO procedemento de doaz\u00f3n \u00e9 realizado en Galicia pola Axencia de Doaz\u00f3n de Sangue e \u00d3rganos, un organismo p\u00fablico dependente da Conseller\u00eda de Sanidade. Noutros pa\u00edses o proceso de doaz\u00f3n est\u00e1 regulado por organismos p\u00fablicos, fundaci\u00f3ns, empresas privadas ou servizos externalizados. En varios sistemas de sa\u00fade \u00e9 a Cruz Vermella a que se encarga de xestionar o proceso de doaz\u00f3n.\nEntrevista cl\u00ednica.\nAntes de proceder \u00e1 doaz\u00f3n de sangue, e especialmente nos casos en que o doante acude por primeira vez, ad\u00f3itase realizar unha anamnese ou entrevista cl\u00ednica coa fin de determinar os datos cl\u00ednicos m\u00e1is importantes do potencial doante. O obxectivo desta entrevista \u00e9 poder identificar pos\u00edbeis factores de risco ou condici\u00f3ns que contraindiquen ou condicionen o proceso de doaz\u00f3n.\nA anamnese \u00e9 realizada por un facultativo m\u00e9dico respons\u00e1bel da unidade, a\u00ednda que o proceso pode estar protocolizado e realizado en parte por persoal de enfermer\u00eda ou incluso mediante cuestionarios.\nAdemais da entrevista cl\u00ednica, o persoal sanitario realiza unha serie de medici\u00f3ns e an\u00e1lises r\u00e1pidos para preservar a seguridade do doante. Habitualmente m\u00eddense par\u00e1metros antropom\u00e9tricos (peso, altura e \u00edndice de masa corporal), presi\u00f3n arterial e frecuencia card\u00edaca, e unha an\u00e1lise dos niveis de hemoglobina.\nRequisitos.\nEn termos xerais, os requisitos para doar en Galicia aval\u00edanse nesta entrevista cl\u00ednica, e son os seguintes:\nExisten outras condici\u00f3ns que se aval\u00edan en funci\u00f3n do risco de poder padecer infecci\u00f3ns transmis\u00edbeis, como por exemplo:\nNalg\u00fans pa\u00edses a doaz\u00f3n est\u00e1 vetada a homes que te\u00f1en sexo con outros homes (HSH) ou a var\u00f3ns homosexuais e bisexuais. Est\u00e1 considerado unha forma de discriminaci\u00f3n, e moitos colectivos LGTB afirman estar baseado en estereotipos, xa que non existen evidencias cient\u00edficas dunha maior transmisi\u00f3n de VIH e outras doenzas transmis\u00edbeis en doantes homosexuais.\nExtracci\u00f3n.\nUnha vez superada a entrevista cl\u00ednica e descartadas as pos\u00edbeis contraindicaci\u00f3ns para a doaz\u00f3n, consid\u00e9rase ao doante apto. A extracci\u00f3n do sangue real\u00edzase por parte do persoal de enfermer\u00eda. O procedemento real\u00edzase de forma est\u00e9ril, desinfectando a zona de punci\u00f3n con alcol ou clorhexidina. A zona de venopunci\u00f3n adoita ser calquera dos brazos, concretamente nas veas bas\u00edlica ou cef\u00e1lica. Igual que acontece cunha extracci\u00f3n sangu\u00ednea para unha anal\u00edtica, o brazo \u00e9 arrodeado cun compresor el\u00e1stico co obxectivo de acumular a maior cantidade de sangue nas veas do brazo. A punci\u00f3n real\u00edzase cunha v\u00eda perif\u00e9rica, habitualmente dun calibre 14G.\nO procedemento leva normalmente entre 5 e 7 minutos. O volume de sangre extra\u00eddo \u00e9 de 500 mililitros, dos cales 450 ml dest\u00ednanse \u00e1 transfusi\u00f3n e os 50 ml restantes empr\u00e9ganse para analizar mediante probas de laboratorio o grupo sangu\u00edneo e a calidade do sangue, inclu\u00eddo a an\u00e1lise de diferentes infecci\u00f3ns.\nProcesamento.\nUnha vez extra\u00eddo, o sangue ten que ser procesado para poder ser almacenado e empregado. En Galicia este proceso real\u00edzase desde 1993 no Centro de Transfusi\u00f3n de Galicia de Santiago de Compostela. \nO sangue procedente das doaz\u00f3ns p\u00f3dese procesar para obter diferentes compo\u00f1entes, os cales denom\u00ednanse hemoderivados:"}
{"id": "515801", "revid": "88215", "url": "https://gl.wikipedia.org/wiki?curid=515801", "title": "Venancio Gonz\u00e1lez Iglesias", "text": ""}
{"id": "515803", "revid": "88215", "url": "https://gl.wikipedia.org/wiki?curid=515803", "title": "Pablo Olmedo Garmendia", "text": ""}
{"id": "515805", "revid": "1822", "url": "https://gl.wikipedia.org/wiki?curid=515805", "title": "Crisaor", "text": "Crisaor, na mitolox\u00eda grega, o \"home da espada de ouro\", foi fillo de Poseid\u00f3n e Medusa.\nNaceu, xunto a Pegaso, do pescozo da gorgona Medusa, \u00f3 ser decapitada por Perseo, e \u00f3 nacer xa portaba unha espada de ouro. Ovidio concreta que naceron do sangue de Medusa que se derramou.\nCasou con Cal\u00edorre, filla de Oc\u00e9ano, coa que enxendrou dous seres monstruosos: Xeri\u00f3n, o xigante a quen Heracles tivo que roubar o gando para cumprir un dos traballos de lle ordenou Euristeo; e Equidna, nai de C\u00e9rbero, Quimera e a Hidra de Lerna, entre outros monstros."}
{"id": "515808", "revid": "89787", "url": "https://gl.wikipedia.org/wiki?curid=515808", "title": "Sammy Davis Jr.", "text": "Samuel George Davis Jr., nado en Harlem o 8 de decembro de 1925 e finado en Beverly Hills o 16 de maio de 1990, m\u00e1is co\u00f1ecido como Sammy Davis Jr., foi un cantante, multiinstrumentista (vibr\u00e1fono, trompeta e bater\u00eda), bailar\u00edn, actor e c\u00f3mico estadounidense. Formou parte do Rat Pack que inclu\u00eda a Frank Sinatra, Dean Martin, Peter Lawford e Joey Bishop.\nTraxectoria.\nPrimeiros anos.\nDavis naceu en Harlem, Nova York, fillo do artista afroamericano Sammy Davis Sr. (1900\u20131988) e da bailarina Elvera Sanchez. (1905\u20132000). Durante a s\u00faa vida, Davis afirmou que a s\u00faa nai era de Porto Rico e que nacera en San Xo\u00e1n. Por\u00e9n, na biograf\u00eda de 2003 \"In Black and White\", Wil Haygood escribiu que a nai de Davis nacera en Nova York de pais cubanos de orixe afrocubana e espa\u00f1ola, e que Davis dic\u00eda que era de Porto Rico porque tem\u00eda que o sentimento anticubano far\u00eda mal \u00e1s vendas. Os seus pais formaron unha parella de baile de vodevil. Durante os seus primeiros tres anos de vida estivo a cargo principalmente da s\u00faa avoa. Cando os seus pais se separaron, o seu pai levouno de xira para non perder a custodia. Del e do seu t\u00edo, Will Mastin, aprendeu a bailar. Os tres acabaron formando o Will Mastin Trio.\nDurante o seu alistamento no ex\u00e9rcito dos Estados Unidos durante a segunda guerra mundial, Davis foi sometido a graves prexu\u00edzos raciais. Esta situaci\u00f3n conseguiu mitigala polo seu talento art\u00edstico, a trav\u00e9s da s\u00faa participaci\u00f3n nun grupo de espect\u00e1culos dentro do ex\u00e9rcito.\nEstrela nacente.\nDespois da guerra, Davis retomou a s\u00faa carreira no mundo do entretemento. Continuou a actuar co tr\u00edo Will Mastin como protagonista, e tam\u00e9n debutou como solista, cantando en discotecas e gravando gravaci\u00f3ns. A s\u00faa carreira culminou en 1947 cando o seu tr\u00edo abriu a representaci\u00f3n de Frank Sinatra (con quen Davis mantivo unha amizade durante toda a vida, cunha colaboraci\u00f3n art\u00edstica constante) no Capitol Theatre de Nova York. Despois foi de xira con Mickey Rooney. Unha das s\u00faas actuaci\u00f3ns chegou aos o\u00eddos de Decca Records, que asinou un contrato discogr\u00e1fico con Davis en 1954.\nEse mesmo ano, dirix\u00edndose aos \u00c1nxeles, onde gravaba unha banda sonora, Davis sufriu un accidente de tr\u00e1fico onde resultou ferido grave e perdeu un ollo. Isto obrigouno a usar unha pr\u00f3tese, un ollo de vidro, o resto da s\u00faa vida. Durante a s\u00faa recuperaci\u00f3n, reflexionou sobre a s\u00faa vida e pouco despois converteuse ao xuda\u00edsmo, atopando un terreo com\u00fan entre a opresi\u00f3n das comunidades negras e xud\u00edas.\nA lesi\u00f3n de Davis non detivo o seu ascenso. En 1955, os seus dous primeiros \u00e1lbums, \"Starring Sammy Davis Jr.\" e \"Just for Lovers\", foron aclamados pola cr\u00edtica. O seu \u00e9xito comercial levouno a presentaci\u00f3ns estelares en Las Vegas e Nova York, as\u00ed como actuaci\u00f3ns en filmes e programas de televisi\u00f3n, inclu\u00edndo \"Anna Lucasta\" (1958, con Eartha Kitt), \"Porgy and Bess\" (1959, protagonizada por Dorothy Dandridge e Sidney Poitier) e \"The Frank Sinatra Show\" (1958). Nesta \u00e9poca, Davis fixo o seu debut en Broadway, protagonizando o exitoso musical \"Mr. Wonderful\", xunto a membros da familia e outra lendaria bailarina, Chita Rivera.\nThe Rat Pack e m\u00e1is al\u00e1.\nEn 1960 Davis era unha estrela por dereito propio. Tam\u00e9n formou parte do lendario Rat Pack, composto por Sinatra, Dean Martin, Peter Lawford e Joey Bishop. Davis apareceu con alg\u00fans dos seus membros nas pel\u00edculas \"Ocean's Eleven\" (1960), \"Sergeants 3\" (1962) e \"Robin and the 7 Hoods\" (1964). Davis tam\u00e9n tivo un papel destacado en filmes f\u00f3ra do Rat Pack, como \"A Man Called Adam\" (1966), onde tivo o papel principal por diante de Louis Armstrong e onde debutou a s\u00faa protexida, a bailarina e cantante Lola Falana, ou o filme musical de Bob Fosse \"Sweet Charity\" (1969) con Shirley MacLaine, en que Davis aparec\u00eda como un carism\u00e1tico cantante e gur\u00fa.\nTam\u00e9n lanzou un fluxo constante de discos en Decca e Reprise (Davis foi o primeiro artista que fichou pola segunda discogr\u00e1fica, que foi lanzada por Sinatra). Foi nomeado ao Grammy \u00e1 mellor canci\u00f3n do ano por \"What Kind of Fool Am I?\", que tam\u00e9n chegou ao Top 20 das listas de Billboard. Ademais, en 1964 foi nomeado a un premio Tony pola s\u00faa interpretaci\u00f3n no musical \"Golden Boy\" .\nEn 1966 o artista presentou o seu propio programa de televisi\u00f3n de curta duraci\u00f3n, \"The Sammy Davis Jr. Show\". Anos despois, foi o presentador do programa de entrevistas \"Sammy &amp; Company\", entre 1975 e 1977.\nActivismo social.\nA pesar do seu estilo de vida libre e acomodado, a\u00ednda tivo que soportar prexu\u00edzos raciais. Isto levouno a usar a s\u00faa fama con fins pol\u00edticos. Durante a d\u00e9cada de 1960 participou activamente no movemento polos dereitos civ\u00eds, participando na marcha de 1963 en Washington e neg\u00e1ndose a actuar en salas de baile e discotecas racialmente segregadas, polo que est\u00e1 considerado un dos principais motores da integraci\u00f3n en Las Vegas e Miami Beach. Davis tam\u00e9n desafiou a intolerancia da \u00e9poca casando coa actriz sueca May Britt en 1960, nunha \u00e9poca na que os matrimonios interraciais estaban prohibidos pola lei en 31 estados. De feito, o presidente John F. Kennedy pediu que a parella non aparecese na s\u00faa toma de posesi\u00f3n para non molestar os brancos do sur.\n\u00daltimos anos.\nAo longo dos anos setenta e oitenta, o vers\u00e1til Davis continuou a s\u00faa prol\u00edfica produci\u00f3n. Mantivo a s\u00faa carreira musical, editando discos ata finais dos anos 70 e acadando o seu primeiro traballo discogr\u00e1fico n\u00famero 1 en 1972 con \"The Candy Man\". Apareceu en filmes como \"The Cannonball Madmen\" (1981), protagonizado por Burt Reynolds e Roger Moore, e \"Tap Dancing\" (1989), protagonizado por Gregory Hines. Tam\u00e9n foi convidado nunha gran variedade de programas de televisi\u00f3n, como \"The Carol Burnett Show\", \"All in the Family\" e \"The Jeffersons\", as\u00ed como nas telenovelas \"General Hospital\" e \"One Life to Live\". Davis volveu actuar en Broadway durante o ver\u00e1n de 1978 en \"Stop the World - I Want to Get Off\", a\u00ednda que algunhas cr\u00edticas non foron am\u00e1beis.\nMentres tanto continuou a s\u00faa carreira, emprendendo unha eloxiada xira con Sinatra e Liza Minnelli a finais dos anos oitenta, cando a sa\u00fade de Davis comezou a deteriorarse. Davis fumaba moito e en 1989 os m\u00e9dicos descubriron un tumor na gorxa. Ese ano realizou a que foi a s\u00faa \u00faltima actuaci\u00f3n, no Casino Lake Tahoe de Harrah. Pouco despois, Davis someteuse a radioterapia. A\u00ednda que a doenza parec\u00eda estar en remisi\u00f3n, m\u00e1is tarde descubriuse que rexurdira. O 16 de maio de 1990, Sammy Davis Jr. morreu na s\u00faa casa de Beverly Hills, California, aos 64 anos. Antes da s\u00faa morte foi honrado por alg\u00fans dos seus compa\u00f1eiros nunha homenaxe televisiva.\nFoi enterrado no cemiterio Forest Lawn Memorial Park en Glendale, California, xunto co seu pai e Will Mastin."}
{"id": "515810", "revid": "23204", "url": "https://gl.wikipedia.org/wiki?curid=515810", "title": "Hixino", "text": "Caio Xulio Hixino, nado o -64\u00a0e finado no ano 17, foi un escritor latino, nativo, segundo Suetonio, de Hispania ou de Alexandr\u00eda. Foi liberto de Augusto e estivo \u00e1 fronte da Biblioteca Palatina de Roma, en cuxas aulas exerceu o ensino da filosof\u00eda.\nTraxectoria.\nGrazas ao seu talento acadou certo reco\u00f1ecemento e puido relacionarse con gran n\u00famero de personaxes notables, malia a s\u00faa humilde condici\u00f3n de liberto. En canto \u00e1 Antig\u00fcidade romana, chegou a ser escoitado como un or\u00e1culo, tal era a profundidade e extensi\u00f3n do co\u00f1ecemento que desta \u00e9poca ti\u00f1a. Este respecto e admiraci\u00f3n pola s\u00faa saber durou con intermitencias at\u00e9 os s\u00e9culos XVI e XVII en que os estudosos entraron en sisudas e longas controversias ao redor de obras que naquel ent\u00f3n se consideraban de Hixino.\nOcupouse de todas as materias que abranguen o saber da s\u00faa \u00e9poca: historia, ciencia, filosof\u00eda e literatura, relixi\u00f3n, astronom\u00eda e astrolox\u00eda. Como obras hist\u00f3ricas c\u00f3mpre salientar un libro sobre a vida de homes ilustres, outro sobre cidades de Italia e un terceiro sobre as familias troianas. Como obra cient\u00edfica sobresae unha de agricultura na que estuda entre outras cousas, as abellas, os cuadr\u00fapedes, as aves e os insectos vol\u00e1tiles. \nPolo seu traballo relativo \u00e1 listaxe das estrelas das constelaci\u00f3ns en \"Astronom\u00eda po\u00e9tica\", en 1935 decidiuse na s\u00faa honra chamarlle \u00abHyginus\u00bb a un astroblema lunar.\n\"F\u00e1bulas\" e \"Astronom\u00eda po\u00e9tica\".\nAd\u00f3itase atribu\u00edr a Caio Xulio Hixino un libro chamado \"F\u00e1bulas\" que cont\u00e9n 277 relatos curtos de mitolox\u00eda e outro libro de catasterismos titulado \"Astron\u00f3mica po\u00e9tica\". Un testemu\u00f1o arqueol\u00f3xico que apoia esta identificaci\u00f3n \u00e9 unha copa de prata da \u00e9poca de Augusto que cont\u00e9n a representaci\u00f3n das f\u00e1bulas 120 e 121. Alg\u00fans cr\u00edticos, por\u00e9n, atrib\u00faen estas d\u00faas obras a un autor diferente que denominaron simplemente Hixino (\"Hyginus\") que probablemente pertencer\u00eda \u00e1 \u00e9poca dos Antoninos (s\u00e9culo II)."}
{"id": "515811", "revid": "23204", "url": "https://gl.wikipedia.org/wiki?curid=515811", "title": "Caio Xulio Hixino", "text": ""}
{"id": "515812", "revid": "47401", "url": "https://gl.wikipedia.org/wiki?curid=515812", "title": "Sammy Davis, Jr.", "text": ""}
{"id": "515814", "revid": "19415", "url": "https://gl.wikipedia.org/wiki?curid=515814", "title": "Tunturi-Lapin", "text": ""}
{"id": "515816", "revid": "15490", "url": "https://gl.wikipedia.org/wiki?curid=515816", "title": "Mar\u00eda Luisa Ponte", "text": "Mar\u00eda Luisa Ponte Mancini, nada en Medina de Rioseco (Valladolid) o 21 de xu\u00f1o de 1918 e finada en Aranjuez (Madrid) o 2 de maio de 1996, foi unha actriz espa\u00f1ola que participou en numerosos filmes, obras de teatro e series de televisi\u00f3n.\nTraxectoria.\nPonte era filla dos actores Enrique Ponte e Hayd\u00e9e Mancini Puggi. Naceu en plena xira teatral e con tan s\u00f3 seis meses de idade subiu por primeira vez a un escenario. Dedicouse profesionalmente \u00e1 interpretaci\u00f3n dende os catorce anos e a partir de ent\u00f3n centrou a s\u00faa actividade no teatro, incorpor\u00e1ndose \u00e1 compa\u00f1\u00eda do seu pai e participando en montaxes de \"La malquerida\", \"Casa de mu\u00f1ecas\" ou \"Ni al amor, ni al mar\". Cando estalou a guerra civil estba a traballar en Pola de Siero (Asturias), onde desapareceu a s\u00faa equipaxa.\nA s\u00faa voz potente, a s\u00faa forza e o seu car\u00e1cter fixeron dela unha int\u00e9rprete popular e reco\u00f1ec\u00edbel. O seu primeiro filme foi en 1952 e nas d\u00e9cadas seguintes consolidouse como unha das actrices m\u00e1is destacadas dos elencos cinematogr\u00e1ficos. Con frecuencia as s\u00faas personaxes respond\u00edan a un estereotipo de muller amargada, hip\u00f3crita ou antip\u00e1tica. Na s\u00faa ampl\u00edsima traxectoria hai filmes como \"El pisito\" e \"El cochecito\", de Marco Ferreri, \"La ciudad no es para m\u00ed\", de Pedro Lazaga, \"El verdugo\", de Luis Garc\u00eda Berlanga, \"El extra\u00f1o viaje\" e \"El viaje a ninguna parte\", de Fernando Fern\u00e1n G\u00f3mez, \"Camada negra\", de Manuel Guti\u00e9rrez Arag\u00f3n ou \"La colmena\", de Mario Camus. \nTam\u00e9n na televisi\u00f3n desenvolveu unha carreira salient\u00e9bel, destacando a s\u00faa participaci\u00f3n en \"Fortunata y Jacinta\", \"Farmacia de guardia\" e \"La Regenta\". \nMantivo a s\u00faa actividade profesional ata pouco antes do seu pasamento, recibindo o Goya \u00e1 mellor actriz secundaria polo seu \u00faltimo filme en xaneiro de 1995.\nTivo unha filla antes de enviuvar do actor Jos\u00e9 Luis L\u00f3pez de Rueda e tam\u00e9n estivo unida sentimentalmente ao actor Agust\u00edn Gonz\u00e1lez entre 1954 e 1986.\nFaleceu a ma\u00f1\u00e1 do 2 de maio de 1996 por unha s\u00fabida parada card\u00edaca nunha residencia de anci\u00e1ns de Aranjuez, onde viv\u00eda dende o setembro anterior completamente retirada do seu oficio e apartada do que fora o seu \u00e1mbito coti\u00e1n no mundo das noites madrile\u00f1as."}
{"id": "515817", "revid": "47401", "url": "https://gl.wikipedia.org/wiki?curid=515817", "title": "Maria Luisa Ponte", "text": ""}
{"id": "515818", "revid": "1822", "url": "https://gl.wikipedia.org/wiki?curid=515818", "title": "Equidna (mitolox\u00eda)", "text": "Equidna (tam\u00e9n chamada \"a V\u00edbora\") era, na mitolox\u00eda grega, un ser monstruoso con tronco de muller pero terminado como unha serpe. Era filla de Forcis e Ceto (fillos tam\u00e9n monstruosos de Ponto e Xea), a\u00ednda que para outros mit\u00f3grafos ser\u00eda filla de T\u00e1rtaro e Xea , ou de Crisaor e Cal\u00f1irroe.\nAdoitaba devorar \u00f3s cami\u00f1antes no Peloponeso, ata que lle deu morte Argos Panoptes (de cen ollos), fillo de Arestor .\nA s\u00faa descendencia tam\u00e9n foi monstruosa, con diferentes parellas. De Tif\u00f3n tivo a C\u00e9rbero (o gardi\u00e1n do Hades), a Ortro (o can pastor de Xeri\u00f3n, con d\u00faas cabezas), a Hidra de Lerna (serpe de m\u00faltiples cabezas \u00e1 que tivo que matar Heracles) e Quimera (con cabeza de le\u00f3n, unha cabeza de cabra no lombo e cola de serpe).\nUn\u00edndose \u00f3 seu fillo Ortro tivo a Fix (un monstro que causaba estragos entre os cadmeos) e o Le\u00f3n de Nemea (a quen tam\u00e9n matou Heracles).\nAlgunhas fontes engaden como fillos seus \u00e1 aguia que com\u00eda o f\u00edgado de Prometeo, eternamente, e o drag\u00f3n que vixiaba na C\u00f3lquide o v\u00e9laro de ouro. Pseudo-Apolodoro asegura que Lad\u00f3n tam\u00e9n era fillo de Tif\u00f3n e Equidna, un drag\u00f3n de cen cabezas que vixiaba as maz\u00e1s de ouro do xard\u00edn das Hesp\u00e9rides , a\u00ednda que Hes\u00edodo di que era fillo de Ceto e Forcis . Hixino insire na lista de fillos monstruosos a Escila, que ti\u00f1a a metade superior de muller e a inferior de cadela, e seis cans brotaban do seu corpo .\nNas colonias gregas no Mar Negro circulaba outra lenda. Cando Heracles regresaba de roubar os Bois de Xeri\u00f3n, chegou a Escitia (\u00f3 norte do delta do Danubio) e deixou os seus cabalos a pacer. Cando acordou xa non estaban, pero achou a Equidna, que lle prometou devolverllos se aceptaba ter sexo con ela. E as\u00ed tiveron tres fillos: Agatirso, Gelono e Escites .\nParticipou, co seu compa\u00f1eiro Tif\u00f3n, na rebeli\u00f3n contra Zeus (co\u00f1ecida como Tifonomaquia). A\u00ednda que foron derrotados, Zeus non os matou, nin \u00f3s seus fillos, e permitiu a s\u00faa existencia como desaf\u00edo para os futuros heroes."}
{"id": "515820", "revid": "47401", "url": "https://gl.wikipedia.org/wiki?curid=515820", "title": "Antoni Serra", "text": "Antoni Serra i Bau\u00e7\u00e0, nado en S\u00f3ller (Mallorca) o 29 de xaneiro de 1936 e finado o 1 de marzo de 2023, foi un escritor mallorquino.\nTraxectoria.\nFoi fillo de Miquel Manuel Serra Pastor, tam\u00e9n escritor, e de Carme Bau\u00e7\u00e0 Maiol. Casou con Xisca Barcel\u00f3 Mercant, subdirectora de \"Ultima Hora\", coa que ten dous fillos: Albert e Clara. Estudou Medicina no Cl\u00ednic de Barcelona.\nComezou a escribir aos catorce anos, no semanario \"S\u00f3ller\" da s\u00faa vila, sen d\u00fabida influ\u00eddo polo seu pai que escribiu e publicou na revista \"La Nostra Terra\". Dedicouse especialmente \u00e1 narrativa (especialmente novelas e contos) e ensaios, as\u00ed como artigos e reportaxes para xornais e revistas: \"Lluc\", \"Canig\u00f3\", \"Serra d\u2019Or\", \"\u00daltima Hora\", \"Avui\", \"Diario de Mallorca\", \"El Temps\", \"Temps Moderns\" e \"Segell\". Foi membro do colectivo Of\u00e8lia Dracs.\nDurante os anos sesenta viviu en Valencia (1960-61), Mallorca (1961-68) e Barcelona (1968-1971), onde colaborou en varias publicaci\u00f3ns peri\u00f3dicas. De volta a Mallorca en 1971, retomou o seu traballo no xornal \"Ultima Hora\".\nPoliticamente, militou no PSUC durante moitos anos e despois no PSAN (Partit Socialista d'Alliberament Nacional). Visitou clandestinamente Hungr\u00eda, a antiga Iugoslavia, a Rep\u00fablica Checa, Roman\u00eda e nunca ocupou ning\u00fan cargo pol\u00edtico. Dirixiu a librar\u00eda Tous (de 1971 a 1975) e foi o responsable do II Congreso de Cultura Catal\u00e1. Foi o fundador, xunto con Miquel Barcel\u00f3, Aina Montaner, Josep Albert\u00ed e Guillem Frontera, da colecci\u00f3n Turmeda, creada en 1972.\n\u00c9 un dos fundadores da Asociaci\u00f3n de Escritores en Lingua Catal\u00e1, da que foi vicepresidente para as Illas.\nComezou escribindo en castel\u00e1n e desde 1971 faino en catal\u00e1n. "}
{"id": "515821", "revid": "1822", "url": "https://gl.wikipedia.org/wiki?curid=515821", "title": "Megara", "text": ""}
{"id": "515823", "revid": "89787", "url": "https://gl.wikipedia.org/wiki?curid=515823", "title": "John Evans (arque\u00f3logo)", "text": "John Evans, nado o 17 de novembro de 1823 en Burnham, Buckinghamshire, e finado o 31 de maio de 1908 en Berkhamsted, Herrtfordshire, foi un arque\u00f3logo, numism\u00e1tico e xe\u00f3logo ingl\u00e9s.\nTraxectoria.\nJohn Evans era o terceiro dos seis fillos do reverendo Arthur Benoni Evans (1781-1854), un escritor e erudito amplo co\u00f1ecedor de linguas cl\u00e1sicas e modernas, e de Anne Dickinson. Aos 17 anos comezou a traballar na compa\u00f1\u00eda de produci\u00f3n de papel \"John Dickinson &amp; Co. Ltd.\" en Nash Mills, no condado de Hertfordshire, que fora establecida polo seu t\u00edo (e m\u00e1is tarde sogro) John Dickinson (1782-1869), quen tam\u00e9n era o seu socio principal. En 1850 John Evans foi admitido como novo socio da compa\u00f1\u00eda e desde ent\u00f3n xa non se retirou da s\u00faa xesti\u00f3n ata 1885.\nAdemais da atenci\u00f3n aos seus negocios, John Evans foi un salientable anticuario, arque\u00f3logo, numism\u00e1tico e xe\u00f3logo. Ao longo da s\u00faa carreira presidiu as seguintes instituci\u00f3ns acad\u00e9micas e cient\u00edficas:\nEn 1864 foi elixido membro da \"Royal Society\", instituci\u00f3n da que foi tesoureiro durante d\u00faas d\u00e9cadas (1878-1898). \nEn tanto que presidente da Sociedade de Anticuarios de Londres, Evans ti\u00f1a atribu\u00eddo o posto de administrador do Museo Brit\u00e1nico, e despois mantivo este posto con car\u00e1cter permenente ata a s\u00faa xubilaci\u00f3n en 1898. Logo da doaz\u00f3n feita polo seu fillo, Arthur Evans, este museo alberga unha colecci\u00f3n de antig\u00fcidades da Idade de Ferro procedentes das escavaci\u00f3ns que John Evans fixo xunto con John Lubbock no sitio arqueol\u00f3xico de Hallstatt, en Austria.\nA maior parte da s\u00faa ampla colecci\u00f3n arqueol\u00f3xica foi doada, tam\u00e9n polo seu fillo, ao Museo Ashmolean, da Universidade de Oxford. Entre as pezas m\u00e1is salientables est\u00e1n as xoias anglosaxoas co\u00f1ecidas como \"Cruz de Ixworth\" e \"Fibela de Tostock\". Os seus fondos bibliogr\u00e1ficos foron doados \u00e1 Biblioteca Bodleian e hoxe forman parte da Biblioteca Sackler, da Universidade de Oxford. \nReco\u00f1ecementos.\nAs s\u00faas honras acad\u00e9micas incl\u00faen graos honor\u00edficos por diversas universidades (Oxford, Dubl\u00edn, Cambridge, Toronto etc.) e foi nomeado membro correspondente ou membro honorario de entidades de pa\u00edses como Francia, Luxemburgo, Portugal, Italia, Irlanda, os EEUU, Canad\u00e1, B\u00e9lxica e M\u00f3naco.\nVida familiar.\nJohn Evans casou en tres ocasi\u00f3ns, enviuvou d\u00faas delas e tivo seis fillos. A s\u00faa primeira muller foi Harriet Ann Dickinson, filla do inventor e empresario John Dickinson e de Ann Grover. Neste primeiro matrimonio tivo cinco fillos:\nA s\u00faa primeira muller morreu o 1 de xaneiro de 1858 e Evans casou ent\u00f3n cunha curm\u00e1 dela, Frances Phelps, nada en 1826 e que faleceu o 22 de setembro de 1890.\nO 9 de xullo de 1892, John Evans casou con Maria Millington Lathbury (1856-1944), coa que tivo unha filla, Dame Joan Evans, unha reco\u00f1ecida historiadora da arte medieval francesa e inglesa, autora dunha biograf\u00eda familiar.\nPublicaci\u00f3ns.\nJohn Evans \u00e9 autor de m\u00e1is de 140 artigos en revistas de arqueolox\u00eda e numism\u00e1tica, ademais de diversos traballos monogr\u00e1ficos, dos que varios foron no seu d\u00eda foron considerados como referencias no seu \u00e1mbito:"}
{"id": "515824", "revid": "65337", "url": "https://gl.wikipedia.org/wiki?curid=515824", "title": "Evans, John", "text": ""}
{"id": "515825", "revid": "23204", "url": "https://gl.wikipedia.org/wiki?curid=515825", "title": "Salvator merianae", "text": "Salvator merianae \u00e9 unha especie de lagarto da familia Teiidae. A especie \u00e9 o m\u00e1is grande dos lagartos \"tegu\". \u00c9 unha especie omn\u00edvora que habita nas selvas chuviosas tropicais, sabanas e semidesertos do centro e leste de Am\u00e9rica do Sur.\n\u00c9 relativamente com\u00fan ver esta especie como mascota dos humanos, xa que son moi intelixentes e poden ser adestrados para facer f\u00f3ra as s\u00faas necesidaeds. Como outros r\u00e9ptiles, entran en estado de dormencia no outono cando caen as temperaturas. Presentan un alto nivel de actividade durante o per\u00edodo de vixilia do ano."}
{"id": "515826", "revid": "65337", "url": "https://gl.wikipedia.org/wiki?curid=515826", "title": "John Evans", "text": "John Evans pode referirse a:"}
{"id": "515827", "revid": "1131", "url": "https://gl.wikipedia.org/wiki?curid=515827", "title": "Jos\u00e9 Antonio Lozano", "text": ""}
{"id": "515828", "revid": "65337", "url": "https://gl.wikipedia.org/wiki?curid=515828", "title": "Arthur J. Evans", "text": ""}
{"id": "515829", "revid": "65337", "url": "https://gl.wikipedia.org/wiki?curid=515829", "title": "Evans", "text": "O apelido Evans pode referirse a:"}
{"id": "515831", "revid": "23204", "url": "https://gl.wikipedia.org/wiki?curid=515831", "title": "Lonomia obliqua", "text": "Lonomia obliqua \u00e9 unha especie de avela\u00ed\u00f1a de Am\u00e9rica do Sur. \u00c9 m\u00e1is co\u00f1ecida pola s\u00faa forma larval, principalmente debido ao mecanismo de defensa da eiruga, xa que conta con pugas urticantes que inxectan un veleno potencialmente mortal. A eiruga foi responsable de moitas mortes humanas, especialmente no sur do Brasil. O seu veleno foi obxecto de numerosos estudos m\u00e9dicos. A especie foi descrita por vez primeira por Francis Walker en 1855. O Guinness World Records clasificouna como a m\u00e1is velenosa especie de eiruga do mundo."}
{"id": "515834", "revid": "83328", "url": "https://gl.wikipedia.org/wiki?curid=515834", "title": "Golpe de Estado do 18 de brumario", "text": "O golpe de Estado do 18 de brumario do ano VIII en Francia fai referencia ao golpe de Estado dado nesa data do calendario republicano franc\u00e9s, correspondente ao 9 de novembro de 1799 do calendario gregoriano, que acabou co Directorio, \u00faltima forma de goberno da Revoluci\u00f3n francesa, e iniciou o Consulado con Napole\u00f3n Bonaparte como l\u00edder.\nHistoria.\nO d\u00eda 18 de brumario do ano VIII (calendario republicano franc\u00e9s, equivalente ao 9 de novembro de 1799), Napole\u00f3n Bonaparte, retornado desde a campa\u00f1a de Exipto e aproveitando a debilidade pol\u00edtica do Directorio Executivo gobernante en Francia, deu un sorprendente golpe de Estado contando co apoio popular e do ex\u00e9rcito (sabedores das s\u00faas faza\u00f1as e capacidades nas diferentes campa\u00f1as das Guerras Revolucionarias Francesas), xunto a alg\u00fans ide\u00f3logos da Revoluci\u00f3n como Siey\u00e8s.\nEse d\u00eda foi convocado con car\u00e1cter de urxencia o Consello de Anci\u00e1ns para tratar unha presunta conspiraci\u00f3n dos xacobinos contra o goberno. O Consello tomou o acordo de trasladarse a Saint-Cloud por motivos de seguridade, mais ao d\u00eda seguinte Napole\u00f3n secuestrou a Asemblea co apoio do ex\u00e9rcito. Aproveitando as intrigas e a divisi\u00f3n de competencias entre os aparellos lexislativos e executivos do Estado, e recorrendo por suposto \u00e1 coacci\u00f3n persoal, conseguiu que os deputados franceses nomeasen C\u00f3nsules provisionais a Siey\u00e8s, Roger Ducos e a el mesmo, creando o que se co\u00f1eceu como \"o triunvirato\".\nDe forma inmediata preparouse a reforma constitucional. Tom\u00e1ronse medidas para asegurar a orde social no pa\u00eds, acompa\u00f1ando as medidas econ\u00f3micas co desterro dos xacobinos, \u00e1 vez que Bonaparte aumentaba a s\u00faa popularidade grazas a estas medidas e \u00e1s s\u00faas continuas aparici\u00f3ns p\u00fablicas, exercendo o papel de \"salvador da patria\". A pesar de que a Rep\u00fablica contaba en teor\u00eda con tres c\u00f3nsules, s\u00f3 Napole\u00f3n chegou a exercer o cargo grazas a un truco legal consistente en iniciar o goberno dos c\u00f3nsules por orde alfab\u00e9tica (Bonaparte-Ducos-Siey\u00e8s).\nEste golpe de Estado, que en principio pretend\u00eda acabar coa corrupci\u00f3n do anterior goberno e favorecer os intereses da nova burgues\u00eda republicana, levouno a recibir o t\u00edtulo de Emperador de Francia o 2 de decembro de 1804.\nDurante moito tempo, relacionouse esta data (18 de brumario) co concepto de \"golpe de Estado\", tanto que en 1851, Karl Marx publicou a s\u00faa obra titulada \"Der 18te Brumaire des Louis Napoleon\" (\"O 18 de brumario de Lu\u00eds Bonaparte)\", relacionando o momento hist\u00f3rico co concepto de \"cesarismo\" (v\u00e9xase tam\u00e9n Xulio C\u00e9sar), a\u00ednda que considerando Marx que o devandito concepto non \u00e9 aplic\u00e1bel \u00e1 realidade do seu tempo, debido ao diferente car\u00e1cter das clases en pugna en comparaci\u00f3n coas existentes durante o momento de Xulio C\u00e9sar.\nV\u00e9xase tam\u00e9n.\nLigaz\u00f3ns externas.\n\u00a0"}
{"id": "515835", "revid": "23204", "url": "https://gl.wikipedia.org/wiki?curid=515835", "title": "Subrexi\u00f3n de Haapavesi-Siikalatva", "text": "A subrexi\u00f3n de Haapavesi-Siikalatva (en fin\u00e9s \"Haapaveden-Siikalatvan seutukunta\") \u00e9 unha das sete subdivisi\u00f3ns da rexi\u00f3n de Ostrobotnia do Norte. En 2017 ti\u00f1a unha poboaci\u00f3n de 14\u00a0186 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "515836", "revid": "98629", "url": "https://gl.wikipedia.org/wiki?curid=515836", "title": "Alice in Borderland (serie de televisi\u00f3n)", "text": " \u00e9 unha serie de televisi\u00f3n xaponesa de ciencia ficci\u00f3n, suspense e drama baseada no manga hom\u00f3nimo de Haro Aso. A serie est\u00e1 protagonizada por Kento Yamazaki no papel de Arisu, un rapaz novo que se encontra de s\u00fapeto nun Toquio abandonado e sen persoas, co\u00f1ecido como \"Borderland\", xunto cos seus mellores amigos, Ch\u014dta (Y\u00fbki Morinaga) e Karube (Keita Machida). Logo de comezar a buscar indicios doutras persoas, os tres descobren axi\u00f1a que est\u00e1n atrapados nunha cidade que funciona como taboleiro de xogo de retos perigosos, violentos e mortais, os cales os obrigan a superar os seus propios \"l\u00edmites f\u00edsicos e emocionais\" con tal de sobrevivir.\nA serie estreouse en Netflix o 10 de decembro de 2020, conseguindo boas valoraci\u00f3ns por parte dos espectadores e da cr\u00edtica. D\u00faas semanas despois do lanzamento da primeira tempada, Netflix anunciou a renovaci\u00f3n da serie para unha segunda tempada."}
{"id": "515837", "revid": "98629", "url": "https://gl.wikipedia.org/wiki?curid=515837", "title": "Sweet Home (serie de televisi\u00f3n)", "text": "Sweet Home (en ; \"Seuwiteuhom\") \u00e9 unha serie de televisi\u00f3n surcoreana de 2020. \u00c9 unha serie postapocal\u00edptica e de terror protagonizada por Song Kang, Lee Jin-wook e Lee Si-young. Bas\u00e9ase no webtoon de Naver do mesmo nome creado por Kim Kan-bi e Hwang Young-chan, o cal rexistro m\u00e1is de 1.200 mill\u00f3ns de visitas na rede. A serie estreouse a trav\u00e9s de Netflix o 18 de decembro de 2020.\nSinopse.\nDespois da morte de toda a s\u00faa familia nun accidente, o solitario Cha Hyun-soo m\u00fadase a un novo apartamento. A s\u00faa tranquila vida axi\u00f1a se ve alterada cando comezan a ocorrer estra\u00f1os incidentes no bloque de edificios. Pouco a pouco a xente conv\u00e9rtese en monstros que toman a forma dos seus desexos ocultos. Nesa situaci\u00f3n ca\u00f3tica, Hyun-soo e os outros residentes tentan sobrevivir."}
{"id": "515838", "revid": "785", "url": "https://gl.wikipedia.org/wiki?curid=515838", "title": "Reykjavik", "text": ""}
{"id": "515839", "revid": "1131", "url": "https://gl.wikipedia.org/wiki?curid=515839", "title": "\u00c0lex Susanna", "text": "\u00c0lex Susanna i Nadal, nado en Barcelona o\u200b\u200b12 de setembro de 1957, \u00e9 escritor, profesor, poeta e promotor cultural. Foi director da Fundaci\u00f3n Caixa Catalunya La Pedrera (2004-2010), do Institut Ramon Llull (2013-2016) e da Axencia Catal\u00e1 do Patrimonio Cultural (2016-2017).\nTraxectoria.\n\u00c9 licenciado en Filolox\u00eda Catal\u00e1 na Universidade de Barcelona. Foi profesor de literatura catal\u00e1 e teor\u00eda da literatura na Universitat Rovira i Virgili (1982-1992), fundador e director da Editorial Columna (1985-1999), do selo discogr\u00e1fico Columna M\u00fasica (1997-2000) e do Festival Internacional de Poes\u00eda de Barcelona (1984-2000). Tam\u00e9n codirixiu a colecci\u00f3n de novelas \"El Cercle de Viena\", en Viena Edicions. M\u00e1is tarde converteuse en director de Cultura do Institut Ramon Llull (2002-2004), director da Fundaci\u00f3n Caixa Catalunya, e director de Cultura da Obra Social de Catalunya Caixa en La Pedrera (2009-2013). En 2013 foi nomeado director do Institut Ramon Llull. Tres anos despois, en marzo de 2016, entregou o posto a Manuel Forcano, para que fose o director da Axencia Catal\u00e1 do Patrimonio Cultural, ata que foi destitu\u00eddo en xullo de 2017. En xaneiro de 2020 ingresou na Fundaci\u00f3n Vila Casas como director de arte.\nAdemais de poeta e prosista, como cr\u00edtico de arte publicou numerosos textos para cat\u00e1logos e artigos sobre exposici\u00f3ns. Entre as s\u00faas traduci\u00f3ns incl\u00faense \"Monsieur Teste\" de Paul Val\u00e9ry, \"Quatre Quartets\", de T.S. Eliot (1984 e 2011), \"Irene\" de Aragon, \"Cal.ligrams\" de Apollinaire (2008). Tam\u00e9n colaborou como columnista en diversos medios de comunicaci\u00f3n, como Avui e El Mundo, entre outros. A s\u00faa obra foi traducida ao espa\u00f1ol, franc\u00e9s, portugu\u00e9s, ingl\u00e9s, italiano, croata, grego, hebreo, \u00e1rabe, chin\u00e9s e ruso. \u00c9 membro da Academia Europea de Poes\u00eda e est\u00e1 representando a Ag\u00e8ncia Liter\u00e0ria Balcells."}
{"id": "515842", "revid": "23204", "url": "https://gl.wikipedia.org/wiki?curid=515842", "title": "Libro Guinness dos r\u00e9cords", "text": ""}
{"id": "515843", "revid": "23204", "url": "https://gl.wikipedia.org/wiki?curid=515843", "title": "Pok\u00e9mon Red Version", "text": ""}
{"id": "515844", "revid": "23204", "url": "https://gl.wikipedia.org/wiki?curid=515844", "title": "Pok\u00e9mon Blue Version", "text": ""}
{"id": "515845", "revid": "23204", "url": "https://gl.wikipedia.org/wiki?curid=515845", "title": "Pocket Monsters Red", "text": ""}
{"id": "515846", "revid": "23204", "url": "https://gl.wikipedia.org/wiki?curid=515846", "title": "Pocket Monsters Blue", "text": ""}
{"id": "515847", "revid": "23204", "url": "https://gl.wikipedia.org/wiki?curid=515847", "title": "Pocket Monsters Green", "text": ""}
{"id": "515848", "revid": "88215", "url": "https://gl.wikipedia.org/wiki?curid=515848", "title": "Yago Iglesias", "text": "Santiago \"Yago\" Iglesias Estepa, nado en Palmeira (Ribeira) o 6 de outubro de 1982, \u00e9 un adestrador de f\u00fatbol galego. Dende xu\u00f1o de 2023 adestra o Pontevedra CF, da Segunda Divisi\u00f3n RFEF.\nTraxectoria.\nXogou ao f\u00fatbol no Palmeira CF da s\u00faa parroquia natal, ata que aos 24 anos decidiu converterse en adestrador. Realizou os cursos de preparador f\u00edsico e adestrador e traballou como preparador f\u00edsico no Boiro e na canteira do Pontevedra, nos que exerceu tam\u00e9n como segundo adestrador de Luis Casais.\nNa tempada 2010/11 dirixiu o seu primeiro equipo, o Palmeira, na Terceira Auton\u00f3mica, mentres que na seguinte foi axudante de Casais no Portonovo. En 2012 marchou para a cidade saudita de Jeddah, tras recibir unha oferta como recuperador f\u00edsico do Al-Ittihad, adestrado polo tam\u00e9n galego Ra\u00fal Caneda. En decembro, cando se dispo\u00f1\u00eda a sa\u00edr de Arabia Saudita para pasar uns d\u00edas de descanso en Galicia, foi retido durante cinco d\u00edas polas autoridades sauditas, xunto co fisioterapeuta do club, Carlos Alonso, por problemas cos papeis de residencia. \nXa non regresou ao pa\u00eds asi\u00e1tico, e en xullo de 2013 fichou polo Atl\u00e9tico de Riveira, na Rexional Preferente, onde compartiu o labor de adestrador xunto con Manuel \u00c1ngel. Ao ano seguinte dirixiu o equipo xuvenil do Santiago de Compostela CF, na Divisi\u00f3n de Honra, e logo adestrou o Noia, na Terceira Divisi\u00f3n.\nO 21 de xu\u00f1o de 2016 f\u00edxose cargo da SD Compostela, que acababa de descender \u00e1 Terceira Divisi\u00f3n. Dirixiu o equipo compostel\u00e1n durante catro anos e, en 2020, despois de disputar tres fases de ascenso consecutivas, logrou finalmente o ascenso a Segunda Divisi\u00f3n B. Renovou o seu contrato para a seguinte tempada, na que clasificou o seu equipo no sexto posto do Subgrupo 1A, formado por 10 equipos, e no que destacaron as vitorias contra o Deportivo da Coru\u00f1a en Riazor e contra o Pontevedra en Pasar\u00f3n. Deixou o club branquiazul ao remate da tempada.\nEn novembro de 2021 asinou co Zamora, da Primeira Divisi\u00f3n RFEF."}
{"id": "515851", "revid": "1822", "url": "https://gl.wikipedia.org/wiki?curid=515851", "title": "Ortro", "text": "Ortro ou Orto era un can monstruoso, con d\u00faas cabezas, irm\u00e1n de C\u00e9rbero (este, de tres cabezas). Era fillo, como C\u00e9rbero, de Equidna e Tif\u00f3n.\nUn\u00edndose \u00e1 s\u00faa nai, Equidna, enxendrou \u00e1 Esfinxe. Segundo Hes\u00edodo, tiveron a Fix (un monstro que causaba estragos entre os cadmeos) e o Le\u00f3n de Nemea (a quen tam\u00e9n matou Heracles) .\nMorto por Heracles.\nPertenc\u00eda \u00f3 xigante Xeri\u00f3n, a quen llo dera Atlas, o seu primeiro dono. Serv\u00eda como can de garda do pastor Euriti\u00f3n, que alindaba as afamadas vacas vermellas de Xeri\u00f3n na illa Eritia.\nO d\u00e9cimo traballo que ordenou Euristeo a Heracles foi traerlle as as vacas vermellas de Xeri\u00f3n. Tras diversas aventuras chegou \u00e1 illa Eritia. Ortro ventouno axi\u00f1a e abalanzouse sobre el, pero Heracles matouno dun golpe da s\u00faa maza. Euriti\u00f3n acudiu a axudar \u00f3 can, pero tam\u00e9n morreu \u00e1s mans de Heracles. Finalmente, matou a Xeri\u00f3n e roubou o gando, regresando a Grecia."}
{"id": "515852", "revid": "95964", "url": "https://gl.wikipedia.org/wiki?curid=515852", "title": "Clan TVE", "text": ""}
{"id": "515853", "revid": "89787", "url": "https://gl.wikipedia.org/wiki?curid=515853", "title": "Joseph Grafton Milne", "text": "Joseph Grafton Milne, nado o 23 de decembro de 1867 en Bowden, Cheshire, e finado o 7 de agosto de 1951 en Oxford, foi un numism\u00e1tico, arque\u00f3logo e historiador ingl\u00e9s.\nTraxectoria.\nMilne foi o terceiro dos cinco fillos do comerciante de f\u00edos William Milne, e a s\u00faa muller, Ellen Smith.\nLogo de cursar a educaci\u00f3n secundaria na \"Manchester Grammar School\", comezou a s\u00faa formaci\u00f3n universitaria en Estudos Cl\u00e1sicos no \"Corpus Christy College\", da Universidade de Oxford, onde se introduciu na arqueolox\u00eda cl\u00e1sica da man de Percy Gardner. Logo da s\u00faa graduaci\u00f3n, acadou unha bolsa de investigaci\u00f3n que lle posibilitou visitar Grecia nos anos 1890 e 1891, e al\u00ed traballou baixo a direcci\u00f3n de W. Loring nas escavaci\u00f3ns do sitio arqueol\u00f3xico de Megalopolis.\nAo seu regreso a Inglaterra estableceuse en Londres e exerceu como profesor de ensinanza secundaria na \"Mill Hill School\", ata 1893, cando ingresou no Departamento de Educaci\u00f3n, no que se mantivo ata a s\u00faa xubilaci\u00f3n en 1926. Con todo, nos anos seguintes seguiu visitando con frecuencia a \u00e1rea mediterr\u00e1nea: o propio 1893 viaxou a Montenegro e no inverno de 1895-1896 participou nas s\u00faas primeiras investigaci\u00f3ns en Exipto, a onde regresou en varias ocasi\u00f3ns. O interese de Milne por Exipto centrouse no seu per\u00edodo greco-romano.\nNas s\u00faas viaxes foi tomando co\u00f1ecemento das emisi\u00f3ns monetarias gregas na Asia Menor e nas illas, e progresivamente foi desviando o foco das s\u00faas investigaci\u00f3ns desde Exipto ata a Antiga Grecia, sinaladamente nas s\u00faas emisi\u00f3ns monetarias.\nLogo do seu retiro en 1926 trasladouse a Oxford, onde tivo co\u00f1ecemento do establecemento, catro anos antes, da \"Heberden Coin Room\" no Museo Ashmolean, que albergaba a colecci\u00f3n numism\u00e1tica da universidade. Durante as d\u00faas d\u00e9cadas seguintes, Milne estivo vinculado a este gabinete numism\u00e1tico, primeiro como colaborador, a partir de 1931 como conservador de moedas e ata 1938 tam\u00e9n como profesor de numism\u00e1tica. Co seu traballo contribu\u00edu \u00e1 mellora da colecci\u00f3n e tam\u00e9n integrou nela a s\u00faa propia colecci\u00f3n particular, moi rica en pezas cu\u00f1adas nas cidades da Asia Menor e en Alexandr\u00eda (destas \u00faltimas publicou un cat\u00e1logo en 1933).\nDurante esta \u00faltima etapa en Oxford, Milne exerceu tam\u00e9n como bibliotecario na universidade entre 1933 e 1946, e durante a segunda guerra mundial colaborou estreitamente coa Cruz Vermella. \nNo \u00e1mbito familiar, Joseph Grafton Milne casou en 1896 con Harriet Priestley, a quen co\u00f1ecera xa na s\u00faa \u00e9poca de estudante.\nPublicaci\u00f3ns.\nJoseph Grafton Milne foi autor de artigos sobre arqueolox\u00eda, historiograf\u00eda e numism\u00e1tica, e tam\u00e9n de diversos traballos monogr\u00e1ficos; esta \u00e9 unha escolma dos m\u00e1is salientables:"}
{"id": "515854", "revid": "65337", "url": "https://gl.wikipedia.org/wiki?curid=515854", "title": "J. Grafton Milne", "text": ""}
{"id": "515855", "revid": "65337", "url": "https://gl.wikipedia.org/wiki?curid=515855", "title": "J. G. Milne", "text": ""}
{"id": "515856", "revid": "1822", "url": "https://gl.wikipedia.org/wiki?curid=515856", "title": "Orto (mitolox\u00eda)", "text": ""}
{"id": "515858", "revid": "89787", "url": "https://gl.wikipedia.org/wiki?curid=515858", "title": "O\u011fuz Tekin", "text": "O\u011fuz Tekin, nado en 1958 en Ancara, \u00e9 un historiador, arque\u00f3logo e numism\u00e1tico turco especializado na circulaci\u00f3n monetaria e a historia do di\u00f1eiro na Antig\u00fcidade.\nTraxectoria.\nOguz Tekin fixo estudos de Arqueolox\u00eda Cl\u00e1sica na Universidade de Istambul, onde se graduou en 1982, con mestrado en 1987. En 1991 acadou o seu doutoramento na mesma universidade cunha tese titulada \"Aspendos Sikkeleri\" (\"Moedas de Aspendos\"), dirixida por Oktay Aksit. No departamento de Historia Antiga comezou a exercer a docencia a partir da s\u00faa graduaci\u00f3n, ata acadar a xefatura do departamento entre os anos 2006 e 2016.\nA partir de 2017 \u00e9 profesor do departamento de Arqueolox\u00eda e Historia da Arte da Universidade Ko\u00e7, de Istabul, onde ademais dirixe o Centro Suna &amp; Inan Kira\u00e7 de Investigaci\u00f3n para as Civilizaci\u00f3ns Mediterr\u00e1neas (AKMED).\nOs focos de interese das s\u00faas investigaci\u00f3ns son a historia do di\u00f1eiro na Antig\u00fcidade, sinaladamente na \u00e1rea mediterr\u00e1nea, e os pesos antigos do mundo isl\u00e1mico. Desde o ano 2000 \u00e9 o director en Turqu\u00eda do proxecto internacional \"Sylloge Nummorum Graecorum\", e desde 2006 coordina o \"Corpus Ponderum Antiquorum et Islamicorum\".\nTekin \u00e9 membro correspondente do Instituto Alem\u00e1n de Arqueolox\u00eda desde 2017 e presidente do Instituto Turco de Arqueolox\u00eda desde 2019. "}
{"id": "515863", "revid": "65337", "url": "https://gl.wikipedia.org/wiki?curid=515863", "title": "Diego Garc\u00eda de Moguer", "text": "Diego Garc\u00eda de Moguer (Moguer, 1484 (ou 1496) - Oc\u00e9ano \u00cdndico, 1544), mari\u00f1o e descubridor espa\u00f1ol, que tam\u00e9n estaba ao servizo dos portugueses, fontes portuguesas din que naceu en Lisboa.\nBiograf\u00eda.\nNa s\u00faa primeira expedici\u00f3n, en 1515, estivo con Juan D\u00edaz de Sol\u00eds na procura dun paso oce\u00e1nico que levase ao Extremo Oriente, regresando a Espa\u00f1a despois da morte de D\u00edaz de Sol\u00eds na conca do R\u00edo da Prata en 1516. Participou na expedici\u00f3n de Fernando de Magall\u00e1ns e Elcano entre 1519 e 1522.\nGarc\u00eda recibiu a aprobaci\u00f3n para unha nova viaxe Segundo as s\u00faas propias contas, Diego Garc\u00eda partiu o 15 de xaneiro de 1526, pero os historiadores dubidan da exactitude desta data e est\u00e1n m\u00e1is inclinados a aceptar o 15 de agosto de 1527 (suxerido polo cronista Herrera) como data de sa\u00edda real.\nDiego Garc\u00eda partiu da Coru\u00f1a, como capit\u00e1n xeneral da armada, comandando unha expedici\u00f3n de tres buques, financiada por comerciantes, para buscar a ruta das especias, destinada a seguir a ruta de Elcano, pasando polo estreito de Magall\u00e1ns. Despois de cruzar o Oc\u00e9ano Atl\u00e1ntico, Garc\u00eda chegou \u00e1 costa sur do Brasil. En febreiro de 1528, explorou a zona ao redor do R\u00edo da Prata, unha exploraci\u00f3n documentada en \"Los viajes de Diego Garc\u00eda de Moguer\" por Jos\u00e9 Toribio Medina, polo que se lle atrib\u00fae o seu descubrimento. \nMentres navegaba polo r\u00edo Paran\u00e1 a principios de 1528, atopouse cun grupo de homes de Sebasti\u00e1n Caboto. Inform\u00e1rono de que Caboto estaba no forte de Sancti Spiritus situado na confluencia do r\u00edo Paran\u00e1 en Carca\u00f1a. Cun barco e un bergant\u00edn-goleta, Garc\u00eda navegou polo r\u00edo Paran\u00e1 chegando ao forte Sancti Spiritus. Quedou sorprendido e indignado de atopar al\u00ed a Caboto. Ordenou ao capit\u00e1n Caro que abandonase o lugar xa que s\u00f3 el, Garc\u00eda, fora autorizado por Espa\u00f1a para explorar a rexi\u00f3n. Non obstante, despois de que se explicase que Caboto tam\u00e9n estaba ao servizo de Espa\u00f1a, uniron forzas. Garc\u00eda continuou r\u00edo arriba entre o que agora son as cidades de Goya e Bella Vista onde co\u00f1eceu o piloto veneciano Caboto que lle prometeu cooperar na procura da lendaria \"Serra da Prata\".\nXuntos exploraron o r\u00edo Pilcomayo e segu\u00edrono ata o estreito. Garc\u00eda e Caboto continuaron os seus intentos de explorar o m\u00edtico reino do que o\u00edran falar ao capit\u00e1n Francisco Cesar, ao escoitar que o lugar era rico en ouro, prata e ovellas (llamas) coas que se fabricaban tecidos. Era o Imperio Inca da lendaria Cidade dos C\u00e9sares en Chile. As discusi\u00f3ns entre Garc\u00eda e Caboto acabaron con ambas as expedici\u00f3ns, os dous homes regresaron a Espa\u00f1a para resolveren as s\u00faas disputas a trav\u00e9s de medidas legais. A disputa xurdiu cando Garc\u00eda reclamou o control total da zona que explorara. No caso xudicial celebrado en Espa\u00f1a o veredicto foi a favor de Garc\u00eda. A raz\u00f3n era que Caboto que foi designado para ir \u00e1s Illas das Especias nunca foi al\u00ed pero explorou a serra da Prata, o que supuxo unha violaci\u00f3n. Como castigo, foi exiliado durante dous anos a Or\u00e1n. \nComo resultado de todas as disputas entre Garc\u00eda e Caboto, os espa\u00f1ois descoidaron a defensa do forte de Sancti Spiritus, que foi atacado polos nativos en setembro de 1529 mentres Caboto e Garc\u00eda estaban en San Salvador, preparando homes e barcos, e non souberon nada do que estaba a suceder en Sancti Spiritus, ata que viron chegar a Gregorio Caro cos sobreviventes, e a terrible noticia da destruci\u00f3n do forte.\nGaboto e Garc\u00eda foron inmediatamente ao forte intentando rescatar os seus homes. Nos arredores de Sancti Spiritus atoparon alg\u00fans cad\u00e1veres completamente mutilados; os bergant\u00edns desfondados e afundidos, os almac\u00e9ns saqueados e queimados. As investigaci\u00f3ns arqueol\u00f3xicas atoparon os restos da fortaleza na cidade de Puerto Gaboto. \nA finais de setembro ou principios de outubro de 1529, a carabela de Garc\u00eda viaxou ao sur do Brasil, colleu a Francisco Garc\u00eda (que pertenc\u00eda \u00e1 expedici\u00f3n de Caboto) e viaxou a Espa\u00f1a, chegando al\u00ed o 28 de xullo de 1530.\nCaboto abandonou unha expedici\u00f3n planeada \u00e1s illas da especias. Pola contra, o 21 de maio de 1534, Diego Garc\u00eda de Moguer viaxou de novo coa s\u00faa carabela \"Concepci\u00f3n\" a R\u00edo da Prata. pasou pola illa de Santiago de Cabo Verde, logo ata Brasil, onde ascendeu o Esteiro da Prata dos r\u00edos Uruguai e Paran\u00e1 e converteuse nun dos primeiros residentes no asentamento orixinal de Santa Mar\u00eda del Buen Aire (a actual cidade de Bos Aires) fundada por Pedro de Mendoza, e despois volveu a Espa\u00f1a.\nNunha exploraci\u00f3n portuguesa posterior en 1544, descubriu (ou redescubriu) o arquip\u00e9lago de Chagos. A m\u00e1is grande das illas,Diego Garc\u00eda, puido recibir o seu nome, a\u00ednda que tam\u00e9n pode derivar dunha transliteraci\u00f3n europea e brit\u00e1nica, xa que nos mapas antigos tam\u00e9n se chamaba illa de \"Don Gracia\" (o \"Don Garc\u00eda de Noronha\") e Deo Gracias. Morreu na viaxe de volta no medio do Oc\u00e9ano \u00cdndico, nas costas de Sur\u00e1frica.\nV\u00e9xase tam\u00e9n.\nOutros artigos.\n "}
{"id": "515867", "revid": "82922", "url": "https://gl.wikipedia.org/wiki?curid=515867", "title": "Reporteiros Sen Fronteiras", "text": "Reporteiros Sen Fronteiras (RSF, en ) \u00e9 unha organizaci\u00f3n non gobernamental e sen \u00e1nimo de lucro que ten como obxectivo a protecci\u00f3n do dereito \u00e1 liberdade de informaci\u00f3n. Describe a s\u00faa defensa como baseada na crenza de que todo o mundo require acceso \u00e1s novas e \u00e1 informaci\u00f3n, en li\u00f1a co artigo 19 da Declaraci\u00f3n Universal dos Dereitos Humanos que reco\u00f1ece o dereito a recibir e compartir informaci\u00f3n sen importar as fronteiras, igual que outras cartas de dereitos internacionais. RSF ten status consultivo nas Naci\u00f3ns Unidas, a UNESCO, o Consello de Europa e a Organizaci\u00f3n Internacional da Francofon\u00eda.\nActividades.\nRSF traballa na defensa de xornalistas individuais en risco e tam\u00e9n nos niveis altos dos gobernos e dos foros internacionais para defender o dereito \u00e1 liberdade de expresi\u00f3n e \u00e1 informaci\u00f3n. Achega informaci\u00f3ns e notas de prensa diarias sobre ameazas \u00e1 liberdade dos medios de comunicaci\u00f3n en franc\u00e9s, ingl\u00e9s, castel\u00e1n, portugu\u00e9s, \u00e1rabe, persa e chin\u00e9s e publica un compendio anual sobre a liberdade de prensa, o \u00edndice mundial da liberdade de prensa, que mide o estado da liberdade de prensa en 180 pa\u00edses. A organizaci\u00f3n proporciona asistencia a xornalistas en risco e adestramento en seguridade f\u00edsica e dixital, ademais de facer campa\u00f1as para informar o p\u00fablico dos abusos contra os xornalistas e para asegurar a s\u00faa seguranza e liberdade. RSF fai presi\u00f3n sobre os gobernos e as organizaci\u00f3ns internacionais para adoptar est\u00e1ndares e lexislaci\u00f3n de apoio \u00e1 liberdade dos medios de comunicaci\u00f3n e toma acci\u00f3ns legais na defensa dos xornalistas ameazados.\nHistoria.\nRSF foi fundada en Montpellier en 1985 por Robert M\u00e9nard, R\u00e9my Loury, Jacques Mol\u00e9nat e \u00c9milien Jubineau. Foi rexistrada como unha organizaci\u00f3n sen \u00e1nimo de lucro en 1995. M\u00e9nard foi o primeiro secretario xeral de RSF, sucedido por Jean-Francois Juillard. Christophe Deloire foi nomeado secretario xeral en 2012.\nEstrutura.\nA sede central de RSF est\u00e1 en Par\u00eds. Ten trece oficinas rexionais e nacionais, inclu\u00edndo Bruxelas, Londres, Washington, Berl\u00edn, R\u00edo de Xaneiro e Dakar, e unha rede de 146 correspondentes. Emprega 57 persoas asalariadas en Par\u00eds e internacionalmente. Un cadro directivo, elixido entre os membros de RSF, aproba as pol\u00edticas da organizaci\u00f3n. Un consello internacional supervisa as actividades da organizaci\u00f3n e aprova as contas e o orzamento."}
{"id": "515868", "revid": "47401", "url": "https://gl.wikipedia.org/wiki?curid=515868", "title": "Reporteiros sen Fronteiras", "text": ""}
{"id": "515869", "revid": "47401", "url": "https://gl.wikipedia.org/wiki?curid=515869", "title": "Reporters sans fronti\u00e8res", "text": ""}
{"id": "515870", "revid": "23204", "url": "https://gl.wikipedia.org/wiki?curid=515870", "title": "Illa Medni", "text": "A illa Medni (en ruso \u043e\u0301\u0441\u0442\u0440\u043e\u0432 \u041c\u0435\u0301\u0434\u043d\u044b\u0439 \"\u00f3strov M\u00e9dny\", literalmente: \"illa do Cobre\") \u00e9 a m\u00e1is pequena das d\u00faas principais illas do Comandante (despois da illa de Bering) situadas no norte do oc\u00e9ano Pac\u00edfico, ao leste de Kamchatka. (As outras quince descr\u00edbense mellor como illotes ou rochas). \nEstas illas pertencen ao krai de Kamchatka da Federaci\u00f3n Rusa. \nA illa estivo deshabitada at\u00e8 finais do s\u00e9culo XIX, cando alg\u00fans aleutianos chegaron desde a illa de Attu, nas illas Aleutianas.\nHistoria.\nA illa foi avistada o 5 de novembro de 1741 por Vitus Bering e a s\u00faa tripulaci\u00f3n cando regresaba da expedici\u00f3n durante a cal Bering atopou Am\u00e9rica desde o oeste, pero non aterrou na illa.\nO oficial e historiador naval ruso Vasili Berch cr\u00eda que Iemelian B\u00e1sov chegara a esta illa en 1745, durante a s\u00faa segunda das catro expedici\u00f3ns \u00e1s illas do Comandantes entre 1743 e 1749, e que a maior\u00eda das peles que trouxo de volta a Kamchatka en 1745 foran cazadas nesta illa.\nA finais do s\u00e9culo XIX, o asentamento de Preobrazhenskoye foi establecido polos aleutianos que se trasladaron al\u00ed desde a illa de Attu.\nEn 1970, todos os cidad\u00e1ns da illa foron trasladados \u00e1 veci\u00f1a illa de Bering. At\u00e9 o ano 2001 a illa estivo ocupada como posto fronteirizo. Desde ent\u00f3n, a illa est\u00e1 completamente deshabitada. \nEcolox\u00eda.\nAnualmente real\u00edzanse estudos cient\u00edficos sobre a s\u00faa fauna e a s\u00faa flora.\nA illa Medni \u00e9 o fogar de moitos e\u00f3ns mari\u00f1os Steller. Al\u00ed naceron 340 cr\u00edas en 1999. e 153 en 2016."}
{"id": "515872", "revid": "4817", "url": "https://gl.wikipedia.org/wiki?curid=515872", "title": "R-4D", "text": "R-4D \u00e9 a designaci\u00f3n dun motor foguete fabricado por Marquardt Corporation e utilizado nas c\u00e1psulas do proxecto Apollo para o control de actitude. Versi\u00f3ns m\u00e1is modernas \u00fasanse en varios tipos de sat\u00e9lites artificiais para control de actitude e posici\u00f3n.\nCaracter\u00edsticas.\nOs motores R-4D est\u00e1n formado por un grupo de catro tobeiras, o que lle da caracter\u00edsticas direccionais. Foi usado por primeira vez na misi\u00f3n Apollo 201, no voo dunha c\u00e1psula non tripulada. Os motores te\u00f1en unha masa duns 3,6 kg, unha lonxitude de 55 cm e un di\u00e1metro m\u00e1ximo de 28 cm. Usan tetr\u00f3xido de nitr\u00f3xeno e MMH como propelentes."}
{"id": "515875", "revid": "23204", "url": "https://gl.wikipedia.org/wiki?curid=515875", "title": "Koillismaa", "text": "Koillismaa (en fin\u00e9s \"Koillismaan seutukunta\") \u00e9 unha das sete subdivisi\u00f3ns da rexi\u00f3n de Ostrobotnia do Norte. En 2017 ti\u00f1a unha poboaci\u00f3n de 19\u00a0592 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "515879", "revid": "88215", "url": "https://gl.wikipedia.org/wiki?curid=515879", "title": "Domingo Queralt Fontenla", "text": ""}
{"id": "515881", "revid": "5312", "url": "https://gl.wikipedia.org/wiki?curid=515881", "title": "Kinji Fukasaku", "text": ", nado en Mito (prefectura de Ibaraki) o 3 de xullo de 1930 e finado en Toquio o 12 de xaneiro de 2003, foi un actor, guionista e director de cinema xapon\u00e9s asociado coa nova vaga xaponesa. Foi co\u00f1ecido por dirixir un dos segmentos xaponeses do filme \"Tora! Tora! Tora!\" (1970), filmes sobre a yakuza como \"Jingi Naki Tatakai\" (1973) ou sobre samurais como \"Yagy\u016b Ichizoku no Inb\u014d\" (1978) e, especialmente, polo filme \"Battle Royale\" (2000).\nAo longo da s\u00faa traxectoria recibiu 24 premios, inclu\u00eddos os Kinema Junp\u014d en varias ocasi\u00f3ns, e os da Academia de Cinema xaponesa que lle outorgou un premio honor\u00edfico pola s\u00faa carreira. En 1997 obtivo a Shiju hosho, medalla de honra de cinta p\u00farpura do Xap\u00f3n, polas s\u00faas contribuci\u00f3ns cinematogr\u00e1ficas.\nTraxectoria.\nPrimeiros anos.\nKinji Fukasaku naceu na prefetura de Ibaraki en 1930, o m\u00e1is novo de cinco irm\u00e1ns. En 1945 cando ti\u00f1a 15 anos, durante a segunda guerra mundial, Fukasaku foi obrigado a traballar na fabricaci\u00f3n de munici\u00f3n xunto co resto dos seus compa\u00f1eiros de clase ata que un d\u00eda foron tiroteados pola artillar\u00eda durante un bombardeo estadounidense. Como non pod\u00edan escapar da li\u00f1a de fogo, os mozos ocult\u00e1ronse baixo os cad\u00e1veres dos seus compa\u00f1eiros mortos para sobrevivir. Nese momento, Fukasaku entendeu que o goberno xapon\u00e9s estaba a enganar a poboaci\u00f3n sobre a realidade da guerra e iso levouno a ter unha visi\u00f3n amarga da realidade que o marcou no futuro. \nTrala guerra, pasou moito do seu tempo vendo filmes estranxeiros. O resto da s\u00faa formaci\u00f3n completouna gradu\u00e1ndose pola Facultade de Educaci\u00f3n da Universidade de Ibaraki e pola Facultade de Artes da Universidade Nihon.\nCarreira cinematogr\u00e1fica.\nVinculado durante case toda a s\u00faa carreira profesional aos estudios Toei, aos que accedeu en xu\u00f1o de 1954, onde traballou con personaxes como Masahiro Makino e Yasushi Sasaki.. Al\u00ed desenvolveu labores como asistente de direcci\u00f3n e debutando como director en 1961 cos filmes de acci\u00f3n ' e '. Durante eses primeiros anos de traxectoria dirixiu numerosos filmes de acci\u00f3n e de cinema negro que paulatinamente lle proporcionaron certa popularidade.\nO primeiro filme de relevancia internacional en que participou foi a codirecci\u00f3n, xunto con Toshio Masuda e Richard Fleischer, do filme b\u00e9lico \"Tora! Tora! Tora!\" (1970). O proxecto inicialmente estaba escrito e dirixido por Akira Kurosawa pero, tras tres semanas de rodaxe, a produtora decidiu prescindir de Kurosawa. Fukasaku e Masuda completaron a rodaxe do segmento xapon\u00e9s do filme que obtivo unha ampla repercusi\u00f3n e positivas valoraci\u00f3ns entre a cr\u00edtica. Co salario que recibiu por este proxecto, comprou os dereitos para adaptar \"Gunki hatameku moto ni\". O filme recibiu boas cr\u00edticas e foi seleccionado polo Xap\u00f3n como candidato ao \u00d3scar ao mellor filme en lingua non inglesa para a 45\u00aa edici\u00f3n dos \u00d3scar en 1972, a\u00ednda que non acadou a candidatura.\nNon obstante, un dos de x\u00e9nero yakuza titulado \"Jingi Naki Tatakai\", co que iniciou unha serie de filmes co\u00f1ecido como \"The Yakuza Papers\" integrada por un total de cinco obras. O filme revolucionou este x\u00e9nero tan caracter\u00edstico do cinema xapon\u00e9s porque, ata ese momento, os filmes de yakuza procuraran dar unha imaxe nobre e honorable do crime organizado no Xap\u00f3n. En cambio, \"Jingi Naki Tatakai\" tr\u00e1tase dun filme ultraviolento, rodado nun estilo moi pr\u00f3ximo ao do documental, ambientado nos tristes, ca\u00f3ticos e cruentos anos da Hiroshima de posguerra.\nTrala serie \"The Yakuza Papers\" Fukasaku destacou pola realizaci\u00f3n de varios filmes de estilo futurista, como \"Virus\" (1980). Con todo, a s\u00faa obra m\u00e1is famosa foi \"Battle Royale\", un filme ultraviolento ambientado nun Xap\u00f3n anguriado polo paro e a violencia nos centros de ensino, en que o goberno decide crear un xogo polo que uns adolescentes elixidos ao chou son enviados \u00e1 forza a unha illa para que loiten entre eles ata a morte. O vencedor do xogo ser\u00e1 o mozo que logre quedar como \u00fanico supervivente. \"Battle Royale\" tivo un grande \u00e9xito de p\u00fablico, o que levou a Fukasaku a iniciar unha secuela \"\" (2003). Converteuse nun fen\u00f3meno cultural, creando o x\u00e9nero battle royal, narraci\u00f3n ficticia ou forma de entretemento en que un grupo de persoas son instru\u00eddas para matarse entre elas ata que hai un sobrevivente triunfador.\nEn setembro de 2002, Fukasaku anunciou que ti\u00f1a ancro de pr\u00f3stata. A finais de decembro de 2002, pouco despois de comezar a rodaxe de \"Battle Royale II: Requiem\"\", foi hospitalizado ao empeorar o seu estado. Faleceu nun hospital de Toquio o 12 de xaneiro de 2003, aos 72 anos. Tras dirixir s\u00f3 unha escena do filme, o seu fillo Kenta completou a rodaxe.\nInfluencia.\nA obra de Fukasaku foi considerada unha influencia para realizadores como Quentin Tarantino, Takeshi Kitano, John Woo, Takashi Miike ou Kiyoshi Kurosawa. Cun estilo t\u00e9cnica e formalmente duro Fukasaku mostra nos seus filmes unha visi\u00f3n nihilista e desencantada con personaxes marcadas pola marxinaci\u00f3n social, a pobreza e a violencia."}
{"id": "515882", "revid": "5863", "url": "https://gl.wikipedia.org/wiki?curid=515882", "title": "Xeraci\u00f3n doente", "text": ""}
{"id": "515883", "revid": "5863", "url": "https://gl.wikipedia.org/wiki?curid=515883", "title": "Federico Pe\u00f1a Ib\u00e1\u00f1ez", "text": ""}
{"id": "515884", "revid": "1131", "url": "https://gl.wikipedia.org/wiki?curid=515884", "title": "Bonita Granville", "text": "Bonita Gloria Granville Wrather, nada en Nova York o 2 de febreiro de 1923 e finada en Santa Monica o 11 de outubro 1988, foi unha actriz e produtora estadounidense. Foi candidata ao \u00d3scar \u00e1 mellor actriz secundaria en 1936, pola s\u00faa interpretaci\u00f3n en \"These Three\".\nTraxectoria.\nGranville naceu o 2 de febreiro de 1923, en Nova York, filla de Rosina Timponi (1892-1984) e Bernard \"Bunny\" Granville, ambos artistas. Granville comezou a s\u00faa carreira como actriz infantil de teatro aos tres anos.\nDebutou no cinema aos 9 anos en \"Westward Passage\" (1933), e o mesmo ano como bailarina no filme de Fanny Bridges, Cavalcade, que ga\u00f1ou o \u00d3scar ao mellor filme. Os anos seguintes, traballou como figurante, sen acreditar, en varios filmes. Interpretou a Mary Tilford, na adaptaci\u00f3n ao cinema da obra de Lillian Hellman, \"The Children's Hour\", en 1934. Renomeada \"These Three\", conta a historia de tres adultos (interpretados por Miriam Hopkins, Merle Oberon, e Joel McCrea) que ven as s\u00faas vidas case destru\u00eddas a causa dunha nena maligna, en busca de atenci\u00f3n. Granville interpretaba esa nena e foi candidata ao \u00d3scar \u00e1 mellor actriz secundaria, naquel momento a persoa m\u00e1is nova que optou ao premio.\nA pesar do \u00e9xito e de continuar a traballar, non tivo moitas oportunidades nos anos seguintes.\nEn 1938, interpretou unha filla atrevida, no filme \"Merrily We Live\" e unha nena detective en \"Nancy Drew... Detective\". O filme fixo tanto \u00e9xito, que Granville interpretou a personaxe de Nancy Drew outras tres veces, nas secuelas estreadas en 1938 e 1939.\nXa adulta, foi chamada unha vez m\u00e1is para traballos secundarios, como no prestixioso filme de 1942, \"Now, Voyager\", as\u00ed como nas longametraxes \"Andy Hardy's Blonde Trouble\" (1944) e \"Love Laughs at Andy Hardy\" (1946). Tam\u00e9n protagonizou o filme de 1943 \"Hitler's Children\", un filme antinazi, en plena segunda guerra mundial.\nO 5 de febreiro de 1947, Granville casou con Jack Wrather, que produciu alg\u00fan dos seus filmes, no Bel-Air Hotel. Granville traballou como produtora en varios filmes para a televisi\u00f3n, inclu\u00eddo o filme de 1954 \"Lassie\". Tam\u00e9n actuou en \"The Legend of the Lone Ranger\" (1981), o seu \u00faltimo filme.\nGranville morreu o 11 de outubro de 1988, debido a un cancro de pulm\u00f3n, en Santa Monica, aos 65 anos. Est\u00e1 enterrada no Holy Cross Cemetery, en Culver City, California.\nLegado.\nGranville ten unha estrela no Paseo da Fama, en Hollywood Boulevard, 6607, polas s\u00faas contribuci\u00f3ns \u00e1 industria cinematogr\u00e1fica.\nFoi tam\u00e9n a protagonista do libro \"Bonita Granville and the Mystery of Star Island\", escrito por Kathryn Heisenfelt publicado en 1942. O libro ti\u00f1a un p\u00fablico adolescente e evocaba as aventuras da pequena detective Nancy Drew, sendo parte dunha serie co\u00f1ecida como \"Whitman Authorized Editions\", de 16 libros publicados entre 1941 e 1947."}
{"id": "515885", "revid": "5863", "url": "https://gl.wikipedia.org/wiki?curid=515885", "title": "N\u00d3S Candidatura Galega", "text": ""}
{"id": "515886", "revid": "5863", "url": "https://gl.wikipedia.org/wiki?curid=515886", "title": "Antoni Serra i Bau\u00e7\u00e0", "text": ""}
{"id": "515887", "revid": "5863", "url": "https://gl.wikipedia.org/wiki?curid=515887", "title": "Antonio Serra", "text": ""}
{"id": "515888", "revid": "5863", "url": "https://gl.wikipedia.org/wiki?curid=515888", "title": "Antoni Serra Bau\u00e7\u00e0", "text": ""}
{"id": "515889", "revid": "5863", "url": "https://gl.wikipedia.org/wiki?curid=515889", "title": "Antoni Serra i Bauz\u00e0", "text": ""}
{"id": "515890", "revid": "5863", "url": "https://gl.wikipedia.org/wiki?curid=515890", "title": "Antonio Serra Bauz\u00e1", "text": ""}
{"id": "515892", "revid": "104999", "url": "https://gl.wikipedia.org/wiki?curid=515892", "title": "Cathy O'Neil", "text": "Catherine (\"Cathy\") Helen O'Neil \u00e9 unha matem\u00e1tica estadounidense, autora do blog mathbabe.org e varios libros sobre ciencia de datos, entre os que se incl\u00fae \"Weapons of Math Destruction\". Foi Directora do Programa Lede en Pr\u00e1cticas de Datos na Escola de Xornalismo da Universidade Columbia, Tow Center e traballou como Consultora de Ciencia de datos en Johnson Research Labs.\nTraxectoria.\nO'Neil asistiu \u00e1 Universidade de Berkeley, conseguiu un doutoramento en matem\u00e1tica pola Universidade Harvard en 1999, logo ocupou cargos nos departamentos de matem\u00e1tica do MIT e do Barnard College, facendo investigaci\u00f3n en xeometr\u00eda alx\u00e9brica aritm\u00e9tica.\nDeixou a academia en 2007 e traballou durante catro anos na industria financeira, inclu\u00edndo dous anos no fondo de cobertura D. E. Shaw. Despois de desilusionarse do mundo das finanzas, O'Neil involucrouse no movemento Occupy Wall Street, participando no seu Grupo Bancario Alternativo.\nRecentemente manisfestou as s\u00faas reservas ao emprego dos modelos matem\u00e1ticos para explicar a pandemia de COVID-19.\nPublicaci\u00f3ns.\nO seu libro \"Weapons of Math Destruction\" foi publicado en 2016 (Crown, \u00a0) e foi inclu\u00eddo na lista longa para o National Book Award 2016 de non ficci\u00f3n. Este libro foi traducido ao espa\u00f1ol en 2018 (Capit\u00e1n Swing. 2018, )"}
{"id": "515893", "revid": "89787", "url": "https://gl.wikipedia.org/wiki?curid=515893", "title": "Sacha Guitry", "text": "Alexandre-Pierre Georges \"Sacha\" Guitry, nado en San Petersburgo o 21 de febreiro de 1885 e finado en Par\u00eds o 24 de xullo de 1957, foi un actor, dramaturgo, escen\u00f3grafo, director de cinema e guionista cinematogr\u00e1fico franc\u00e9s.\nEscribiu m\u00e1is de cen obras teatrais, moitas das cales adaptou el mesmo ao cine. Actuou en case a totalidade dos seus trinta e tres filmes. \nFamoso polo seu humor ca\u00fastico, abordou todos os x\u00e9neros. A maior parte das s\u00faas comedias musicais escribiunas para a s\u00faa segunda esposa, a actriz e cantante Yvonne Printemps, con quen estivo casado entre 1919 e 1934. Estas comedias musicais proporcion\u00e1ronlle un grande \u00e9xito (como \"Mozart\" ou \"L\u2019amour masqu\u00e9\"), as\u00ed como o sete revistas musicais que fixo co seu amigo o compositor Albert Willemetz.\nTraxectoria.\nInicios.\nGuitry era fillo do c\u00e9lebre actor c\u00f3mico Lucien Guitry (1860-1925), moi apreciado na s\u00faa \u00e9poca. A s\u00faa nai, Ren\u00e9e Delmas (1858\u20131902), era filla do escritor e xornalista Ren\u00e9 de Pont-Jest. Mud\u00e1ranse \u00e1 capital rusa, onde Lucien dirixiu a compa\u00f1\u00eda do teatro franc\u00e9s, o Th\u00e9\u00e2tre Michel, dende 1882 a 1891. O matrimonio foi breve. Lucien Guitry era un persistente ad\u00faltero e a s\u00faa esposa iniciou o procedemento de divorcio en 1888. Dous dos seus fillos morreron na infancia (un en 1883 e o outro en 1887); o outro fillo supervivente, Jean (1884\u20131920) foi actor e xornalista. A asistenta rusa da familia adoitaba a acurtar o nome de Alexandre-Pierre co diminutivo ruso \"Sacha\", polo que foi co\u00f1ecido toda a s\u00faa vida.\nEstudou no Lyc\u00e9e Janson de Sailly de Par\u00eds. Guitry foi un alumno mediocre, pero axi\u00f1a mostrou dotes teatrais, como autor e escen\u00f3grafo. Escrib\u00eda as s\u00faas propias obras (con frecuencia, en menos de tres d\u00edas), dirix\u00edaas e interpret\u00e1baas. En 1905 obtivo un grande \u00e9xito con \"Nono\".\nNon obstante, en 1907, sufriu un sonoro fracaso coa s\u00faa obra \"La Clef\", o que desanimou enormemente a Sacha Guitry. O apoio do seu grande amigo o escritor Octave Mirbeau foi moi importante para que Guitry perseverase na s\u00faa carreira teatral. Guitry solicitou a Mirbeau un pr\u00f3logo para a s\u00faa obra \"Petite Hollande\" (1908) e, m\u00e1is tarde, dedicoulle a obra \"Un sujet de roman\", estreada o 4 de xaneiro de 1924, co seu pai Lucien Guitry como protagonista no papel de Mirbeau. Sarah Bernhardt tam\u00e9n deber\u00eda participar nesa estrea, no papel de Alice Regnault (esposa de Mirbeau), mais faleceu antes da primeira representaci\u00f3n.\nO 3 de outubro de 1916 estreou no Teatro das Bouffes Parisiens outro dos seus grandes \u00e9xitos: a obra \"Faisons un r\u00eave\", coa que se deu a co\u00f1ecer o grande actor e c\u00f3mico de revista Raimu. \u00c1 parte do \u00e9xito popular, esa obra obtivo cr\u00edticas moi adversas, xa que o teatro de Guitry simbolizaba todo o oposto a algunhas correntes do seu momento, como a postura defendida unha d\u00e9cada despois polo Cartel des Quatre (formado por Louis Jouvet, Charles Dullin, Gaston Baty e Georges Pito\u00ebff), os cales aborrec\u00edan o teatro comercial e defend\u00edan a calidade dos textos e unha posta en escena de vangarda.\nO seu primeiro intento cinematogr\u00e1fico data de 1915, cando rodou \"Ceux de chez nous\" como reacci\u00f3n a un manifesto alem\u00e1n onde se exaltaba a cultura xerm\u00e1nica. Guitry rodou imaxes de artistas franceses amigos do seu pai, como Auguste Rodin, Claude Monet, Anatole France ou Pierre-Auguste Renoir, entre outros. Tomou notas das s\u00faas palabras e, durante as proxecci\u00f3ns p\u00fablicas, repet\u00edaas en voz alta. Deste xeito inventou en certa forma a voz en off. Non volveu rodar outro filme ata 1935, cando, por influencia da s\u00faa nova esposa Jacqueline Delubac, comezou a facer versi\u00f3ns cinematogr\u00e1ficas das s\u00faas propias obras teatrais. \"Pasteur\" (escrito para que o seu pai interpretase o protagonista, o doutor Louis Pasteur) foi protagonizado no cinema polo propio Sacha. Ese mesmo ano filmou \"Bonne chance\". A protagonista feminina foi a s\u00faa esposa, Jacqueline Delubac.\nEn 1936 adaptou ao cinema outra das s\u00faas obras \"Le nouveau testament\" e rodou a que moitos consideran a s\u00faa obra mestra: \"Le roman d'un tricheur\". Este filme, que carece case por completo de di\u00e1logos, est\u00e1 baseado na \u00fanica novela escrita por Guitry, \"M\u00e9moires d'un tricheur\". O propio Guitry \u00e9 o narrador do filme e amosa o seu gusto por contar historias e o seu amor polo ilusionismo.\nEstes catro primeiros filmes de Guitry xa conte\u00f1en todo o seu mundo art\u00edstico: a s\u00faa capacidade de experimentar e xogar cos procedementos f\u00edlmicos, a reconstruci\u00f3n de acontecementos hist\u00f3ricos ou de biograf\u00edas de grandes personaxes e adaptaci\u00f3ns teatrais. En s\u00f3 tres anos, Guitry dirixiu dez filmes.\nNos anos finais da d\u00e9cada de 1930 logrou grandes \u00e9xitos. Por esas datas divorciouse de Jacqueline Delubac e casou con Genevi\u00e8ve de S\u00e9r\u00e9ville, a \u00fanica das s\u00faas cinco esposas que adoptou o apelido Guitry. Rexeitou a proposici\u00f3n de formar parte da Academia Francesa porque lle impu\u00f1an a condici\u00f3n de abandonar a s\u00faa carreira de comediante. Foi elixido membro da Academia Goncourt. \nRodou \"Ils \u00e9taient neuf c\u00e9libataires\" (1939), sobre os matrimonios de conveniencia. No filme participaron numerosas vedettes, como Elvire Popesco. A estrea coincidiu co decreto do Goberno que obrigaba os estranxeiros a abandonar Francia. Ao d\u00eda seguinte, estalou a segunda guerra mundial.\nSegunda guerra mundial.\nGuitry non abandonou Par\u00eds, sen\u00f3n que permaneceu na cidade durante a ocupaci\u00f3n alem\u00e1. Durante ese tempo continuou coa s\u00faa actividade nos escenarios e no cinema, co prop\u00f3sito de manter vivo o esp\u00edrito franc\u00e9s naquel tempo. Utilizou as s\u00faas influencias para conseguir a liberaci\u00f3n de personalidades perseguidas polos nazis (como o escritor Tristan Bernard e a s\u00faa esposa). Mesmo chegou a rodar a obra patri\u00f3tica \"Le Destin fabuleux de D\u00e9sir\u00e9e Clary\" (estreada en 1942), baseada na vida da amante de Napole\u00f3n, D\u00e9sir\u00e9e Clary. Tam\u00e9n estreou durante aquel per\u00edodo \"Donne-moi tes yeux\" (1943). Guitry negouse a que as s\u00faas obras se representasen neses momentos en Alema\u00f1a. \nO 23 de agosto de 1944, no momento da liberaci\u00f3n de Par\u00eds, poucas horas despois de telefonar a s\u00faa amiga Arletty, Guitry foi arrestado por un grupo da resistencia francesa, que lle reprocharon a s\u00faa actitude durante a ocupaci\u00f3n alem\u00e1. Guitry estivo encarcerado durante sesenta d\u00edas sen que lle chegasen a inculpar por ning\u00fan delito concreto. O seu peche parece que foi instigado por rumores infundados propagados por escritores como Pierre Descaves e xornalistas de \"Le Figaro\" (que naquel tempo estaba dirixido por Pierre Brisson, gran detractor de Guitry). O xu\u00edz de instruci\u00f3n preguntou en anuncios publicados nos xornais, por d\u00faas veces, que acusaci\u00f3ns reca\u00edan sobre Guitry, sen obter ningunha resposta convincente. O xu\u00edz arquivou o caso e en 1947 Guitry conseguiu o sobresemento (Guitry asegurou que preferir\u00eda un proceso). As s\u00faas lembranzas daqueles d\u00edas de prisi\u00f3n serv\u00edronlle posteriormente para recrear a cela que aparece en \"La Poison\" (1951, protagonizada por Pauline Carton) e en d\u00faas narraci\u00f3ns: \"Quatre ans d'occupations\" (sobre o per\u00edodo de 1940 a agosto de 1944) e \"60 jours de prison\".\n\u00daltimos anos.\nEn 1951 estreouse o filme \"Adh\u00e9mar ou le jouet de la fatalit\u00e9\", baseado nunha comedia de Guitry con gui\u00f3n escrito por el mesmo, mais que non puido dirixir por mor dunha intervenci\u00f3n cir\u00farxica. Foi Fernandel en quen confiou para que se encargase da obra, mais o resultado non lle satisfixo, sentiuse traizoado e estableceu un preito contra Fernandel, que ga\u00f1ou este \u00faltimo. As obras seguintes de Guitry caracteriz\u00e1ronse polo seu ton m\u00e1is melanc\u00f3lico (\"Le com\u00e9dien\", \"Deburau\", \"Le Tr\u00e9sor de Cantenac\"), en ocasi\u00f3ns c\u00e1ustico (\"Je l'ai \u00e9t\u00e9 trois fois\", \"La Poison\", \"La Vie d'un honn\u00eate homme\"), a\u00ednda que non perdeu a s\u00faa predilecci\u00f3n pola comedia (\"To\u00e2\", \"Aux deux colombes\", \"Tu m'as sauv\u00e9 la vie\"). Tam\u00e9n rodou grandes produci\u00f3ns hist\u00f3ricas (\"Versailles m'\u00e9tait contei\", \"Napole\u00f3n\", \"Si Paris nous \u00e9tait cont\u00e9\"). O recordo do seu arresto inspiroulle \"Assassins et voleurs\", protagonizado por Jean Poiret e Michel Serrault e en que debutou como actor Darry Cowl. \"Les trois font a paire\" foi o seu \u00faltimo filme. A doenza de Guitry t\u00ed\u00f1ao moi debilitado, e recorreu \u00e1 axuda de Cl\u00e9ment Duhour para poder rodar un filme que se pode tomar como un resumo do esp\u00edrito de Guitry: xogo cos procedementos cinematogr\u00e1ficos, fidelidade a certos actores, humor c\u00e1ustico. \nGuitry non puido rodar o seu \u00faltimo gui\u00f3n, \"La Vie \u00e0 deux\", e foi Cl\u00e9ment Duhour quen o levou \u00e1 gran pantalla. \nSacha Guitry foi enterrado no cemiterio de Montmartre de Par\u00eds, xunto ao seu pai Lucien, o seu irm\u00e1n Jean (morto en 1920) e a s\u00faa \u00faltima esposa, Lana Marconi, finada en 1990.\nGuitry e os actores.\nSacha Guitry reservouse o papel protagonista de todos os seus filmes, a\u00ednda que tam\u00e9n foi fiel a un conxunto de actores favoritos. En primeiro lugar, ti\u00f1a unha alta consideraci\u00f3n polo seu pai, Lucien Guitry, a quen consideraba (con Sarah Bernhardt) o mellor actor do mundo e para o que realizou unha biograf\u00eda (\"Le com\u00e9dien\") e unha adaptaci\u00f3n teatral (\"Mon p\u00e8re avait raison\"). Outra actriz \u00e1 que apreciaba enormemente foi Pauline Carton, que apareceu en practicamente todos os seus filmes en papeis que Guitry escribiu expresamente para ela. A Michel Simon confioulle o papel protagonista de La Poison e \"La Vie d'un honn\u00eate homme\". Simon tam\u00e9n participou no \u00faltimo filme de Guitry \"Les trois font a paire\", a pesar de que o seu papel non lle gustaba. Aceptou actuar s\u00f3 pola amizade que o un\u00eda con Guitry, por ent\u00f3n xa moi enfermo.\nTam\u00e9n soubo descubrir novos talentos e encomendou papeis aos mozos Louis de Fun\u00e8s, Darry Cowl, Michel Serrault, Jacqueline Delubac ou Raimu, que alcanzaron todos grande \u00e9xito grazas aos filmes de Guitry. Raimu, agradecido polo apoio de Guitry, actuou gratuitamente en \"Les Perles de la couronne\". Para Fernandel escribiu o gui\u00f3n de \"Adh\u00e9mar ou le jouet da fatalit\u00e9\" e tam\u00e9n apoiou a Gaby Morlay. "}
{"id": "515894", "revid": "85894", "url": "https://gl.wikipedia.org/wiki?curid=515894", "title": "Centro de Transfusi\u00f3n de Galicia", "text": "O Centro de Transfusi\u00f3n de Galicia \u00e9 un centro dedicado \u00e1 medicina transfusional. \u00c9 un \u00f3rgano dependente de Axencia de Doaz\u00f3n de Sangue e \u00d3rganos, pertencente \u00e1 Conseller\u00eda de Sanidade da Xunta de Galicia. Enc\u00e1rgase de almacenar, procesar, xestionar e distribu\u00edr o sangue e outros compo\u00f1entes sangu\u00edneos derivados (hemoderivados) entre os hospitais e centros sanitarios de Galicia. Funciona ininterrompidamente durante as 24 horas do d\u00eda. Est\u00e1 localizado no Campus Sur de Santiago de Compostela."}
{"id": "515895", "revid": "47401", "url": "https://gl.wikipedia.org/wiki?curid=515895", "title": "Gran Zimbabwe", "text": ""}
{"id": "515896", "revid": "5863", "url": "https://gl.wikipedia.org/wiki?curid=515896", "title": "Balonmano Seis do Nadal Coia", "text": ""}
{"id": "515897", "revid": "5863", "url": "https://gl.wikipedia.org/wiki?curid=515897", "title": "Club Balonm\u00e1n Seis do Nadal-Coia", "text": ""}
{"id": "515898", "revid": "5863", "url": "https://gl.wikipedia.org/wiki?curid=515898", "title": "Balonm\u00e1n Seis do Nadal Coia", "text": ""}
{"id": "515899", "revid": "5863", "url": "https://gl.wikipedia.org/wiki?curid=515899", "title": "Balonm\u00e1n Seis do Nadal", "text": ""}
{"id": "515900", "revid": "5863", "url": "https://gl.wikipedia.org/wiki?curid=515900", "title": "Magope Seis do Nadal", "text": ""}
{"id": "515902", "revid": "89787", "url": "https://gl.wikipedia.org/wiki?curid=515902", "title": "Antonis Koniaris", "text": "Antonis Koniaris, nado o 30 de setembro de 1997 en Chania, \u00e9 un xogador profesional de baloncesto grego, que xoga no Ionikos Nikaias grego.\nTraxectoria profesional.\nO 16 de xaneiro de 2021, anunciouse a cesi\u00f3n de Koniaris ata final de tempada \u00f3 Obradoiro CAB da Liga ACB. Con todo, tras disputar s\u00f3 tres partidos co club santiagu\u00e9s, Koniaris e o xogador chegaron a un acordo para rescindir o seu contrato."}
{"id": "515903", "revid": "1888", "url": "https://gl.wikipedia.org/wiki?curid=515903", "title": "Landro (1916)", "text": "Landro foi unha revista editada en Viveiro en 1916.\nHistoria e caracter\u00edsticas.\nPeri\u00f3dico quincenal, apareceu o 19 de febreiro de 1916. Dirixido por Jos\u00e9 Mar\u00eda Mart\u00ednez. Foi \u00f3rgano da \"juventud vivariense\" e ocup\u00e1base de literatura, arte e traballo. Entre os seus colaboradores figurou Esteban Fern\u00e1ndez Temprano. Cesou ao pouco tempo."}
{"id": "515904", "revid": "1822", "url": "https://gl.wikipedia.org/wiki?curid=515904", "title": "Campe", "text": "Na mitolox\u00eda grega, Campe era un monstro mari\u00f1o, feminino, encargada de vixiar a porta do T\u00e1rtaro.\nHesiquio de Alexandr\u00eda, no seu \"Diccionario\" ou \"Lexic\u00f3n\", recolle a descrici\u00f3n do poeta Epicarmo, que a denomina \"ceto\", nome que designa un monstro particular: a filla de Xea e Ponto, pero tam\u00e9n \u00f3s monstros mari\u00f1os en xeral.\nRepres\u00e9ntase como un monstro con corpo de muller e a metade inferior de drag\u00f3n, coas pernas envolvidas de serpes e os cabelos feitos tam\u00e9n de serpes. Na cintura presenta cabezas de le\u00f3n, oso e outros animais perigosos. Porta d\u00faas espadas cheas de veleno.\nCando Cronos se fixo co goberno dos ceos, tras castrar a Urano, encerrou no T\u00e1rtaro \u00f3s Ciclopes e os Hecatonquiros, e puxo na porta a Campe para vixialos. Pero Cronos foi derrocado por Zeus, que matou a Campe e liberou a estas criaturas para que o axudasen a vencer a Cronos (Titanomaquia), tal como profetizara Xea."}
{"id": "515905", "revid": "5863", "url": "https://gl.wikipedia.org/wiki?curid=515905", "title": "Sergi Belbel", "text": "Sergi Belbel i Coslado, nado en Terrassa, Vall\u00e8s Occidental, o 29 de maio de 1963, \u00e9 un escritor catal\u00e1n, director e tradutor teatral, director do Teatre Nacional de Catalunya entre 2006 e 2013, cando foi substitu\u00eddo por Xavier Albert\u00ed e Gallart.\nTraxectoria.\nEstudou Filolox\u00eda Rom\u00e1nica na Universidade de Barcelona. Entrou en contacto co mundo do teatro a trav\u00e9s da Aula de Teatro da Universidade Aut\u00f3noma de Barcelona e dende 1986 tam\u00e9n a trav\u00e9s do Teatro Fronterizo de Madrid. A s\u00faa primeira obra foi estreada en Xix\u00f3n. Dende 1988 traballou como director de teatro e a mi\u00fado tam\u00e9n participou na posta en escena das s\u00faas propias obras, tarefa que compaxinou co seu traballo como profesor no Institut del Teatre de Barcelona.\nEn 1992 estreou \"Car\u00edcies\", unha obra de dez escenas co amor e a perda da comunicaci\u00f3n como tema principal, o dramaturgo catal\u00e1n deuse a co\u00f1ecer internacionalmente e os teatros de toda Europa comezaron a interesarse por el. As obras \"Despr\u00e9s de la pluja\" (1993) e \"Morir\" (1994), convert\u00e9ronse en grandes \u00e9xitos. Desde 1995 Belbel traballa para a televisi\u00f3n espa\u00f1ola como guionista e, ocasionalmente, como director.\nA partir de \"Caleidoscopis i fars d'avui\", as s\u00faas estreas suced\u00e9ronse e Belbel converteuse nun dos valores novos m\u00e1is prometedores do pa\u00eds. A s\u00faa actividade teatral non s\u00f3 se reduce \u00e1 escritura sen\u00f3n tam\u00e9n ao campo da direcci\u00f3n esc\u00e9nica e dende 1988 \u00e9 profesor do Institut del Teatre de Barcelona. En 2005 foi nomeado director do Teatre Nacional de Catalunya.\nAdemais da s\u00faa actividade escrita, Sergi Belbel traduce a Jean Racine, Samuel Beckett, Georges Perec, Bernard-Marie Kolt\u00e8s, Moli\u00e8re, Marivaux, Jean-Michel Ribes, S\u00e9bastien Thi\u00e9ry...Tam\u00e9n pon en escena os seus propios textos, as\u00ed como obras de teatro cl\u00e1sicas: Moli\u00e8re, Calder\u00f3n, Shakespeare, Goldoni etc. - e contempor\u00e1neos: Bernard-Marie Kolt\u00e8s, Samuel Beckett, Josep Maria Benet i Jornet, Jordi Galceran, David Mamet, Harold Pinter etc.\nSarabela Teatro levou a escena a s\u00faa obra \"Cama dous por dous para dous\".\nEstilo.\nA\u00ednda que tam\u00e9n \u00e9 director, Sergi Belbel reivindica a primac\u00eda do texto sobre calquera interpretaci\u00f3n esc\u00e9nica: \u201cEu mesmo son director, pero como sempre digo: son un autor que dirixe e non un director. director que escribe. O texto \u00e9 o primeiro. \"Durante esta mesma entrevista con Pierre Monastier, defende a importancia da f\u00e1bula, a ra\u00edz de Bertolt Brecht, o papel pol\u00edtico da traxedia e a retirada da narraci\u00f3n na escrita dram\u00e1tica:\" O texto teatral \u00e9 sempre asociado \u00e1 retirada da narraci\u00f3n. En canto a Aymeric Rollet, inter\u00e9salle a \"forma de est\u00e9tica lixo\" despregada por Sergi Belbel: as imaxes de manchas, descomposici\u00f3n, abatemento, pertencentes \u00e1 \"dramaturxia do abxecto org\u00e1nico\", multipl\u00edcanse para espertar noxo. e repulsa. \u201cEn Belbel, [...] un n\u00famero significativo de pezas, situaci\u00f3ns dram\u00e1ticas e imaxes esc\u00e9nicas, parecen deber o seu tema do \"memento mori\" ao x\u00e9nero barroco das vaidades\"."}
{"id": "515906", "revid": "89787", "url": "https://gl.wikipedia.org/wiki?curid=515906", "title": "Isabel Pastoriza Santos", "text": "Isabel Pastoriza Santos, nada en Bueu en 1974, \u00e9 unha investigadora e profesora da Universidade de Vigo. En 2011 foi galardoada cunha bolsa de investigaci\u00f3n do programa L'Oreal-Unesco \u201cPor las Mujeres en la Ciencia\u201d. En 2021 foi galardoada co Premio a la Excelencia Investigadora 2021 que outorga a Real Sociedad Espa\u00f1ola de Qu\u00edmica. \nTraxectoria.\nIsabel Pastoriza licenciouse en Qu\u00edmica na Universidade de Vigo en 1997 onde realizou o doutoramento. Despois de realizar estancias posdoutorais na Universidade de Melbourne, Oklahoma e Viena, incorporouse como Investigadora Parga Pondal no grupo grupo de Qu\u00edmica Coloidal do Centro de Investigaci\u00f3ns Biom\u00e9dicas (CINBIO) da Universidade de Vigo. Dende o ano 2009 \u00e9 profesora no Departamento de Qu\u00edmica F\u00edsica e dende 2012 coordinadora do grupo Qu\u00edmica Coloidal.\nA s\u00faa investigaci\u00f3n c\u00e9ntrase principalmente no dese\u00f1o e fabricaci\u00f3n de nanopart\u00edculas met\u00e1licas para ser empregadas na deteci\u00f3n de biomol\u00e9culas e contaminantes ou como catalizadoras na xeraci\u00f3n de enerx\u00eda. Ten un gran n\u00famero de publicaci\u00f3ns con elevado impacto na comunidade investigadora a nivel internacional. "}
{"id": "515908", "revid": "197", "url": "https://gl.wikipedia.org/wiki?curid=515908", "title": "Alfredo Souto Cuero", "text": " \nAlfredo Souto Cuero, nado na Coru\u00f1a o 14 de maio de 1862 e finado o 6 de setembro de 1940, foi un xu\u00edz e pintor galego, considerado, xunto a Seraf\u00edn Avenda\u00f1o, precursor da escola galega de pintura.\nTraxectoria.\nPertencente a unha familia da alta burgues\u00eda, foi fiscal, xu\u00edz de primeira instancia, maxistrado e presidente de audiencia provincial, o que o levou a residir en varias cidades espa\u00f1olas, ata a s\u00faa xubilaci\u00f3n en 1923. Disc\u00edpulo de Rom\u00e1n Navarro, foi debuxante da Sociedade Arqueol\u00f3xica de Pontevedra de Casto Sampedro Folgar. En Madrid asistiu \u00e1 Real Academia de Belas Artes de San Fernando. O 13 de febreiro de 1938 ingresou como acad\u00e9mico de n\u00famero na Real Academia Galega de Belas Artes, baixo a presidencia do arquitecto Rafael Gonz\u00e1lez Villar.\nColaborou coa prensa en \"Galicia Moderna\", \"Heraldo de Madrid\", \"Blanco y Negro\", \"La Ilustraci\u00f3n Art\u00edstica\" e \"La Ilustraci\u00f3n Espa\u00f1ola y Americana\".\nTe\u00f1en obra s\u00faa a Academia Galega de Belas Artes, a Deputaci\u00f3n da Coru\u00f1a, o Museo de Belas Artes da Coru\u00f1a, a Colecci\u00f3n Afundaci\u00f3n, a Pinacoteca Francisco Fern\u00e1ndez del Riego, o Museo Provincial de Pontevedra, o Museo del Prado e o Museo de Huelva\nFoi pai de Arturo Souto Feijoo (Pontevedra 1902 - M\u00e9xico 1964), pintor."}
{"id": "515909", "revid": "1822", "url": "https://gl.wikipedia.org/wiki?curid=515909", "title": "Melisa (ninfa)", "text": "Na mitolox\u00eda grega, Melisa foi unha das fillas de Meliseo, rei de Creta.\nCoa s\u00faa irm\u00e1 Amaltea encargouse de agochar e coidar a Zeus meni\u00f1o, pois a s\u00faa nai, Rea, deixouno \u00f3 seu coidado para evitar que Cronos o devorase, como xa fixera cos fillos que tivera anteriormente. A tal fin, gardaron \u00f3 meni\u00f1o nunha cova do monte Ida (na illa de Creta) e aliment\u00e1rono con mel (un ep\u00edteto de Melisa \u00e9 \"a abella\") e o leite de Amaltea, representada como unha cabra .\nPero Pseudo-Apolodoro narra este mito doutro xeito e non menciona a existencia de Melisa. Rea d\u00e1 a luz na cova de Dicte e conf\u00eda a Zeus \u00e1s ninfas Adrastea e Ida, que o cr\u00edan co leite de Amaltea (\"Biblioteca mitol\u00f3xica\" I, 1, 6). Hes\u00edodo non recolle o mito.\nPosteriormente, Meliseo converteu \u00e1 s\u00faa filla Melisa na primeira sacerdotisa de Rea.\nIconograf\u00eda.\nMelisa non se representou na arte, sendo eclipsada pola s\u00faa irm\u00e1 Amaltea."}
{"id": "515910", "revid": "1505", "url": "https://gl.wikipedia.org/wiki?curid=515910", "title": "Xesta de vasoiras", "text": ""}
{"id": "515911", "revid": "1505", "url": "https://gl.wikipedia.org/wiki?curid=515911", "title": "Xesta marela", "text": ""}
{"id": "515912", "revid": "1505", "url": "https://gl.wikipedia.org/wiki?curid=515912", "title": "Xesta negra", "text": ""}
{"id": "515913", "revid": "1131", "url": "https://gl.wikipedia.org/wiki?curid=515913", "title": "Mary Quintero", "text": "Mar\u00eda del Carmen Quintero Corredoira, m\u00e1is co\u00f1ecida como Mary Quintero, nada en Melide (Provincia da Coru\u00f1a) o 9 de novembro de 1931, \u00e9 unha das pioneiras da fotograf\u00eda profesional en Galicia, pioneira na utilizaci\u00f3n en Espa\u00f1a do proxector de fondos e o retoque fotogr\u00e1fico. O seu traballo foi reco\u00f1ecido con numerosos premios, entre eles o Premio \"Mejor Fot\u00f3grafo de Espa\u00f1a\", outorgado no II Congreso Nacional de Fotograf\u00eda en 1981 e a Medalla de Bronce de Galicia (2002).\nTraxectoria.\nInicios e primeiras exposici\u00f3ns.\nMary Quintero iniciouse no campo da fotograf\u00eda co seu pai Aurelio Quintero e a s\u00faa nai Amadora Corredoira. O seu pai ti\u00f1a un estudio en Melide e tam\u00e9n fac\u00eda fotograf\u00eda minuteira no exterior. A s\u00faa nai encarg\u00e1base do retocado das fotos. No ano 1940 a familia desprazouse a Lugo e abriron un estudio chamado \"Fotograf\u00eda Quintero.\" Aos nove anos, Mary Quintero ingresou nunha academia para estudar piano e pintura, form\u00e1ndose na composici\u00f3n, a luz e a cor. Mentres, no estudio fotogr\u00e1fico familiar, daba cor e retocaba fotograf\u00edas dun xeito l\u00fadico. Aos catorce anos, marchou a Madrid a estudar co fot\u00f3grafo Pedro Jaraba, con quen aprendeu a perfeccionar a t\u00e9cnica do retoque e da pintura con cores transparentes. Ademais, matriculouse nunha escola para estudantes de arquitectura, onde estudou co pintor Carlos Pascual de Lara para mellorar a t\u00e9cnica do debuxo.\nDe volta en Lugo, o director de Radio Lugo viu fotograf\u00edas de Mary e animouna para facer unha exposici\u00f3n, que se realizou en 1947 no C\u00edrculo das Artes baixo o t\u00edtulo \"Nuevos horizontes de la fotograf\u00eda\". Foi a s\u00faa primeira exposici\u00f3n, a idade de quince anos\" e converteuse na primeira fot\u00f3grafa en asinar unha exposici\u00f3n en Galicia. \nEn 1950, apoiada pola pintora Lola Ponte, realizou a s\u00faa segunda exposici\u00f3n, no Centro de Turismo de Lugo, titulada \"Cincuenta retratos de mujer\", composta por retratos de mulleres da alta sociedade luguesa. Grazas a este traballo empezou a ser co\u00f1ecida e reclamada para a realizaci\u00f3n de novos retratos. Acompa\u00f1ada do seu pai, viaxou periodicamente a Vigo e, establecendo o seu estudio no Hotel Alameda da Praza de Compostela, retratou gran parte da alta sociedade viguesa. \nEn 1952,de novo co apoio de Lola Ponte, realizou a s\u00faa primeira exposici\u00f3n en Vigo, no sal\u00f3n da pastelar\u00eda \"El Molino\", titulada \"Novos valores\". O \u00e9xito da exposici\u00f3n, onde entre outros retratos, se expo\u00f1\u00eda un realizado \u00e1s fillas de Enrique Lorenzo Docampo, incrementou a s\u00faa clientela viguesa. Ese mesmo ano casou con Jos\u00e9 \u00c1lvarez e un ano m\u00e1is tarde naceu o seu primeiro fillo Jos\u00e9 Manuel.\nEstablecemento en Vigo.\nEn 1954, debido ao aumento do traballo en Vigo, o marido\u00a0 de Mary \u00a0deixou noutras mans a s\u00faa granxa de vac\u00fan en Monterroso -cos anos quedou \u00e1 fronte dela, como Granxa Maruxa, a s\u00faa filla Marta - \u00a0e decidiron trasladarse a vivir nesa cidade, onde naceron o seu fillo Carlos e as s\u00faas fillas Mar\u00eda e Marta. \nCo fin de combinar o traballo dom\u00e9stico co profesional, alugaron un piso o suficientemente grande para cumprir a dobre funci\u00f3n de fogar e estudio fotogr\u00e1fico. Mary Quintero instalouse no n\u00famero 32 da r\u00faa Urz\u00e1iz e co tempo chegou a ter ata once empregados, a\u00ednda que o seu equipo de traballo at\u00e9 a s\u00faa xubilaci\u00f3n estivo formado por catro mulleres: Ana, Mar\u00eda Jes\u00fas, Maril\u00ed e (anos m\u00e1is tarde) a s\u00faa filla Mar\u00eda.\nNesta \u00e9poca Mary Quintero realizou varias exposici\u00f3ns. En 1963, a exposici\u00f3n \"Bellos rostros\", realizada no Sal\u00f3n de exposici\u00f3ns de foto Club en Vigo, que representaba uns vinte retratos de mulleres viguesas, foi recollida na prensa e difundida nunha reportaxe de Televisi\u00f3n Espa\u00f1ola. A revista \"Informaci\u00f3n Profesional Kodak\" publicou tres retratos da s\u00faa autor\u00eda acompa\u00f1ados dun artigo e Francisco Torres D\u00edaz, autor do libro \"Un siglo de fotograf\u00eda en Espa\u00f1a,\" destacouna como unha das fot\u00f3grafas da d\u00e9cada dos sesenta m\u00e1is sobresa\u00edntes en retrato do panorama espa\u00f1ol.\nEntre as innovaci\u00f3ns de Mary Quintero, destacou por ser a primeira que deu cor ao branco e negro co pincel, en tempos nos que na fotograf\u00eda non exist\u00eda, aproveit\u00e1ndose dos seus co\u00f1ecementos de pintura.\nAdaptaci\u00f3n \u00e1 fotograf\u00eda en cor.\nNos anos setenta, Mary Quintero logrou adaptarse aos cambios da fotograf\u00eda en branco e negro \u00e1 de cor e converteuse na vangarda na utilizaci\u00f3n de tecnolox\u00edas como o proxector de fondos (do que foi pioneira na s\u00faa introduci\u00f3n e uso en Espa\u00f1a e Portugal) e na elaboraci\u00f3n dunha nova t\u00e9cnica de retoque fotogr\u00e1fico para a fotograf\u00eda en cor. Conseguiu ser reco\u00f1ecida como unha das profesionais m\u00e1is relevantes da fotograf\u00eda de estudio e a m\u00e1is prestixiosa retratista galega. \nParticipou como relatora en numerosos congresos e seminarios do Espa\u00f1a, Europa, Rusia, Am\u00e9rica do Sur para expo\u00f1er os seus co\u00f1ecementos xunto aos m\u00e1is importantes fot\u00f3grafos espa\u00f1ois e internacionais, sendo durante moitos anos a \u00fanica muller nos congresos da industria fotogr\u00e1fica. Realizou numerosas exposici\u00f3ns e o seu traballo foi publicado en revistas especializadas como \"Foto Profesional\", \"Informaci\u00f3n Profesional de Kodak\", \"Foto/VENTAS\" etc.\nA finais dos oitenta, realizou as fotograf\u00edas dos carteis publicitarios de candidatos \u00e1 presidencia da Xunta de Galicia, como Manuel Fraga ou Xos\u00e9 Manuel Beiras, entre outros. Desta \u00e9poca destaca tam\u00e9n a campa\u00f1a publicitaria que fixo para as li\u00f1as a\u00e9reas Aviaco.\nEn 1994, a revista \"Hiposulfito\", publicaci\u00f3n estatal da Federaci\u00f3n Espa\u00f1ola de Profesionais da Fotograf\u00eda, destacando a s\u00faa produci\u00f3n art\u00edstica, a s\u00faa profesionalidade e o seu estilo, afirmou: \"\u201cSe Mary Quintero nacese nos EE.UU., multitude de libros internacionais incluir\u00edan o seu nome xunto a Hamilton, Lord Snowdon, Yussuf Karsh, Steichen, Sarah Moon ou Hideki Fujii e ser\u00eda co\u00f1ecida en todo o mundo. Como naceu en Vigo, a s\u00faa fama s\u00f3 transcendeu aos pa\u00edses contiguos (Francia e Portugal) e a Am\u00e9rica do Sur, onde a trav\u00e9s de conferencias e demostraci\u00f3ns, significouse como un exemplo do retrato comercial espa\u00f1ol\u201d\".\nXubilouse a finais do ano 2002 aos setenta anos, deixando o negocio familiar en mans da s\u00faa filla Mar\u00eda, a\u00ednda que seguiu asistindo a seminarios e conferencias e continuou recibindo premios e reco\u00f1ecementos. A s\u00faa relaci\u00f3n coa fotograf\u00eda continuou a trav\u00e9s da pintura.\nEn 2014 a s\u00faa filla Mar\u00eda pechou o negocio familiar, cesando definitivamente a actividade cando se cumpr\u00edan seis d\u00e9cadas da apertura do primeiro estudio en Vigo. En 2022 legou o seu arquivo \u00e1 Xunta de Galicia&lt;/ref&gt;.\nReco\u00f1ecementos.\nAo longo da s\u00faa vida profesional recibiu numerosos premios e homenaxes:"}
{"id": "515914", "revid": "5863", "url": "https://gl.wikipedia.org/wiki?curid=515914", "title": "Antonio Santiago Seijo", "text": "Antonio Santiago Seijo, nado en Viveiro e finado no mesmo concello o 20 de agosto de 1941, foi un comerciante e xornalista galego.\nTraxectoria.\nComerciante e dono dunha librer\u00eda en Viveiro, foi correspondente administrativo de \"El Ideal Gallego\", e \"La Voz de Galicia\" en Viveiro. Foi presidente da sociedade recreativa Liceo Popular, e en 1927 foi elixido vogal da C\u00e1mara de Comercio de Lugo. Foi director de \"El Landro\". Finou en Viveiro o 20 de agosto de 1941.\nVida persoal.\nCasou na Agualada con Gumersinda Mart\u00ednez Cabuelo en 1935, e foi pai de Concepci\u00f3n, \u00c1lvaro, Jos\u00e9, Antonia, Manuela, Josefa, Venancia, Hortensia, Dolores e Antonio Santiago Mart\u00ednez."}
{"id": "515915", "revid": "54334", "url": "https://gl.wikipedia.org/wiki?curid=515915", "title": "Melisa (hom\u00f3nimos)", "text": "O nome de Melisa pode designar a:"}
{"id": "515918", "revid": "98629", "url": "https://gl.wikipedia.org/wiki?curid=515918", "title": "Luis Antonio de Vega", "text": "Luis Antonio de Vega y Rubio, nado en Bilbao o 24 de maio de 1900 e finado en Madrid en 1977, foi un escritor, xornalista e gastr\u00f3nomo espa\u00f1ol. Ademais, foi un arabista de gran prestixio. \nTraxectoria.\nDe Vega fixo os seus estudos primarios en d\u00faas escolas p\u00fablicas. Finalizada a ensinanza elemental, estudou contabilidade. Durante a s\u00faa infancia acostumaba pasar os per\u00edodos de vacaci\u00f3ns escolares en Castrojeriz (Burgos), de onde era natural seu pai, ou en Durango, Biscaia, cos parentes da s\u00faa nai. Matriculouse na Escola Normal de Bilbao, onde cursou a carreira de Maxisterio.\nPasou os primeiros 24 anos da s\u00faa vida en Bilbao. Foi un grande observador de canto ocorr\u00eda ao seu redor, que logo trasladar\u00eda aos seus libros, sobre todo aspectos gastron\u00f3micos. Lembranzas daquelas \u00e9pocas quedaron plasmadas na s\u00faas novelas \"Primavera en Castilla\", \"Como las algas muertas\" e \"Las milloneras\". Daquela xa escribira numerosos textos, en prosa e en verso. Enganchado xa na literatura, decantouse pola est\u00e9tica do modernismo e o exotismo.\nComezou a s\u00faa carreira literaria ao ga\u00f1ar un concurso de relatos convocado por unha revista neoiorquina. Foi redactor de \"El Nervi\u00f3n\" entre 1917 e 1922 e, entre 1922 e 1926, de \"El Pueblo Vasco\". Este \u00faltimo ano foi destinado, como director, \u00e1s Escolas \u00c1rabes de Larache e, en 1934, \u00e1s de Tetu\u00e1n. Ao estalar a guerra civil encontr\u00e1base en Roma como correspondente do diario \"Informaciones\". Pasou \u00e1 zona nacional, sendo adscrito en Burgos \u00e1 Direcci\u00f3n Xeral de Prensa e Propaganda. Foi redactor xefe do semanario \"Domingo\", editada en San Sebasti\u00e1n. Oo n\u00ba 1 desta revista publicouse o 21 de febreiro de 1937, pasando, a partir do 2 de xullo dese ano a publicarse en Madrid. O \u00faltimo n\u00famero que se publicou foi o 1496, o 24 de outubro de 1965. \nDesde 1923 colaboraba en \"Euskalerriaren Alde\". Tras o final da guerra, faino en \"Vida Vasca\", onde publicou numerosos artigos sobre historia, arte, folclore, paisaxes e descrici\u00f3ns vascas. Autor prol\u00edfico de novelas e ensaios como a citada \"Las Milloneras\" (Bilbao, 1925), \"Chiquita de Bilbao\" (Barcelona, 1944), \"Los que no descienden de Eva\" (premio Unamuno 1941), \"Pirineo Rom\u00e1ntico\" (Madrid, 1950), \"El amor de la sota de espadas\", ambientada no Bilbao de 1920 (Madrid, Premio Pedro Antonio de Alarc\u00f3n), \"Gu\u00eda gastron\u00f3mica de Espa\u00f1a\" (1957), \"Nosotros los vascos\" (1962) e \"P\u00edo Baroja\" (1965). Como poeta c\u00f3mpre citar \"Timonel\" (Bilbao, 1922) e \"Romancero colonial\".\nO resto da vida de Luis Antonio de Vega transcorreu en Madrid. Unha das s\u00faas obras m\u00e1is co\u00f1ecidas foi \"La tragedia de las Hurdes\", resultado da s\u00faa experiencia profesional, cando o xornal \"El Pueblo Vasco\" o envira a esa zona para que informara sobre a viaxe do rei Afonso XIII a aquela comarca.\nGran afeccionado \u00e1 gastronom\u00eda escribiu tam\u00e9n diversos textos sobre viaxes e gastronom\u00eda, entre os que destaca \"Viaje por la cocina espa\u00f1ola\" e a s\u00faa \"Gu\u00eda vin\u00edcola de Espa\u00f1a\", ademais de folletos propagand\u00edsticos e artigos sobre temas en diversas publicaci\u00f3ns tur\u00edsticas.\nObra.\nCulinaria.\nA obra culinaria de Luis Antonio de Vega c\u00e9ntrase principalmente na recompilaci\u00f3n de temas culinarios diversos en torno de diversos libros. \nAlg\u00fans dos m\u00e1is co\u00f1ecidos son:"}
{"id": "515920", "revid": "89787", "url": "https://gl.wikipedia.org/wiki?curid=515920", "title": "Fernando Fern\u00e1ndez Rego", "text": "Fernando Fern\u00e1ndez Rego, nado en Ferrol o 25 de maio de 1979, \u00e9 un profesor, xornalista e escritor galego.\nTraxectoria.\nLicenciouse en Qu\u00edmica na Universidade de Santiago de Compostela e \u00e9 docente no [[Instituto Xelm\u00edrez|IES Castro Alobre]. \u00c9 administrador da web musical LaFonoteca.net. Escribe en \"Mondosonoro\", \"Rockdelux,\" [[Luzes de Galiza|Luzes]] e colabora con m\u00faltiples plataformas tanto dixitais como impresas. Tam\u00e9n colaborou en [[Grial (revista)|Grial]] como coordinador da secci\u00f3n de m\u00fasica. \nXunto a Sergio Peck (Carrero Bianco) \u00e9 o responsable do selo discogr\u00e1fico Ferror Records.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados en Ferrol]]\n[[Categor\u00eda:Nados en 1979]]\n[[Categor\u00eda:Escritores de Galicia en lingua galega]]\n[[Categor\u00eda:Escritores de Galicia en lingua castel\u00e1]]\n[[Categor\u00eda:Ensa\u00edstas]]\n[[Categor\u00eda:Alumnos da Universidade de Santiago de Compostela]]\n[[Categor\u00eda:Profesores de educaci\u00f3n secundaria]]\n[[Categor\u00eda:Personalidades de Galicia sen imaxes]]"}
{"id": "515922", "revid": "5312", "url": "https://gl.wikipedia.org/wiki?curid=515922", "title": "Ferrari Portofino", "text": "O Ferrari Portofino (tipo F164) \u00e9 un Gran Turismo deportivo producido polo fabricante italiano de autom\u00f3biles Ferrari e ten unha aceleraci\u00f3n de 0 \u2013 100 km/h de 3,5 segundos. \u00c9 un 2 + 2 de d\u00faas portas e convertible de teito duro. O coche ch\u00e1mase as\u00ed pola vila de Portofino no norte de Italia e o coche sucede ao anterior V8 gran turismo da compa\u00f1\u00eda, o California T. O coche presentouse no Sal\u00f3n do Autom\u00f3bil de Frankfurt de 2017. \nO cup\u00e9 Ferrari Roma de 2020 est\u00e1 baseado no Portofino.\nPresentaci\u00f3n.\nO Ferrari Portofino presentouse na Riviera italiana na vila de Portofino en d\u00faas exclusivas noites do 7 e 8 de setembro de 2017, nas que estiveron presentes Piero Ferrari, Sergio Marchionne, Sebastian Vettel e Giancarlo Fisichella. Tam\u00e9n se mostrou en Maranello os d\u00edas 9 e 10 de setembro durante a celebraci\u00f3n do 70\u00ba aniversario de Ferrari. \nA finais de 2017, o Portofino presentouse en Asia, na China e o Xap\u00f3n, onde se di que a China \u00e9 un gran mercado para o coche. No Xap\u00f3n, o veh\u00edculo foi inicialmente previsualizado en novembro, antes do debut oficial en febreiro de 2018. Os prezos no Xap\u00f3n parten de 25.300.000 JPY. Os prezos nos Estados Unidos parten de 215.000 d\u00f3lares.\nEn Hong Kong, o Portofino presentouse a finais de marzo de 2018, convert\u00e9ndose na terceira vez na historia de Ferrari en presentar un novo coche no Hotel Peninsula de Hong Kong (Enzo no 2003, seguido do FF no 2010). A diferenza de ocasi\u00f3ns anteriores nas que a presentaci\u00f3n do veh\u00edculo ocorreu s\u00f3 nunha parte do vest\u00edbulo da planta baixa, a presentaci\u00f3n do Portofino ocupou toda a \u00e1rea da planta baixa do hotel, onde alg\u00fans outros modelos de Ferrari tam\u00e9n estaban estacionados f\u00f3ra da zona de entrega e unha iluminaci\u00f3n creativa e o logotipo do \"cabalo rampante\" de Ferrari tam\u00e9n se proxectou nas paredes exteriores do hotel. Amosouse un modelo de volante \u00e1 esquerda, especificado na China, que presenta un men\u00fa chin\u00e9s simplificado, un movemento raro para Ferrari xa que non todas as rexi\u00f3ns asi\u00e1ticas de lingua chinesa recibir\u00edan o men\u00fa en chin\u00e9s. Os prezos do Portofino en Hong Kong (a partir de abril de 2018) comezan desde HK $ 3,5 mill\u00f3ns, e as entregas est\u00e1n programadas para finais de ano. A finais de xu\u00f1o de 2018 descubriuse por primeira vez un modelo co volante \u00e1 dereita no evento de lanzamento na cidade do 488 Pista a finais de xu\u00f1o de 2018.\nEspecificaci\u00f3ns.\nChasis e carrozar\u00eda.\nO chasis do Portofino est\u00e1 feito de 12 aliaxes de aluminio diferentes e agora est\u00e1n integrados moitos dos seus compo\u00f1entes. O piar A do seu antecesor consist\u00eda en 21 compo\u00f1entes separados, pero agora \u00e9 unha s\u00f3a peza no Portofino. Fundici\u00f3ns ocas permiten aumentar a rixidez estrutural, aument\u00e1ndoa nun 35% respecto ao seu predecesor, o Ferrari California T.\nA s\u00faa carrozar\u00eda ten un coeficiente aerodin\u00e1mico de Cd = 0,312\nPeso.\nMant\u00edvose o foco no aforro de peso mentres se levaba a cabo o desenvolvemento do Portofino. Os enxe\u00f1eiros de Ferrari conseguiron reducir o peso do tren motriz, da estrutura do cadro de instrumentos, do aire acondicionado e calefacci\u00f3n e dos sistemas electr\u00f3nicos do autom\u00f3bil, resultando nun peso de , facendo o coche m\u00e1is lixeiro que o seu predecesor.\nMotor, transmisi\u00f3n e rendemento.\nO motor, un Ferrari F154BE V8 dobre turbo, \u00e9 o mesmo que no Ferrari GTC4Lusso T, pero produce unha potencia lixeiramente desaxustada de a 7.500 rpm e de torque entre 3.000 e 5.250 rpm. Os cambios no motor incl\u00faen un aumento do 10% de presi\u00f3n na c\u00e1mara de combusti\u00f3n, bielas e pist\u00f3ns revisados \u200b\u200be un colector de escape \u00fanico fundido. O coche conserva a transmisi\u00f3n de dobre embrague de 7 velocidades do seu predecesor, pero conta cun novo software para permitir cambios de velocidade m\u00e1is r\u00e1pidos. O sistema de escape axustouse para darlle ao son unha nota de son adecuada mantendo a s\u00faa natureza de gran turismo, cunha v\u00e1lvula de derivaci\u00f3n el\u00e9ctrica axustable que controla o son do motor segundo as condici\u00f3ns de conduci\u00f3n. O Portofino pode acelerar de 0-100 km/h en 3,5 segundos, e de 0-200 km/h en 10,8 segundos e pode alcanzar unha velocidade m\u00e1xima de 320 km/h..\nSuspensi\u00f3n e direcci\u00f3n.\nO Portofino incl\u00fae amortecedores magnetorreol\u00f3xicos, un traspaso de California, cun software mellorado para manter unha boa calidade de marcha a\u00ednda que ten un sistema de suspensi\u00f3n m\u00e1is r\u00edxido que o de California. Do mesmo xeito que o V12 gran turismo da compa\u00f1\u00eda 812 Superfast, o Portofino conta cunha direcci\u00f3n asistida el\u00e9ctrica. Tanto o sistema de suspensi\u00f3n como a direcci\u00f3n son cada vez m\u00e1is sensibles cando o coche est\u00e1 en modo deportivo.\nInterior.\nO interior do Portofino desenvolveuse despois de recibir a opini\u00f3n de varios clientes. Os asentos traseiros aumentaron o espazo para as pernas (5 cent\u00edmetros) e o sistema de entretemento \u00e9 m\u00e1is avanzado e doado de usar, cunha pantalla de 10,2 polgadas na consola central con funcionalidade Apple CarPlay, como no seu antecesor. O sistema de aire acondicionado tam\u00e9n mellorousese e agora \u00e9 un 25% m\u00e1is r\u00e1pido e un 50% m\u00e1is silencioso que o de California.\nFerrari Portofino M.\nO 16 de setembro de 2020, \"Car and Driver\" informou da presentaci\u00f3n do Portofino M (\"Modificata\" ou modificado). A potencia aumentouse a 620 PS e presentarase a mediados de 2021.\nPremios.\nO 9 de xullo de 2018, Ferrari recibiu o premio Red Dot: Mellor do mellor polo innovador dese\u00f1o do Portofino. O tribunal internacional afirmou que o Portofino \"encarna un avance evolutivo impresionante\" e \"fascina cunha linguaxe de dese\u00f1o emocionante\", coa elegancia do veh\u00edculo \"a\u00ednda m\u00e1is subli\u00f1ada pola calidade sen concesi\u00f3ns no material e na fabricaci\u00f3n\"."}
{"id": "515923", "revid": "5863", "url": "https://gl.wikipedia.org/wiki?curid=515923", "title": "Mariano V\u00e1zquez S\u00e1nchez", "text": ""}
{"id": "515924", "revid": "5863", "url": "https://gl.wikipedia.org/wiki?curid=515924", "title": "Ferrari GTC4Lusso", "text": "O Ferrari GTC4Lusso (tipo F151M) \u00e9 un Gran Turismo de catro prazas producido polo fabricante italiano de autom\u00f3biles Ferrari. O GTC4Lusso foi o sucesor do Ferrari FF.\nModelos.\nGTC4Lusso (2016-2020).\nDo mesmo xeito que o seu predecesor, o GTC4Lusso \u00e9 un \"shooting brake\" de 3 portas cunha transmisi\u00f3n con tracci\u00f3n total e funciona cun Motor V12 dianteiro.\nO GTC4Lusso ten un motor de \"Ferrari F140\" V12 de 65\u00b0 est\u00e1 clasificado en 690 PS a 8.000 rpm e 697 Nm de torque a 5.750 rpm. O aumento da potencia do motor d\u00e9bese \u00e1 relaci\u00f3n de compresi\u00f3n elevada a 13,5:1. Ferrari anuncia unha velocidade m\u00e1xima de 335 km/h, sen cambios respecto ao FF, e un tempo de aceleraci\u00f3n de 0 - 100 km/h. de 3,4 segundos.\nO coche utiliza unha versi\u00f3n mellorada (chamada \"4RM Evo\") do sistema de tracci\u00f3n \u00e1s catro rodas patentado por Ferrari introducido no FF, integrado coa direcci\u00f3n nas catro rodas no sistema. Integrado, o sistema ch\u00e1mase \"4RM-S\". \nO GTC4Lusso presentouse no Sal\u00f3n do Autom\u00f3bil de Xenebra 2016.\nGTC4Lusso T (2017-2020).\nPresentado no Sal\u00f3n do Autom\u00f3bil de Par\u00eds de 2016, A diferenza \u00e9 que o GTC4Lusso T ten tracci\u00f3n traseira accionado por un motor V8 con menor cilindrada, a\u00ednda que se mant\u00e9n o sistema de direcci\u00f3n de catro rodas \"4WS\" da s\u00faa variante V12. \nO GTC4Lusso T t\u00e9n un motor de \"Ferrari F154\" V8 dobre turboalimentado de a 7.500 rpm e 760 Nm de par a 3.000-5.250 rpm. Segundo o fabricante, o coche pode alcanzar unha velocidade m\u00e1xima superior a e acelerar de 0 a 100 km/h. en 3,5 segundos. \nO 31 de agosto de 2020, Ferrari confirmou o final da produci\u00f3n do GTC4Lusso. Non se anunciou ning\u00fan substituto.\nDese\u00f1o.\nA parte traseira presenta as luces traseiras circulares cu\u00e1druplas caracter\u00edsticas de Ferrari (vistas por \u00faltima vez no F430) e o interior cont\u00e9n un dese\u00f1o conceptual de cabina dobre, que separa a cabina do condutor da cabina do pasaxeiro por un separador central. A parte dianteira do coche ten unha \u00fanica reixa que proporciona todo o arrefriamento necesario.\nO GTC4Lusso \u00e9 un refinamento adicional do shooting-brake cup\u00e9, reinterpretando o concepto cunha forma extremadamente racional e afilada que lle confire unha silueta case similar a un fastback."}
{"id": "515925", "revid": "23204", "url": "https://gl.wikipedia.org/wiki?curid=515925", "title": "Georg Wilhelm Steller", "text": "Georg Wilhelm Steller, tam\u00e9n co\u00f1ecido como Georg Steller, ou polo seu nome alem\u00e1n Georg Wilhelm St\u00f6ller, nado en 10 de marzo de 1709 en Bad Windsheim (Sacro Imperio Romano Xerm\u00e1nico) o 10 de marzo de 1709 e finado en Tium\u00e9n, Imperio Ruso, o 14 de novembro de 1746, foi un explorador, antrop\u00f3logo, ornit\u00f3logo, naturalista, bot\u00e1nico, m\u00e9dico, xe\u00f3logo alem\u00e1n que traballou en Rusia e participou na Segunda expedici\u00f3n a Kamchatka (tam\u00e9n co\u00f1ecida como Grande expecidi\u00f3n ao norte), dirixida por Vitus Bering.\n Varios dos animais descritos e nomeados por Georg Steller, de quen non hai ning\u00fan retrato co\u00f1ecido. No sentido das agullas do reloxo, desde arriba \u00e1 esquerda, pigargo de Steller, gaio de Steller, le\u00f3n mari\u00f1o de Steller, vaca mari\u00f1a de Steller (extinguida, debuxo de Steller) e eider de Steller.\nTraxectoria.\nGeorg Steller naceu o 10 de marzo de 1709 na vila de Windsheim, cerca de N\u00faremberg, daquela situada no Sacro Imperio Romano Xerm\u00e1nico, e estudou na Universidade Mart\u00edn Lutero de Halle-Wittenberg. \nEn novembro de 1734 viaxou a Rusia para traballar na Academia de Ciencias de San Petersburgo. Steller foi enviado como naturalista na segunda expedici\u00f3n a Kamchatka, dirixida por Vitus Bering, que ti\u00f1a como prop\u00f3sito cartografar a costa \u00e1rtica de Siberia e buscar un paso ao leste cara a Am\u00e9rica do Norte. Steller deixou San Petersburgo en xaneiro de 1738, alcanzando Okhotsk na costa oriental en agosto de 1740, onde cono\u00f1eceu a Bering.\nEn setembro a expedici\u00f3n partiu cara a pen\u00ednsula de Kamchatka. Steller pasou o inverno en Bolsheretsk, onde axudou a organizar unha escola local. A continuaci\u00f3n incorporouse \u00e1 expedici\u00f3n de Bering que partiu cara a Am\u00e9rica a bordo dos barcos \"Sviatoi Piotr\" (San Pedro) e \"Sviatoi Pavel\" (San Paulo). Ambos os barcos perderon o contacto entre si e o \"Sviatoi Piotr\", comandado polo propio Bering, e a bordo do que \u00eda Steller, chegou \u00e1s costas da actual Alasca, en concreto \u00e1 illa Kayak, en xullo de 1741, parando unicamente coa intenci\u00f3n de recoller auga fresca. Esta parada foi aproveitada por Steller para percorrer a illa, sendo o primeiro naturalista europeo en describir numerosas plantas e animais de Norteam\u00e9rica, entre eles un c\u00f3rvido ent\u00f3n desco\u00f1ecido para os europeos e que despois ser\u00eda chamado na s\u00faa honra gaio de Steller (\"Cyanocitta stelleri\").\nAs duras condici\u00f3ns da reci\u00f3n obrigaron a Bering a regresar. No cami\u00f1o de regreso, Bering enfermou e, ao non poder gobernar seu nav\u00edo, tivo que refuxiarse nas illas do Comandante, ao suroeste do mar de Bering. O 19 de decembro de 1741, Vitus Bering m\u00f3rreu de escorbuto na illa que leva agora seu nome, unha illa onde tam\u00e9n morreron ese inverno 28 dos membros da s\u00faa tripulaci\u00f3n.\nUnha tormenta causou o naufraxio do \"Sviatoi Piotr\", pero o \u00fanico carpinteiro supervivente, S. Starodubstev, coa axuda do resto da tripulaci\u00f3n, logrou constru\u00edr un pequeno buque cos restos que recuperaran no momento do afundimento. O novo barco ti\u00f1a s\u00f3 12,2 m de eslora, e foi tam\u00e9n chamado \"Sviatoi Piotr\", e nel 46 dos 77 homes do primitivo \"Sviatoi Piotr\" conseguiron sobrevivir \u00e1s dificultades da expedici\u00f3n, inclu\u00eddo o mesmo Steller. \nDurante o inverno pasado na illa de Bering, Steller escribiu \"De Bestiis Marinus\", describindo a fauna da illa que inclu\u00eda o oso mari\u00f1o \u00e1rtico (\"Callorhinus ursinus\"), a lontra mari\u00f1a (\"Enhydra lutris\"), o le\u00f3n mari\u00f1o de Steller (\"Eumetopias jubatus\"), a vaca mari\u00f1a de Steller (\"Hydrodamalis gigas\"), o eider de Steller (\"Polysticta stelleri\") e o corvo mari\u00f1o de Pallas (\"Phalacrocorax perspicillatus\"). Tanto a vaca mari\u00f1a de Steller como o corvo mari\u00f1o de Pallas extingu\u00edronse pouco despois a causa da caza indiscriminada.\nSteller pasou os dous anos seguintes explorando a pen\u00ednsula de Kamchatka. Foi chamado para regresar a San Petersburgo e na viaxe de regreso morreu a causa dunhas febres en Tium\u00e9n. Os seus diarios chegaron \u00e1 Academia de San Petersburgo e foron publicados polo zo\u00f3logo e bot\u00e1nico alem\u00e1n Peter Simon Pallas. Estes foron utilizados por varios exploradores do Pac\u00edfico Norte, entre eles o capit\u00e1n ingl\u00e9s James Cook.\nHonores.\nEponimia.\nHai unha escola secundaria en Anchorage, Alasca, que leva o seu nome.\nAbreviatura.\nA abreviatura Steller empr\u00e9gase para reco\u00f1ecer a como autoridade na descrici\u00f3n e taxonom\u00eda en bot\u00e1nica."}
{"id": "515928", "revid": "89787", "url": "https://gl.wikipedia.org/wiki?curid=515928", "title": "Frederic William Madden", "text": "Frederic William Madden, nado o 9 de abril de 1839 en Londres e finado o 21 de xu\u00f1o de 1904 en Brighton, foi un numism\u00e1tico ingl\u00e9s vinculado ao Departamento de Moedas e Medallas do Museo Brit\u00e1nico, considerado unha autoridade na moeda romana, xud\u00eda e cristi\u00e1.\nTraxectoria.\nFrederic W. Madden foi o maior dos seis fillos de Frederic Madden (1801-1873), un anticuario e pale\u00f3grafo que traballaba como conservador nesa instituci\u00f3n, e da s\u00faa muller, Emily Sarah Robinson (1813-1872). Madden naceu nas propias instalaci\u00f3ns do Museo Brit\u00e1nico, onde a s\u00faa familia ti\u00f1a a s\u00faa residencia. \nLogo de cursar a s\u00faa educaci\u00f3n primaria e secundaria nas escolas \"Merchant Taylors\", \"St Paul\" e \"Charterhouse\", foi contratado como asistente polo Departamento de Moedas e Medallas do Museo Brit\u00e1nico en 1861, onde permaneceu ata 1868, cando tivo que renunciar logo dunha investigaci\u00f3n sobre a venda dunhas copias de moedas romanas.\nDespois Madden traballou en varias exposici\u00f3ns internacionais. En 1874 foi nomeado secretario e bibliotecario do \"Brighton College\", en Brighton, Sussex oriental, e de 1888 a 1902 foi o bibliotecario xefe da Biblioteca P\u00fablica da cidade.\nMadden foi elixido membro da \"Royal Numismatic Society\" en 1858 e en 1860 foi nomeado secretario da instituci\u00f3n, de cuxo xornal \"Numismatic Chronicle\" foi editor adxunto entre 1860 e 1868. En 1898 foi nomeado membro honor\u00edfico desa sociedade. Tam\u00e9n pertenceu \u00e1 \"Royal Asiatic Society\" desde 1877, e a diversas entidades acad\u00e9micas en Norteam\u00e9rica. \nFrederic William Madden estaba casado con Elizabeth Sarah Rannie, con quen tivo catro fillos. Faleceu en Holt Lodge, Brighton, o 21 de xu\u00f1o de 1904."}
{"id": "515929", "revid": "65337", "url": "https://gl.wikipedia.org/wiki?curid=515929", "title": "Frederic W. Madden", "text": ""}
{"id": "515930", "revid": "65337", "url": "https://gl.wikipedia.org/wiki?curid=515930", "title": "F. W. Madden", "text": ""}
{"id": "515931", "revid": "98629", "url": "https://gl.wikipedia.org/wiki?curid=515931", "title": "Galera (barco)", "text": "Galera pode designar calquera tipo de nav\u00edo movido a remos. Algunhas variaci\u00f3ns pos\u00faen mastros e velas para auxiliar a propulsi\u00f3n; eran nav\u00edos moi usados no Mediterr\u00e1neo.\nA orixe do voc\u00e1bulo \u00e9 escuro, procede do grego medieval \u03b3\u03b1\u03bb\u03ad\u03b1 [\"gal\u00e9a\"], talvez relacionado con \"galeos\".\nCaracter\u00edsticas.\n[[Ficheiro:Greek Galleys.jpg|300px|miniatura|Representaci\u00f3n art\u00edstica dunha frota de galeras de guerra da [[Grecia antiga]].]]\nAlgunhas fontes definen con m\u00e1is precisi\u00f3n o que \u00e9 unha galera: un tipo de [[veleiro]] de tres ou m\u00e1is [[mastro]]s e [[vela redonda]], en todos eles, movida a [[remo (obxecto)|remos]] ou a [[Vela (tea)|vela]]. Longa e de baixo bordo, este nav\u00edo serv\u00eda tanto a [[mari\u00f1a de guerra]], como a [[Mari\u00f1a mercante|mercante]].\nGaleotes.\n[[Ficheiro:Galley La Reale.jpg|miniatura|300px|Galera con mastros e velas]]\nGaleote \u00e9 o nome que se lle daba aos remeiros das galeras como condenado ou como cativo.\nContrariamente \u00e1 crenza xeneralizada, non se empregaban escravos como remeiros nas galeras, nin polos bizantinos nin polos \u00e1rabes, nin sequera polos seus predecesores romanos e gregos. Ao longo da existencia do imperio, as tripulaci\u00f3ns bizantinas eran maioritariamente constitu\u00eddas por homes nacidos libres de clases baixas, que eran soldados profesionais, obrigados por lei a prestar [[servizo militar]] (\"strateia\") en troques de pagamento ou terras.\nOs pagamentos eran d\u00faas a tres [[Libra (masa)|libras]] (0,91 a 1,4\u00a0kg) de ouro. No entanto, tam\u00e9n se empregaban estranxeiros prisioneiros de guerra.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Barcos de vela]]"}
{"id": "515932", "revid": "55340", "url": "https://gl.wikipedia.org/wiki?curid=515932", "title": "Parque Nacional de Peneda-Xur\u00e9s", "text": ""}
{"id": "515934", "revid": "55340", "url": "https://gl.wikipedia.org/wiki?curid=515934", "title": "Alexandre I de Iugoslavia", "text": "Alexandre I, nado en Cetinje (Montenegro) o 16 de decembro de 1888 e finado en Marsella (Francia) o 9 de outubro de 1934, tam\u00e9n co\u00f1ecido como Alexandre o Unificador, foi o pr\u00edncipe rexente do reino de Serbia dende 1914 e posteriormente rei do reino de Iugoslavia entre 1921 e 1934 (antes de 1929 o estado era co\u00f1ecido como Reino dos Serbios, Croatas e Eslovenos). Foi asasinado polo b\u00falgaro Vlado Chernozemski, durante unha visita de estado a Francia en 1934.\nTraxectoria.\nPrimeiros anos.\nAlexandre Kara\u0111or\u0111evi\u0107 naceu en Cetinje en Montenegro en decembro de 1888, como herdeiro da casa de Kara\u0111or\u0111evi\u0107. O seu pai era o rei Pedro I de Serbia e a s\u00faa nai era a princesa Zorka de Montenegro, filla do rei Nicolao I de Montenegro. O 8 de xu\u00f1o de 1922, Alexandre casou coa princesa Mar\u00eda de Roman\u00eda, filla da ra\u00ed\u00f1a consorte de Roman\u00eda, a ra\u00ed\u00f1a Mar\u00eda. A parella tivo tres fillos: o pr\u00edncipe herdeiro Pedro e os pr\u00edncipes Tomislav e Andr\u00e9.\nAlexandre pasou parte da infancia en Xenebra co seu pai, ent\u00f3n no exilio, mud\u00e1ndose en 1899 para San Petersburgo. En 1904, entrou no corpo de paxes de San Petersburgo. En 1909, coa renuncia do irm\u00e1n m\u00e1is vello, o pr\u00edncipe herdeiro Xurxo (\u0110or\u0111e) (1887-1972) que era considerado inest\u00e1bel pola maior parte das forzas pol\u00edticas de Serbia, tornouse herdeiro do trono. Ap\u00f3s dous not\u00e1beis esc\u00e1ndalos (un dos cales en 1909, cando Xurxo zoscou a s\u00faa criada ata a morte nun acceso de rabia), o pr\u00edncipe foi forzado a renunciar ao trono e Alexandre tornouse o seguinte na li\u00f1a de sucesi\u00f3n. En 1910, case morreu de tifo no est\u00f3mago e ficou con problemas de est\u00f3mago polo resto da vida.\nGuerras dos Balc\u00e1ns e primeira guerra mundial.\nNa Primeira Guerra dos Balc\u00e1ns, en 1912, como comandante do Primeiro Ex\u00e9rcito, o pr\u00edncipe Alexandre venceu batallas importantes en Kumanovo e Bitola. M\u00e1is tarde, en 1913, durante a Segunda Guerra dos Balc\u00e1ns, na batalla de Bregalnica. Na posguerra, o pr\u00edncipe Alexandre tomou os lados na complicada disputa de poder sobre como deber\u00eda ser administrada Macedonia. Nesta cuesti\u00f3n, Alexandre venceu o coronel Dragutin Dimitrijevi\u0107 ou \"Apis\". Por causa diso, o seu pai, o rei Pedro, acordou trasladar os poderes reais ao fillo. En 24 de xu\u00f1o de 1914, Alexandre converteuse en rexente de Serbia.\nCando estoupou a primeira guerra mundial (para a cal se usou a Serbia como pretexto) o pr\u00edncipe rexente Alexandre tornouse supremo comandante do ex\u00e9rcito serbio, comandando con mestr\u00eda os oficiais como os mariscais Radomir Putnik, \u017divojin Mi\u0161i\u0107, Stepa Stepanovi\u0107 e Petar Bojovi\u0107. O ex\u00e9rcito serbio distinguiuse nas batallas de Cer e no Drina (a batalla de Kolubara) en 1914, obtivo a vitoria contra as forza dos invasores austroh\u00fangaros e expuls\u00e1ndoos do pa\u00eds.\nEn 1915, o ex\u00e9rcito serbio co anci\u00e1n rei Pedro e o pr\u00edncipe herdeiro Alexandre sufriu varias perdas e retirouse por Albania cara a Corf\u00fa, onde foi reorganizado. Despois que o ex\u00e9rcito fose reagrupado e recolocado en acci\u00f3n, obtivo unha vitoria decisiva na fronte da Macedonia, en Kajmakcalan. O ex\u00e9rcito serbio liderou gran parte da reviravolta final dos aliados no outono de 1918.\nRei de Iugoslavia.\nO d\u00eda primeiro de decembro de 1918, nunha cerimonia prearranxada, Alexandre, como rexente, recibiu unha delegaci\u00f3n do consello popular do Estado dos Eslovenos, Croatas e Serbios (ent\u00f3n parte de Austria-Hungr\u00eda), na cal se leu a declaraci\u00f3n en favor da adhesi\u00f3n a Serbia e Alexandre fixo unha declaraci\u00f3n en aceptaci\u00f3n. Isto foi considerado o nacemento do Reino dos Serbios, Croatas e Eslovenos, fundindo este territorio austr\u00edaco a Serbia e ao Montenegro.\nEn 1921, na morte da s\u00faa pai, Alexandre herdou o trono.\nEn 6 de xaneiro de 1929, en resposta \u00e1 crise pol\u00edtica desatada polo asasinato de Stjepan Radi\u0107, o rei Alexandre suspendeu a constituci\u00f3n, disolveu o parlamento e introduciu unha ditadura persoal (a chamada ditadura do 6 de xaneiro, \u0160estojanuarska Diktatura). El tam\u00e9n mudou o nome do pa\u00eds para Reino de Iugoslavia e alterou as divisi\u00f3ns internas das 33 \u00f3blasts en 9 novas ban\u00f3vinas o 3 de outubro.\nEn 1931 Alexandre outorgou unha nova constituci\u00f3n que trasladaba poder executivo para o rei. As elecci\u00f3ns determin\u00e1ronse por sufraxio universal masculino. O voto secreto foi abolido e a presi\u00f3n aos funcionarios p\u00fablicos para que votasen no partido do goberno foi unha constante en todas as elecci\u00f3ns so a constituci\u00f3n de Alexandre. Al\u00e9n diso, metade da c\u00e1mara alta era nomeada directamente polo rei e a lexislaci\u00f3n poder\u00eda ser aprobada co voto de s\u00f3 unha das d\u00faas casas, se tam\u00e9n fose aprobada polo rei.\nAsasinato.\nPor causa das mortes de tres membros da s\u00faa familia en martes, Alexandre rexeita executar calquera funci\u00f3n p\u00fablica ese d\u00eda da semana. No entanto, no martes 9 de outubro de 1934 non tivo escolla: ao chegar en Marsella para iniciar unha visita de estado a Francia, para fortalecer a alianza entre os dous pa\u00edses na Pequena Entente. Mentres andaba nun coche aberto polas r\u00faas da cidade co ministro do exterior franc\u00e9s, Louis Barthou, un revolucionario b\u00falgaro chamado Vlado Chernozemski lanzou contra o rei. Barthou tam\u00e9n foi atinxido, por\u00e9n, posibelmente por engano, por un polic\u00eda franc\u00e9s en medio da confusi\u00f3n.\nEste foi un dos primeiros asasinatos captados en filme; o atentado ocorreu xusto diante do operador de imaxe, que estaba soamente a uns poucos metros de distancia e que capturou non s\u00f3 o asasinato mais o que pronto se sucedeu; o corpo do condutor (que morreu de inmediato) ficou prensado contra os freos do coche, permitindo a continuaci\u00f3n da filmaxe a cent\u00edmetros de distancia do rei durante alg\u00fans minutos.\nO asasino Vlado Chernozemski, membro da Organizaci\u00f3n Revolucionaria Interna de Macedonia de Ivan Mihailov e tirador experimentado, foi cortado pola espada dun oficial montado franc\u00e9s e morto a tiros por un polic\u00eda, linchado pola multitude ou ambas as cousas, conforme as distintas versi\u00f3ns das testemu\u00f1as.\nAlexandre I foi sepultado no Memorial da Igrexa de San Xurxo, que fora constru\u00edda polo seu pai. Como o seu fillo Pedro II a\u00ednda era menor, o pr\u00edncipe Paulo, asumiu a rexencia do reino de Iugoslavia."}
{"id": "515935", "revid": "1131", "url": "https://gl.wikipedia.org/wiki?curid=515935", "title": "Terence McSwiney", "text": ""}
{"id": "515937", "revid": "5863", "url": "https://gl.wikipedia.org/wiki?curid=515937", "title": "Carlos N\u00e1rdiz", "text": " \nCarlos N\u00e1rdiz Ortiz, nado en Santander en 1951, \u00e9 un doutor enxe\u00f1eiro de cami\u00f1os, canais e portos.\nTraxectoria.\n\u00c9 profesor da Universidade da Coru\u00f1a e forma parte da secci\u00f3n de patrimonio e bens culturais do Consello da Cultura Galega.\nObra escrita publicada.\nEscribiu artigos en varias publicaci\u00f3ns peri\u00f3dicas e obras colectivas, m\u00e1is dunha ducia deles na \"Revista de Obras P\u00fablicas: Organo profesional de los ingenieros de caminos, canales y puertos\" ()."}
{"id": "515938", "revid": "5863", "url": "https://gl.wikipedia.org/wiki?curid=515938", "title": "Carlos N\u00e1rdiz Ortiz", "text": ""}
{"id": "515939", "revid": "25871", "url": "https://gl.wikipedia.org/wiki?curid=515939", "title": "Drag queen", "text": "Unha drag queen \u00e9 unha persoa, normalmente home, que utiliza roupa e maquillaxe para imitar ou esaxerar os s\u00edmbolos da feminidade e os roles de x\u00e9nero con fins de entretemento. Historicamente, a maior\u00eda das drag queens foron homes vestidos de mulleres. Na actualidade, as \"drags queens\" as\u00f3cianse con homes gais e coa cultura gai, a\u00ednda que poden ter calquera identidade de x\u00e9nero e de sexo.\nAs persoas que \"fan drag\", fano por motivos que van dende o desexo de expresarse ata o de facer espect\u00e1culos para p\u00fablico. Os espect\u00e1culos de drag adoitan inclu\u00edr canci\u00f3ns con sincron\u00eda labial ou ao vivo, e tam\u00e9n baile. Normalmente te\u00f1en lugar en eventos como marchas do orgullo, concursos de beleza drag e lugares como cabar\u00e9s e discotecas. As \"drag queens\" var\u00edan segundo o seu tipo, cultura e dedicaci\u00f3n, que van dende profesionais ata persoas que o fan de xeito ocasional."}
{"id": "515940", "revid": "104999", "url": "https://gl.wikipedia.org/wiki?curid=515940", "title": "Raquel Lesteiro", "text": ""}
{"id": "515941", "revid": "89787", "url": "https://gl.wikipedia.org/wiki?curid=515941", "title": "Eva Herzigov\u00e1", "text": "Eva Herzigov\u00e1, nada en Litv\u00ednov o 10 de marzo de 1973 \u00e9 unha supermodelo e actriz checa.\nTraxectoria.\nHerzigov\u00e1 naceu en Litv\u00ednov, ent\u00f3n en Checoslovaquia, filla dunha contable e un electricista. Comezou a traballar como modelo tras ga\u00f1ar un concurso de beleza en Praga en 1989. Foi membro de Metropolitan Models, de Thomas Zeumer.\nTras chegar a Par\u00eds, a s\u00faa popularidade aumentou. A s\u00faa primeira aparici\u00f3n importante como modelo foi para a primeira campa\u00f1a do Wonderbra. En 1994, o executivo de publicidade Trevor Beattie, que traballaba para TBWA/London, creou un anuncio para a campa\u00f1a \"Hello Boys\" de Sara Lee. Inclu\u00eda un primeiro plano de Herzigov\u00e1 levando un Wonderbra negro. O anuncio empregaba s\u00f3 d\u00faas palabras: \"Hello boys\" (\"Ola, rapaces\"). O influente p\u00f3ster mostrouse nunha exposici\u00f3n no Victoria and Albert Museum de Londres e foi votado no n\u00famero 10 nun concurso do \"P\u00f3ster do S\u00e9culo\". O cartel foi votado en 2011 como o anuncio m\u00e1is ic\u00f3nico das cinco d\u00e9cadas anteriores por parte de Outdoor Media Centre.\nHerzigov\u00e1 tam\u00e9n participou en campa\u00f1as para Guess?, o cat\u00e1logo de Victoria's Secret e \"Sports Illustrated\". Apareceu en numerosas revistas de moda internacionais, tendo portadas en \"Vogue\", \"Harper's Bazaar\", \"Elle\", \"Marie Claire\", \"Num\u00e9ro\" e \"Allure\". Desfilou para diferentes dese\u00f1adores como Louis Vuitton, Benedetta Dubini, Giles Deacon, Emilio Pucci e Versace.\nHerzigov\u00e1 protagonizou un filme art\u00edstico sobre moda de Imagine Fashion chamado \"Decadent Control\" con Roberto Cavalli. Amosaba creaci\u00f3ns de Agent Provocateur e H&amp;M. Herzigov\u00e1 posou para a edici\u00f3n de agosto de 2004 de \"Playboy\". En 2006, interpretou a Venus na cerimonia inaugural dos Xogos Ol\u00edmpicos de Inverno. En 2016, Herzigov\u00e1 apareceu en campa\u00f1as para Giorgio Armani e Dior Beauty.\nVida persoal.\nHerzigov\u00e1 casou con Tico Torres, bater\u00eda de Bon Jovi, en setembro de 1996. A parella divorciouse en xu\u00f1o de 1998.\nHerzigov\u00e1 ten tres fillos con Gregorio Marsiaj: George (nado o 1 de xu\u00f1o de 2007), Philipe (nado o 13 de marzo de 2011) e Edward (nado o 20 de abril de 2013)."}
{"id": "515942", "revid": "47401", "url": "https://gl.wikipedia.org/wiki?curid=515942", "title": "Eva Herzigova", "text": ""}
{"id": "515943", "revid": "22570", "url": "https://gl.wikipedia.org/wiki?curid=515943", "title": "Dhaunae de Vir", "text": "Dhaunae de Vir, nada nos Ancares \u00e9 unha profesional polifac\u00e9tica, desenvolvedora de negocio de videoxogos e transmedia, ex xogadora semiprofesional de eSports. \nTraxectoria.\nDende hai anos vive entre Estocolmo, Madrid e Londres onde traballa para a empresa de videoxogos Paradox Interactive. Ten unha ampla experiencia en proxectos transmedia, inclu\u00edndo dese\u00f1o, produci\u00f3n e programaci\u00f3n de videoxogos. Tam\u00e9n foi xogadora semiprofesional de deportes electr\u00f3nicos (eSports) e contribu\u00edu \u00e1 creaci\u00f3n do \"Libro branco dos deportes electr\u00f3nicos\" para o Reino Unido.\nNa s\u00faa traxectoria profesional realizou proxectos de \u00e9xito na industria cinematogr\u00e1fica, como \"Judas Goat\" , unha serie en li\u00f1a con subt\u00edtulos en galego polo que recibiu un \"BAFTA New Talent Award\" e a curtametraxe \"Sunsets and Silhouetes\" (\"Solpores e Siluetas\") pola que foi finalista. \nForma parte do Comit\u00e9 de Sabias da C\u00e1tedra de Feminismos 4.0 da Universidade de Vigo."}
{"id": "515944", "revid": "47401", "url": "https://gl.wikipedia.org/wiki?curid=515944", "title": "Regra de L'H\u00f4pital", "text": ""}
{"id": "515946", "revid": "2261", "url": "https://gl.wikipedia.org/wiki?curid=515946", "title": "Marta Pessarrodona", "text": "Marta Pessarrodona i Artigues, nada en Terrasa, Vall\u00e9s Occidental, o 8 de novembro de 1941, \u00e9 unha poeta, narradora e cr\u00edtica literaria catal\u00e1.\nTam\u00e9n cultivou o ensaio e o x\u00e9nero biogr\u00e1fico. \u00c9 autora de libros como \"Primers dies de 1968\" (1968), \"Setembre 30\" (prologado per Gabriel Ferrater, 1969), \"Vida privada\" (1972), \"Mem\u00f2ria\" (1979), \"A favor meu, nostre\" (1981), \"Tria de poemes\" (1994) i \"L'amor a Barcelona\" (1998).\nTraxectoria.\nFoi lectora de espa\u00f1ol na Universidade de Nottingham en 1986 e coordinou a Comisi\u00f3n Internacional para a Promoci\u00f3n da Cultura Catal\u00e1, por parte do Departamento de Cultura da Generalitat de Catalu\u00f1a. Tam\u00e9n viviu en Berl\u00edn. Ten varias obras sobre Virginia Woolf e o grupo Bloomsbury e traduciu a Susan Sontag, Doris Lessing, Erica Jong, W.H. Hudson, Simone de Beauvoir e Marguerite Duras. \nA s\u00faa poes\u00eda, \u00e1s veces c\u00e1ustica e algo lapidaria, \u00e9 realista, sen artificio ret\u00f3rico aparente, a mi\u00fado sentenciosa e ir\u00f3nica, e normalmente nace da meditaci\u00f3n ou do recordo, pero con compromiso feminista. Normalmente escribe artigos para \"Avui\" e \"El Temps\". En 2007 publicouse unha antolox\u00eda da s\u00faa obra po\u00e9tica. En Mira-Sol (Sant Cugat del Vall\u00e8s) hai unha biblioteca dedicada a ela co seu nome.\nTraduciu con Mar\u00eda Merc\u00e8 L\u00f3pez Casas, Mathias Ledroit e Dolors Perarnau o libro de Claudio Rodr\u00edguez Fer \"Beleza ou barbarie / Bellesa o barb\u00e0rie\" (2019), \"A tola so\u00f1ando\", en edici\u00f3n biling\u00fce galego-catal\u00e1."}
{"id": "515947", "revid": "98629", "url": "https://gl.wikipedia.org/wiki?curid=515947", "title": "Shooting brake", "text": "Shooting-brake \u00e9 un tipo de carrozar\u00eda que se orixinou na d\u00e9cada de 1890 como carro tirado por cabalos usado para transportar armas de caza, cans e caza. \u00c9 a combinaci\u00f3n dun 'cup\u00e9' e un 'station wagon' ou familiar. Noutras palabras, un modelo derivado dun tres volumes, dous ou catro portas, ao que se lle engadiu un maleteiro e un port\u00f3n traseiro m\u00e1is grande e cunha abertura de acceso maior.\nOs primeiros shooting brakes (carros de tiro) fabric\u00e1ronse a principios do 1900 no Reino Unido. O estilo do veh\u00edculo f\u00edxose popular en Inglaterra durante os anos 20 e 30. Produc\u00eddos por fabricantes de veh\u00edculos ou como versi\u00f3ns de carroceiros. O termo empregouse en Gran Breta\u00f1a indistintamente co de autom\u00f3bil familiar desde a d\u00e9cada de 1930, pero non foi de uso xeral durante moitos anos e foi m\u00e1is ou menos substitu\u00eddo por este \u00faltimo termo.\nO termo evolucionou para describir coches que combinan elementos de estilos de carrozar\u00eda familiar e cup\u00e9.\nHistoria.\nA orixe do termo ref\u00edrese \u00e1 pr\u00e1ctica de unir un carro aos cabalos m\u00e1is fogosos para romper (\u00ab\"break\"\u00bb) ou restrinxir o seu esp\u00edrito. Posteriormente adoptouse para os coches de luxo modificados por persoas como cazadores, golfistas e xogadores de polo, que esix\u00edan aos seus coches un limiar de acceso traseiro mellor que os coches tradicionais.\nEn Reino Unido, o termo \"Shooting-brake (carro de tiro)\" xa era de uso com\u00fan na lingua escrita e falada antes dos anos 50 para identificar calquera tipo de coche usado exclusivamente en propiedades rurais, pero posteriormente o termo caeu en desuso ag\u00e1s entre os propietarios de terras e foi substitu\u00eddo por \"coche rancheira\" (familiar) a finais dos anos cincuenta e sesenta. O termo volveuse a porse de moda nos anos setenta, cando este tipo de carrozar\u00eda foi \"redescuberta\". por fabricantes de autom\u00f3biles brit\u00e1nicos como Jensen Motors, Lotus, Morris Garages, Reliant e Rootes, e por outros como Lamborghini, Lancia e Volvo. Desde ent\u00f3n, o concepto b\u00e1sico deste tipo de carrozar\u00eda reviviuse ou reinventouse periodicamente, tanto con modelos de produci\u00f3n como o BMW Z3 Cup\u00e9, Ferrari FF e o Mercedes-Benz CLS Shooting Brake, ou a trav\u00e9s de concept car como o Opel Calibra Bertone Slalom.\n\"Top Gear\" describiu o \"carro de tiro\" como \u00ab\"un cruce entre unha rancheira e un cup\u00e9\"\u00bb, ou \u00abun cruce entre un familiar e un cup\u00e9\u00bb.\nAnos 1900 a 1950.\nA principios da d\u00e9cada de 1900, a escocesa Albion Motors comezou a producir modelos de carros de tiro, descritos na revista semanal \"The Commercial Motor\" con \"asentos para oito persoas e para o condutor , mentres se poden levar catro rifles e unha gran cantidade de cartuchos, cestas de provisi\u00f3ns e unha boa cantidade de caza. \nO Hudson modelo 33 de 1912 describ\u00eduse en Inglaterra como un carro de tiro, base\u00e1ndose en que \"... tam\u00e9n usouse para transportar aos batidores desde e cara ao lugar de caza para volver co conseguido. \nOs primeiros veh\u00edculos de safari motorizados describ\u00edronse como carros de tiro sen vent\u00e1s nin portas. \"En vez diso, as cortinas de lona abatibles eran abotoadas ao tellado no caso de mal tempo. Estes coches eran pesados \u200b\u200be c\u00f3modos con bo tempo e permit\u00edan unha sa\u00edda r\u00e1pida e silenciosa xa que non se permit\u00eda ning\u00fan disparo desde os veh\u00edculos.\" \nDurante a d\u00e9cada de 1920 e 1930, os carros de tiro foron populares en Inglaterra e produc\u00edanse da f\u00e1brica ou convertidos por carroceiros. O termo \"coche oficial\" comezou a usarse en lugar de carro de tiro, xa que o uso do veh\u00edculo expandiuse a outros usos dom\u00e9sticos, inclu\u00edndo a funci\u00f3n de transporte de h\u00f3spedes e a s\u00faa equipaxe desde e cara \u00e1s estaci\u00f3ns de ferrocarril.. \nO Chevrolet Nomad de 1955 a 1957 \u00e9 un shooting-brake moderno.\n1960 a 1990.\nDurante os anos sesenta e comezos dos setenta, varios fabricantes europeos de gama alta produciron versi\u00f3ns de d\u00faas portas dos seus coches deportivos, inclu\u00edndo o Shooting Brake de 1960 Sunbeam Alpine e o Aston Martin DB5 Shooting Brake de 1965. O Sunbeam Alpine de 1966 foi un variante de tres portas de produci\u00f3n limitada do seu deportivo aberto de d\u00faas portas con interior de coiro e acabado en nogueira, vend\u00e9ndose a un prezo dobre da s\u00faa contrapartida aberta e comercializado como shooting brake. O Aston Martin DB5, DB6 e DBS fabric\u00e1ronse a medida polo fabricante de carrozar\u00edas Harold Radford desde 1965 ata 1967.\nEn 1992, Aston Martin fabricou internamente unha variante de shooting brake de produci\u00f3n limitada do seu Virage / Vantage. \nDescrib\u00edronse outros coches que combinaban elementos dun familiar e un cup\u00e9 pero nunca se comercializaron formalmente como shooting brake, inclu\u00eddo o Reliant Scimitar GTE (1968\u20131975), o Volvo P1800 ES (1972\u20131973) e o BMW Z3 Cup\u00e9 de 1998 (m\u00e1is o modelo M Cup\u00e9 asociado). \n2000s ao presente.\nPrincipalmente inactivo desde mediados dos anos 70, o termo de shooting brake apareceu en 2004 co Chevrolet Nomad concept car. O ano seguinte, o Audi Shooting Brake concept car presentouse no Sal\u00f3n do Autom\u00f3bil de Tokio.\nOs xornalistas describiron outros coches como shooting brake, inclu\u00eddo o Dodge Magnum Station Wagon de 2005, O Renault Altica concept car de 2006, Mini Clubman de 2008, Fisker Surf concept car de 2011 o Ferrari FF de 2011.\nO primeiro modelo de produci\u00f3n do s\u00e9culo XXI comercializado como shooting brake foi o Mercedes Benz CLS-Class Shooting Brake (X218) de 2012, que se previsualizou como o Shooting Brake en Auto China. Este modelo ten catro portas de pasaxeiros, o que est\u00e1 en desacordo con algunhas definici\u00f3ns de shooting brake como un coche de d\u00faas portas. En 2015, Mercedes-Benz engadiu o pequeno shooting brake de catro portas, o CLA-Class \u00e1 gama de modelos. Do mesmo xeito, o Porsche Panamera Sport Turismo de 2018 \u00e9 descrito por Porsche como un shooting brake."}
{"id": "515948", "revid": "23204", "url": "https://gl.wikipedia.org/wiki?curid=515948", "title": "Subrexi\u00f3n de Nivala-Haapaj\u00e4rvi", "text": "A subrexi\u00f3n de Nivala-Haapaj\u00e4rvi (en fin\u00e9s \"Nivala\u2013Haapaj\u00e4rven seutukunta\") \u00e9 unha das sete subdivisi\u00f3ns da rexi\u00f3n de Ostrobotnia do Norte. En 2017 ti\u00f1a unha poboaci\u00f3n de 29\u00a0100 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "515949", "revid": "98629", "url": "https://gl.wikipedia.org/wiki?curid=515949", "title": "El enigma Agustina", "text": "El enigma Agustina \u00e9 unha pel\u00edcula dirixida por Emilio J. Garc\u00eda G\u00f3mez-Caro e Manuel Gonz\u00e1lez Garc\u00eda. Rodada en Granada, Par\u00eds e Madrid, aborda alg\u00fans dos fitos cient\u00edficos m\u00e1is relevantes ocorridos en Europa no primeiro terzo do s\u00e9culo XX, facendo especial fincap\u00e9 en disciplinas como a relatividade xeral, a mec\u00e1nica cu\u00e1ntica e a cosmolox\u00eda.\nTam\u00e9n permite redescubrir un per\u00edodo da historia recente no que Espa\u00f1a se achegou \u00e1 vangarda cient\u00edfica -a chamada idade de prata da ciencia espa\u00f1ola- grazas ao traballo da Junta de Ampliaci\u00f3n de Estudos (JAE) e \u00e1 dedicaci\u00f3n de persoas como Blas Cabrera, Julio Palacios, Enrique Moles, Jos\u00e9 Castillejo ou Felisa Mart\u00edn Bravo entre outras. Unha \u00e9poca que permitiu a incorporaci\u00f3n de moitas mulleres ao labor investigador e probar que o talento cient\u00edfico non era exclusivo dos homes, mulleres que como a protagonista permaneceron no esquecemento durante d\u00e9cadas.\nA pel\u00edcula foi financiada pola Fundaci\u00f3n Espa\u00f1ola para a Ciencia FECYT-Ministerio de Econom\u00eda, Industria e Competitividade) e conta coa colaboraci\u00f3n da Sociedade Espa\u00f1ola de Astronom\u00eda, a Consejer\u00eda de Cultura da Junta de Andaluc\u00eda e o Instituto Andaluz de la Mujer.\nSinopse.\nMadrid, 1980. Nas obras de remodelaci\u00f3n do Palacio de El Pardo, oculto tras un falso teito, aparece un ba\u00fal cheo de obxectos e documentos: fotos antigas, discos de lousa, programas de man dun espect\u00e1culo de copla dos anos vinte, cartas, artigos cient\u00edficos e unha tese de doutoramento. Sen que ningu\u00e9n lles preste especial atenci\u00f3n, devandito arc\u00f3n e o seu contido \u00e9 almacenado e esquecido durante anos.\nGranada, 2015. Unha estudante de doutoramento de Historia de Espa\u00f1a Contempor\u00e1nea ponse en contacto cun divulgador cient\u00edfico para que a axude co enigma ante o que se atopa. No transcurso da s\u00faa tese sobre Blas Cabrera, a historiadora localizou o ba\u00fal de El Pardo. Entre todos os documentos, at\u00f3pase unha tese de doutoramento en F\u00edsica dirixida por Blas Cabrera a unha tal Agustina Ruiz Dupont, ademais dunhas cartas asinadas por Albert Einstein e Marie Curie onde se menciona o nome de Agustina, e varias fotos nas que unha misteriosa muller \u2014da que non se ten ningunha referencia hist\u00f3rica\u2014 aparece rodeada de toda a elite cient\u00edfica europea de principios do s\u00e9culo XX...\nNace as\u00ed o enigma Agustina."}
{"id": "515950", "revid": "72012", "url": "https://gl.wikipedia.org/wiki?curid=515950", "title": "Georg Steller", "text": ""}
{"id": "515951", "revid": "65337", "url": "https://gl.wikipedia.org/wiki?curid=515951", "title": "International Numismata Orientalia", "text": "International Numismata Orientalia \u00e9 unha serie editorial relativa \u00e1 numism\u00e1tica de Oriente Medio e da Asia Meridional composta por contribuci\u00f3ns de numism\u00e1ticos especialistas, publicada pola editora londiniense Messrs Tr\u00fcbner &amp; Co. a finais do s\u00e9culo XIX.\nConcepci\u00f3n.\nA creaci\u00f3n da serie baseouse nunha preexistente, titulada \"Numismata Orientalia\" e producida polo orientalista William Marsden na primeira parte do s\u00e9culo XIX, coa que se iniciaran os estudos e as investigaci\u00f3ns acerca da moeda oriental e de toda Asia.\nNun principio, a nova serie estaba concibida para ser unha reedici\u00f3n da \"Numismata Orientalia\" de Marsden, mais finalmente transcendeu este prop\u00f3sito e a partir da parte 2 foi rebautizada como \"International Numismata Orientalia\".\nComposici\u00f3n.\nA planificaci\u00f3n da serie quedou definida por Edward Thomas no limiar da Parte 1:"}
{"id": "515952", "revid": "1822", "url": "https://gl.wikipedia.org/wiki?curid=515952", "title": "Cicno", "text": "Co nome de Cicno co\u00f1\u00e9cense varios personaxes da mitolox\u00eda grega que foron transformados en cisnes:"}
{"id": "515953", "revid": "23204", "url": "https://gl.wikipedia.org/wiki?curid=515953", "title": "Bad Windsheim", "text": "Bad Windsheim \u00e9 unha cidade de Alema\u00f1a localizada no distrito de Neustadt an der Aisch-Bad Windsheim, na rexi\u00f3n administrativa da Franconia Media do Land de Baviera.\nBarrios.\nBad Windsheim ten 14 barrios:"}
{"id": "515955", "revid": "1822", "url": "https://gl.wikipedia.org/wiki?curid=515955", "title": "Glauco", "text": "Co nome de Glauco co\u00f1\u00e9cense varios personaxes da mitolox\u00eda grega:"}
{"id": "515956", "revid": "1822", "url": "https://gl.wikipedia.org/wiki?curid=515956", "title": "Glauco (fillo de Minos)", "text": "Glauco foi un personaxe da mitolox\u00eda grega, fillo de Minos (rei de Creta) e de Pas\u00edfae.\nCando era meni\u00f1o e mentres persegu\u00eda un rato, caeu nun c\u00e1ntaro de mel e afogou; Hixino afirma que tal aconteceu cando o rapaz estaba a xogar coa pelota . Os adivi\u00f1os deron con el e Minos puido recuperar o corpo. Os Curetes, que posu\u00edan dotes adivi\u00f1atorias, ou o mesmo Apolo, dix\u00e9ronlle que aquel home que mellor soubese describir a cor dunha das vacas dos seus raba\u00f1os poder\u00eda devolverlle vivo o fillo. Esta vaca ti\u00f1a a particularidade de cambiar de cor tres veces \u00f3 d\u00eda: \u00e1 ma\u00f1\u00e1 era branca, logo vermella e \u00e1 fin do d\u00eda, negra. E \u00f3 d\u00eda seguinte repet\u00edase o cambio de cor .\nTras consultar inutilmente \u00f3s homes m\u00e1is sabios do reino, s\u00f3 Poliido (ou Polyidos) soubo explicar o cambio de cor: a vaca ti\u00f1a a cor das amoras, que comezan sendo brancas, v\u00f3lvense vermellas \u00f3 ir madurecendo e terminan sendo completamente negras. \nSegundo Pseudo-Apolodoro, foi o propio Poliido que soubo onde estaba o corpo do meni\u00f1o . Tam\u00e9n o di Hixino, guiado Poliido polo voo dunha curuxa:\nMinos, seguindo o consello de Apolo, d\u00edxolle que devolvese a vida \u00f3 seu fillo Glauco. Como Poliido contestase que non pod\u00eda facer tal cousa, Minos encerrouno nunha cela co cad\u00e1ver . Poliido non sab\u00eda que facer, pero observou que entraba unha c\u00f3brega e que \u00eda cara Glauco, polo que a matou cunha pedra, por medo de que lle fixera alg\u00fan mal \u00f3 cad\u00e1ver e logo ter que pagar el as consecuencias. \u00d3 pouco entrou outra cobra que, \u00f3 ver a primeira morta, volveu sa\u00edr e entrou de novo portando unha herbi\u00f1a na boca. A segunda serpe tocou coa herba o corpo da serpe morta e esta reviveceu inmediatamente. Ent\u00f3n, Poliido colleu axi\u00f1a a herba e fregou con ela o cad\u00e1ver de Glauco, que axi\u00f1a volveu \u00e1 vida .\nAdmirado dos poderes de Poliido, Minos prohibiulle abandonar Creta ata ensinar a Glauco todo o que sab\u00eda . Poliido ensinouno e disp\u00faxose a volver \u00e1 s\u00faa patria Argos, pero no \u00faltimo momento pediu a Glauco que lle cuspise na boca. Glauco f\u00edxoo e deste xeito devolveulle todo o que aprendera del. Ou ben foi el quen cuspiu na boca de Glauco, de modo que este esqueceu todo o aprendido. "}
{"id": "515957", "revid": "88215", "url": "https://gl.wikipedia.org/wiki?curid=515957", "title": "Trofeo Teresa Herrera 1966", "text": "O Trofeo Teresa Herrera de 1966 foi a 21\u00aa edici\u00f3n do torneo. Celebrouse na Coru\u00f1a o 21 de agosto de 1966 a partido \u00fanico. O campi\u00f3n foi o Real Madrid, que derrotou por 0-2 ao Deportivo da Coru\u00f1a, logrando o seu terceiro t\u00edtulo."}
{"id": "515958", "revid": "88215", "url": "https://gl.wikipedia.org/wiki?curid=515958", "title": "Marcelino Vaquero Gonz\u00e1lez del R\u00edo", "text": ""}
{"id": "515959", "revid": "88215", "url": "https://gl.wikipedia.org/wiki?curid=515959", "title": "Francisco Javier Garc\u00eda-Verdugo Garrido", "text": ""}
{"id": "515960", "revid": "88215", "url": "https://gl.wikipedia.org/wiki?curid=515960", "title": "Gerardo Gatell Valls", "text": ""}
{"id": "515961", "revid": "88215", "url": "https://gl.wikipedia.org/wiki?curid=515961", "title": "Antonio Rodrigo Betancort Barrera", "text": ""}
{"id": "515962", "revid": "89787", "url": "https://gl.wikipedia.org/wiki?curid=515962", "title": "Subrexi\u00f3ns de Finlandia", "text": "Finlandia est\u00e1 dividida en 70 unidades subrexionais (, ). As subrexi\u00f3ns est\u00e1n formadas por grupos de municipios dentro das 19 rexi\u00f3ns do pa\u00eds."}
{"id": "515963", "revid": "98629", "url": "https://gl.wikipedia.org/wiki?curid=515963", "title": "Desertores", "text": "Desertores \u00e9 unha banda de rock de Vigo formada no ano 1987 por Humberto Heredia (guitarra, trompeta e voces), Juan D\u00edaz (baixo e voces), Valerio Ara\u00fajo (voces) e Miguel Gonz\u00e1lez (bater\u00eda). O grupo publicou unha maqueta de tres temas e dous \u00e1lbums de estudio, \"El Desertor\" (1991) e \"El Vicio de la Carne\" (1993), antes de disolverse en 1996. En xaneiro de 2017 Desertores reuniuse coa formaci\u00f3n cl\u00e1sica ag\u00e1s Miguel Gonz\u00e1lez, substitu\u00eddo por Paco Araujo, realizando concertos dende ent\u00f3n.\nHistoria.\nDesertores formouse en Vigo no ano 1987 con m\u00fasicos que xa ti\u00f1an experiencia noutras bandas. A s\u00faa formaci\u00f3n inicial estaba composta polo vocalista\u00a0Valerio Ara\u00fajo (Clepsidra e Valores en Alza), o guitarrista Humberto Heredia (Mauser, Costa Oeste, Os Resentidos e Bombeiros Voluntarios), o baixista Juan D\u00edaz (Averno e Costa Oeste) e o bater\u00eda \u00c1ngel Gonz\u00e1lez (Mauser, Costa Oeste e Siniestro Total). \u00c1ngel Gonz\u00e1lez foi substitu\u00eddo por Miguel Gonz\u00e1lez na bater\u00eda, posto que tam\u00e9n ocupou Cholo Soto (Rockis Molokis, L'Uomo, Lazos, X-Film e Semen Up).\nAo pouco tempo a banda gravou unha maqueta de tres temas, \u201cNo te volver\u00e9 a buscar\u201d, \u201cEl pulpo\u201d e \u201cNo soy un degenerado\u201d, e en 1989 fichou polo selo Zafiro. O grupo estivo a piques de cambiar de nome polo de Los 4 Desertores, pero finalmente lanzar\u00edan o seu \u00e1lbum de estrea, \"El Desertor\", co nome de Desertores en 1991 a trav\u00e9s do selo Compa\u00f1\u00eda Fonogr\u00e1fica Espa\u00f1ola (CFE).\nO \u00e1lbum gravouse no estudio Planta S\u00f3nica de Vigo e todos os temas ag\u00e1s un, unha versi\u00f3n de \u201cGet off my cloud\u201d dos Rolling Stones, te\u00f1en letras da poetisa Xela Arias. O disco foi producido por Sergio Castro e nel participan, ademais do propio Castro gravando guitarras e teclados, Jorge Beltr\u00e1n de Moncho e Mailo Sapoconchos gravando saxos e gaitas, Andr\u00e9s Lamas coa harm\u00f3nic), Jorge Barros co \u00f3rgano,e Isabel Ventura e Luisa Carvalho aportando voces. A banda editou tres sinxelos do \u00e1lbum, \"El pulpo\", \"Sal de mi nube\" e \"Que me dejes en paz\".\nNo ano 1993 Desertores lanzaron a trav\u00e9s do selo CK Producci\u00f3ns o seu segundo \u00e1lbum, \"El Vicio de la Carne\", coa produci\u00f3n de Jos\u00e9 Taboas. O grupo finalmente disolver\u00edase en 1996.\nEn xaneiro de 2017 a banda regresou aos escenarios para realizar un ac\u00fastico na tenda de disco Elep\u00e9 de Vigo, cunha formaci\u00f3n composta por Humberto Heredia, Juan D\u00edaz, Valerio Ara\u00fajo e Paco Araujo, e leva tocando dende ent\u00f3n."}
{"id": "515969", "revid": "65337", "url": "https://gl.wikipedia.org/wiki?curid=515969", "title": "Portugu\u00e9s (moeda)", "text": "O portugu\u00e9s foi unha antiga moeda portuguesa de ouro, introducida por Manuel I no s\u00e9culo XVI. Era a moeda de maior valor da Europa do seu tempo e foi moi imitada en diferentes estados do continente.\nHistoria.\nA s\u00faa creaci\u00f3n d\u00e9bese ao rei de Portugal Manuel I (1495-1521), que a concibiu como un medio para conmemorar as descubertas portuguesas e a constituci\u00f3n do Imperio Portugu\u00e9s. A primeira vez que se cu\u00f1ou foi pouco antes da viaxe de Vasco da Gama, que xa levou algunhas destas moedas na s\u00faa expedici\u00f3n \u00e1 India en 1497.\nTrat\u00e1base dunha emisi\u00f3n de prestixio para se utilizar en grandes transacci\u00f3ns comerciais, non na circulaci\u00f3n coti\u00e1, sinaladamente na adquisici\u00f3n de especias en Asia. \nO fillo de Manuel I, Xo\u00e1n III (1521-1557), fixo as d\u00faas derradeiras emisi\u00f3ns do portugu\u00e9s, unha delas en 1525 na ceca de Lisboa e a outra ca. 1537-1538 na ceca do Porto. Est\u00edmase que se cu\u00f1aron arredor de 400.000 portugueses de ouro entre 1500 e 1538, equivalentes a 14,2 toneladas de ouro.\nEn novembro de 2011, a Imprensa Nacional-Casa da Moeda cu\u00f1ou en cupron\u00edquel unha tiraxe de 150.000 exemplares dunha r\u00e9plica conmemorativa do portugu\u00e9s, co valor facial de 7,50 euros.\nCaracterizaci\u00f3n.\nEstes son os trazos definitorios do portugu\u00e9s de ouro de Manuel I e de Xo\u00e1n III:\nO \"portugal\u00f6ser\".\nO portugu\u00e9s de ouro acadou tal prestixio internacional, sinaladamente nas ricas cidades comerciais da Liga Hanse\u00e1tica, que moitos reinos e cidades do norte de Europa comezaron a cu\u00f1ar as s\u00faas propias versi\u00f3ns da moeda, coa denominaci\u00f3n de \"portugal\u00f6ser\" ou \"portugaleser\", dotadas de diferentes valores, desde os 2,5 aos 10 ducados. Con frecuencia, estas imitaci\u00f3ns do portugu\u00e9s manti\u00f1an como trazo caracter\u00edstico a cruz de Cristo dos reversos.\nMoito despois do cesamento da cu\u00f1axe do portugu\u00e9s en Portugal, a emisi\u00f3n dos \"portugal\u00f6ser\" continuou en Alema\u00f1a, nos Pa\u00edses Baixos, en Polonia, en Suecia e en Dinamarca durante o s\u00e9culo XVII. Nos Pa\u00edses Baixos, as cidades de Deventer e de Zwolle produc\u00edronos entre 1640 e 1641 para o comercio do azucre que se cultivaba no Brasil holand\u00e9s. \nA cidade de Hamburgo en particular emitiu un amplo n\u00famero destas moedas entre 1553 e 1560, e a partir de 1667 cu\u00f1ounas a modo de medallas conmemorativas, unha tradici\u00f3n que a\u00ednda se mant\u00e9n, como reco\u00f1ecemento aos seus cidad\u00e1ns polos m\u00e9ritos e os seus servizos destacados \u00e1 cidade."}
{"id": "515970", "revid": "65337", "url": "https://gl.wikipedia.org/wiki?curid=515970", "title": "Portugal\u00f6ser", "text": ""}
{"id": "515971", "revid": "23204", "url": "https://gl.wikipedia.org/wiki?curid=515971", "title": "Oulunkaari", "text": "A subrexi\u00f3n de Oulunkaari (en fin\u00e9s \"Oulunkaaren seutukunta\") \u00e9 unha das sete subdivisi\u00f3ns da rexi\u00f3n de Ostrobotnia do Norte. En 2017 ti\u00f1a unha poboaci\u00f3n de 23\u00a0577 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "515972", "revid": "98629", "url": "https://gl.wikipedia.org/wiki?curid=515972", "title": "Campo Municipal Juan Baleato", "text": "O campo de f\u00fatbol municipal Juan Baleato \u00e9 un recinto deportivo situado en Bembibre, Val do Dubra. \u00c9 feudo local do equipo de f\u00fatbol SD Dubra.\nHistoria.\nDesde o 6 de decembro de 2012 leva o nome de Juan Manuel Baleato (1957-2011), exalcalde e ex-xogador dubr\u00e9s.\u200b Ata ent\u00f3n era co\u00f1ecido como Campo de F\u00fatbol Municipal de Bembibre.."}
{"id": "515974", "revid": "65337", "url": "https://gl.wikipedia.org/wiki?curid=515974", "title": "Iudaea Capta", "text": "Iudaea Capta (ou Iudea Capta) \u00e9 a denominaci\u00f3n dunha serie de moedas do Imperio Romano emitidas orixinariamente polo emperador Vespasiano (69-79) con car\u00e1cter conmemorativo, para celebrar a captura de Xudea e a destruci\u00f3n do Segundo Templo dos xudeus polo seu fillo, Tito (79-81) no ano 70 d. de C., durante a primeira guerra xudeu-romana. \nLendas e iconograf\u00eda.\nA tipolox\u00eda m\u00e1is xeral dos reversos destas moedas \u00e9 unha figura feminina (que poder\u00eda representar a Xerusal\u00e9n) ollando cara \u00e1 dereita e con actitude lutuosa, sentada na base dunha palmeira. \u00c1 s\u00faa esquerda \u00e9 frecuente a figura dun home barbado cativo en p\u00e9 (quizais representando a Xudea), coas s\u00faas mans atadas nas costas, a\u00ednda que tam\u00e9n pode aparecer o emperador vitorioso en p\u00e9 ou a deusa Vitoria, cun trofeo de armas, escudos e cascos.\nA lenda pode aparecer en diferentes versi\u00f3ns: (\"Xudea [foi] conquistada\"), nalg\u00fans casos a m\u00e1is expl\u00edcita ou (\"Xudea [foi] derrotada\"), ou mesmo (\"[o bot\u00edn] dos xudeus\") e unicamente (\"Xudea\"). Nalgunhas ocasi\u00f3ns a lenda aparece en grego, , a traduci\u00f3n do lat\u00edn , e tam\u00e9n pode estar ausente, en cuxo caso a atribuci\u00f3n a esta serie se basea soamente na iconograf\u00eda da moeda.\nA palmeira p\u00f3dese amosar en combinaci\u00f3n coa muller lutuosa ou sen esta \u00faltima. En opini\u00f3n de Andrea Moresino-Zipper, no primeiro caso \u00e9 a muller a que representa a Xudea derrotada, en tanto que a palmeira impo\u00f1ente e dominante simboliza a Roma vitoriosa, en tanto que no segundo caso a palmeira representar\u00eda a Xudea.\nHistoria.\nA cu\u00f1axe das moedas da serie \"Iudaea Capta\" estendeuse durante 25 anos baixo o imperio de Vespasiano e dos seus dous fillos que o sucederon no cargo: Tito e Domiciano (81-96). Estas moedas conmemorativas foron cu\u00f1adas en bronce, en prata e en ouro na ceca de Roma, noutras cecas imperiais romanas e tam\u00e9n na propia Xudea. Emit\u00edronse con valores moi diversos e co\u00f1\u00e9cense arredor de 48 tipos diferentes.\nDe todas elas, s\u00f3 as de bronce foron cu\u00f1adas en Cesarea, na provincia romana de Xudea. Estas moedas te\u00f1en un aspecto menos refinado que as da capital do imperio e as s\u00faas lendas son en grego, no canto do lat\u00edn. O motivos m\u00e1is habituais dos seus dese\u00f1os son a deusa Nik\u00e9 escribindo sobre un escudo, ou Minerva cunha lanza, un escudo, un trofeo e unha palmeira, etc. A maior\u00eda destas moedas foron cu\u00f1adas durante o per\u00edodo do emperador Domiciano (81-96 d. de C.).\nMesmo o monarca xudeu Agripa II, bisneto de Herodes o Grande, cu\u00f1ou moedas da serie \"Iudaea Capta\". Criado en Roma, na corte de Claudio (41-54 d. de C.), Agrippa estaba totalmente romanizado e ti\u00f1a grande amizade con Tito, a quen apoiou durante a primeira revolta xud\u00eda. A s\u00faa moeda de bronce desta serie foi cu\u00f1ada en Tiber\u00edades e amosa un retrato de Tito no anverso xunto coa inscrici\u00f3n en grego (\"C\u00e9sar Augusto Emperador Tito\"), en tanto que no reverso se representa a deusa Nik\u00e9 andando e sostendo unha coroa e unha p\u00f3la de palma no seu ombreiro, cunha estrela no campo dereito e a inscrici\u00f3n ."}
{"id": "515975", "revid": "65337", "url": "https://gl.wikipedia.org/wiki?curid=515975", "title": "Iudea Capta", "text": ""}
{"id": "515976", "revid": "12452", "url": "https://gl.wikipedia.org/wiki?curid=515976", "title": "Municipal Juan Baleato", "text": ""}
{"id": "515977", "revid": "23204", "url": "https://gl.wikipedia.org/wiki?curid=515977", "title": "Franconia Media", "text": "A Franconia Media (en alem\u00e1n \"Mittelfranken\") \u00e9 unha das sete rexi\u00f3ns administrativas (\"Regierungsbezirk\") en que est\u00e1 dividido o estado federado alem\u00e1n de Baviera. \nEst\u00e1 situada na parte noroeste de Baviera. Limita con Baden-W\u00fcrttemberg, Alta Baviera, Alta Franconia, Baixa Franconia, Suabia e o Alto Palatinado. \nA s\u00faa capital administrativa \u00e9 Ansbach, pero a cidade m\u00e1is poboada \u00e9 N\u00faremberg. \nDivisi\u00f3n da Franconia b\u00e1vara.\nO rei Lu\u00eds I de Baviera dividiu a zona norte do deu reino, a Franconia b\u00e1vara, en tres zonas: a Alta Franconia, a Franconia Media e a Baixa Franconia.\nDivisi\u00f3ns da Franconia Media.\nA Franconia Media subdiv\u00eddese en cinco cidades-distrito (\"Kreisfreiestadt\") e sete distritos (\"Landkreise)\":\nXeograf\u00eda.\nMonta\u00f1as.\nO Xura de Franconia (\"Fr\u00e4nkische Alb\") \u00e9 unha cordillera que se estende ao longo do oeste da Franconia Media. A monta\u00f1a m\u00e1is alta \u00e9 o Hesselberg con 689 m no suroeste da cordilleira. Ademais o Moritzberg, cerca de N\u00faremberg.\nHistoria.\nDespois da fundaci\u00f3n do Reino de Baviera, o estado reorganizouse totalmente e, en 1808, dividiuse en 15 rexi\u00f3ns gobernamentais administrativas (en alem\u00e1n: \"Regierungsbezirke\", singular \"Regierungsbezirk\"), en Baviera chamadas \"Kreise\" (singular: \"Kreis\"). Estas cre\u00e1ronse \u00e1 maneira dos departamentos franceses, bastante uniformes en tama\u00f1o e poboaci\u00f3n, e recibiron o nome dos seus principais r\u00edos.\nNos anos seguientes, debido aos cambios territoriais (por exemplo, a perda do Tirol alem\u00e1n e a adquisici\u00f3n do Palatinado renano), o n\u00famero de \"Kreise\" reduciuse a 8. Un deles foi o \"Rezatkreis\" (distrito de Rezat). En 1837, o rei Lu\u00eds I de Baviera cambiou o nome dos \"Kreise\" aos nomes territoriais hist\u00f3ricos. Isto tam\u00e9n implicou alg\u00fans cambios fronteirizos ou intercambios territoriais. As\u00ed, o nome do distrito de Rezatkreis cambiou a Franconia Media.\nEconom\u00eda.\nO oeste da Franconia Media \u00e9 sobre todo rural. A industria conc\u00e9ntrase no leste da rexi\u00f3n e principalmente en N\u00faremberg, F\u00fcrth, Erlangen e Schwabach. Segundo o PIB, a Franconia Media \u00e9 unha das rexi\u00f3ns m\u00e1is ricas da Uni\u00f3n Europea, co \u00edndice de 137,2 (en 2004). (EU27: 100, Alema\u00f1a: 115,8).\nIrmandamentos.\nA Franconia Media est\u00e1 hirmandada coa rexi\u00f3n francesa do Lemos\u00edn (departamentos de Alto Vienne, Corr\u00e8ze e Creuse) e un cunha provincia (voivodato) polaca, Cuiavia-Pomerania (\"Wojew\u00f3dztwo kujawsko-pomorskie\")."}
{"id": "515980", "revid": "89787", "url": "https://gl.wikipedia.org/wiki?curid=515980", "title": "Choque de civilizaci\u00f3ns", "text": "O choque de civilizaci\u00f3ns \u00e9 o nome que recibe unha hip\u00f3tese acerca das relaci\u00f3ns internacionais. Tal como se co\u00f1ece hoxe en d\u00eda, foi formulada nun artigo de Samuel Huntington publicado na revista estadounidense \"Foreign Affairs\" en 1993, e transformado posteriormente nun libro en 1996.\nHuntington inspirouse nas teses de diversos historiadores, soci\u00f3logos e antrop\u00f3logos, sobre todo dos textos de Arnold J. Toynbee e Carroll Quigley. Para Huntington, de todos os elementos obxectivos que definen as civilizaci\u00f3ns o m\u00e1is importante adoitan ser as relixi\u00f3ns. As\u00ed pois, con base na descrici\u00f3n deses autores e con fundamento na distribuci\u00f3n das grandes relixi\u00f3ns describe a existencia actual de nove civilizaci\u00f3ns: subsahariana, latinoamericana, s\u00ednica, hind\u00fa, budista, nipoa, occidental, ortodoxa e isl\u00e1mica.\nSegundo este autor, durante a guerra fr\u00eda os pa\u00edses relacion\u00e1banse coas d\u00faas superpotencias como aliados, sat\u00e9lites, clientes, neutrais ou non ali\u00f1ados; por\u00e9n, ao acabar a guerra os pa\u00edses relacionar\u00edanse como Estados membro de cada civilizaci\u00f3n, como estados centrais, pa\u00edses illados, pa\u00edses escindidos ou pa\u00edses desgarrados. Para Huntington, as relaci\u00f3ns entre estas variar\u00e1n normalmente do distante ao violento, situ\u00e1ndose a maior\u00eda das veces entre ambos os extremos, sendo a confianza e a amizade raras.\nDesde a publicaci\u00f3n do libro, o debate sobre as hip\u00f3teses de Huntington viraran ao redor da discusi\u00f3n e o debate pol\u00edtico m\u00e1is que \u00e1s evidencias emp\u00edricas, mais nun estudo da Universidade Stanford observouse que comportamentos de Internet no intercambio de correos electr\u00f3nicos mostran tendencias a conformar as grandes agrupaci\u00f3ns correspondentes \u00e1s civilizaci\u00f3ns descritas por Huntington.\nDiversos autores criticaron as teses de Huntington, na s\u00faa base ou tam\u00e9n por detalles concretos. Salientan aquelas cr\u00edticas que formularon o di\u00e1logo entre civilizaci\u00f3ns e a alianza de civilizaci\u00f3ns, pois pensan que a maior parte da humanidade prefire coexistir amigablemente."}
{"id": "515981", "revid": "23204", "url": "https://gl.wikipedia.org/wiki?curid=515981", "title": "Mary Poppins Returns", "text": "Mary Poppins Returns \u00e9 un filme estadounidense de 2018 dirixido por Rob Marshall. Conta cun gui\u00f3n de David Magee e a historia e de Magee, Marshall e John DeLuca. Est\u00e1 vagamente baseado na serie de libros \"Mary Poppins\" de P. L. Travers, sendo unha secuela do filme de 1964 \"Mary Poppins\". Est\u00e1 protagonizado por Emily Blunt no papel de Mary Poppins, xunto con Lin-Manuel Miranda, Ben Whishaw, Emily Mortimer, Julie Walters, Dick Van Dyke, Angela Lansbury, Colin Firth e Meryl Streep nos papeis secundarios. Ambientado en Londres durante a Gran Depresi\u00f3n, conta os eventos vinte e cinco anos despois do filme orixinal."}
{"id": "515982", "revid": "1822", "url": "https://gl.wikipedia.org/wiki?curid=515982", "title": "Radamantis", "text": "Na mitolox\u00eda grega, Radamantis (ou Radamanto) foi un dos tres fillos de Zeus e Europa, princesa de Tiro. O rei de Creta Asteri\u00f3n, esposo de Europa, aceptouno como fillo propio, as\u00ed como \u00f3s seus irm\u00e1ns, Minos e Sarped\u00f3n. Existe unha tradici\u00f3n cretense que afirma que Radamantis era fillo de Hefesto, que neste caso non ser\u00eda fillo de Zeus sen\u00f3n fillo de Talos e neto de Cres, o heroe fundador de Creta.\nFoi expulsado de Creta cando o seu irm\u00e1n, Minos, se fixo co poder (dise que o expulsou por celos da s\u00faa popularidade). Radamantis foi parar a Beocia, onde casou con Alcmena (a que fora nai de Heracles, xa vi\u00fava de Anfitri\u00f3n).\nTivo dous fillos, Gortis (que fundou a cidade arcadia de Gortina, \u00f3 que outros fan fillo de Est\u00ednfalo, que fundou a cidade ep\u00f3nima, na Arcadia, cerca da cal estaba a lagoa do mesmo nome, famosa por Heracles) e \u00c9ritro (que fundou a cidade de Eritras, en Beocia).\nRadamantis ti\u00f1a sona de home prudente e xusto e foi o autor da compilaci\u00f3n dos c\u00f3digos de Creta que serviron de modelo para outras cidades gregas. Por esta raz\u00f3n, \u00e1 s\u00faa morte, foi nomeado xu\u00edz do Hades, para decidir, xunto a Minos e \u00c9aco, o destino das almas dos mortos. Segundo Plat\u00f3n, Radamantis xulgaba as almas dos orientais e \u00c9aco xulgaba \u00f3s occidentais, reserv\u00e1ndose Minos o voto decisivo."}
{"id": "515983", "revid": "23204", "url": "https://gl.wikipedia.org/wiki?curid=515983", "title": "The Sandlot", "text": "The Sandlot (estreado nalg\u00fans pa\u00edses como The Sandlot Kids) \u00e9 un filme estadounidense de 1993 coescrito, dirixido e narrado por David Mickey Evans. Conta a historia dun grupo de nenos que xogan ao b\u00e9isbol durante o ver\u00e1n de 1962. Est\u00e1 protagonizado por Tom Guiry, Mike Vitar, Karen Allen, Denis Leary e James Earl Jones. A rodaxe realizouse en Midvale, Salt Lake City e Ogden, Utah. Recadou m\u00e1is de 34 mill\u00f3ns de d\u00f3lares en todo o mundo e dende a s\u00faa estrea converteuse nun filme de culto."}
{"id": "515984", "revid": "23204", "url": "https://gl.wikipedia.org/wiki?curid=515984", "title": "The Sandlot Kids", "text": ""}
{"id": "515986", "revid": "785", "url": "https://gl.wikipedia.org/wiki?curid=515986", "title": "Trofeo Teresa Herrera 1967", "text": "O Trofeo Teresa Herrera de 1967 foi a 22\u00aa edici\u00f3n do torneo. Celebrouse na Coru\u00f1a entre o 24 e o 29 de xu\u00f1o de 1967. O campi\u00f3n foi o Racing de Ferrol, que derrotou na final por 3-0 ao Celta de Vigo.\nFoi a primeira edici\u00f3n disputada s\u00f3 por equipos galegos e a segunda con catro equipos participantes. "}
{"id": "515987", "revid": "65337", "url": "https://gl.wikipedia.org/wiki?curid=515987", "title": "Krause Publications", "text": "Krause Publications \u00e9 unha compa\u00f1\u00eda editora estadounidense especializada na publicaci\u00f3n de libros e revistas sobre hobbies e coleccionismo. \nDesde abril de 2018 ten a s\u00faa sede en Stevens Point, Wisconsin.\nHistoria.\nA compa\u00f1\u00eda foi fundada orixinariamente en Iola, Wisconsin, por Chester L. Krause (1923-2016), logo da publicaci\u00f3n en outubro de 1952 do primeiro n\u00famero da revista de actualidade numism\u00e1tica \"Numismatic News\". \nNa comunidade internacional de coleccionistas de moedas, a editorial \u00e9 moi co\u00f1ecida polo seu \"Standard Catalog of World Coins\", unha serie de cat\u00e1logos de moedas de todo o mundo con informaci\u00f3ns, prezos, graos de rareza, fotograf\u00edas e unha numeraci\u00f3n estandarizada de cada modelo (numeraci\u00f3n Krause-Mishler \u2013KM\u2013, chamada as\u00ed polos apelidos do editor e do antigo empregado Clifford Mishler), reco\u00f1ecida internacionalmente. A primeira edici\u00f3n desta serie publicouse en 1972. \n\"Krause Publications\" estableceu tam\u00e9n o Premio Moeda do Ano (\"Coin of the Year Award\") \u00e1 excelencia no dese\u00f1o, outorgado por primeira vez en 1984.\nOs coleccionistas de billetes v\u00e1lense do cat\u00e1logo de billetes do mundo \"Standard Catalog of World Paper Money\", publicado desde 1975 e redactado por Albert Pick. Do mesmo xeito que no caso das moedas, o sistema de numeraci\u00f3n Pick util\u00edzase internacionalmente para a numeraci\u00f3n dos billetes.\nEn 1997, \"Krause\" adquiriu os t\u00edtulos que publicaba a editora \"Chilton Company\", de Boston, ag\u00e1s os manuais de automoci\u00f3n. En xu\u00f1o de 2002, \"Krause\" foi adquirida por \"F+W\" (daquela chamada \"F&amp;W Publications\"), que mantivo a marca \"Krause Publications\". Naquel momento, \"Krause Publications\" editaba 46 publicaci\u00f3ns peri\u00f3dicas e levaba case 750 libros impresos.\nEn xu\u00f1o de 2019 vend\u00e9ronse en poxas concursais os activos de \"F+W\", e os t\u00edtulos e a propia marca \"Krause Publications\" foron adquiridos por \"Penguin Random House\", en tanto que as revistas quedaron dispersas entre varios propietarios. Por exemplo, a revista \"Numismatic News\" foi comprada polo grupo \"Active Interest Media\"."}
{"id": "515988", "revid": "1822", "url": "https://gl.wikipedia.org/wiki?curid=515988", "title": "Radamanto", "text": ""}
{"id": "515989", "revid": "23204", "url": "https://gl.wikipedia.org/wiki?curid=515989", "title": "Neustadt (Aisch)-Bad Windsheim", "text": "Neustadt an der Aisch-Bad Windsheim \u00e9 un dos 71 distritos (\"Regierungsbezirke\") en que est\u00e1 dividido administrativamente o Estado alem\u00e1n de Baviera. \nForma parte da rexi\u00f3n administrativa (\"Regierungsbezirk\") da Franconia Media, e da Rexi\u00f3n Metropolitana de N\u00faremberg.\nO distrito limita cos distritos de W\u00fcrzburg, Kitzingen, Bamberg, Erlangen-H\u00f6chstadt, F\u00fcrth e Ansbach (en Baviera) e co distrito Main-Tauber (en Baden-W\u00fcrttemberg)."}
{"id": "515990", "revid": "72012", "url": "https://gl.wikipedia.org/wiki?curid=515990", "title": "Neustadt an der Aisch-Bad Windsheim", "text": ""}
{"id": "515991", "revid": "23204", "url": "https://gl.wikipedia.org/wiki?curid=515991", "title": "\u00c9aco", "text": "\u00c9aco foi fillo de Zeus e da ninfa Exina, \u00e1 s\u00faa vez filla do deus do r\u00edo Asopo. Zeus raptara a Exina e cando Asopo se decatou, rebordou do seu leito para perseguilo, pero Zeus lanzoulle os seus raios e devolveuno \u00f3 seu ser .\nNaceu na illa Exina (as\u00ed chamada polo nome da nai), que era unha illa deserta. Pero \u00c9aco quer\u00eda reinar sobre outros homes, as\u00ed que lle pediu a Zeus que convertese as abondosas formigas en homes. Zeus accedeu \u00e1 s\u00faa solicitude e xurdiu as\u00ed un pobo \u00f3 que \u00c9aco bautizou como \"Mirmid\u00f3ns\" (que significa 'formigas'). Este ex\u00e9rcito loitar\u00e1 na Guerra de Troia baixo as ordes de Aquiles.\nCasou con Endeis, filla de Escir\u00f3n, coa que tivo dous fillos, Telam\u00f3n e Peleo; outras tradici\u00f3ns s\u00f3 reco\u00f1ecen como fillo de \u00c9aco a Peleo. Este Peleo foi un dos participantes na partida de caza do xabaril de Calid\u00f3n , e os dous formaron parte da expedici\u00f3n dos Argonautas xunto a Xas\u00f3n .\nPosteriormente uniuse \u00e1 ninfa Ps\u00e1mate, unha das fillas de Nereo, a\u00ednda que se metamorfoseara en foca para fuxir de \u00c9aco, este alcanzouna e tiveron un fillo: Foco . Foco sobresa\u00eda nos xogos atl\u00e9ticos, o que fixo que os irm\u00e1ns Telam\u00f3n e Peleo o mataran por celos. Telam\u00f3n lanzou un disco que foi dar na cabeza de Foco, mat\u00e1ndoo, e enterrou o cad\u00e1ver no bosque, coa axuda de Peleo. Pero \u00c9aco descubriu o crime e desterrounos \u00f3s dous: a Telam\u00f3n a Salamina e a Peleo a Tesalia. Cando Ps\u00e1mate se decatou de que lle mataran o fillo, vingouse convert\u00e9ndose nunha loba que acabou co gando da illa de Exina. \nEsta actuaci\u00f3n sobre os seus fillos deulle sona de home extremadamente xusto e piadoso . Por tal motivo resultou elixido para dirixir unha oraci\u00f3n a Zeus en nome de toda Grecia para solucionar unha grave seca que sufr\u00edan os campos do pa\u00eds. A causa deste mal era o asasinato de Est\u00ednfalo, rei de Arcadia, por parte de P\u00e9lope, fillo de T\u00e1ntalo . Logo de matalo, despezouno e esparexeu os restos. Zeus, como castigo, mandara \u00f3s campos deixar de dar froito, pero esta plegaria de \u00c9aco logrou o seu perd\u00f3n.\nExiste unha lenda que sit\u00faa a \u00c9aco na construci\u00f3n das murallas de Troia , xunto a Apolo e Poseid\u00f3n . Unha vez rematada a muralla apareceron tres serpes que intentaron entrar na cidade. As d\u00faas que se achegaron pola parte constru\u00edda polos deuses morreron, pero a terceira logrou entrar pola parte da muralla constru\u00edda por \u00c9aco, por un mortal. Apolo entendeu que este feito agoiraba que Troia ser\u00eda conquistada d\u00faas veces: a primeira, por un fillo de \u00c9aco (que resultou ser Heracles, \u00f3 cuxo lado loitaban Telam\u00f3n e Peleo), e a segunda por Neopt\u00f3lemo (fillo de Aquiles e bisneto de \u00c9aco).\n\u00c1 s\u00faa morte, \u00c9aco foi nomeado xu\u00edz do Hades, para decidir, xunto a Minos e Radamantis, o destino das almas dos mortos. Segundo Plat\u00f3n (que \u00e9 o primeiro que menciona a \u00c9aco como xu\u00edz no Hades), Radamantis xulgaba as almas dos orientais e \u00c9aco xulgaba \u00f3s occidentais, reserv\u00e1ndose Minos o voto decisivo. "}
