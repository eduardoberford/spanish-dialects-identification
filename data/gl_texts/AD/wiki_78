{"id": "529574", "revid": "785", "url": "https://gl.wikipedia.org/wiki?curid=529574", "title": "Cronista Xeral do Reino de Galicia", "text": ""}
{"id": "529575", "revid": "785", "url": "https://gl.wikipedia.org/wiki?curid=529575", "title": "Cronista Xeral do Reino de Galiza", "text": ""}
{"id": "529576", "revid": "785", "url": "https://gl.wikipedia.org/wiki?curid=529576", "title": "Cronista xeral do reino de Galiza", "text": ""}
{"id": "529577", "revid": "785", "url": "https://gl.wikipedia.org/wiki?curid=529577", "title": "Cronista xeral do reino de Galicia", "text": ""}
{"id": "529578", "revid": "785", "url": "https://gl.wikipedia.org/wiki?curid=529578", "title": "Cronista xeral de Galicia", "text": ""}
{"id": "529579", "revid": "785", "url": "https://gl.wikipedia.org/wiki?curid=529579", "title": "Cronista xeral de Galiza", "text": ""}
{"id": "529580", "revid": "785", "url": "https://gl.wikipedia.org/wiki?curid=529580", "title": "Cronista oficial de Galicia", "text": ""}
{"id": "529581", "revid": "785", "url": "https://gl.wikipedia.org/wiki?curid=529581", "title": "Cronista oficial de Galiza", "text": ""}
{"id": "529582", "revid": "785", "url": "https://gl.wikipedia.org/wiki?curid=529582", "title": "Cronista oficial do reino de Galicia", "text": ""}
{"id": "529583", "revid": "785", "url": "https://gl.wikipedia.org/wiki?curid=529583", "title": "Cronista oficial do reino de Galiza", "text": ""}
{"id": "529585", "revid": "785", "url": "https://gl.wikipedia.org/wiki?curid=529585", "title": "\u00c1lvaro Cadaval Valladares de Soutomaior", "text": ""}
{"id": "529586", "revid": "785", "url": "https://gl.wikipedia.org/wiki?curid=529586", "title": "\u00c1lvaro Cadaval Valladares de Sotomayor", "text": ""}
{"id": "529587", "revid": "785", "url": "https://gl.wikipedia.org/wiki?curid=529587", "title": "\u00c1lvaro Cadaval Valladares Sotomayor", "text": ""}
{"id": "529588", "revid": "785", "url": "https://gl.wikipedia.org/wiki?curid=529588", "title": "\u00c1lvaro Cadaval Valladares Soutomaior", "text": ""}
{"id": "529589", "revid": "785", "url": "https://gl.wikipedia.org/wiki?curid=529589", "title": "Cadavalus Gravius", "text": ""}
{"id": "529590", "revid": "785", "url": "https://gl.wikipedia.org/wiki?curid=529590", "title": "Cadavalus Gravius Calydonis Tydensis", "text": ""}
{"id": "529591", "revid": "72012", "url": "https://gl.wikipedia.org/wiki?curid=529591", "title": "Wikipedia Abstracta", "text": ""}
{"id": "529592", "revid": "15490", "url": "https://gl.wikipedia.org/wiki?curid=529592", "title": "LU-664", "text": "A LU-664, tam\u00e9n co\u00f1ecida como Circunvalaci\u00f3n oeste de Monforte ou Rolda urbana, \u00e9 unha estrada da rede primaria complementaria galega que une as estradas LU-546 e N-120a servindo de circunvalaci\u00f3n da vila de Monforte de Lemos, na provincia de Lugo. Ten unha lonxitude de 2,7 km.\nHistoria.\nEn 1993 inici\u00e1ronse as obras de construci\u00f3n do primeiro tramo da rolda urbana, entre as r\u00faas Doutor Casares e Chantada. Devandito tramo entrou en servizo en 1995 e recibe a denominaci\u00f3n de Rolda de Mar\u00eda Emilia Casas Baamonde.\nEn 2006 inaugurouse o segundo tramo da estrada, dende a r\u00faa Chantada \u00e1 r\u00faa Ourense, tras un investimento de 1,1 mill\u00f3ns de euros por parte da Xunta de Galicia.\nNos cruzamentos coas r\u00faas Corredoira e Abeledos constru\u00edronse d\u00faas glorietas en 2018.\nTrazado.\nA LU-664 est\u00e1 formada por dous treitos: dende a estrada LU-546 ata a rotonda do H\u00f3rreo, que recibe o nome de Rolda de Mar\u00eda Emilia Casas Baamonde, e dende a rotonda do H\u00f3rreo ata a confluencia coa r\u00faa Ourense:\nEst\u00e1 prevista a s\u00faa prolongaci\u00f3n dende a confluencia coa r\u00faa Ourense ata a estrada N-120."}
{"id": "529593", "revid": "89787", "url": "https://gl.wikipedia.org/wiki?curid=529593", "title": "A Classic Horror Story", "text": "A Classic Horror Story \u00e9 un filme de terror italiano de 2021 escrito por Roberto De Feo, Paolo Strippoli, Lucio Besana, David Bellini e Milo Tissone, e dirixido por Roberto De Feo e Paolo Strippoli. Est\u00e1 protagonizado por Matilda Lutz, Will Merrick, Yuliia Sobol, Justin Korovkin, Peppino Mazzotta, Cristina Donadio, Francesco Russo e Alida Baldari Calabria. Estreouse internacionalmente a trav\u00e9s de Netflix o 14 de xullo de 2021."}
{"id": "529594", "revid": "23204", "url": "https://gl.wikipedia.org/wiki?curid=529594", "title": "As nosas festas de al\u00f3", "text": "As nosas festas de al\u00f3 (orixinalmente en ), \u00e9 un documental sobre as festas galegas no Val Mi\u00f1or realizado por Xos\u00e9 Gil no ver\u00e1n de 1928. \nCaracter\u00edsticas.\nBaixo o encargo da \"Uni\u00f3n de Hijos de Morgadanes\" de Montevideo, que financiou o filme con 2500 pesetas, Xos\u00e9 Gil percorreu coa s\u00faa c\u00e1mara as principais festas do Val Mi\u00f1or (Vincios, Morgad\u00e1ns, Nigr\u00e1n, Cha\u00edn, Gondomar e Baiona) durante o ver\u00e1n de 1928. \nO documental obtido \u00e9 a peza m\u00e1is representativa do chamado \"cine de correspondencia\", no que os filmes eran empregados como postais visuais para uso dos emigrantes galegos na Suram\u00e9rica. Xose Gil chegou a realizar coa s\u00faa produtora Galicia Cinegr\u00e1fica uns 150 filmes deste estilo. \nA pel\u00edcula foi estreada no Teatro Ariel de Montevideo o 14 de marzo de 1929. Na d\u00e9cada de 1980 unha copia da cinta foi depositada por un socio da Uni\u00f3n de Hijos de Morgadanes na Filmoteca Espa\u00f1ola, sendo restaurada no 1999 polo Arquivo da Emigraci\u00f3n Galega do Consello da Cultura Galega e o Centro Galego de Artes da Imaxe. "}
{"id": "529595", "revid": "89787", "url": "https://gl.wikipedia.org/wiki?curid=529595", "title": "Prime Time (filme de 2021)", "text": "Prime Time \u00e9 un filme polaco de 2021 dirixido por Jakub Pi\u0105tek e escrito con \u0141ukasz Czapski. Est\u00e1 protagonizado por Bartosz Bielenia, Magdalena Pop\u0142awska, Andrzej K\u0142ak, Ma\u0142gorzata Hajewska-Krzysztofik, Dobromir Dymecki e Monika Frajczyk.\nEstreouse internacionalmente no Festival de Cinema de Sundance o 30 de xaneiro de 2021."}
{"id": "529596", "revid": "23204", "url": "https://gl.wikipedia.org/wiki?curid=529596", "title": "Nuestras fiestas de all\u00e1", "text": ""}
{"id": "529597", "revid": "23204", "url": "https://gl.wikipedia.org/wiki?curid=529597", "title": "Imperio luba", "text": "O Imperio luba foi un Estado fundado pola etnia luba en \u00c1frica, no que hoxe \u00e9 o sur da Rep\u00fablica Democr\u00e1tica do Congo e o nordeste de Zambia. \nNo s\u00e9culo XVIII, data de contacto cos primeiros colonos europeos, o Imperio luba era en realidade unha serie de estados de tama\u00f1o pequeno ou mediano que evolucionaran desde unha primitiva cultura upemba do s\u00e9culo III. \nA finais do s\u00e9culo XVIII os reinos lubas un\u00edronse baixo un poder central moito m\u00e1is poderoso, cuo m\u00e1ximo mandatario era o \"mwata\" ou \"mulopwe\", por motivos fundamentalmente econ\u00f3micos e de forma pac\u00edfica, configur\u00e1ndose como imperio comercial.\nDurante o reinado de Ilunga Kalala (\"ca.\" 1840-1870) o imperio viviu a s\u00faa \u00e9poca de maior esplendor comercial. \nA finais do s\u00e9culo XIX produciuse unha guerra civil a causa dunha crise din\u00e1stica e dunha serie de presi\u00f3ns estranxeiras que o fixeron desaparecer."}
{"id": "529598", "revid": "98629", "url": "https://gl.wikipedia.org/wiki?curid=529598", "title": "The Darkest Minds", "text": "The Darkest Minds \u00e9 un filme estadounidense de 2018 dirixido por Jennifer Yuh Nelson, e escrito por Chad Hodge. Bas\u00e9ase na novela hom\u00f3nima escrita por Alexandra Bracken. Foi producido por Shawn Levy e Dan Levine, e est\u00e1 protagonizado por Amandla Stenberg, Harris Dickinson, Mandy Moore e Gwendoline Christie. Conta a historia dun grupo de nenos e adolescentes que foxen do goberno logo de obter superpoderes.\nO filme estreouse nos Estados Unidos o 3 de agosto de 2018 a trav\u00e9s de 20th Century Fox. Recibiu valoraci\u00f3ns negativas por parte da cr\u00edtica, especialmente dirixidas \u00e1s actuaci\u00f3ns, direcci\u00f3n, gui\u00f3n e \"falta de personalidade\". O filme foi un fracaso de recadaci\u00f3n, obtendo 41,1 mill\u00f3ns de d\u00f3lares en todo o mundo sobre un orzamento de 34 mill\u00f3ns."}
{"id": "529600", "revid": "23204", "url": "https://gl.wikipedia.org/wiki?curid=529600", "title": "Myotragus balearicus", "text": "Myotragus balearicus \u00e9 un mam\u00edfero extinguido da orde dos artiod\u00e1ctilos, da familia dos b\u00f3vidos, subfamilia de cabras, \u00e9 dicir, unha cabra do x\u00e9nero \"Myotragus\". \u00c9 co\u00f1ecida polos restos atopados en Mallorca, Menorca, Cabrera e Dragonera, onde habitou at\u00e9 a s\u00faa extinci\u00f3n hai uns 5000 anos. A relativa abundancia e modernidade dos seus restos conv\u00e9rteno na especie m\u00e1is co\u00f1ecida do x\u00e9nero, ademais do feito de que fose a primeira descuberta a mi\u00fado leva a confundilo co conxunto dos \"Myotragus\", pero \u00e9 realmente a s\u00faa etapa evolutiva final anterior \u00e1 extinci\u00f3n, despois de m\u00e1is de cinco mill\u00f3ns de anos de evoluci\u00f3n nunha situaci\u00f3n de illamento nas illas.\nFoi descuberta pola paleont\u00f3loga inglesa Dorothea Minola Bate, quen a describiu en 1909. Ten caracter\u00edsticas notables debido a un longo proceso de evoluci\u00f3n da insularidade."}
{"id": "529602", "revid": "89787", "url": "https://gl.wikipedia.org/wiki?curid=529602", "title": "Hipparion", "text": "Hipparion (do grego, \"cabalo pequeno\") \u00e9 un x\u00e9nero extinto de cabalo que viviu en Am\u00e9rica do Norte, Asia, Europa e \u00c1frica durante o Mioceno at\u00e9 o Plistoceno, entre hai 23 mill\u00f3ns de anos e 781 000 anos. Viviu nas chairas e estepas non arboladas.\nMorfolox\u00eda.\n\"Hipparion\" era semellante aos cabalos modernos, mais a\u00ednda manti\u00f1a dous dedos vestixiais (ademais do seu pezu\u00f1o). Nalgunhas especies, estes dedos externos eran funcionais. \"Hipparion\" ti\u00f1a unha altura de 1,4 m at\u00e9 a cernella."}
{"id": "529603", "revid": "85894", "url": "https://gl.wikipedia.org/wiki?curid=529603", "title": "Pobo luba", "text": "Os luba son un pobo da familia ling\u00fc\u00edstica bant\u00fa que habita no sueste da Rep\u00fablica Democr\u00e1tica do Congo. Os luba est\u00e1n divididos en diversas tribos, que superan en conxunto o medio mill\u00f3n de individuos.\nA mediados do s\u00e9culo XVI constitu\u00edron un reino de tipo feudal en cuxa corte desenvolveuse unha arte singularmente refinada que chegou at\u00e9 os nosos d\u00edas: figuras para o culto aos antepasados, m\u00e1scaras, banquetas sostidas por cari\u00e1tides (mulleres axeonlladas), copas etc.\nPolo que respecta \u00e1 econom\u00eda, na actualidade a rexi\u00f3n \u00e9 case autosuficiente grazas \u00e1s s\u00faas ricas minas de diamantes. C\u00f3mpre sinalar que a s\u00faa econom\u00eda non padeceu a hiperinflaci\u00f3n desenfreada do resto do pa\u00eds, cousa que significa que sexa a vantaxe principal desta rexi\u00f3n. \nO antigo Imperio luba caracteriz\u00e1base pola existencia dunha autoridade central, \u00e1 que se denominaba \"mulopwe\" (rei), que, copiando dos colonizadores europeos, revestiuse dun car\u00e1cter sagrado. \nA s\u00faa relixi\u00f3n tradicionalmente base\u00e1base no culto aos antepasados, pero coa exploraci\u00f3n e colonizaci\u00f3n europea (1870-1960), coa chegada dos belgas e a dominaci\u00f3n pol\u00edtica destes, gran parte dos luba convert\u00e9ronse ao catolicismo."}
{"id": "529604", "revid": "23204", "url": "https://gl.wikipedia.org/wiki?curid=529604", "title": "Pseudomys gouldii", "text": "Pseudomys gouldii \u00e9 unha especie de roedor da familia dos m\u00faridos. Foi declarado oficialmente extinto en 1990 pola Uni\u00f3n Internacional para a Conservaci\u00f3n da Natureza, sendo recollido por \u00faltima vez en 1856\u20131857 por John Gilbert para John Gould. Dende ent\u00f3n, non foi avistado m\u00e1is a pesar de varias prospecci\u00f3ns na \u00e1rea. Por\u00e9n, un estudo xen\u00e9tico de 2021 indicou que sobrevive en pequenas illas da costa de Australia Occidental, en poboaci\u00f3ns que antes se pensaba que eran a s\u00faa propia especie, co\u00f1ecida como djoongari."}
{"id": "529605", "revid": "23204", "url": "https://gl.wikipedia.org/wiki?curid=529605", "title": "Deroptyus accipitrinus", "text": "Deroptyus accipitrinus \u00e9 unha especie de papagaio do Novo Mundo que habita na selva tropical do Amazonas. \u00c9 o \u00fanico membro do x\u00e9nero \"Deroptyus\".\nDistrib\u00faese por Ecuador, Suriname, Bolivia, o Brasil, Colombia, \u00e1reas do nordeste do Per\u00fa, Venezuela, a G\u00fciana Francesa e G\u00fciana.\nSubespecies.\nReco\u00f1\u00e9cense d\u00faas subespecies:"}
{"id": "529606", "revid": "23204", "url": "https://gl.wikipedia.org/wiki?curid=529606", "title": "Pu\u00f1ais polas costas", "text": "Pu\u00f1ais polas costas (en ) \u00e9 un filme estadounidense de 2019 dirixido por Rian Johnson, e producido por Johnson e Ram Bergman. Conta a historia dun detective que investiga a morte do rico patriarca dunha familia disfuncional. Est\u00e1 protagonizado por Daniel Craig, Chris Evans, Ana de Armas, Jamie Lee Curtis, Michael Shannon, Don Johnson, Toni Collette, Lakeith Stanfield, Katherine Langford, Jaeden Martell e Christopher Plummer.\nEn marzo de 2021, f\u00edxose p\u00fablico que Netflix pagou m\u00e1is de 450 mill\u00f3ns de d\u00f3lares polos dereitos de d\u00faas secuelas que ser\u00e1n escritas e dirixidas por Johnson, con Craig retomando o seu papel como o detective Benoit Blanc. A rodaxe de \"\" comezou en xu\u00f1o de 2021.\nEstreouse en galego o 4 de xullo de 2023 a trav\u00e9s da TVG."}
{"id": "529607", "revid": "1888", "url": "https://gl.wikipedia.org/wiki?curid=529607", "title": "Antoliano Correa Jamardo", "text": "Antoliano Correa Jamardo, nado en Padr\u00f3n cara a 1888 e finado en Santiago de Compostela o 1 de decembro de 1936, foi un xastre e pol\u00edtico galego.\nTraxectoria.\nTi\u00f1a unha xastrer\u00eda na r\u00faa Gasset y Artime de Padr\u00f3n. Foi dono dun sal\u00f3n de baile en Padr\u00f3n. Coa Rep\u00fablica foi elixido concelleiro de Padr\u00f3n, encadr\u00e1ndose na ORGA. Logo da dimisi\u00f3n do alcalde Jes\u00fas G\u00f3mez Garc\u00eda e da elecci\u00f3n de Ram\u00f3n Pi\u00f1eiro Eiriz, foi elixido terceiro tenente-alcalde en marzo de 1932. Pertenceu \u00e1 directiva do Flavia S. C. Logo do golpe de Estado do 18 de xullo de 1936 foi detido e reclu\u00eddo no c\u00e1rcere de Padr\u00f3n at\u00e9 o 30 de agosto que foi trasladado \u00e1 prisi\u00f3n de Santiago de Compostela. Xulgado en consello de guerra en Compostela acusado de traiz\u00f3n o 16 de novembro con Andr\u00e9s Rey Baltar, Francisco Casta\u00f1o Otero, Jaime Caama\u00f1o Comparada e Jos\u00e9 Millares Gil, foron condenados a pena de morte. Foron executados no cemiterio de Boisaca o 1 de decembro de 1936. Posteriormente f\u00f3ronlle incautados os seus bens.\nVida persoal.\nCasou en Padr\u00f3n con \u00c1ngeles Forj\u00e1n en 1916, e foi pai de Mar\u00eda de los Angeles e Margarita Correa Forj\u00e1n."}
{"id": "529609", "revid": "1888", "url": "https://gl.wikipedia.org/wiki?curid=529609", "title": "Antonino Correa Jamardo", "text": ""}
{"id": "529611", "revid": "54336", "url": "https://gl.wikipedia.org/wiki?curid=529611", "title": "Conseller\u00eda de Pol\u00edtica Social e Xuventude", "text": "A Conseller\u00eda de Pol\u00edtica Social e Xuventude \u00e9 unha conseller\u00eda da Xunta de Galicia con competencias en pol\u00edtica social, familia, infancia e xuventude. A s\u00faa titular actual \u00e9 Fabiola Garc\u00eda Mart\u00ednez.\nHistoria.\nA Conseller\u00eda de Pol\u00edtica Social naceu en 2015, como herdeira da Conseller\u00eda de Traballo e Benestar. Anteriormente tam\u00e9n existiu a Conseller\u00eda de Asuntos Sociais."}
{"id": "529612", "revid": "57023", "url": "https://gl.wikipedia.org/wiki?curid=529612", "title": "Conseller\u00eda de Infraestruturas e Mobilidade", "text": "A Conseller\u00eda de Infraestruturas e Mobilidade \u00e9 unha consellar\u00eda da Xunta de Galicia, que se encarga da promoci\u00f3n de obras p\u00fablicas, do estado das estradas e das infraestruturas de comunicaci\u00f3n, e da pol\u00edtica de transporte. A s\u00faa titular actualmente \u00e9 Ethel V\u00e1zquez.\nHistoria.\nA conseller\u00eda de Infraestruturas e Mobilidade tivo distintas denominaci\u00f3ns ao longo da s\u00faa historia, as\u00ed incorporase unhas funci\u00f3ns ou outras ou se incidise m\u00e1is nuns aspectos pol\u00edticos ou outros. Cham\u00f3uselle conseller\u00eda de Transportes e Obras P\u00fablicas (COTOP) e tam\u00e9n conseller\u00eda de Pol\u00edtica Territorial, Obras P\u00fablicas e Transportes. Os cambios m\u00e1is importantes prod\u00facense en 2005 cando as competencias sobre vivenda pasan a ter unha conseller\u00eda de seu, e en 2009, coa incorporaci\u00f3n da \u00e1rea de xesti\u00f3n e conservaci\u00f3n do ambiente, que ata daquela fora xestionado pola conseller\u00eda de Medio Ambiente e a recuperaci\u00f3n de vivenda. Tam\u00e9n nese ano perde a competencia sobre os portos, que pasan a depender da conseller\u00eda do Mar. En 2014 a xesti\u00f3n do ambiente sep\u00e1rase desta conseller\u00eda, e en 2018 a vivenda.\nEstrutura interna.\nSecretar\u00edas e direcci\u00f3ns xerais.\nAdemais da necesaria Secretar\u00eda Xeral da conseller\u00eda, a conseller\u00eda de Territorio conta coas seguintes direcci\u00f3ns e secretar\u00edas xerais:"}
{"id": "529613", "revid": "1888", "url": "https://gl.wikipedia.org/wiki?curid=529613", "title": "Jos\u00e9 Veiga Fern\u00e1ndez", "text": "Jos\u00e9 Veiga Fern\u00e1ndez, nado en Padr\u00f3n, foi un avogado e pol\u00edtico galego.\nTraxectoria.\nComerciante en Buenos Aires. Retornou a Padr\u00f3n, onde foi xu\u00edz municipal. Logo do golpe de Estado do 18 de xullo de 1936 foi nomeado Delegado civil do concello de Padr\u00f3n. Permaneceu no cargo ata 1940.\nVida persoal.\nCasou en Padr\u00f3n con Ramona V\u00e1zquez Batalla, irm\u00e1 de Jos\u00e9 V\u00e1zquez Batalla, en 1896."}
{"id": "529614", "revid": "1888", "url": "https://gl.wikipedia.org/wiki?curid=529614", "title": "Jes\u00fas G\u00f3mez Garc\u00eda", "text": "Jes\u00fas G\u00f3mez Garc\u00eda, finado en Padr\u00f3n en outubro de 1941, foi un avogado e pol\u00edtico galego.\nTraxectoria.\nSecretario do concello de Tordoia, foi nomeado secretario do concello de Padr\u00f3n en 1910. Foi presidente do Centro Recreativo de Padr\u00f3n (1914). Dimitiu como secretario do concello en febreiro de 1924. Foi nomeado alcalde de Padr\u00f3n a principios de febreiro de 1931. Na Segunda Rep\u00fablica foi elixido alcalde de Padr\u00f3n pola ORGA. Dimitu en marzo de 1932.\nVida persoal.\nCasou con Manuela Mosquera e foi pai de Maruja, Josefa e Enrique G\u00f3mez Mosquera."}
{"id": "529615", "revid": "98629", "url": "https://gl.wikipedia.org/wiki?curid=529615", "title": "Mogyor\u00f3d", "text": "Mogyor\u00f3d \u00e9 unha pequena vila tradicional do condado de Pest, Hungr\u00eda. A batalla de Mogyor\u00f3d tivo lugar aqu\u00ed o 14 de marzo de 1074, entre Salom\u00f3n, rei de Hungr\u00eda e os seus curm\u00e1ns G\u00e9za e Ladislau, que reclamaban dereitos ao trono. Para conmemorar a vitoria, instal\u00e1ronse puntos de referencia de L\u00e1szl\u00f3, establecendo un mosteiro na monta\u00f1a Klastrom. Entre as vistas da vila est\u00e1 a igrexa cat\u00f3lica romana, constru\u00edda entre 1745 e 1749, a estatua de San Xo\u00e1n de Nepomuceno, tallada en pedra e a parroquia barroca constru\u00edda polo bispo de V\u00e1c. A pista de carreiras Hungaroring est\u00e1 situada na cidade.\nLocalizaci\u00f3n.\nA vila est\u00e1 a 18 km de Budapest xunto \u00e1 autov\u00eda M3 no val dos outeiros de G\u00f6d\u00f6ll\u0151i. O seu punto m\u00e1is alto \u00e9 o monte Somly\u00f3, (Gyerty\u00e1nos 326m) que se pode ver dende a autov\u00eda ou o H\u00c9V. Moita xente v\u00e9n vivir aqu\u00ed debido \u00e1 s\u00faa proximidade a Budapest mentres conserva a tranquilidade do pa\u00eds.\nHistoria.\nOrixe do nome.\nO nome da cidade deriva da palabra h\u00fangara para abel\u00e1, e pode traducirse aproximadamente como \"rico en abel\u00e1s\". A\u00ednda que hoxe s\u00f3 quedan uns poucos arbustos de abel\u00e1s, a tradici\u00f3n local sost\u00e9n que no presbiterio da cidade a\u00ednda queda o primeiro.\nO nome da cidade p\u00f3dese atopar en moitos documentos como \"Mogyor\u00f3d\" no alfabeto occidental, en documentos tributarios turcos como \"Magor\u00f3d\" e \"Mogyor\u00f3s\" e en cartas eclesi\u00e1sticas estranxeiras como \"Monorond\", \"Mangerat\", \"Munerod\" , e \"Mamorade\".\nBatalla de Mogyor\u00f3d.\nO papel m\u00e1is aut\u00e9ntico da batalla \u00e9 unha carta do Sacro Imperio Romano Xerm\u00e1nico de finais do ano 1074, que non indicaba o lugar da batalla pero cont\u00e9n que o rei h\u00fangaro Salamon perdeu a batalla. O seguinte recurso a tempo procede do 'K\u00e9pes Kr\u00f3nika' (Chronicon Pictum) que ofrece detalles da batalla:\n\"O \u00fanico lugar importante preto da batalla foi Zymgota (Cinkota), que est\u00e1 preto da monta\u00f1a Monorod (\"rica en abel\u00e1s\") na que se librou a batalla. O \u00fanico xeito de atopar o lugar exacto para atopar a fosa com\u00fan creada pola loita, fai que os escritos daquela \u00e9poca non se poidan usar agora porque non son certos para a mentira da terra destes d\u00edas (principalmente causa de a situaci\u00f3n dos bosques e dos prados).\"\nAntes da batalla en V\u00e1c G\u00e9za prometeu que se ga\u00f1aban, far\u00eda constru\u00edr a Catedral da Mitre de V\u00e1c en Honra de Mar\u00eda. Ladislau I de Hungr\u00eda xusto antes da batalla, grazas \u00e1s s\u00faas visi\u00f3ns, fixo unha promesa similar de que se construir\u00eda unha igrexa a San Mart\u00edn no lugar da batalla.\nAntes da batalla, Ladislau I de Hungr\u00eda e G\u00e9za de Hungr\u00eda por idea de Ladislau, cambiaron as s\u00faas insignias para confundir ao inimigo que xa sab\u00eda que Ladislau era mellor estratego que G\u00e9za. O inimigo cometeu erros tan grandes grazas ao cambio na batalla que deu a vitoria ao pr\u00edncipe o que fixo fin a longa disputa. \nDespois da batalla, a igrexa constru\u00eduse a partir da captura para honrar a San Mart\u00edn.\nUsando os datos da Chronicum Pictum a data da batalla foi o venres 14 de marzo de 1074.\nO edificio que se constru\u00edu era unha igrexa cun mosteiro. O Chronicum Pictum menciona o mosteiro primeiro co seu abade en 1235 nunha carta do Papa. Hoxe en d\u00eda \u00e9 f\u00e1cil localizar os edificios en Mogyor\u00f3d. Deber\u00edan estar nalg\u00fan lugar pr\u00f3ximo \u00e1 zona de Klastromdomb, Templomhegy ou K\u0151v\u00e1r. Estes son os barrios da cidade na actualidade. Non obstante, as operaci\u00f3ns de construci\u00f3n dos s\u00e9culos XVIII e XIX non permiten ver as ru\u00ed\u00f1as. As escavaci\u00f3ns demostran que no s\u00e9culo XI-XII houbo unha pequena igrexa e despois transform\u00e1rona nunha igrexa m\u00e1is grande.\nEstados mongois e t\u00e1rtaros en Mogyor\u00f3d.\nEn marzo de 1241, os t\u00e1rtaros lanzaron unha ofensiva contra a vila e o mosteiro e continuaron ata o Danubio, onde atacaron V\u00e1c. Debido a que non pod\u00edan cruzar o r\u00edo, utilizaron V\u00e1c como base para atacar as zonas do leste e do norte.\nEn febreiro de 1242, os t\u00e1rtaros cruzaron o Danubio xeado para lanzar varios ataques contra Mogyor\u00f3d.\nNon se sabe canto dano causaron os t\u00e1rtaros, pero s\u00e1bese que levaron todos os animais e todos os produtos e mataron ao redor do 50-60% da poboaci\u00f3n, ademais de queimar moitos edificios.\nO s\u00e9culo XIV.\nNo primeiro terzo do s\u00e9culo XIV, a existencia da abad\u00eda de Mogyor\u00f3d estaba en perigo, pero grazas ao abade de Ggaramszentbenedek e ao bispo de Eger, entre 1338 e 1342 volveu \u00e1 vida. A abad\u00eda tomou cada vez m\u00e1is importancia e comezaron uns 70 anos de prosperidade: en 1366 era o lugar do cap\u00edtulo e, a principios do s\u00e9culo XV, os abades seguiron as ordes do papa en grandes proxectos.\nEconom\u00eda.\nOs principais ingresos da vila prove\u00f1en do turismo.\nO Gran Premio de Hungr\u00eda \u00e9 famoso en todo o mundo. Moita xente acode as carreiras celebradas no circu\u00edto de Hungaroring. Os eventos son moi frecuentes, hai unha vintena de carreiras de autom\u00f3biles e motor a nivel nacional cada ano. E tam\u00e9n hai outros programas (exhibici\u00f3ns de autom\u00f3biles, carreiras privadas, torneos libres, carreiras de bicicletas, competici\u00f3ns de carreira etc.).\nOutra das vistas m\u00e1is importantes do asentamento \u00e9 o Aquapark de Mogyor\u00f3d, que \u00e9 un dos parques de atracci\u00f3ns acu\u00e1ticos m\u00e1is famosos de Hungr\u00eda. Persoas famosas adoitan visitar o parque (por exemplo pilotos de F\u00f3rmula Un, artistas, cantantes, famosos etc.).\nE tam\u00e9n a maior parte do territorio da vila est\u00e1 formado por parcelas de fin de semana con casas de fin de semana, que son casas de ver\u00e1n de moita xente de Budapest. "}
{"id": "529622", "revid": "130803", "url": "https://gl.wikipedia.org/wiki?curid=529622", "title": "Ra\u0161id Mahalba\u0161i\u0107", "text": "Ra\u0161id Mahalba\u0161i\u0107, nado o 7 de novembro de 1990 en Jesenice, Eslovenia, \u00e9 un xogador austr\u00edaco de baloncesto profesional. Actualmente na Liga LEB, onde se desempe\u00f1a na posici\u00f3n de pivote cunha altura de 2,10 m.\nTraxectoria.\nNado en Jesenice, unha localidade situada ao norte de Eslovenia, na fronteira austr\u00edaca, Mahalba\u0161i\u0107 comezou a s\u00faa carreira como xogador de baloncesto profesional nos Kelag W\u00f6rthersee Piraten da \u00d6sterreichische Basketball Bundesliga, a m\u00e1xima categor\u00eda deste deporte en Austria. En febreiro de 2010 realizou unha proba co Montepaschi Siena da Serie A (LBA) italiana. Ap\u00f3s o Adidas Eurocamp de Treviso realizado no ver\u00e1n dese mesmo ano, asina un contrato por seis anos co Fenerbah\u00e7e \u00dclker da Basketbol S\u00fcper Ligi e Euroliga. Al\u00ed, entre decembro de 2010 e febreiro de 2011, \u00e9 cedido ao Tofa\u015f S.K., tam\u00e9n da m\u00e1xima categor\u00eda turca. Durante a s\u00faa cesi\u00f3n xoga contra precisamente contra o Fenerbah\u00e7e, conseguindo 14 puntos, 2 rebotes, 1 asistencia e 1 tap\u00f3n. Logo da cesi\u00f3n, volveu ao Fenerbah\u00e7e despois da lesi\u00f3n de Mirsad T\u00fcrkcan, a\u00ednda que na seguinte temporada \u00e9 cedido de novo, esta vez ao Split croata. Ap\u00f3s regresar de volta ao equipo turco, en xaneiro de 2012, Mahalba\u0161i\u0107 rompe a s\u00faa vinculaci\u00f3n co club e asina co Zlatorog La\u0161ko esloveno.\nNa temporada 2012\u221213 asina polo Asseco Prokom da PLK polaca. Al\u00ed converteuse nun dos xogadores m\u00e1is destacados cunha media de 11 puntos e 6,8 rebotes por xogo. Co equipo de Gdynia tam\u00e9n chegou a s\u00faa estrea na Euroliga, onde en 10 encontros conseguiu unha media de 9,1 puntos e 6,8 rebotes por partido. Na temporada seguinte asina polo \u010cEZ Nymburk checo, onde consegue 10,1 puntos e 6,3 rebotes por partido na competici\u00f3n dom\u00e9stica e 11,3 puntos e 6,2 rebotes por encontro na Eurocup. Na temporada 2014\u221215, no BC Astana da VTB United League aumenta os seus rexistros at\u00e9 conseguir 14,6 puntos e 6,6 rebotes por encontro. AO ano seguinte continuou xogando na VTB League, esta vez no Nizhny Novgorod. Ao ano seguinte regresou \u00e1 liga turca, empezando a temporada no Ye\u015filgiresun Belediye. Ap\u00f3s nove encontros nos que conseguiu facer unha media de 11,2 puntos e 5,9 rebotes, asina polo Real Betis da Liga ACB. Tras finalizar a camapa\u00f1a, Mahalba\u0161i\u0107 recala no EWE Baskets Oldenburg da Basketball Bundesliga alem\u00e1, onde permanece at\u00e9 2021. Tras finalizar a s\u00faa vinculaci\u00f3n, asina co AS Monaco para xogar os play-offs da LNB Pro A. O 22 de xullo de 2021 an\u00fanciase a s\u00faa incoporaci\u00f3n ao R\u00edo Breog\u00e1n, equipo co que regresa \u00e1 Liga ACB. No club lucense permance unha temporada, onde axuda ao equipo a disputar a Copa do Rei. Tras finalizar a temporada, o club lucense decide non renovar ao xogador, que asina posteriormente por un equipo da Liga LEB.\nEquipos.\nRa\u0161id Mahalba\u0161i\u0107 xogou nos seguintes equipos ao longo da s\u00faa carreira profesional."}
{"id": "529625", "revid": "22570", "url": "https://gl.wikipedia.org/wiki?curid=529625", "title": "Theodoros Kontidis", "text": "Theodoros Kontidis, nado en Tesal\u00f3nica o 11 de marzo de 1956, \u00e9 un eclesi\u00e1stico cat\u00f3lico latino xesu\u00edta, arcebispo elixido de Atenas dende 2021.\nTraxectoria.\nTheodoros Kontidis naceu o 11 de marzo de 1956 en Tesal\u00f3nica, Macedonia. Desde 1974, estudou na Pontificia Universidade Gregoriana de Roma. En 1983, ingresou na orde dos xesu\u00edtas e o 9 de outubro de 1988 foi ordenado sacerdote polo arcebispo de Atenas, Nikolaos Foskolos. Despois, obtivo unha licenciatura en teolox\u00eda no Centre S\u00e8vres de Par\u00eds.\nEn 1995, exerceu a s\u00faa solemne profesi\u00f3n. Despois converteuse en responsable da pastoral vocacional e superior da comunidade xesu\u00edta de Atenas. Dende 2021, \u00e9 p\u00e1rroco da parroquia de Sant'Andrea en Patras. \nO 14 de xullo de 2021, o papa Francisco nomeouno arcebispo metropolitano de Atenas. A ordenaci\u00f3n episcopal na catedral de San Dionisio Areopagita est\u00e1 prevista para o 18 de setembro de 2021."}
{"id": "529632", "revid": "89787", "url": "https://gl.wikipedia.org/wiki?curid=529632", "title": "Daniel Castro Barcala", "text": "Daniel Castro Barcala, co\u00f1ecido como Dani Castro, nado nas Pontes o 19 de abril de 1997, \u00e9 un arqueiro galego que compite en tiro con arco na modalidade de arco recurvo.\nTraxectoria.\nComezou a practicar tiro con arco xunto \u00e1 s\u00faa irm\u00e1 Cristina na s\u00faa vila natal, no club S\u00edlex, onde tivo como compa\u00f1eiros entre outros a Miguel Alvari\u00f1o e Gema Buitr\u00f3n. Baixo a batuta do adestrador Manuel Buitr\u00f3n logrou en 2014 o seu primeiro campionato de Espa\u00f1a en categor\u00eda cadete, as\u00ed como o campionato de Galicia xuvenil de recurvo.\nNo 2017 trasladouse a Madrid, cunha bolsa para entrar na Academia Blume, onde se puxo \u00e1s ordes dos t\u00e9cnicos da Federaci\u00f3n Espa\u00f1ola de Tiro con Arco. En febreiro de 2018 proclamouse campi\u00f3n de Espa\u00f1a de sala por equipos, xunto a Miguel Alvari\u00f1o e Vicente Veira, mentres que a nivel individual acabou cuarto. En xullo do mesmo ano, no campionato de Espa\u00f1a absoluto celebrado en Santander, conseguiu o bronce na categor\u00eda individual, por detr\u00e1s de Alvari\u00f1o e Pablo Acha. Xunto a eses dous arqueiros integrou a selecci\u00f3n espa\u00f1ola que competiu durante os seguintes anos na Copa do Mundo e os Xogos Europeos de 2019 en Minsk.\nMiguel Alvari\u00f1o ga\u00f1ou inicialmente a praza espa\u00f1ola para acudir aos Xogos Ol\u00edmpicos de 2020 en Toquio, pero tralo adiamento destes por mor da pandemia de COVID-19, a Federaci\u00f3n puxo a praza de novo en xogo, sendo esta para Dani Castro, que en abril de 2020 ga\u00f1ou a medalla de prata na proba individual da Copa do Mundo celebrada na Cidade de Guatemala. Xa en Toquio comezou disputando a proba de clasificaci\u00f3n para a competici\u00f3n de dobres mixto, facendo parella con In\u00e9s de Velasco, pero acabando no posto 21\u00ba, cando s\u00f3 os 16 primeiros acced\u00edan \u00e1 competici\u00f3n."}
{"id": "529633", "revid": "88215", "url": "https://gl.wikipedia.org/wiki?curid=529633", "title": "Dani Castro (arqueiro)", "text": ""}
{"id": "529634", "revid": "5132", "url": "https://gl.wikipedia.org/wiki?curid=529634", "title": "Rasid Mahalbasic", "text": ""}
{"id": "529635", "revid": "5132", "url": "https://gl.wikipedia.org/wiki?curid=529635", "title": "Rashid Mahalbasic", "text": ""}
{"id": "529636", "revid": "69467", "url": "https://gl.wikipedia.org/wiki?curid=529636", "title": "Chaos, Lubi\u00e1n", "text": ""}
{"id": "529638", "revid": "22795", "url": "https://gl.wikipedia.org/wiki?curid=529638", "title": "Stenogastrinae", "text": ""}
{"id": "529639", "revid": "127505", "url": "https://gl.wikipedia.org/wiki?curid=529639", "title": "Lory Money", "text": "Dara Dia, m\u00e1is co\u00f1ecido polo seu nome art\u00edstico Lory Money, nado en Hann (Senegal) o 7 de agosto de 1979, \u00e9 un xastre e m\u00fasico senegal\u00e9s de rap e trap que se fixo popular a trav\u00e9s da plataforma web de v\u00eddeos YouTube.\nTraxectoria.\nChegou a Espa\u00f1a en 2006 utilizando como transporte unha chalana. Foi vendedor ambulante de top manta. En 2014 foi detido e trasladado a un centro de internamento de estranxeiros.\nEn 2016 escribiu un libro de memorias titulado \"El youtuber que lleg\u00f3 en patera\", polo cal recibiu unha felicitaci\u00f3n por parte do ent\u00f3n alcalde de Valencia, Joan Rib\u00f3. Ese mesmo ano lanzou ao mercado xunto a Cristian Ram\u00edrez e Carlos Verdejo unha bebida enerx\u00e9tica a trav\u00e9s da s\u00faa empresa Suaj Unlimited.\nCarreira musical.\nO 19 de decembro de 2011 publicou \"Santa Claus\", o seu primeiro sinxelo cuxa tem\u00e1tica \u00e9 a crise econ\u00f3mica espa\u00f1ola. O videoclip foi gravado cun iPhone 4 e custou 10 euros producilo.\nKillChris \u00e9 o rapeiro que lle fai beats e enc\u00e1rgase de editar os seus v\u00eddeos. Introductor do trap en Valencia e denominado polos seus seguidores como \"Marqu\u00e9s do flow\" e \"Pr\u00edncipe de Supa Dupa\"."}
{"id": "529641", "revid": "69467", "url": "https://gl.wikipedia.org/wiki?curid=529641", "title": "Campo de Lebre", "text": ""}
{"id": "529642", "revid": "72012", "url": "https://gl.wikipedia.org/wiki?curid=529642", "title": "Fallas de Valencia", "text": ""}
{"id": "529643", "revid": "72012", "url": "https://gl.wikipedia.org/wiki?curid=529643", "title": "Dara Dia", "text": ""}
{"id": "529644", "revid": "69467", "url": "https://gl.wikipedia.org/wiki?curid=529644", "title": "Barrosas", "text": ""}
{"id": "529645", "revid": "69467", "url": "https://gl.wikipedia.org/wiki?curid=529645", "title": "Alveredos", "text": ""}
{"id": "529646", "revid": "69467", "url": "https://gl.wikipedia.org/wiki?curid=529646", "title": "Busmaior", "text": ""}
{"id": "529647", "revid": "69467", "url": "https://gl.wikipedia.org/wiki?curid=529647", "title": "Corporais", "text": ""}
{"id": "529648", "revid": "69467", "url": "https://gl.wikipedia.org/wiki?curid=529648", "title": "Currais", "text": ""}
{"id": "529649", "revid": "69467", "url": "https://gl.wikipedia.org/wiki?curid=529649", "title": "G\u00fcimil-Serviz", "text": ""}
{"id": "529650", "revid": "69467", "url": "https://gl.wikipedia.org/wiki?curid=529650", "title": "Penacaira", "text": ""}
{"id": "529651", "revid": "69467", "url": "https://gl.wikipedia.org/wiki?curid=529651", "title": "Veigas do Seo", "text": ""}
{"id": "529653", "revid": "98629", "url": "https://gl.wikipedia.org/wiki?curid=529653", "title": "Estenogastrinos", "text": "A dos estenogastrinos (\"Stenogastrinae\") \u00e9 unha subfamilia de insectos himen\u00f3pteros da suborde dos ap\u00f3critos, unha das integradas na familia dos v\u00e9spidos.\nTaxonom\u00eda.\nDescrici\u00f3n.\nA subfamilia foi descrita en 1918 polo naturalista estadounidense de orixe belga, especializado en carcinolox\u00eda e entomolox\u00eda, Joseph Charles Bequaert.\nEtimolox\u00eda.\nO nome cient\u00edfico \"Stenogastrinae\" est\u00e1 formado polo elementos \"Stenogastr\"- e -\"inae\". O primeiro \u00e9 a ra\u00edz de nome do seu x\u00e9nero tipo, \"Stenogaster\" (derivado dos termos do grego antigo \u03c3\u03c4\u03b5\u03bd\u03cc\u03c2 \"sten\u00f3s\", \"estreito\", e \u03b3\u03b1\u03c3\u03c4\u03ae\u03c1 gast\u1e17r, \"ventre\"), e o segundo \u00e9 o sufixo do lat\u00edn cient\u00edfico -\"inae\", propio dos nomes das subfammilias de animais.\nX\u00e9neros.\nNa subfamilia reco\u00f1\u00e9cense os seguintes x\u00e9neros:\nCaracter\u00edsticas.\nOs estenogastrinos te\u00f1en unha biolox\u00eda diversa, con especies de comportamento solitario a eusocial. Son v\u00e9spidos relativamente pequenos, alcanzando unha lonxitude corporal aproximada de entre 1 e 2 cm. No seu h\u00e1bitat destacan polo seu caracter\u00edstico voo elevado. Son de cor marr\u00f3n escura a negra, con marcas amarelas de diferentes dimensi\u00f3ns, sendo dif\u00edcil distinguir machos e femias na maior\u00eda das especies. Os estenogastrinos son delgadas (ao que alude o seu nome cien\u00edfico, \"de ventre estreito\"), coas patas relativamente curtas e un pec\u00edolo delgado e notablemente longo. Os representantes da subfamilia difiren doutros v\u00e9spidos na combinaci\u00f3n das seguintes caracter\u00edsticas: \nDistribuci\u00f3n.\nPracticamente todos os estenogastrinos enc\u00f3ntrasen nas rexi\u00f3ns tropicais do Sueste asi\u00e1tico, na India Oriental, Indochina e as illas de Indonesia, at\u00e9 Nova Guinea."}
{"id": "529655", "revid": "98629", "url": "https://gl.wikipedia.org/wiki?curid=529655", "title": "Joseph Charles Bequaert", "text": "Joseph Charles Bequaert, nado o 24 de maio de 1886 en Torhout (Flandres Occidental) e finado o 12 de xaneiro de 1982 en Amherst, Massachusetts, foi un naturalista estadounidense de orixe belga.\nTraxectoria.\nBequaert estudou na Universidade de Gante onde obtivo en 1908 o grao de doutor en bot\u00e1nica. \nDesde 1910 a 1912 traballou como entom\u00f3logo na Comisi\u00f3n Belga sobre a enfermidade do so\u00f1o.\nDesde 1913 a 1915 traballou como bot\u00e1nico no Congo belga, onde ademais realizou recolecci\u00f3ns de moluscos. \nEn 1916 migrou aos EE. UU.. Desde 1917 a 1922 foi investigador asociado no American Museum of Natural History (Museo Norteamericano de Historia Natural). Naturalizado estadounidense en 1921, ensinou entomolox\u00eda na Harvard Medical School.\nDesde 1929 a 1956 foi conservador de insectos no \"Museum of Comparative Zoology\" (Museo de Zoolox\u00eda Comaperada), onde ocupou a \"cadeira Agassiz\" de zoolox\u00eda desde 1951 a 1956.\nEn 1959, Bequaert foi elixido presidente da \"American Malacological Union\" (Uni\u00f3n Malacol\u00f3xica dos Estados Unidos). Deixou estas funci\u00f3ns en 1956 en que se traladou a Houston onde impartiu clases de zoolox\u00eda na s\u00faa Universiade at\u00e9 1960. \nXunto con Walter Bernard Miller publicou \"The Mollusks of the Arid Southwest\" (Os moluscos do \u00e1rido suroeste) en 1973.\nBequaert foi membro de diversas sociedades cient\u00edficas, como a Sociedade Zool\u00f3xica de Francia, a Sociedade Entomol\u00f3xica de EE. UU., a Real Sociedade Belga de Entomolox\u00eda, a Sociedade Belga de Medicina Tropical, o Instituto Real Colonial de B\u00e9lxica, a \"Koninklijk Natuurwetenschappelijk Genootschap Dodonaea\" (Real Sociedade Cient\u00edfica Dodonaea, dos Pa\u00edses Baixos), a Sociedade de Historia Natural de \u00c1frica do Norte, entre outras.\nHonores.\nEp\u00f3nimos.\nEn honor de Bequaert nomeouse o taxon \"Bequaertiodendron magalismontanum\" (Sond.) Heine &amp; J.H.Hemsl, hoxe clasificado como \"Englerophytum magalismontanum\" (Sond.) T.D.Penn. \nBequaert foi honrado con varios nomes de formigas. Na lista adxunta s\u00f3 figuran os nomes v\u00e1lidos (a partir de xullo de 2016).\nBequaert tam\u00e9n foi honrado cos nomes cient\u00edficos dunha especie de serpe e d\u00faas de ras:"}
{"id": "529656", "revid": "5863", "url": "https://gl.wikipedia.org/wiki?curid=529656", "title": "Monumento hist\u00f3rico-art\u00edstico", "text": ""}
{"id": "529657", "revid": "5863", "url": "https://gl.wikipedia.org/wiki?curid=529657", "title": "Maria \u00c0ngels Anglada", "text": "Maria \u00c0ngels Anglada, nada en Vic no 1930 e finada en Figueres no 1999, foi unha poeta, novelista, cr\u00edtica literaria e ensa\u00edsta catalana.\nTraxectoria.\nPasou gran parte da s\u00faa vida repartida entre Vic (1930-1954) e Figueres (1961-1999). Est\u00e1 considerada unha das principais figuras de literatura catalana no s\u00e9culo XX. Licenciouse en Filolox\u00eda Cl\u00e1sica. A s\u00faa formaci\u00f3n, xunto coas viaxes feitas a Grecia no 1973 e no 1996 dotaron a s\u00faa obra, especialmente na poes\u00eda, dun forte compo\u00f1ente helen\u00edstico e cl\u00e1sico. As\u00ed son frecuentes as referencias a personaxes ou historias de mitolox\u00eda grega. Que serven coma f\u00edos conductores para a expresi\u00f3n modernizadora de sentimentos ou emoci\u00f3ns \u00edntimas ou ben para a denuncia de agresi\u00f3ns, ora contra pa\u00edses ou colectivos vulnerables, ora contra o medio ambiente. Citar que Maria \u00c1ngels Anglada, formou parte dos colectivos que loitaron a prol da proteci\u00f3n dos Aiguamolls de l'Empord\u00e0.\nTam\u00e9n foi unha tradutora sali\u00e9ntabel, especialmente dos poetas Salvatore Quasimodo, Giorgos Seferis ou Pandel\u00eds Prevelakis."}
{"id": "529658", "revid": "89787", "url": "https://gl.wikipedia.org/wiki?curid=529658", "title": "Shirley Clarke", "text": "Shirley Brimberg, nada en Nova York o 2 de outubro de 1919 e finada en Boston o 23 de setembro de 1997 foi unha cineasta estadounidense, co\u00f1ecida como Shirley Clarke.\nTraxectoria.\nNada en Nova York, Shirley Brimberg era filla dun pai inmigrante polaco que fixo fortuna na industria manufactureira. A s\u00faa nai era filla dun multimillonario fabricante e inventor xudeu. A s\u00faa irm\u00e1 m\u00e1is vella das tres fillas era a escritora Elaine Dundy. O seu interese pola danza comezou a unha idade temper\u00e1, mais atopouse coa desaprobaci\u00f3n do seu pai, abus\u00f3n e violento.\nClarke asistiu ao Stephens College, \u00e1 Johns Hopkins University, ao Bennington College e \u00e1 Universidade de Carolina do Norte. Como resultado das clases de danza en cada unha destas escolas, adestrouse coa t\u00e9cnica de Martha Graham, a t\u00e9cnica de Humphrey-Weidman e o m\u00e9todo de danza moderna de Hanya Holm. Casou con Bert Clarke para fuxir do control do seu pai e as\u00ed poder estudar danza cos mestres da cidade de Nova York. A s\u00faa filla Wendy naceu en 1944. O seu matrimonio con Bert terminou en divorcio en 1963. Comezou a s\u00faa carreira como bailarina no movemento de danza moderna vangardista de Nova York. Foi unha \u00e1vida participante en clases de danza e actuaci\u00f3ns na Young Women's Hebrew Association.\nNo seu primeiro filme, \"Dance in the Sun\" (1953), adaptou unha coreograf\u00eda de Daniel Nagrin. A New York Dance Film Society seleccionouna como o mellor filme de danza do ano. Nel, Clarke fixo uso de planos r\u00edtmicos, rodando un baile no escenario e logo recortando do escenario \u00e1 praia e de ida e volta ao longo do filme. Pasou de ser bailarina a ser cineasta e expresar a s\u00faa arte a trav\u00e9s do novo medio. Clarke estudou cinema con Hans Richter no City College de Nova York tras realizar \"In Paris Parks\" (1954). En 1955, converteuse en membro de Independent Filmmakers of America e formou parte de c\u00edrculo de cineastas independentes do Greenwich Village con Maya Deren, Stan Brakhage, Jonas Mekas e Lionel Rogosin.\nEn 1972, Clarke asinou na campa\u00f1a da revista \"Ms\", \"We Have Had Abortions\" (\"Tivemos abortos\"), que ped\u00eda a fin das \"leis arcaicas\" que limitaban a liberdade reprodutiva; as participantes animaron \u00e1s mulleres a compartir as s\u00faas historias e a actuar.\nClarke faleceu dun infarto en Boston, tras loitar contra o alzh\u00e9imer, pouco antes do seu 78 aniversario."}
{"id": "529659", "revid": "89787", "url": "https://gl.wikipedia.org/wiki?curid=529659", "title": "Wac\u0142aw Sierpi\u0144ski", "text": "Wac\u0142aw Franciszek Sierpi\u0144ski, nado en Varsovia o 14 de marzo de 1882 e finado na mesma cidade o 21 de outubro de 1969, foi un matem\u00e1tico polaco. Destacan as s\u00faas achegas \u00e1 teor\u00eda de conxuntos, \u00e1 teor\u00eda de n\u00fameros, \u00e1 topolox\u00eda e \u00e1 teor\u00eda das funci\u00f3ns. Na teor\u00eda de conxuntos realizou importantes contribuci\u00f3ns para o axioma de escolla e a hip\u00f3tese do continuo. Estudou a teor\u00eda da curva que describe un cami\u00f1o pechado que cont\u00e9n todos os seus puntos interiores dun cadrado. Publicou m\u00e1is de 700 traballos e 50 libros.\nTres co\u00f1ecidos fractais levan o seu nome, o tri\u00e1ngulo de Sierpinski, a alfombra de Sierpinski e a curva de Sierpinski. Tam\u00e9n os n\u00fameros de Sierpinski en teor\u00eda de n\u00fameros levan o seu nome.\nEducaci\u00f3n.\nSierpi\u0144ski ingresou no Departamento de Matem\u00e1ticas e F\u00edsica da Universidade de Varsovia en 1899 e graduouse catro anos despois. En 1903, estando a\u00ednda na universidade, o departamento ofreceu un premio ao mellor ensaio dun alumno sobe a contribuci\u00f3n de Georgi Voron\u00f3i \u00e1 teor\u00eda de n\u00fameros. A medalla de ouro foi concedida a Sierpi\u0144ski pola que foi a s\u00faa primeira grande achega matem\u00e1tica. Ao non estar disposto a que o traballo se publicase en ruso, ret\u00edvoo ata 1907, ano en que se publicou na revista matem\u00e1tica de Samuel Dickstein, \"Prace Matematyczno-Fizyczne\" (\"Traballos de matem\u00e1ticas e f\u00edsica\").\nTrala s\u00faa graduaci\u00f3n en 1904, Sierpi\u0144ski traballou de profesor de matem\u00e1ticas e f\u00edsica nun colexio de Varsovia. Por\u00e9n, cando o colexio pechou debido a unha folga, Sierpi\u0144ski decidiu ir a Cracovia para doutorarse. Na Universidade Iaguel\u00f3nica de Cracovia, asistiu a conferencias de Stanis\u0142aw Zaremba sobre matem\u00e1ticas. Tam\u00e9n estudou astronom\u00eda e filosof\u00eda. Recibiu o seu doutoramento e foi designado para a Universidade de Lwow en 1908.\nContribuci\u00f3ns \u00e1 matem\u00e1tica.\nEn 1907 Sierpi\u0144ski interesouse pola teor\u00eda de conxuntos cando se atopou cun teorema que dic\u00eda que se pod\u00edan determinar os puntos cunha soa coordenada. Escribiu a Tadeusz Banachiewicz, que ent\u00f3n se atopaba en G\u00f6ttingen, pregunt\u00e1ndolle como era posible ese resultado. Recibiu unha resposta cunha \u00fanica palabra: \"Cantor\". Sierpi\u0144ski comezou a estudar teor\u00eda de conxuntos e, en 1909, deu a s\u00faa primeira conferencia dedicada por completo a esta \u00e1rea das matem\u00e1ticas.\nSierpi\u0144ski mantivo un extraordinario ritmo de produci\u00f3n de traballos e libros de investigaci\u00f3n. Entre 1908 e 1914, cando impart\u00eda clases na Universidade de Lwow, publicou tres libros, as\u00ed como numerosos traballos de investigaci\u00f3n.\nCando comezou a primeira guerra mundial, Sierpi\u0144ski e a s\u00faa familia se atopaba en Rusia. Co obxectivo de evitar a moi frecuente persecuci\u00f3n de polacos en Rusia, Sierpi\u0144ski estivo a traballar en Moscova con Nikolai Luzin ata que rematou a guerra. Xuntos, comezaron o estudo dos conxuntos anal\u00edticos. En 1916, Sierpi\u0144ski deu o primeiro exemplo de n\u00famero normal.\nAo acabar a guerra en 1918, Sierpi\u0144ski regresou a Lwow. Non obstante, pouco despois da s\u00faa designaci\u00f3n, a Universidade de Varsovia ofreceulle un posto, que aceptou, permanecendo en Varsovia o resto da s\u00faa vida.\nDurante a Guerra Polaco-Sovi\u00e9tica (1919-1921), Sierpi\u0144ski contribu\u00edu a descifrar c\u00f3digos criptogr\u00e1ficos rusos na axencia criptogr\u00e1fica polaca.\nEn 1920, Sierpi\u0144ski, xunto con Zygmunt Janiszewski e o seu ex alumno Stefan Mazurkiewicz, fundaron unha influente revista matem\u00e1tica, \"Fundamenta Mathematica\", especializada en traballos sobre teor\u00eda de conxuntos. Durante este per\u00edodo, Sierpi\u0144ski traballou sobre todo en teor\u00eda de conxuntos, mais tam\u00e9n en topolox\u00eda de conxuntos de puntos e funci\u00f3ns dunha variable real. En teor\u00eda de conxuntos, fixo achegas ao axioma da escolla e \u00e1 hip\u00f3tese do continuo. Tam\u00e9n traballou no que actualmente se co\u00f1ece como a curva de Sierpi\u0144ski. As\u00ed mesmo continuou a colaborar con Luzin na investigaci\u00f3n de conxuntos anal\u00edticos e proxectivos. No seu estudo das funci\u00f3ns dunha variable real at\u00f3panse resultados sobre series funcionais, diferenciabilidade de funci\u00f3n e a clasificaci\u00f3n de Baire.\nSierpi\u0144ski estivo moi implicado no desenvolvemento das matem\u00e1ticas en Polonia. Foi elixido para a \"Polska Akademia Umiej\u0119tno\u015bci\" en 1921 e ese mesmo ano foi nomeado decano da facultade da Universidade de Varsovia. En 1928 foi nomeado vicepresidente do consello de administraci\u00f3n da Sociedade Cient\u00edfica de Varsovia, e ese mesmo ano foi elixido presidente do consello de administraci\u00f3n da Sociedade Matem\u00e1tica de Polonia.\nPublicaci\u00f3ns.\nSierpi\u0144ski foi autor de 724 traballos e 50 libros. Xubilouse como catedr\u00e1tico en 1960, mais continuou a traballar ata 1967 para impartir un seminario sobre a teor\u00eda de n\u00fameros na Academia Polaca das Ciencias. Tam\u00e9n proseguiu o seu traballo editorial en \"Acta Arithmetica\", \"Rendiconti del Circolo Matematico di Palermo\", \"Composito Matematica\" e \"Zentralblatt f\u00fcr Mathematik\".\nEponimia.\nAdemais dos conceptos matem\u00e1ticos que levan o seu nome tam\u00e9n o cr\u00e1ter lunar Sierpinski leva este nome na s\u00faa memoria."}
{"id": "529660", "revid": "47401", "url": "https://gl.wikipedia.org/wiki?curid=529660", "title": "Waclaw Sierpinski", "text": ""}
{"id": "529661", "revid": "89787", "url": "https://gl.wikipedia.org/wiki?curid=529661", "title": "Galegos nos Xogos Ol\u00edmpicos de 2020", "text": "Nos Xogos Ol\u00edmpicos de 2020 en Toquio participaron un total de 21 deportistas galegos, integrados no equipo ol\u00edmpico espa\u00f1ol, 12 homes e 9 mulleres. Foi a representaci\u00f3n m\u00e1is numerosa da historia do deporte ol\u00edmpico galego, e foron 7 deportistas m\u00e1is dos que participaron nos Xogos Ol\u00edmpicos de 2016.\nOs resultados foron tam\u00e9n os mellores do olimpismo galego, cunha colleita de seis medallas (superando as catro de Londres 2012) e nove diplomas ol\u00edmpicos. Dos 21 deportistas galegos, s\u00f3 catro quedaron f\u00f3ra dos oito primeiros nas s\u00faas respectivas modalidades. Destacou o caso do concello de Cangas, que enviou catro deportistas aos Xogos (Rodrigo Corrales, Teresa Portela, Rodrigo Germade e Iv\u00e1n Villar) e os catro regresaron con medalla.\nAntecedentes.\nA maior participaci\u00f3n de galegos nas olimp\u00edadas antes de Toquio 2020 d\u00e9rase tanto en Barcelona 92 como en Sydney 2000 con 17 deportistas en ambas convocatorias. En Toquio 2020 bateuse esa marca, con catro competidores m\u00e1is que en Barcelona e Sydney, e con 7 m\u00e1is dos que participaron nos anteriores xogos, en R\u00edo de Xaneiro 2016. Daquela foran 14 os participantes, cunha colleita de 1 medalla.\nLista de participantes.\nA seguinte t\u00e1boa amosa a lista dos deportistas galegos que participaron nas diversas probas da cita ol\u00edmpica xaponesa:\nActuaci\u00f3n dos deportistas.\nAlberto Abalde.\nAlberto Abalde e a selecci\u00f3n espa\u00f1ola de baloncesto clasific\u00e1ronse para as eliminatorias, despois de derrotaren na fase de grupos \u00e1 Arxentina e ao Xap\u00f3n e de perder contra a Eslovenia de Don\u010di\u0107. Xa nos cuartos de final, non puideron cos Estados Unidos liderados por Kevin Durant, quedando eliminados cun marcador de 81-95.\nTamara Abalde e Raquel Carrera.\nA xogadora de baloncesto Tamara Abalde disputou en Toquio os seus segundos Xogos Ol\u00edmpicos, 13 anos despois de estar nos de Pequ\u00edn, mentres que foi a primeira participaci\u00f3n de Raquel Carrera, de 19 anos. Coa selecci\u00f3n espa\u00f1ola conseguiron tres vitorias nos tres partidos da fase de grupos, contra Serbia, Canad\u00e1 e Corea do Sur, caendo nos cuartos de final contra Francia nun apertado final de partido (64-67).\nCarlos Ar\u00e9valo e Rodrigo Germade.\nO betanceiro Carlos Ar\u00e9valo disputou en Toquio os seus primeiros Xogos Ol\u00edmpicos, participando en d\u00faas probas, o K1 200m e o K4 500m. Na primeira delas quedou segundo na primeira serie e terceiro nas semifinais, met\u00e9ndose as\u00ed nunha final na que conseguiu un diploma ol\u00edmpico ao acabar na quinta posici\u00f3n, a menos de d\u00faas d\u00e9cimas das medallas.\nNa proba de K4 500m formou equipo co tam\u00e9n galego Rodrigo Germade, con Marcus Walz e con Sa\u00fal Craviotto. Clasific\u00e1ronse para as semifinais como primeiros da s\u00faa serie, e met\u00e9ronse na final ao acabar as semifinais tam\u00e9n na primeira posici\u00f3n. Xa na regata final, coloc\u00e1ronse na primeira posici\u00f3n dende a sa\u00edda, pero foron adiantados nos metros finais pola piragua alem\u00e1, formada por Max Rendschmidt, Ronald Rauhe, Tom Liebscher e Max Lemke, obtendo deste xeito a medalla de prata. Completou o podio a embarcaci\u00f3n eslovaca.\nAdri\u00e1n Ben.\nO viveirense Adri\u00e1n Ben comezou a s\u00faa primeira participaci\u00f3n nos Xogos Ol\u00edmpicos o 31 de xullo, nunha primeira carreira na que logrou o pase \u00e1s semifinais cun tempo de 1:45.30, o mellor tempo dun espa\u00f1ol nos 800 metros na historia dos Xogos. Xa nas semifinais, rebaixou nun segundo o tempo do d\u00eda anterior, conseguindo clasificarse por tempo e convert\u00e9ndose no primeiro espa\u00f1ol en meterse nunha final ol\u00edmpica de 800 metros. Na final, disputada o d\u00eda 4 de agosto, logrou o quinto posto, nunha carreira que ga\u00f1ou o kenyano Emmanuel Korir.\nJulia Benedetti.\nA coru\u00f1esa Julia Benedetti, con 16 anos de idade, entrou na historia dos Xogos Ol\u00edmpicos ao ser unha das 20 deportistas e a \u00fanica espa\u00f1ola, en disputar a proba de parque na estrea da monopatinaxe como deporte ol\u00edmpico. Sufriu unha ca\u00edda en cada un dos tres exercicios que realizou, polo que obtivo unha baixa puntuaci\u00f3n e non puido meterse na final. Rematou no posto 16\u00ba.\nDani Castro.\nO arqueiro pont\u00e9s Dani Castro conseguiu a praza ol\u00edmpica despois de que a Federaci\u00f3n Espa\u00f1ola de Tiro con Arco a puxese de novo en xogo despois do adiamento dos Xogos, a pesar das reclamaci\u00f3ns de Miguel Alvari\u00f1o, que ga\u00f1ara a praza antes da irrupci\u00f3n da pandemia de COVID-19. Xa en Toquio, comezou disputando a proba de clasificaci\u00f3n para a competici\u00f3n de dobres mixto, facendo parella con In\u00e9s de Velasco, pero acabaron no posto 21\u00ba, cando s\u00f3 os 16 primeiros acced\u00edan \u00e1 competici\u00f3n. Na proba individual enfrontouse na primeira eliminatoria (1/32 de final) ao taiwan\u00e9s Wei Chun-heng. Ga\u00f1ou o primeiro set pero perdeu os tres seguintes, desped\u00edndose as\u00ed da competici\u00f3n ol\u00edmpica.\nRodrigo Corrales.\nO cangu\u00e9s Rodrigo Corrales compartiu a porter\u00eda da selecci\u00f3n espa\u00f1ola de balonm\u00e1n con Gonzalo P\u00e9rez de Vargas. O equipo, capitaneado por Ra\u00fal Entrerr\u00edos, acadou as semifinais do torneo, onde foi eliminado pola Dinamarca de Niklas Landin. Logrou o bronce ao derrotar no partido polo terceiro posto ao combinado exipcio.\nT\u00e1mara Echegoyen.\nA regatista ourens\u00e1 T\u00e1mara Echegoyen competiu xunto a Paula Barcel\u00f3 na clase 49er FX, rematando na cuarta posici\u00f3n con 89 puntos, a un s\u00f3 punto das neerlandesas Annemiek Bekkering e Annette Duetz.\nAlicia Fern\u00e1ndez.\nA xogadora de balonm\u00e1n Alicia Fern\u00e1ndez non puido pasar da fase de grupos do torneo ol\u00edmpico, despois de que a selecci\u00f3n espa\u00f1ola obtivese d\u00faas vitorias e tres derrotas.\nJavier G\u00f3mez Noya.\nJavier G\u00f3mez Noya preparouse durante meses na illa mexicana de Cozumel, onde adestrou con condici\u00f3ns climatol\u00f3xicas semellantes \u00e1s que ter\u00eda en Toquio. Xa na cita ol\u00edmpica foi o participante de m\u00e1is idade (38 anos). Acabou o sector de nataci\u00f3n con m\u00e1is de 40 segundos de desvantaxe co grupo de cabeza, diferenza que foi eliminando no sector ciclista ata enlazar cos primeiros. Con todo, na carreira a p\u00e9, non puido seguir o ritmo que marcaron os atletas da parte dianteira, entrando finalmente na meta na 25\u00aa posici\u00f3n, a m\u00e1is de dous minutos do vencedor, o noruegu\u00e9s Kristian Blummenfelt.\nCaetano Horta.\nO remeiro noi\u00e9s Caetano Horta chegou aos Xogos Ol\u00edmpicos con 18 anos, despois de que o remeiro de Moa\u00f1a Rodrigo Conde renunciase \u00e1 s\u00faa praza no dobre scull lixeiro. Participou xunto a Manel Balastegui, rematando a s\u00faa quenda na cuarta posici\u00f3n de seis embarcaci\u00f3ns, f\u00f3ra dos dous primeiros postos que daban o acceso directo \u00e1s semifinais. Na repesca conseguiu o segundo posto e o pase \u00e1s semifinais. Nestas obtivo un quinto posto, quedando as\u00ed f\u00f3ra da final, \u00e1 que s\u00f3 acced\u00edan as tres primeiras embarcaci\u00f3ns de cada semifinal. Ao d\u00eda seguinte ga\u00f1ou a Final B, o que supuxo o s\u00e9timo posto absoluto e o diploma ol\u00edmpico.\nAnt\u00eda J\u00e1come.\nA padexeira pontevedresa Ant\u00eda J\u00e1come participou nos seus primeiros Xogos Ol\u00edmpicos na modalidade C1 200m, logrando meterse na final despois de conseguir un terceiro posto na primeira serie, o primeiro lugar nos cuartos de final e un cuarto nas semifinais. Na final acadou o quinto posto, quedando a d\u00faas d\u00e9cimas das medallas.\nIago L\u00f3pez Marra.\nO regatista de Portos\u00edn Iago L\u00f3pez Marra competiu na clase 49er xunto a Diego Bot\u00edn. A\u00ednda que chegaron \u00e1 Medal Race en terceira posici\u00f3n, tiveron que conformarse co cuarto posto final, despois de acabar s\u00e9timos na regata decisiva. Finalizaron empatados a puntos (70) cos terceiros clasificados, os alem\u00e1ns Erik Heil e Thomas Pl\u00f6\u00dfel.\nAna Peleteiro.\nDespois de dominar de xeito absoluto o triplo salto espa\u00f1ol durante o \u00faltimo lustro, Ana Peleteiro disputou en Toquio os seus primeiros Xogos Ol\u00edmpicos, xa que perdera os anteriores por unha lesi\u00f3n. Comezou a s\u00faa andaina ol\u00edmpica o 30 de xullo, met\u00e9ndose na final cun salto de 14,62\u00a0m, a s\u00faa mellor marca persoal do ano e a mellor marca espa\u00f1ola da historia nos Xogos. Na final, disputada o d\u00eda 1 de agosto, conseguiu a medalla de bronce, a primeira medalla ol\u00edmpica na historia do atletismo galego. F\u00edxoo despois de bater por d\u00faas veces o r\u00e9cord de Espa\u00f1a, deix\u00e1ndoo en 14,87\u00a0m, marca coa que rematou terceira por detr\u00e1s da venezolana Yulimar Rojas (que bateu o r\u00e9cord do mundo con 15,67\u00a0m) e a portuguesa Patr\u00edcia Mamona (15,01\u00a0m).\nTeresa Portela.\nA pirag\u00fcista Teresa Portela converteuse en Toquio na muller espa\u00f1ola con m\u00e1is participaci\u00f3ns nos Xogos Ol\u00edmpicos: seis. Xa na competici\u00f3n, obtivo o primeiro posto na primeira serie e o cuarto nas semifinais, met\u00e9ndose na s\u00faa sexta final ol\u00edmpica. Na manga final entrou na historia logrando unha medalla de prata 21 anos despois do seu debut nos Xogos, as\u00ed como a primeira medalla para unha muller galega en pirag\u00fcismo. Chegou \u00e1 meta cun tempo de 38,883 s, por detr\u00e1s da neozelandesa Lisa Carrington e por diante da danesa Emma J\u00f8rgensen.\nEnmanuel Reyes.\nO boxeador cubano-galego comezou a s\u00faa primeira participaci\u00f3n ol\u00edmpica nos oitavos de final, onde ga\u00f1ou por K.O. ao casaco Vas\u00efl\u00efy Lev\u00eft. Xa en cuartos, o seu rival foi o tam\u00e9n cubano Julio C\u00e9sar La Cruz. Nun combate moi igualado, La Cruz imp\u00faxose no primeiro asalto, mentres que o segundo foi para o boxeador da Coru\u00f1a. No terceiro e derradeiro asalto Reyes comezou ben, pero na parte final foi superior La Cruz, ao que os xu\u00edces deron como ga\u00f1ador final.\nNico Rodr\u00edguez.\nO regatista vigu\u00e9s Nico Rodr\u00edguez participou en vela, formando parella na clase 470 co catal\u00e1n Jordi Xammar. Ga\u00f1aron d\u00faas das regatas e remataron na terceira posici\u00f3n final, conseguindo o bronce por detr\u00e1s da embarcaci\u00f3n australiana e a sueca.\nBel\u00e9n Toimil.\nA atleta de Mugardos disputou a proba de lanzamento de peso buscando a clasificaci\u00f3n para a final. Os seus dous primeiros lanzamentos foron nulos, polo que no terceiro realizou un lanzamento m\u00e1is conservador, pero este quedou curto, ficando a atleta f\u00f3ra da final por s\u00f3 5 cent\u00edmetros.\nIv\u00e1n Villar.\nO xogador do Celta de Vigo, Iv\u00e1n Villar, foi un dos porteiros da selecci\u00f3n espa\u00f1ola no torneo masculino de f\u00fatbol. A\u00ednda que non chegou a debutar no torneo, sendo o gardameta titular o vitoriano Unai Sim\u00f3n, conseguiu a medalla de prata despois de que o seu equipo xogase e perdese a final contra o Brasil de Dani Alves."}
{"id": "529662", "revid": "88215", "url": "https://gl.wikipedia.org/wiki?curid=529662", "title": "Raquel Carrera Quintana", "text": ""}
{"id": "529664", "revid": "23204", "url": "https://gl.wikipedia.org/wiki?curid=529664", "title": "Playoffs NBA 2021", "text": "Os Playoffs da NBA de 2021 foron o ciclo de peche ou eliminatorias da tempada 2020-21 da NBA. Comezaron o s\u00e1bado 22 de maio e remataron coas Finais da NBA o 20 de xullo de 2021.\nFormato.\nO formato destes playoffs \u00e9 o mesmo que se utiliza desde hai sete anos.\nOs 30 equipos do torneo norteamericano div\u00eddense en 2 conferencias de 15 equipos cada unha. Cada conferencia est\u00e1 composta por 3 diferentes e, en cada unha delas, incl\u00faense 5 equipos. A Conferencia Oeste incl\u00fae a Divisi\u00f3n Pac\u00edfico, Divisi\u00f3n Noroeste e a Divisi\u00f3n Suroeste; a Conferencia Leste est\u00e1 composta pola Divisi\u00f3n Atl\u00e1ntico, Divisi\u00f3n Central e Divisi\u00f3n Sueste.\nUnha vez finalizada a tempada regular, a clasificaci\u00f3n para os playoffs prod\u00facese do seguinte xeito: clasif\u00edcanse os 6 mellores equipos de cada conferencia e disp\u00f3\u00f1ense en orde descendente segundo o n\u00famero de vitorias. Os \u00faltimos 2 postos est\u00e1n ocupados polos equipos ga\u00f1adores da eliminatoria Play-In.\nUnha vez establecidos os postos definitivos para os playoffs, cel\u00e9branse unha serie de eliminatorias denominadas: 1\u00aa rolda, Semifinais e Final de Conferencia e os clubs que ga\u00f1an as s\u00faas eliminatorias clasif\u00edcanse do seguinte xeito:\nAs eliminatorias ou series disp\u00fatanse nun formato ao mellor de 7, no que c\u00f3mpre ga\u00f1ar 4 partidos para clasificarse para a seguinte rolda. O equipo que pos\u00faa a vantaxe de campo en cada eliminatoria disputar\u00e1 os partidos 1, 2, 5 e 7 como local, mentres que o resto dos partidos xogaranse no pavill\u00f3n do equipo contrario (Formato: 2-2-1-1-1). Establ\u00e9cese como equipo con vantaxe de campo aquel con mellor balance en liga entre os 2 contendentes dunha eliminatoria. No momento no que un equipo ga\u00f1a 4 partidos, clasif\u00edcase para a seguinte rolda eliminatoria, sen xogar necesariamente os 7 partidos programados.\nClasificaci\u00f3n.\nO primeiro equipo en clasificarse para os playoffs foi Utah Jazz, o 25 de abril de 2021. Dous d\u00edas despois, clasificouse Brooklyn Nets. Ao d\u00eda seguinte Phoenix Suns e Philadelphia 76ers. \nO 3 de maio foi a quenda de Los Angeles Clippers e Denver Nuggets, e ao d\u00eda seguinte para os Bucks. O 11 de maio clasificouse matematicamente o subcampi\u00f3n do ano pasado, os Miami Heat. E ao d\u00eda seguinte, os Knicks e mais os Hawks.\nO 14 de maio foi a quenda para os Mavs e o 16 de maio, \u00faltimo d\u00eda de competici\u00f3n, clasificaron os Portland Trail Blazers.\nEntre o 18 e o 21 de maio, tivo lugar a eliminatoria 'Play-In' que deu a clasificaci\u00f3n a Lakers, Boston, Washington e mais Memphis.\nConferencia Leste.\nPrimeira rolda.\n(1) Philadelphia 76ers vs. (8) Washington Wizards.\nFoi a sexta vez que estes equipos se enfrontan en playoffs, Philadelphia lidera a serie con tres triunfos.\n(2) Brooklyn Nets vs. (7) Boston Celtics.\nFoi a terceira vez que estes equipos se enfrontaron en playoffs, Nets ga\u00f1ara todos os enfrontamentos previos.\n(3) Milwaukee Bucks vs. (6) Miami Heat.\nFoi a terceira vez que estes equipos se enfrontaron en playoffs, Miami ga\u00f1ara todos os enfrontamentos previos.\n(4) New York Knicks vs. (5) Atlanta Hawks.\nFoi a terceira vez que estes equipos se enfrontaron en playoffs, Knicks ga\u00f1ara todos os enfrontamentos previos.\nSemifinais de Conferencia.\n(2) Brooklyn Nets vs. (3) Milwaukee Bucks.\nFoi a cuarta vez que estes equipos se enfrontaron en playoffs, a\u00ednda que foi a primeira desde que os Nets se atopan en Brooklyn desde 2012. Milwaukee xa ga\u00f1ara dous dos tres encontros previos.\nFinais de Conferencia.\n(3) Milwaukee Bucks vs. (5) Atlanta Hawks.\nFoi a quinta vez que estes equipos se enfrontaron en playoffs, ambos os dous conseguiran dous triunfos.\nConferencia Oeste.\nPrimeira rolda.\n(1) Utah Jazz vs. (8) Memphis Grizzlies.\n\u00c9 o primeiro encontro de playoffs entre estes equipos.\n(2) Phoenix Suns vs. (7) Los Angeles Lakers.\nFoi a d\u00e9cimo terceira vez que estes equipos se enfrontaron en playoffs, Lakers leva a dianteira con oito triunfos na serie.\n(3) Denver Nuggets vs. (6) Portland Trail Blazers.\nFoi a cuarta vez que estes equipos se enfrontaron en playoffs, Portland triunfou d\u00faas veces na serie.\n(4) Los Angeles Clippers vs. (5) Dallas Mavericks.\nFoi a segunda vez que estes equipos se enfrontaron en playoffs, os Clippers ga\u00f1aron o primeiro encontro previo.\nSemifinais de Conferencia.\n(1) Utah Jazz vs. (4) Los Angeles Clippers.\nFoi a cuarta vez que estes equipos se enfrontaron en playoffs, Utah ga\u00f1ara todos os enfrontamentos previos.\n(2) Phoenix Suns vs. (3) Denver Nuggets.\nFoi a cuarta vez que estes equipos se enfrontaron en playoffs, Phoenix triunfou d\u00faas veces na serie.\nFinais de Conferencia.\n(2) Phoenix Suns vs. (4) Los Angeles Clippers.\nFoi a segunda vez que estes equipos se enfrontaron en playoffs, Phoenix ga\u00f1ou o primeiro encontro.\nCobertura nos medios.\nTelevisi\u00f3n.\nESPN, ABC, TNT e NBA TV emitiron os playoffs a nivel nacional nos Estados Unidos. Durante as d\u00faas primeiras roldas, ESPN, ABC e TNT repart\u00edronse os partidos. NBA TV tam\u00e9n televisou partidos seleccionados da primeira rolda. As redes deportivas rexionais afiliadas a certos equipos tam\u00e9n transmitiron os partidos, ag\u00e1s os televisados por ABC. ESPN/ABC tivo unha cobertura exclusiva das finais da Conferencia Oeste mentres que TNT tivo unha cobertura exclusiva das finais da Conferencia Leste. ABC tivo unha cobertura exclusiva das finais da NBA por d\u00e9cimo noveno ano consecutivo.\nEsta foi a derradeira postemporada de Marv Albert, que anunciou a s\u00faa retirada o 17 de maio de 2021. Albert, que cumpriu 80 anos en xu\u00f1o, pasou a maior parte dos \u00faltimos 31 anos como comentarista principal na cobertura da NBA en TNT e NBC."}
{"id": "529669", "revid": "89787", "url": "https://gl.wikipedia.org/wiki?curid=529669", "title": "Polistinos", "text": "A dos polistinos (\"Polistinae\") \u00e9 unha subfamilia de insectos himen\u00f3pteros da suborde dos ap\u00f3critos, unha das integradas na familia dos v\u00e9spidos.\nTaxonom\u00eda.\nDescrici\u00f3n.\nA subfamilia foi descrita en 1836 polo entom\u00f3logo franc\u00e9s, especialista en himen\u00f3pteros, Am\u00e9d\u00e9e Louis Michel Lepeletier.\nEtimolox\u00eda.\nO nome cient\u00edfico \"Polistinae\" est\u00e1 formado polos elementos \"Polist\" e -\"inae\". O primeiro \u00e9 a ra\u00edz do nome do seu x\u00e9nero tipo, \"Polistes\" (que deriva do grego antigo \u03c0\u03bf\u03bb\u03b9\u03c3\u03c4\u03ae\u03c2 \"polist\u1e17s\", \"fundador dunha cidade\", de \u03c0\u03bf\u03bb\u03af\u03b6\u03b5\u03b9\u03bd \"pol\u00edzein\", \"constru\u00edr a cidade\"), de \u03c0\u03cc\u03bb\u03b9\u03c2 \"p\u00f3lis\", \"cidade\"), e o segundo \u00e9 o sufixo do lat\u00edn cient\u00edfico -\"inae\", propio dos nomes das subfamilias de animais. \nClasificaci\u00f3n.\nA subfamilia comprende as seguintes tribos:\nCaracter\u00edsticas.\nOs polistinos son avespas eusocias, \u00e9 dicir, que viven en colonias.\nO seu abdome \u00e9 moi estreito na base, e as antenas des machos est\u00e1n curvadas na punta. As ra\u00ed\u00f1as (femias reprodutoras) son de aspecto similar ao das obreiras (femias est\u00e9riles), a\u00ednda que \u00e1s veces son algo m\u00e1is grandes ou te\u00f1en diferente cor. Nalgunhas especies hai m\u00e1is de unha ra\u00ed\u00f1a, pero existe a tendencia a que unha soa te\u00f1a supremac\u00eda. \nOs ni\u00f1os da maior\u00eda das especies son de papel, pero nunhas poucas excepci\u00f3ns son de barro (por exemplo, en \"Polybia emaciata\"). Os dalgunhas especies son abertos, outros son similares aos ni\u00f1os dos vespinos, cubertos de numerosas capas de papel. \nMoitos polistinos, como \"Polistes fuscatus\", \"Polistes annularis\" e \"Polistes exclamans\", fan os seus ni\u00f1os con papel. \"Polistes annularis\" suspende os seus ni\u00f1os de papel de sa\u00edntes de penedos a trav\u00e9s dun pedicelo, cuxos \u00e1cidos graxos libres inducen a resposta necrof\u00f3rica nas formigas e fan que eviten o pedicelo en lugar de depredar aos habitantes do ni\u00f1o. As obreiras de \"Polistes metricus\" despegan dos seus ni\u00f1os coma se xa souberan a duraci\u00f3n da s\u00faa viaxe. En voos curtos, saen do ni\u00f1o voando horizontalmente, mentres que en voos longos saen do ni\u00f1o voando cara a grandes altitudes antes de seguir a s\u00faa direcci\u00f3n. As celas dos favos son de forma hexagonal, semellantes \u00e1 estrutura dun ni\u00f1o de abellas. \nAlgunhas especies neotropicais da tribo dos epiponinos, dos x\u00e9neros \"Polybia\" e \"Brachygastra\", producen mel, sendo dos poucos insectos que non sexan as abellas que a producen.\nDistribuci\u00f3n xeogr\u00e1fica.\nA subfamilia comprende unhas 1\u00a0100 especies, principalmente tropicais e subtropicalis. En Europa s\u00f3 viven nove, todas elas do x\u00e9nero \"Polistes\"."}
{"id": "529670", "revid": "22795", "url": "https://gl.wikipedia.org/wiki?curid=529670", "title": "Torhout", "text": "Torhout \u00e9 unha comuna e municipio de B\u00e9lxica, con privilexios de cidade, situada na rexi\u00f3n de Flandres, na provincia de Flandres Occidental.\nXeograf\u00eda.\nO minicipio ocupa unha extensi\u00f3n de 45,23 km\u00b2. \nA 1 de xaneiro de 2018 ti\u00f1a unha poboaci\u00f3n estimada de 20 530 habitantes, polo que a s\u00faa densidade de poboaci\u00f3n, nese ano, era de 453,9 hab./km\u00b2.\nAdemais da cidade, o municipio comprende as localidades de Wijnendale, Sint-Henricus, De Driekoningen e Don Bosco."}
{"id": "529671", "revid": "88215", "url": "https://gl.wikipedia.org/wiki?curid=529671", "title": "Nico Rodr\u00edguez", "text": "Nicol\u00e1s Rodr\u00edguez Garc\u00eda-Paz, nado en Vigo o 30 de abril de 1991, \u00e9 un deportista galego que compite en vela, na clase 470.\nGa\u00f1ou unha medalla de bronce nos Xogos Ol\u00edmpicos de Toquio 2020, tres medallas no Campionato Mundial de 470 entre 2018 e 2021 e outras tres no Campionato Europeo de 470 entre 2017 e 2021.\nTraxectoria.\nNeto dun comandante da Mari\u00f1a, comezou a practicar vela aos 8 anos, no Real Club N\u00e1utico de Vigo. Ga\u00f1ou t\u00edtulos galegos en Optimist e foi d\u00faas veces campi\u00f3n de Espa\u00f1a de 420, pasando logo \u00e1 vela ol\u00edmpica, primeiro na clase 49er e logo na 470. \nEn 2013 comezou a competir con Nahuel Rodr\u00edguez en 470, pero pouco despois deixou o deporte e emigrou aos Pa\u00edses Baixos para exercer como odont\u00f3logo, carreira que estudou na Universidade de Santiago de Compostela. En 2016, o regatista catal\u00e1n Jordi Xammar, que vi\u00f1a de competir nos Xogos Ol\u00edmpicos de R\u00edo de Xaneiro, chamouno para ofrecerlle preparar xuntos o seguinte ciclo ol\u00edmpico.\nXunto a Xammar, foi en 2018 medalla de bronce no Campionato Mundial de 470. En 2019 foi subcampi\u00f3n do mundo e en 2021 volveu ser medalla de bronce. En 2017 ga\u00f1ou a medalla de bronce no Campionato de Europa, en 2019 a prata e en 2021 de novo a prata.\nParticipou con Xammar nos Xogos Ol\u00edmpicos de Toquio 2020, na clase 470. Ga\u00f1aron d\u00faas das regatas e remataron na terceira posici\u00f3n, conseguindo a medalla de bronce por det\u0155as da embarcaci\u00f3n australiana e da sueca. Converteuse as\u00ed no quinto regatista galego cunha medalla ol\u00edmpica, despois de que o conseguisen antes Ant\u00f3n Paz, Fernando Ech\u00e1varri, T\u00e1mara Echegoyen e Sof\u00eda Toro."}
{"id": "529673", "revid": "22795", "url": "https://gl.wikipedia.org/wiki?curid=529673", "title": "Enfermidade do so\u00f1o", "text": ""}
{"id": "529674", "revid": "1888", "url": "https://gl.wikipedia.org/wiki?curid=529674", "title": "Ram\u00f3n Pazos Jim\u00e9nez", "text": "Ram\u00f3n Pazos Jim\u00e9nez, finado en C\u00e1ceres o 23 de marzo de 1978, foi un avogado e pol\u00edtico galego.\nTraxectoria.\nFillo de Juan Pazos Varela. Estudou na Escola de Comercio da Coru\u00f1a e obtivo o t\u00edtulo de perito mercantil en 1932. Foi elixido presidente da Juventud de Uni\u00f3n Regional de Derechas de Padr\u00f3n en xu\u00f1o de 1935. Logo do golpe de Estado do 18 de xullo de 1936 foi nomeado xefe local de FET y de las JONS en maio de 1939. Foi nomeado alcalde de Padr\u00f3n en 1940, tomando posesi\u00f3n o 5 de agosto. Foi elixido deputado provincial en marzo de 1949. Permaneceu no cargo ata 1973. Finou nun accidente de tr\u00e1fico en C\u00e1ceres xunto coa s\u00faa muller e a s\u00faa sobri\u00f1a, o 23 de marzo de 1978.\nVida persoal.\nCasou con Elisa Sierra Dom\u00ednguez."}
{"id": "529675", "revid": "72012", "url": "https://gl.wikipedia.org/wiki?curid=529675", "title": "Play-offs NBA 2021", "text": ""}
{"id": "529676", "revid": "124656", "url": "https://gl.wikipedia.org/wiki?curid=529676", "title": "Eduardo Otero Gonz\u00e1lez", "text": "Eduardo Otero Gonz\u00e1lez, nado en Padr\u00f3n en 1947, \u00e9 un construtor e pol\u00edtico galego.\nTraxectoria.\nAparellador e dono da empresa de constuci\u00f3n Oteg\u00f3n S. L. Nas primeiras elecci\u00f3ns democr\u00e1ticas foi o candidato da UCD \u00e1 alcald\u00eda de Padr\u00f3n, logrando a vitoria con 4 concelleiros, sendo elixido alcalde como candidato da forza m\u00e1is votada. Concorreu \u00e1s municipais de 1983 encabezando unha formaci\u00f3n independente, perdendo a alcald\u00eda en favor do candidato de Alianza Popular Jes\u00fas Villamor Calvo, co cal empatou a 4 concelleiros pero con menos votos. \nPasou a formar parte de Coalici\u00f3n Galega, se ben volveu a concorrer como independente nas elecci\u00f3ns de 1987, conseguindo tan s\u00f3 2 concelleiros fronte \u00e1 ampla maior\u00eda absoluta de AP. En 1991 encabezou a candidatura do CDS logrando 1 concelleiro, retir\u00e1ndose defintivamente da pol\u00edtica nese mandato."}
{"id": "529677", "revid": "72012", "url": "https://gl.wikipedia.org/wiki?curid=529677", "title": "Playoffs de NBA 2021", "text": ""}
{"id": "529678", "revid": "72012", "url": "https://gl.wikipedia.org/wiki?curid=529678", "title": "Play-offs de NBA 2021", "text": ""}
{"id": "529679", "revid": "72012", "url": "https://gl.wikipedia.org/wiki?curid=529679", "title": "Playoffs da NBA 2021", "text": ""}
{"id": "529680", "revid": "72012", "url": "https://gl.wikipedia.org/wiki?curid=529680", "title": "Play-offs da NBA 2021", "text": ""}
{"id": "529681", "revid": "72012", "url": "https://gl.wikipedia.org/wiki?curid=529681", "title": "Playoffs NBA de 2021", "text": ""}
{"id": "529682", "revid": "72012", "url": "https://gl.wikipedia.org/wiki?curid=529682", "title": "Play-offs NBA de 2021", "text": ""}
{"id": "529683", "revid": "72012", "url": "https://gl.wikipedia.org/wiki?curid=529683", "title": "Playoffs da NBA de 2021", "text": ""}
{"id": "529684", "revid": "72012", "url": "https://gl.wikipedia.org/wiki?curid=529684", "title": "Playoffs de NBA de 2021", "text": ""}
{"id": "529685", "revid": "72012", "url": "https://gl.wikipedia.org/wiki?curid=529685", "title": "Play-offs da NBA de 2021", "text": ""}
{"id": "529686", "revid": "72012", "url": "https://gl.wikipedia.org/wiki?curid=529686", "title": "Play-offs de NBA de 2021", "text": ""}
{"id": "529687", "revid": "72012", "url": "https://gl.wikipedia.org/wiki?curid=529687", "title": "Playoffs 2021 NBA", "text": ""}
{"id": "529688", "revid": "72012", "url": "https://gl.wikipedia.org/wiki?curid=529688", "title": "Play-offs 2021 NBA", "text": ""}
{"id": "529689", "revid": "72012", "url": "https://gl.wikipedia.org/wiki?curid=529689", "title": "Playoffs 2021 da NBA", "text": ""}
{"id": "529690", "revid": "72012", "url": "https://gl.wikipedia.org/wiki?curid=529690", "title": "Play-offs 2021 da NBA", "text": ""}
{"id": "529691", "revid": "72012", "url": "https://gl.wikipedia.org/wiki?curid=529691", "title": "Playoffs 2021 de NBA", "text": ""}
{"id": "529692", "revid": "72012", "url": "https://gl.wikipedia.org/wiki?curid=529692", "title": "Play-offs 2021 de NBA", "text": ""}
{"id": "529693", "revid": "72012", "url": "https://gl.wikipedia.org/wiki?curid=529693", "title": "Playoffs NBA 20-21", "text": ""}
{"id": "529694", "revid": "72012", "url": "https://gl.wikipedia.org/wiki?curid=529694", "title": "Play-offs NBA 20-21", "text": ""}
{"id": "529695", "revid": "72012", "url": "https://gl.wikipedia.org/wiki?curid=529695", "title": "Playoffs da NBA 20-21", "text": ""}
{"id": "529696", "revid": "72012", "url": "https://gl.wikipedia.org/wiki?curid=529696", "title": "Play-offs da NBA 20-21", "text": ""}
{"id": "529697", "revid": "72012", "url": "https://gl.wikipedia.org/wiki?curid=529697", "title": "Playoffs de NBA 20-21", "text": ""}
{"id": "529698", "revid": "72012", "url": "https://gl.wikipedia.org/wiki?curid=529698", "title": "Play-offs de NBA 20-21", "text": ""}
{"id": "529699", "revid": "72012", "url": "https://gl.wikipedia.org/wiki?curid=529699", "title": "NBA Playoffs 2021", "text": ""}
{"id": "529700", "revid": "72012", "url": "https://gl.wikipedia.org/wiki?curid=529700", "title": "NBA Play-offs 2021", "text": ""}
{"id": "529701", "revid": "72012", "url": "https://gl.wikipedia.org/wiki?curid=529701", "title": "NBA Playoffs 20-21", "text": ""}
{"id": "529702", "revid": "72012", "url": "https://gl.wikipedia.org/wiki?curid=529702", "title": "NBA Play-offs 20-21", "text": ""}
{"id": "529703", "revid": "72012", "url": "https://gl.wikipedia.org/wiki?curid=529703", "title": "NBA Playoffs de 2021", "text": ""}
{"id": "529704", "revid": "72012", "url": "https://gl.wikipedia.org/wiki?curid=529704", "title": "NBA Play-offs de 2021", "text": ""}
{"id": "529705", "revid": "72012", "url": "https://gl.wikipedia.org/wiki?curid=529705", "title": "Playoffs 20-21 NBA", "text": ""}
{"id": "529706", "revid": "72012", "url": "https://gl.wikipedia.org/wiki?curid=529706", "title": "Play-offs 20-21 NBA", "text": ""}
{"id": "529707", "revid": "72012", "url": "https://gl.wikipedia.org/wiki?curid=529707", "title": "2021 NBA Playoffs", "text": ""}
{"id": "529708", "revid": "72012", "url": "https://gl.wikipedia.org/wiki?curid=529708", "title": "2021 NBA Play-offs", "text": ""}
{"id": "529709", "revid": "72012", "url": "https://gl.wikipedia.org/wiki?curid=529709", "title": "20-21 NBA Playoffs", "text": ""}
{"id": "529710", "revid": "98629", "url": "https://gl.wikipedia.org/wiki?curid=529710", "title": "Tripanosom\u00edase africana", "text": "A tripanosom\u00edase africana, tam\u00e9n co\u00f1ecida como tripanosom\u00edase humana africana e, popularmente, como enfermidade do so\u00f1o, \u00e9 unha enfermidade parasitaria dependente dun vector para a s\u00faa transmisi\u00f3n. \nParasitos causantes da doenza.\nOs parasitos involucrados son protozoos pertencentes ao x\u00e9nero \"Trypanosoma,\" transmitidos aos humanos por picaduras da mosca tse-tse infectadas ao aliment\u00e1rense de humanos ou de animais que hospedaban ao parasito.\nOs seres humanos poden infectarse por d\u00faas das s\u00faas subespecies, \"Trypanosoma brucei gambiense\" (TbG) e \"Trypanosoma brucei rhodesiense\" (TbR). A TbG causa m\u00e1is do 98 % dos casos notificados. Ambas as subespecies son moi com\u00fans nas zonas rurais.\nVector e transmisi\u00f3n.\nAs moscas tse-ts\u00e9 enc\u00f3ntranse na \u00c1frica subsahariana. S\u00f3 certas especies do x\u00e9nero \"Glossina\" transmiten a enfermidade. \nAs diferentes especies te\u00f1en diferentes h\u00e1bitats. Principalmente enc\u00f3ntranse na vexetaci\u00f3n ribeir\u00e1 de r\u00edos e lagos, en bosques en galer\u00eda e na sabana. \nPor\u00e9n, hai moitas zonas onde se encontran as moscas, pero non a doenza. Isto d\u00e9bese a que as moscas non nacen co tripanosoma, sen\u00f3n que este entra nas gl\u00e1ndulas salivares da mosca ao succionaren sangue dalg\u00fan humano ou animal coa enfermidade.\nAs poboaci\u00f3ns rurais que habitan en rexi\u00f3ns onde ocorre a transmisi\u00f3n e que dependen da agricultura, a pesca, a gandar\u00eda, a cr\u00eda ou caza de animais, son as m\u00e1is expostas \u00e1 picadura da mosca e, en consecuencia, \u00e1 contraeren a doenza. \nA enfermidade do so\u00f1o xeralmente est\u00e1 presente en \u00e1reas rurais remotas, onde os sistemas de sa\u00fade son precarios ou inexistentes. A doenza disem\u00ednase en pequenos asentamentos. Os desprazamentos de poboaci\u00f3n por guerras e pobreza son factores moi importantes que levan a un aumento da taxa de transmisi\u00f3n. \nA enfermidade progresa en \u00e1reas cuxo tama\u00f1o pode ir de unha aldea a unha rexi\u00f3n enteira. Dentro dunha \u00e1rea determinada, a intensidade da enfermidad pode ser vari\u00e1bel en diferentes aldeas."}
{"id": "529711", "revid": "22795", "url": "https://gl.wikipedia.org/wiki?curid=529711", "title": "Tripanosom\u00edase humana africana", "text": ""}
{"id": "529712", "revid": "22795", "url": "https://gl.wikipedia.org/wiki?curid=529712", "title": "Harvard Medical School", "text": ""}
{"id": "529713", "revid": "98629", "url": "https://gl.wikipedia.org/wiki?curid=529713", "title": "Camilo Forj\u00e1n Seoane", "text": "Camilo Forj\u00e1n Seoane, nado en Pazos de Iria (Iria Flavia, Padr\u00f3n) o 3 de febreiro de 1954, \u00e9 un mestre e pol\u00edtico galego do PSdeG-PSOE.\nTraxectoria.\nEstudou o bacharelato no Colexio Libre Adoptado Salas Pombo e logo fixo Maxisterio. Exerceu como mestre de Ciencias Sociais en Fri\u00f3ns (Ribeira), Padr\u00f3n, Mux\u00eda e no CPI Eusebio Lorenzo Baleir\u00f3n de Dodro. Formou parte da candidatura do PSdeG-PSOE en Padr\u00f3n en 1991, se ben non resultou elixido. Foi concelleiro socialista en Padr\u00f3n tralas elecci\u00f3ns municipais de 1995 e de 1999, nas que foi o n\u00famero 3 e 2 da candidatura encabezada por Julio Mart\u00edn Garc\u00eda. Foi o candidato do PSdeG-PSOE nas municipais de 2003, pasando de 2 a 3 concelleiros, reforz\u00e1ndose como a principal forza da oposici\u00f3n ao goberno do PPdeG. Nas municipais de 2007 volveu encabezar a lista do PSdeG-PSOE, mantendo 3 concelleiros e subindo votos. Trala contundente perda da maior\u00eda absoluta do PPdeG foi elixido alcalde en coalici\u00f3n coa formaci\u00f3n independente CIPa, e co apoio do BNG e do Partido Galeguista na investidura.\nNas municipais de 2011 perdeu a alcald\u00eda en favor do PPdeG, pese a mantela s\u00faa representaci\u00f3n con 3 concelleiros, debido ao desplome do seu socio de goberno e quedar sen opci\u00f3ns de pacto, polo que o candidato conservador Antonio Fern\u00e1ndez Angueira asumiu a alcald\u00eda como forza m\u00e1is votada. Encabezou de novo a candidatura socialista nas municipais de 2015 pasando a 2 concelleiros. Se ben se estudou un acordo de goberno alternativo ao PP, finalmente este volveu a asumila alcald\u00eda en minor\u00eda. A finais de 2016 estudiouse a presentaci\u00f3n dunha moci\u00f3n de censura que o devolver\u00eda \u00e1 alcald\u00eda, pero dita operaci\u00f3n tampouco fructificou. Encabezou de novo a candidatura do PSdeG nas municipais de 2019 e conseguiu dobrala s\u00faa representaci\u00f3n ata os 4 concelleiros, o mellor resultado da historia do partido en Padr\u00f3n, se ben sigueu formando parte da oposici\u00f3n dado que o PPdeG logrou a maior\u00eda absoluta."}
{"id": "529714", "revid": "1131", "url": "https://gl.wikipedia.org/wiki?curid=529714", "title": "Facultade de Medicina Harvard", "text": "A Facultade de Medicina Harvard (en ingl\u00e9s \"Harvard Medical School\", HMS) \u00e9 a Facultade de Medicina da Universidade Harvard. \nTr\u00e1tase dun centro docente de posgrao. \u00c9 academicamente moi selectiva e est\u00e1 situada na secci\u00f3n da \"Longwood Medical Area\" de Boston. \nFoi fundada en 1782 en Cambridge, Massachusetts sendo trasladada a Boston en 1810.\nConta con ao redor de 650 estudantes en programas de MD, 500 en programas PhD e 130 en MD-PhD, permitindo aos estudantes recibir os seus MD da HMS ou seus doutoramentos ben de Harvard ou do MIT. \nA Facultade ten un profesorado de case 8 000 doutores, moitos deles traballando en hospitais de Boston afiliados \u00e1 Universidade Harvard."}
{"id": "529715", "revid": "1888", "url": "https://gl.wikipedia.org/wiki?curid=529715", "title": "Jos\u00e9 Ferr\u00f3n Mart\u00ednez", "text": "Jos\u00e9 Ferr\u00f3n Mart\u00ednez, nado en Padr\u00f3n cara a 1922 e finado en Santiago de Compostela en maio de 2012, foi un empresario e pol\u00edtico galego.\nTraxectoria.\nFillo de Jes\u00fas Ferr\u00f3n Ferr\u00f3n. Creou a empresa madeireira Ferr\u00f3n y Gonz\u00e1lez e despois puxo en marcha en marcha a factor\u00eda Tagal. Concelleiro de Padr\u00f3n dende os anos cincuenta. Foi nomeado alcalde de Padr\u00f3n en setembro de 1973. Permaneceu no cargo ata as primeiras elecci\u00f3ns democr\u00e1ticas. Finou en Santiago de Compostela en maio de 2012.\nVida persoal.\nCasou con Carmen Grela Otero e foi pai de Mar\u00eda Teresa, Jos\u00e9 \u00c1ngel e Jorge Juan Ferr\u00f3n Grela."}
{"id": "529717", "revid": "4817", "url": "https://gl.wikipedia.org/wiki?curid=529717", "title": "Soiuz 2-1v", "text": "O Soiuz 2-1v \u00e9 un foguete espacial ruso de nova xeraci\u00f3n derivado do m\u00edsil R-7 creado para lanzar carga \u00e1 \u00f3rbita baixa terrestre. \u00c9 unha versi\u00f3n lixeira dos foguetes Soiuz tradicionais na que non se incl\u00faen os t\u00edpicos catro foguetes aceleradores que rodean \u00e1 etapa principal. O foguete ten un di\u00e1metro maior que respecto dos Soiuz habituais, usando motores NK-33A mellorados na primeira etapa e RD-0124 na segunda. "}
{"id": "529718", "revid": "85894", "url": "https://gl.wikipedia.org/wiki?curid=529718", "title": "Juan Luis Zabala", "text": "Juan Luis Zabala Artetxe, nado en Azkoitia, Guip\u00fascoa, o 24 de xullo de 1963, \u00e9 un xornalista, escritor e blogueiro vasco.\nTraxectoria.\nEstudou Filolox\u00eda Vasca. De 1986 a 1988 deu clases de \u00e9uscaro na escola de cine e v\u00eddeo de Andoain. Desde ent\u00f3n, traballou para \"Euskaldunon Egunkaria\"\"\" e \"Berrian\", como editor do departamento de cultura. Ademais de libros, escribiu artigos para varias revistas e xornais: \"Txortan\"; \"Ai, ama\"; \"Atte\"; \"Susa\"; \"Literatur Gazeta\"; \"Plazara\"; \"Hemen\"; \"Irudimena\"; \"Literatura\"; \"Hegats\"; \"Egin\"; \"AHTaren Aurkako Aldizkaria\"; \"Egan\"; \"Jakin\"; \"Administrazioa Euskaraz\"; \"Ostiela!\"; \"Donostia Aisia\"; e \"Buztanikara\".\nEn xullo de 2021 N\u00f3s Diario publicou, traducido por Isaac Xub\u00edn, o relato curto \"DRJ no EFP\" (\"Un ver\u00e1n en Galeusca:\" proxecto impulsado entre VilaWeb, Berria e N\u00f3s Diario e Belfastmedia)."}
{"id": "529719", "revid": "4817", "url": "https://gl.wikipedia.org/wiki?curid=529719", "title": "Soiuz 2-1v Volga", "text": "O Soiuz 2-1v Volga \u00e9 un foguete espacial ruso de nova xeraci\u00f3n derivado do m\u00edsil R-7 creado para lanzar carga \u00e1 \u00f3rbita baixa terrestre. \u00c9 unha versi\u00f3n do Soiuz 2-1v cunha etapa final Volga."}
{"id": "529721", "revid": "98629", "url": "https://gl.wikipedia.org/wiki?curid=529721", "title": "Am\u00e9d\u00e9e Louis Michel Lepeletier", "text": "Am\u00e9d\u00e9e Louis Michel Lepeletier, tam\u00e9n co\u00f1ecido como Am\u00e9d\u00e9e Louis Michel Lepeletier, conde de Saint-Fargeau e Am\u00e9d\u00e9e Louis Michel Lepeletier de San Fargeau, e \u00e1s veces grafado Am\u00e9d\u00e9e Louis Michel Le Peletier, nado en Par\u00eds o 9 de outubro de 1770, e finado en Saint-Germain-en-Laye (Yvelines) o 23 de agosto de 1845, foi un naturalista e zo\u00f3logo franc\u00e9s especializado en entomolox\u00eda (especielmente en himen\u00f3pteros), e un colaborador da \"Encyclop\u00e9die\".\nTraxectoria.\nEra fillo do bar\u00f3n de P\u00e9reuse, primeiro presidente do Parlamento de Par\u00eds (instituci\u00f3n francesa do Antigo R\u00e9xime). O seu irm\u00e1n m\u00e1is vello, Louis-Michel Lepeletier, formou parte dos Estados Xerais, e pasou das filas da nobreza \u00e1s do terceiro estado e, despois de votar a morte do rei, morreu asasinado. O seu outro irm\u00e1n, F\u00e9lix, participou na pol\u00edtica tras este suceso. Pero Am\u00e9d\u00e9e non seguiu estes exemplos e preferiu dedicarse enteiramente \u00e1 entomolox\u00eda.\nFoi o autor da \"Histoire naturelle des insectes hym\u00e9nopt\u00e8res\" que apareceu nas \"Suites \u00e0 Buffon\", cuxo derradeiro volume ser\u00eda completado por Gaspard Auguste Brull\u00e9. Este foi o primeiro estudo xeral deste tipo de insectos ten unha extensi\u00f3n de 2 500 p\u00e1xinas. Con Jean Guillaume Audinet-Serville asinou os artigos dedicados aos insectos na \"Encyclop\u00e9die\".\nLepetelier foi membro fundador da \"Soci\u00e9t\u00e9 entomologique de France\", a m\u00e1is antiga deste tipo no mundo, da que foi o seu arquiveiro en 1832 e o seu presidente o ano seguinte, sucedendo a Audinet-Serville.\nTam\u00e9n foi membro de varias sociedades cient\u00edficas, inclu\u00edndo a \"Soci\u00e9t\u00e9 linn\u00e9enne de Par\u00eds\", a Academia de Dijon, a Sociedade de Historia Natural de Par\u00eds, a Sociedade de Historia Natural de Moscova e a Sociedade de Historia Natural de Versalles.\nAlgunhas obras.\nTextos completos en li\u00f1a: "}
{"id": "529722", "revid": "4817", "url": "https://gl.wikipedia.org/wiki?curid=529722", "title": "Soiuz FG", "text": "O Soiuz FG \u00e9 un foguete espacial Ruso derivado do m\u00edsil R-7 creado para lanzar tripulaci\u00f3ns e carga \u00e1 \u00f3rbita baixa terrestre. Est\u00e1 formado por d\u00faas etapas centrais rodeadas de catro foguetes aceleradores, unha configuraci\u00f3n com\u00fan para os foguetes da familia Soiuz. Foi usado por primeira vez en 2000 e a s\u00faa funci\u00f3n \u00e9 lanzar c\u00e1psulas tripuladas Soiuz e naves de carga Progress. O foguete l\u00e1nzase desde o cosm\u00f3dromo de Baikonur. T\u00f3dalas etapas do foguete usan queroseno e ox\u00edxeno l\u00edquido. O foguete transp\u00f3rtase en horizontal ata a rampla de lanzamento, onde \u00e9 erguido previamente ao lanzamento."}
{"id": "529723", "revid": "4817", "url": "https://gl.wikipedia.org/wiki?curid=529723", "title": "Progress MS-10", "text": ""}
{"id": "529724", "revid": "85894", "url": "https://gl.wikipedia.org/wiki?curid=529724", "title": "Francisco Garc\u00eda Novo", "text": "Francisco Garc\u00eda Novo, finado en Padr\u00f3n en novembro de 1922, foi un avogado e pol\u00edtico galego.\nTraxectoria.\nFoi alcalde de Padr\u00f3n de 1920 ata o momento do seu pasamento, acontecido en Padr\u00f3n en novembro de 1922."}
{"id": "529725", "revid": "32903", "url": "https://gl.wikipedia.org/wiki?curid=529725", "title": "Juan Pazos Varela", "text": "Juan Pazos Varela, finado en Padr\u00f3n o 30 de outubro de 1964, foi un comerciante, empresario e pol\u00edtico galego.\nTraxectoria.\nIrm\u00e1n de Carlos Pazos Varela. Dono dun comercio e despois dunha f\u00e1brica de tecidos en Padr\u00f3n. Foi concelleiro conservador en Padr\u00f3n entre 1905 e 1911. Sufriu un atentado o 9 de xaneiro de 1911. Colaborou en \"El Barbero Municipal\". Na ditadura de Primo de Rivera foi nomeado alcalde de Padr\u00f3n. Finou en Padr\u00f3n o 30 de outubro de 1964.\nVida persoal.\nCasou na Escravitude con Clotilde Jim\u00e9nez L\u00f3pez en 1905, e foi pai de Rafael e Ram\u00f3n Pazos Jim\u00e9nez."}
{"id": "529726", "revid": "89787", "url": "https://gl.wikipedia.org/wiki?curid=529726", "title": "Caetano Horta", "text": "Caetano Xos\u00e9 Horta Pombo, nado na Barqui\u00f1a (Barro, Noia) o 15 de xaneiro de 2003, \u00e9 un deportista galego. Compite en remo, deporte ao que se dedica despois de que abandonase unha prometedora carreira no motocr\u00f3s.\nGa\u00f1ou unha medalla de ouro no Campionato de Europa Xuvenil de Remo de 2020, na proba de dobre scull. Participou nos Xogos Ol\u00edmpicos de Toquio 2020, na proba de dobre scull lixeiro (LM2x).\nTraxectoria.\nAos 3 anos comezou a andar en moto e aos 6 a competir en motociclismo, por influencia de seu pai Ant\u00f3n, afeccionado ao motociclismo e que competira anos antes no campionato galego de enduro. Primeiro correu en motociclismo de velocidade, pasando logo ao motocr\u00f3s. Formou parte do Motoclub Os Salt\u00f3ns de Noia e competiu no Campionato de Galicia de motocr\u00f3s e tam\u00e9n no de supercr\u00f3s, logrando bos resultados. \nEn 2011 acabou cuarto na categor\u00eda alev\u00edn tanto no campionato de motocr\u00f3s como no de supercr\u00f3s, mentres que no 2012 foi terceiro en motocr\u00f3s e subcampi\u00f3n de supercr\u00f3s. Ao ano seguinte acabou quinto no campionato de motocr\u00f3s de 65cc, e en 2014 proclamouse campi\u00f3n de 85cc. En 2017 foi subcampi\u00f3n galego de 125 cc. Ademais competiu tam\u00e9n no Campionato de Espa\u00f1a.\nParalelamente ao motocicismo, aos 9 anos empezou a practicar tam\u00e9n remo, dentro do Club do Mar Noia, onde seu t\u00edo Benito Horta era adestrador. Inicialmente entrou no remo para fortalecer o seu f\u00edsico para a moto e compaxinou durante un tempo ambos deportes, pero finalmente tivo que decidir entre un dos dous, dec\u00e1ntandose polo remo, a pesar da s\u00faa prometedora carreira sobre as d\u00faas rodas. Comezou a ga\u00f1ar competici\u00f3ns en categor\u00edas inferiores, tanto auton\u00f3micas como nacionais, e en 2017 entrou no Centro Galego de Tecnificaci\u00f3n Deportiva de Pontevedra.\nEn 2019 disputou en Toquio o Mundial j\u00fanior, logrando unha quinta praza, e ao ano seguinte en Belgrado proclamouse campi\u00f3n de Europa j\u00fanior xunto ao sevillano Pablo Moreno, na categor\u00eda dobre scull. En 2021 ga\u00f1ou o Campionato de Espa\u00f1a xuvenil skiff de longa distancia, cunha asoballante diferenza sobre os seus rivais.\nEn febreiro de 2021, o moa\u00f1\u00e9s Rodrigo Conde renunciou \u00e1 praza que ti\u00f1a ga\u00f1ada para acudir xunto a Manel Balastegui aos Xogos Ol\u00edmpicos de Toquio, na proba de dobre scull lixeiro, polo que Caetano Horta se converteu en aspirante a substitu\u00edlo. En abril disputou xunto a Balastegui en Varese o Campionato de Europa, sendo a s\u00faa primeira competici\u00f3n absoluta, acabando na s\u00e9tima praza e logrando as\u00ed o billete ol\u00edmpico. Xa en Toquio, rematou a s\u00faa quenda na cuarta posici\u00f3n de seis embarcaci\u00f3ns, f\u00f3ra dos dous primeiros postos que daban o acceso directo \u00e1s semifinais. Na repesca conseguiu o segundo posto e o pase \u00e1s semifinais. Nestas obtivo un quinto posto, quedando as\u00ed f\u00f3ra da final, \u00e1 que s\u00f3 acced\u00edan as tres primeiras embarcaci\u00f3ns de cada semifinal. "}
{"id": "529727", "revid": "88215", "url": "https://gl.wikipedia.org/wiki?curid=529727", "title": "Caetano Horta Pombo", "text": ""}
{"id": "529731", "revid": "23204", "url": "https://gl.wikipedia.org/wiki?curid=529731", "title": "Skateboard nos Xogos Ol\u00edmpicos", "text": ""}
{"id": "529733", "revid": "23204", "url": "https://gl.wikipedia.org/wiki?curid=529733", "title": "Saint-Germain-en-Laye", "text": "Saint-Germain-en-Laye \u00e9 unha comuna francesa e cidade do departamento de Yvelines, na rexi\u00f3n da Illa de Francia. \nO municipio \u00e9 na actualidade unha subprefectura, e a sede administrativa do distrito de Saint-Germain-en-Laye e a capital do cant\u00f3n de Saint-Germain-en-Laye.\nXeograf\u00eda.\nSituada a unha altitude entre os 22 e os 176 msnm, ocupa unha extensi\u00f3n de 53,09 km\u00b2.\nA 1 de xaneiro de 2018 contaba cunha poboaci\u00f3n de 44 750 habitantes, polo que a s\u00faa densidade de poboaci\u00f3n nese ano era de 843 hab./km\u00b2.\nSaint-Germain-en-Laye \u00e9 alcumado como o \"maior centro comercial ao aire libre ao oeste de Par\u00eds\", xa que conta con m\u00e1is de 800 tendas, a maior\u00eda delas situadas no centro hist\u00f3rico.\nSaint-Germain-en-Laye \u00e9 a sede de Ford France, e das filiais francesas de Bose Corporation e Cargill, entre outras. A estaci\u00f3n de tratamento de augas residuais Sena-Aval do \"Syndicat interd\u00e9partemental pour l'assainissement de l'agglom\u00e9ration parisienne\" (SIAAP), a depuradora de augas residuais maior da \u00e1rea de Par\u00eds, est\u00e1 en funcionamento desde 1940 e trata unha media de 1,5 mill\u00f3ns de m\u00b3 de auga por d\u00eda.\nA agricultura s\u00f3 xoga un papel moi pequeno na econom\u00eda do municipio.\nHistoria.\nSaint-Germain-en-Laye foi fundada en 1020 cando o rei Roberto \"o Piadoso\" (996\u20131031) fundou un convento no lugar da actual igrexa de Saint-Germain. Antes da Revoluci\u00f3n francesa en 1789 foi unha cidade real, e a residencia de numerosos monarcas franceses.\nO vello castelo de Saint-Germain-en-Laye foi constru\u00eddo en 1348 polo rei Carlos V sobre a base dun castelo m\u00e1is antigo que databa da \u00e9poca de Lu\u00eds IX, san Luis, en 1238. A Francisco I d\u00e9bese l restauraci\u00f3n seguinte, e despois os reis Henrique IV e Lu\u00eds XIII deixaron as s\u00faas pegadas na cidade.\nLu\u00eds XIV naceu al\u00ed, e converteuna na s\u00faa residencia principal de 1661 a 1681. Lu\u00eds XIV recibiu no castelo ao seu primo, o rei Xacobe II Estuardo, cando volveu do seu exilio en Gran Breta\u00f1a. O rei Xacobe viviu no castelo durante 13 anos, a a s\u00faa filla Lu\u00edsa Maria Estuardo naceu al\u00ed en 1692. Os seus restos repousan na igrexa da cidade.\nDurante a Revoluci\u00f3n francesa cambi\u00f3uselle o nome, como a moitas outras cidades cuxos nomes tei\u00f1an connotaci\u00f3ns de igrexa ou realeza. Saint-Germain-en-Laye transformouse en Montagne-du-Bon-Air.\nNo s\u00e9culo XIX, Napole\u00f3n estableceu a s\u00faa escola de oficiais de cabalar\u00eda no Castelo Vello. En 1867 Napole\u00f3n III constru\u00edu o \"Museo de Antig\u00fcidades Nacionais\", no que se expo\u00f1en obxectos procedentes desde o paleol\u00edtico at\u00e9 a \u00e9poca merovinxia.\nO 10 de setembro de 1919 asinouse no castelo o Tratado de Saint-Germain. Este tratado estableceu a paz entre os aliados da Tripla Entente e Austria, e consagrou a desaparici\u00f3n da Monarqu\u00eda Austro-H\u00fangara.\nDurante a ocupaci\u00f3n nazi, desde 1940 at\u00e9 1944, foi o Cuartel Xeral da Wehrmacht en Francia.\nCreaci\u00f3n da comuna.\nA comuna creouse o 1 de xaneiro de 2019 ao fusionarse os municipios anteriormente independentes de Saint-Germain-en-Laye e Fourqueux, que desde ent\u00f3n te\u00f1en o status de \"Communes d\u00e9l\u00e9gu\u00e9es\". A sede administrativa est\u00e1 en Saint-Germain-en-Laye."}
{"id": "529736", "revid": "88215", "url": "https://gl.wikipedia.org/wiki?curid=529736", "title": "Nicol\u00e1s Rodr\u00edguez Garc\u00eda-Paz", "text": ""}
{"id": "529739", "revid": "22795", "url": "https://gl.wikipedia.org/wiki?curid=529739", "title": "Polistinae", "text": ""}
{"id": "529740", "revid": "27155", "url": "https://gl.wikipedia.org/wiki?curid=529740", "title": "Polistes", "text": "Polistes \u00e9 un x\u00e9nero de insectos himen\u00f3pteros da suborde dos ap\u00f3critos, familia dos v\u00e9spidos e subfamilia dos polistinos, que e o tipo da subfamilia e da s\u00faa \u00fanica tribo, a dos Polistini.\nA s\u00faa especie tipo \u00e9 \"Polistes gallicus\" .\nCaracter\u00edsticas.\n\"Polistes\" \u00e9 o x\u00e9nero que conta con m\u00e1is especies da familia dos v\u00e9spidos, m\u00e1is de 300. Cando voan dist\u00ednguense doutras avespas polas s\u00faas longas patas que penduran cara a abaixo.\nSon todas depredadoras, cazando a outros insectos para alimentar \u00e1s larvas, e consomen grandes cantidades de eirugas, polo que se consideran beneficiosas. Tam\u00e9n visitan flores para obteren o n\u00e9ctar que lles subministra enerx\u00eda para o voo, e as\u00ed realizan a polinizaci\u00f3n dalgunhas plantas.\nConstr\u00faen ni\u00f1os de papel ou cart\u00f3n con celas hexagonais. Xeralmente non son agresivas, pero so poden selo cando defenden o seu ni\u00f1o. Forman colonias xeralmente compostas por femias fundadoras, ra\u00ed\u00f1as, das que pode haber m\u00e1is de unha e que adoitan seren irm\u00e1s, e de obreiras (Ver Eusocialidade). Non hai gran diferenza morfol\u00f3xica entre ambas, pero si fisiol\u00f3xicas e de comportamento. Ao final do ver\u00e1n nacen machos e femias f\u00e9rtiles, que se aparean. Despois, as fundadoras, as obreiras e os machos morren; as \u00fanicas que sobreviven son as femias fecundadas da nova xeraci\u00f3n que hibernan.&lt;br&gt;Na primavera seguinte inician unha nova colonia.\nDistribuci\u00f3n.\nAs especies deste x\u00e9nero distrib\u00faense por todo o mundo. A avespa europea \"Polistes dominula\" foi accidentalmente introducida nos Estados Unidos en 1981 e na actualidade segue invadindo novos territorios. \u00c1s veces causan unha diminuci\u00f3n das poboaci\u00f3ns de especies nativas. A chamada avespa cuco, \"Polistes sulcifer\", \u00e9 un parasitoide obrigado de \"Polistes dominula\".\n\"Polistes versicolor\" est\u00e1 moi difundida en Suram\u00e9rica. Dist\u00ednguese polas s\u00faas bandas amarelas no t\u00f3rax e o abdome. \u00c9 especialmente abundante no sueste do Brasil.\nTaxonom\u00eda.\nDescrici\u00f3n.\nA tribo foi descrita en 1836 polo naturalista e zo\u00f3logo franc\u00e9s especializado en entomolox\u00eda (especielmente en himen\u00f3pteros) Am\u00e9d\u00e9e Louis Michel Lepeletier.\nO x\u00e9nero foi descrito en 1802 polo zo\u00f3logo franc\u00e9s, especializado en artr\u00f3podos, Pierre Andr\u00e9 Latreille.\nEtimolox\u00eda.\nO nome cient\u00edfico \"Polistes\" deriva do grego antigo \u03c0\u03bf\u03bb\u03b9\u03c3\u03c4\u03ae\u03c2 \"polist\u1e17s\", \"fundador dunha cidade\", de \u03c0\u03bf\u03bb\u03af\u03b6\u03b5\u03b9\u03bd \"pol\u00edzein\", \"constru\u00edr a cidade\", de \u03c0\u03cc\u03bb\u03b9\u03c2 \"p\u00f3lis\", \"cidade\"."}
{"id": "529741", "revid": "22795", "url": "https://gl.wikipedia.org/wiki?curid=529741", "title": "Polistini", "text": ""}
{"id": "529742", "revid": "82922", "url": "https://gl.wikipedia.org/wiki?curid=529742", "title": "Asub\u00edo (instrumento musical)", "text": "Os asub\u00edos son pequenas frautas globulares que serven para asubiar. \nCaracte\u0155isticas.\nOs asub\u00edos son un dos m\u00e1is primitivos instrumentos musicais, documentados nas m\u00e1is antigas escavaci\u00f3ns arqueol\u00f3xicas. En Galiza empreg\u00e1banse tradicionalmente como xoguetes para os cativos. Fabr\u00edcanse practicando un furado e baleirando o interior de calquera material que proporcione unha cavidade globular: madeiras, \u00f3sos, bugallos, abel\u00e1s, noces,etc. Apoiando o asub\u00edo debaixo dos beizos e soprando contra a beira do burato obt\u00e9\u00f1ense diferentes sons dependendo do material empregado. Na cavidade p\u00f3dense realizar outros pequenos furados para emitir diferentes notas co que se consegue a execuci\u00f3n de melod\u00edas sinxelas. Existen tam\u00e9n alg\u00fans tipos especiais de asub\u00edos, como o toelo, realizado nun tipo de pedra calcaria propio dalgunhas partes de Galiza, "}
{"id": "529743", "revid": "25871", "url": "https://gl.wikipedia.org/wiki?curid=529743", "title": "Polistes gallicus", "text": "Polistes gallicus \u00e9 unha especie de insecto himen\u00f3ptero da suborde dos ap\u00f3critos, familia dos v\u00e9spidos, subfamilia dos polistinos e tribo dos Polistini, unha das numerosas comprendidas no x\u00e9nero \"Polistes\".\nTaxonom\u00eda.\nDescrici\u00f3n.\nA especie foi descrita en 1761 por Linneo, baixo o nome de \"Vespa gallica\". \nEtimolox\u00eda.\nPara a do x\u00e9nero, v\u00e9xase \"Polistes\".\nO ep\u00edteto espec\u00edfico, \"gallica\", alude a que esta especie \u00e9 frecuente en Francia.\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nSubespecies.\nReco\u00f1\u00e9cense as seguints subespecies:\nNotas taxon\u00f3micas.\n\"Polistes gallicus\" par\u00e9cese un pouco a \"Polistes dominula\", coa que adoita confundirse, e moitas referencias anteriores a 1985 de \"Polistes gallicus\" ref\u00edrense en realidade a esta especie\u200b. \nUn antigo sin\u00f3nimo, \"Polistes foederatus\" , foi removido da sinonimia con \"P. gallicus\" en 2017 e consid\u00e9rase outra especie v\u00e1lida. \nDistribuci\u00f3n.\n\"Polistes gallicus\" \u00e9 unha especie moi com\u00fan en Europa e o norte de \u00c1frica. Enc\u00f3ntrase en case toda Europa, exclu\u00edndo Inglaterra, Dinamarca e Escandinavia, sendo com\u00fan en Francia, Espa\u00f1a, Italia, o sur de Su\u00edza, Croacia e Corf\u00fa e no noroeste de \u00c1frica.\nBiolox\u00eda.\nEsta avespa e omn\u00edvora e alim\u00e9ntase de n\u00e9ctar e froitos maduros, de insectos, caracois e cad\u00e1veres de animais m\u00e1is grandes. Alimenta a s\u00faa cr\u00eda despois de visitar numerosas flores, recolectando n\u00e9ctar ademais de alimentalas. Debido \u00e1s s\u00faas dimensi\u00f3ns, sosp\u00e9itase que esta especie transfire o pole aos estigmas do seu corpo, principalmente os sen pelo, do que resulta que poucos ou ning\u00fan gran de pole quedan no corpo despois de alimentarse.\nVive en pequenas colonias constru\u00edndo ni\u00f1os en edificios cun material similar ao papel feito de fibras vexetais mastigadas e mesturadas con saliva. Esta mestura estrutural protexe fisicamente o ni\u00f1o dos elementos duros e da intemperie. "}
{"id": "529744", "revid": "22795", "url": "https://gl.wikipedia.org/wiki?curid=529744", "title": "Estigma (biolox\u00eda)", "text": "Nos ar\u00e1cnidos denom\u00ednase estigma a un orificio ou abertura ampla que permit a entrada e a sa\u00edda dos gases respiratorios.\nNos insectos, os estigmas \u00e9 como se chama a cada un dos moitos orificios situados a ambos os lados do abdome das larvas e os imagos, que comunican as traqueas co exterior."}
{"id": "529745", "revid": "23204", "url": "https://gl.wikipedia.org/wiki?curid=529745", "title": "Polistes versicolor", "text": "Polistes versicolor \u00e9 unha especie de insecto himen\u00f3ptero da suborde dos ap\u00f3critos, familia dos v\u00e9spidos, subfamilia dos polistinos e tribo dos Polistini, unha das numerosas comprendidas no x\u00e9nero \"Polistes\".\nTaxonom\u00eda.\nDescrici\u00f3n.\nA especie foi descita en 1791 polo naturalista e entom\u00f3logo franc\u00e9s Guillaume-Antoine Olivier, co nome de \"Vespa versicolor\". \nEtimolox\u00eda.\nPara a do x\u00e9nero, v\u00e9xase \"Polistes\".\nO ep\u00edteto espec\u00edfico, \"versicolor\", Olivier tomouno do adxectivo do lat\u00edn cl\u00e1sico \"vesicolor, -\u014dris\", \"de varias cores\", en alusi\u00f3n \u00e1 coloraci\u00f3n deste animal.\nSin\u00f3nimos.\nAdemais e polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nSubespecies.\nDentro desta especie reco\u00f1\u00e9cense as tres subespecies seguintes:\nDistribuci\u00f3n.\n\"Polistes versicolor\" \u00e9 a especie de avespa suramericana m\u00e1is amplamente distribu\u00edda, sendo particularmente com\u00fan nos estados brasileiros do sueste.\nBiolox\u00eda.\n\"Polistes versicolor\" \u00e9 unha avespa eusocial. O seu ni\u00f1o, feito de fibras vexetais mastigadas, \u00e9 normalmente dun \u00fanico favo descuberto unido ao substrato por un s\u00f3 pec\u00edolo. Esta avespa at\u00f3pase frecuentemente en zonas urbanas. Os novos ni\u00f1os e colonias adoitan seren fundados por unha asociaci\u00f3n de femias, \u00e1s veces en edificios humanos. O ciclo da colonia de \"P. versicolor\" oscila entre os 3 e os 10 meses, a\u00ednda que non parece haber ningunha relaci\u00f3n entre o desenvolvemento da colonia e a estaci\u00f3n do ano. A\u00ednda que estas avespas te\u00f1en claros ciclos anuais de colonia, moitas ra\u00ed\u00f1as novas te\u00f1en a oportunidade de hibernar. As xerarqu\u00edas de dominio dentro destas agregaci\u00f3ns caracter\u00edzanse pola agresi\u00f3n f\u00edsica das femias dominantes cara \u00e1s femias asociadas, que tenden a ser irm\u00e1s. Os movementos tam\u00e9n se usan a mi\u00fado como forma de comunicaci\u00f3n dentro da colonia. \"P. versicolor\" \u00e9 xeralmente depredadora, e captura unha ampla gama de insectos, a\u00ednda que a mi\u00fado tam\u00e9n se alimenta de pole e n\u00e9ctar. Polo tanto, \"P. versicolor\" pode ser \u00fatil como polinizadora ou como controladora efectiva de pragas. "}
{"id": "529746", "revid": "98629", "url": "https://gl.wikipedia.org/wiki?curid=529746", "title": "Gerardo Casta\u00f1o Balado", "text": "Gerardo Casta\u00f1o Balado, co\u00f1ecido como Casta\u00f1o, nado en Padr\u00f3n e finado no mesmo concello en outubro de 1980, foi un debuxante e caricaturista galego.\nTraxectoria.\nFillo de Gerardo Casta\u00f1o Vilanova, secretario do Xulgado de Padr\u00f3n, e Josefa Balado Alonso. Foi oficial segundo do concello de Padr\u00f3n at\u00e9 1923. Amigo da infancia de Manuel Antonio, que foi quen o animou a publicar os seus traballos. Deu a co\u00f1ecer os seus debuxos humor\u00edsticos en \"Faro de Vigo\" e \"Vida Gallega\" entre 1927 e 1931, e a partir dese ano deixou de publicar. \u00c9 cualificado como debuxante humorista naif. No franquismo escribiu poes\u00eda, como o relato en verso \"Fun a Leiro c'unha moza\"."}
{"id": "529747", "revid": "4817", "url": "https://gl.wikipedia.org/wiki?curid=529747", "title": "Soiuz FG Fregat", "text": "O Soiuz FG Fregat \u00e9 un foguete espacial consistente nun Soiuz FG cunha etapa final Fregat. A diferenza do Soiuz FG, \u00fasase para lanzar cargas non tripuladas. Est\u00e1 formado por tres etapas centrais rodeadas de catro foguetes aceleradores, unha configuraci\u00f3n com\u00fan para os foguetes da familia Soiuz. Foi usado por primeira vez en 2003 e l\u00e1nzase desde o cosm\u00f3dromo de Baikonur. T\u00f3dalas etapas do foguete usan queroseno e ox\u00edxeno l\u00edquido excepto a etapa Fregat, que usa tetr\u00f3xido de nitr\u00f3xeno e UDMH. O foguete transp\u00f3rtase en horizontal ata a rampla de lanzamento, onde \u00e9 erguido previamente ao lanzamento."}
{"id": "529748", "revid": "4817", "url": "https://gl.wikipedia.org/wiki?curid=529748", "title": "Soiuz ST-A", "text": ""}
{"id": "529749", "revid": "4817", "url": "https://gl.wikipedia.org/wiki?curid=529749", "title": "Soiuz-ST A", "text": ""}
{"id": "529750", "revid": "4817", "url": "https://gl.wikipedia.org/wiki?curid=529750", "title": "Soiuz ST-B", "text": ""}
{"id": "529751", "revid": "4817", "url": "https://gl.wikipedia.org/wiki?curid=529751", "title": "Soiuz-ST B", "text": ""}
{"id": "529758", "revid": "23204", "url": "https://gl.wikipedia.org/wiki?curid=529758", "title": "Equipo Ol\u00edmpico de Refuxiados nos Xogos Ol\u00edmpicos", "text": "O Equipo Ol\u00edmpico de Refuxiados participa nos Xogos Ol\u00edmpicos como participantes ol\u00edmpicos independentes. \nToquio 2020.\nO c\u00f3digo COI foi ROT en 2016 mais foi cambiado a EOR para Xogos Ol\u00edmpicos de 2020 en Toquio."}
{"id": "529760", "revid": "82922", "url": "https://gl.wikipedia.org/wiki?curid=529760", "title": "Birimbao", "text": ""}
{"id": "529762", "revid": "17467", "url": "https://gl.wikipedia.org/wiki?curid=529762", "title": "Birimbao (grupo)", "text": ""}
{"id": "529763", "revid": "82922", "url": "https://gl.wikipedia.org/wiki?curid=529763", "title": "Berimbau", "text": ""}
{"id": "529766", "revid": "98629", "url": "https://gl.wikipedia.org/wiki?curid=529766", "title": "Luis Pi\u00f1eiro Leger\u00e9n", "text": "Luis Pi\u00f1eiro Leger\u00e9n, finado en Padr\u00f3n en xaneiro de 1930, foi un avogado e pol\u00edtico galego.\nTraxectoria.\nProcurador dos tribunais. Foi nomeado alcalde de Padr\u00f3n en xu\u00f1o de 1909. Permaneceu no cargo at\u00e9 1920."}
{"id": "529767", "revid": "5863", "url": "https://gl.wikipedia.org/wiki?curid=529767", "title": "Nav\u00edo", "text": ""}
{"id": "529768", "revid": "785", "url": "https://gl.wikipedia.org/wiki?curid=529768", "title": "Cronista do reino de Galiza", "text": ""}
{"id": "529769", "revid": "785", "url": "https://gl.wikipedia.org/wiki?curid=529769", "title": "Cronista do reino de Galicia", "text": ""}
{"id": "529770", "revid": "785", "url": "https://gl.wikipedia.org/wiki?curid=529770", "title": "Cronista do Reino de Galicia", "text": ""}
{"id": "529771", "revid": "785", "url": "https://gl.wikipedia.org/wiki?curid=529771", "title": "Cronista do Reino de Galiza", "text": ""}
{"id": "529775", "revid": "23204", "url": "https://gl.wikipedia.org/wiki?curid=529775", "title": "Escravitude en \u00c1frica", "text": "A escravitude estivo historicamente estendida en \u00c1frica. Os sistemas de servidume e escravitude eran com\u00fans en partes de \u00c1frica na antig\u00fcidade, como o eran en gran parte do resto do mundo antigo. Cando comezou o comercio de escravos transahariano, o comercio de escravos no Oc\u00e9ano \u00cdndico e o comercio de escravos no Atl\u00e1ntico (que se iniciou no s\u00e9culo XVI), moitos dos sistemas de escravos africanos preexistentes comezaron a fornecer cativos para mercados de escravos f\u00f3ra de \u00c1frica. A escravitude na \u00c1frica contempor\u00e1nea a\u00ednda se practica a pesar de ser ilegal.\nNa literatura pertinente a escravitude africana clasif\u00edcase en escravitude ind\u00edxena e escravitude de exportaci\u00f3n, dependendo de se se enviaban ou non escravos m\u00e1is al\u00f3 do continente. A escravitude na \u00c1frica hist\u00f3rica practicouse en moitas formas diferentes: a escravitude da d\u00e9beda, a escravitude dos cativos da guerra, a escravitude militar, a prostituci\u00f3n e a escravitude criminal practic\u00e1ronse en varias partes de \u00c1frica. A escravitude con fins dom\u00e9sticos e xudiciais estendeuse por toda \u00c1frica. Tam\u00e9n se produciu escravitude nas plantaci\u00f3ns, principalmente na costa oriental de \u00c1frica e en partes da \u00c1frica occidental. A importancia da escravitude das plantaci\u00f3ns dom\u00e9sticas aumentou durante o s\u00e9culo XIX, debido \u00e1 abolici\u00f3n do comercio de escravos do Atl\u00e1ntico. Moitos estados africanos dependentes do comercio internacional de escravos reorientaron as s\u00faas econom\u00edas cara a un comercio lex\u00edtimo traballado polo traballo de escravos.\nFormas de escravitude.\nExistiron m\u00faltiples formas de escravitude e servidume en toda \u00c1frica ao longo da historia e est\u00e1n conformadas polas pr\u00e1cticas ind\u00edxenas de escravitude, as\u00ed como pola instituci\u00f3n romana de escravitude e posterior escravitude no cristianismo, no islam e, finalmente, o comercio atl\u00e1ntico de escravos. Slavery was a part of the economic structure of African societies for many centuries, although the extent varied. A escravitude formou parte da estrutura econ\u00f3mica dalgunhas sociedades durante moitos s\u00e9culos, a\u00ednda que a extensi\u00f3n variou.\nIbn Battuta, que visitou o reino de Mal\u00ed a mediados do s\u00e9culo XIV, relata que os habitantes locais compet\u00edan entre eles polo n\u00famero de escravos e servos que ti\u00f1an, e entreg\u00e1ronlle un rapaz escravo como \"agasallo de hospitalidade\". Na \u00c1frica subsahariana, as relaci\u00f3ns de escravitude eran a mi\u00fado complexas, con dereitos e liberdades dadas \u00e1s persoas sometidas a escravitude e restrici\u00f3ns \u00e1 venda e ao comercio por parte dos seus donos. Moitas comunidades ti\u00f1an xerarqu\u00edas entre diferentes tipos de escravos: por exemplo, diferenciando entre aqueles que naceron na escravitude e os que foran capturados na guerra.\nA escravitude nas culturas africanas en xeral parec\u00edase m\u00e1is \u00e1 servidume laboral, a\u00ednda que en certas partes da \u00c1frica subsahariana os escravos se empregaban para o sacrificio humano en rituais anuais, como os practicados polos habitantes do reino de Dahomey. Os escravos non eran propiedade persoal doutros homes, nin eran escravos de por vida.\nAs formas de escravitude en \u00c1frica estaban intimamente relacionadas coas estruturas de parentesco. En moitas comunidades africanas, onde a terra non se pod\u00eda posu\u00edr, a escravitude humana empreg\u00e1base como un medio para aumentar a influencia dunha persoa e expandir as s\u00faas conexi\u00f3ns. Isto fixo dos escravos unha parte permanente do apelido do propietario e os fillos dos escravos pod\u00edan quedar intimamente relacionados cos maiores lazos familiares m\u00e1is grandes. Os fillos de escravos nados en familias poder\u00edan integrarse no grupo de parentesco do amo e acadar posici\u00f3ns destacadas dentro da sociedade, mesmo ata o nivel do amo nalg\u00fans casos. Non obstante, o estigma a mi\u00fado mant\u00edvose e poder\u00eda haber estritas separaci\u00f3ns entre os membros escravos dun grupo de parentesco e os relacionados co dono.\nEscravitude en propiedade.\nA escravitude en propiedade \u00e9 unha relaci\u00f3n de servidume espec\u00edfica onde o escravo \u00e9 tratado como propiedade do dono. Como tal, o dono \u00e9 libre de vender, negociar ou tratar o escravo como far\u00eda con outros bens, e os fillos dos escravos a mi\u00fado mant\u00e9\u00f1ense como propiedade do dono. Hai evidencias dunha longa historia de escravitude no val do r\u00edo Nilo e no norte de \u00c1frica, mais a evidencia \u00e9 incompleta sobre a extensi\u00f3n e as pr\u00e1cticas da escravitude en gran parte do resto do continente antes dos documentos escritos por comerciantes \u00e1rabes ou europeos, mais p\u00e9nsase que era com\u00fan e amplamente abusiva.\nServizo dom\u00e9stico.\nMoitas relaci\u00f3ns de escravos en \u00c1frica xiraban arredor da escravitude dom\u00e9stica, onde os escravos traballaban principalmente na casa do propietario, mais conservaban algunhas liberdades. Os escravos dom\u00e9sticos poder\u00edan considerarse como parte da casa do amo e non se poder\u00edan vender a outros sen unha causa extrema. Os escravos poder\u00edan posu\u00edr os beneficios do seu traballo, tanto na terra coma nos produtos, e poder\u00edan casar e transmitirlles a terra aos seus fillos en moitos casos.\nPrenda.\nA prenda ou escravitude por d\u00e9bedas implicaba o uso de persoas como garant\u00eda para asegurar o pagamento da d\u00e9beda. O traballo escravo era realizado polo debedor ou un familiar do debedor, normalmente un fillo. A prenda era unha forma com\u00fan de garant\u00eda na \u00c1frica occidental. Supu\u00f1a o traslado dunha persoa, ou dun membro da familia desta persoa, para dar servizo a outra persoa que lle proporcionase cr\u00e9dito. A prenda est\u00e1 relacionada, a\u00ednda que dun xeito diferente, coa escravitude na maior\u00eda dos conceptualismos, de xeito que o acordo poder\u00eda inclu\u00edr limitaci\u00f3ns, condici\u00f3ns espec\u00edficas de servizo que se prestar\u00edan e que os lazos de parentesco protexer\u00edan a persoa da venda como escravo. A prenda era unha pr\u00e1ctica com\u00fan en toda a \u00c1frica occidental antes do contacto cos europeos, inclu\u00edndo entre os akan, ewe, gamei, yoruba e edo. En formas modificadas, tam\u00e9n exist\u00eda entre os efika, ibo, ijaw e fon.\nEscravitude militar.\nA escravitude militar consist\u00eda na adquisici\u00f3n e formaci\u00f3n de unidades militares recrutadas que preservar\u00edan a identidade dos soldados escravos, mesmo despois do seu servizo. Os grupos de soldados escravos ser\u00edan administrados por un patr\u00f3n, que poder\u00eda ser o xefe dun goberno ou un se\u00f1or da guerra independente e que enviar\u00eda as s\u00faas tropas en busca de cartos e dos seus propios intereses pol\u00edticos.\nIsto foi m\u00e1is significativo no val do Nilo (principalmente no Sud\u00e1n e Uganda), con unidades militares escravas organizadas por varias autoridades isl\u00e1micas, con se\u00f1ores da guerra da \u00c1frica occidental. As unidades militares no Sud\u00e1n form\u00e1ronse na d\u00e9cada de 1800 mediante incursi\u00f3ns militares a grande escala na zona que agora ocupan o Sud\u00e1n e o Sud\u00e1n do Sur.\nEscravos para o sacrificio.\nA\u00ednda que as evidencias arqueol\u00f3xicas non est\u00e1n claras sobre o tema antes do contacto europeo, para as sociedades que practicaban o sacrificio humano, as v\u00edtimas eran a mi\u00fado escravas.\nTr\u00e1fico local de escravos.\nNaci\u00f3ns como os ashanti da actual Ghana e os yoruba da actual Nixeria participaron no tr\u00e1fico de escravos. Grupos como o imbangala de Angola e os nyamwezis de Tanzania serv\u00edan como intermediarios ou bandas itinerantes, facendo a guerra contra os estados africanos para capturar xente para a s\u00faa exportaci\u00f3n como escravos. Os historiadores John Thornton e Linda Heywood proporcionaron unha estimaci\u00f3n de arredor do 90\u00a0% dos africanos capturados e vendidos a europeos enviados ao comercio de escravos do Atl\u00e1ntico. Henry Louis Gates, profesor de estudos africanos e afroamericanos de Harvard, afirmou que \"sen complexas alianzas comerciais entre as elites africanas e os comerciantes e axentes comerciais europeos, o comercio de escravos no Novo Mundo ser\u00eda imposible, polo menos na escala en que ocorreu\".\nTransformaci\u00f3ns da escravitude en \u00c1frica.\nAs relaci\u00f3ns de escravitude en \u00c1frica transform\u00e1ronse a trav\u00e9s de tres procesos a grande escala: o comercio \u00e1rabe de escravos, o comercio de escravos do Atl\u00e1ntico e as pol\u00edticas e movementos de emancipaci\u00f3n dos escravos nos s\u00e9culos XIX e XX. Cada un destes procesos alterou significativamente as formas, o nivel e a econom\u00eda da escravitude en \u00c1frica.\nAs pr\u00e1cticas de escravitude en \u00c1frica empreg\u00e1ronse durante diferentes per\u00edodos para xustificar certas formas de compromiso europeo cos pobos de \u00c1frica. Escritores europeos do s\u00e9culo XVIII afirmaron que a escravitude en \u00c1frica era o suficientemente brutal como para xustificar o comercio de escravos do Atl\u00e1ntico. Os escritores posteriores empregaron argumentos similares para xustificar a intervenci\u00f3n e a eventual colonizaci\u00f3n por parte das potencias europeas para acabar coa escravitude en \u00c1frica.\nOs africanos co\u00f1ec\u00edan a dura escravitude que agardaba aos escravos no Novo Mundo. Moitas elites africanas visitaron Europa en barcos de escravos seguindo os ventos dominantes polo Novo Mundo. Un exemplo disto ocorreu cando Manuel Antonio, o embaixador congol\u00e9s na Santa S\u00e9, foi a Europa en 1604, det\u00e9ndose primeiro en Ba\u00eda, Brasil, onde conseguiu liberar un paisano que fora escravizado. Os monarcas africanos tam\u00e9n enviaron os seus fillos por estas mesmas rutas de escravos para seren educados en Europa, e miles de antigos escravos finalmente traslad\u00e1ronse a Liberia e Serra Leoa.\nComercio transsahariano e do oc\u00e9ano \u00cdndico.\nA trata \u00e1rabe de escravos estableceuse nos s\u00e9culos VIII e IX e implicou un pequeno movemento de poboaci\u00f3n en gran parte da rexi\u00f3n oriental dos Grandes Lagos e do Sahel. A lei isl\u00e1mica permite a escravitude, mais prohibe a escravitude que implique outros musulm\u00e1ns; como consecuencia, o principal obxectivo da escravitude eran os habitantes das zonas fronteirizas do islam en \u00c1frica. A trata de escravos a trav\u00e9s do S\u00e1hara e do oc\u00e9ano \u00cdndico tam\u00e9n ten unha longa historia que comeza co control das rutas mar\u00edtimas por parte dos comerciantes afro\u00e1rabes no s\u00e9culo IX. Est\u00edmase que uns poucos miles de escravos foron levados cada ano das beiras do mar Vermello e do oc\u00e9ano \u00cdndico. Foron vendidos en todo o Oriente Medio. Este comercio acelerouse con buques m\u00e1is grandes debido a unha maior demanda de man de obra nas plantaci\u00f3ns da rexi\u00f3n. Co paso do tempo, decenas de miles foron escravizados cada ano. En Zanguebar, os escravistas afro\u00e1rabes capturaron bant\u00fas do interior e vend\u00e9ronos na costa. Al\u00ed, os escravos foron asimil\u00e1ndose gradualmente nas zonas rurais, particularmente nas illas de Unguja e Pemba.\nIsto cambiou a relaci\u00f3n dos escravos, creando novas formas de emprego para os escravos (como eunucos para protexer har\u00e9ns e en unidades militares) e creando condici\u00f3ns para a liberdade, \u00e9 dicir, a conversi\u00f3n, a\u00ednda que s\u00f3 liberar\u00eda os fillos dun escravo. A\u00ednda que o nivel de comercio se mantivo baixo, o n\u00famero total de escravos comerciados creceu en gran n\u00famero ao longo dos s\u00e9culos. Debido \u00e1 s\u00faa natureza pequena e gradual, o impacto sobre as pr\u00e1cticas da escravitude nas comunidades que non se converteron ao islam foi relativamente pequeno. Non obstante, na d\u00e9cada de 1800 o comercio de escravos de \u00c1frica aos pa\u00edses isl\u00e1micos aumentou significativamente. Cando o comercio europeo de escravos rematou arredor da d\u00e9cada de 1850, o comercio de escravos cara ao leste medrou significativamente ata que a colonizaci\u00f3n europea de \u00c1frica rematou arredor de 1900.\nEn 1814 o explorador su\u00edzo Johann Burckhardt escribiu sobre as s\u00faas viaxes a Exipto e Nubia, onde viu a pr\u00e1ctica do tr\u00e1fico de escravos: \"Era frecuentemente testemu\u00f1a de escenas da m\u00e1is fragrante indecencia, en que os comerciantes, que son os actores principais, pasaban o seu tempo rindo. Poder\u00edase aventurar a afirmar que moi poucas mulleres escravas que pasaron do seu d\u00e9cimo ano chegan a Exipto ou Arabia en estado de virxindade\".\nDavid Livingstone escribiu sobre o tr\u00e1fico de escravos: \u00abCambiar os seus males \u00e9 unha simple imposibilidade [...] Vimos unha escrava disparada ou acoitelada no corpo e estendida no cami\u00f1o. [Os espectadores] Dixeron que o fixo un \u00e1rabe que pasara pola ma\u00f1\u00e1 cedo por rabia por perder o prezo que dera por ela, porque xa non era quen de cami\u00f1ar. Pasamos perante unha muller atada polo pescozo a unha \u00e1rbore e morta [...] Atop\u00e1monos cun home morto de fame [...] a enfermidade m\u00e1is rara que vin neste pa\u00eds parece ser a insensibilidade e ataca os homes libres que foron capturados e convertidos en escravos\". Livingstone estimou que 80\u00a0000 africanos morr\u00edan cada ano antes de chegar ao mercado de escravos de Zanz\u00edbar. Zanz\u00edbar fora o principal porto de comercio de escravos do leste de \u00c1frica e baixo os \u00e1rabes de Om\u00e1n no s\u00e9culo XIX pasaban pola cidade uns 50\u00a0000 escravos cada ano.\nTr\u00e1fico de escravos atl\u00e1nticos.\nO comercio de escravos atl\u00e1ntico ou transatl\u00e1ntico realizouse a trav\u00e9s do oc\u00e9ano Atl\u00e1ntico desde os s\u00e9culos XV ata o XIX. O comercio de escravos do Atl\u00e1ntico foi significativo ao transformar os africanos dunha pequena porcentaxe da poboaci\u00f3n mundial de escravos en 1600 \u00e1 abafadora maior\u00eda en 1800. O tr\u00e1fico de escravos pasou de ser un aspecto marxinal das econom\u00edas ao sector m\u00e1is importante nun per\u00edodo de tempo relativamente breve. Ademais, as plantaci\u00f3ns agr\u00edcolas aumentaron significativamente e convert\u00e9ronse nun aspecto clave en moitas sociedades. Finalmente, transformou a distribuci\u00f3n tradicional das pr\u00e1cticas de escravitude.\nOs primeiros europeos en chegar \u00e1 costa de Guinea foron os portugueses; o primeiro europeo en mercar escravos africanos na rexi\u00f3n de Guinea foi Ant\u00e3o Gon\u00e7alves, un explorador portugu\u00e9s en 1441. Orixinalmente interesados no comercio principalmente de ouro e especias, estableceron colonias nas illas deshabitadas de San Tom\u00e9 e Pr\u00edncipe. No s\u00e9culo XVI os portugueses descubriron que estas illas volc\u00e1nicas eran ideais para cultivar azucre. O cultivo de azucre \u00e9 unha empresa que necesita moita man de obra e os portugueses eran dif\u00edciles de atraer debido \u00e1 calor, \u00e1 falta de infraestrutura e \u00e1 vida dura. Para o cultivo trouxeron ent\u00f3n un gran n\u00famero de escravos africanos. O castelo de S\u00e3o Jorge da Mina na cidade de Elmina, na costa do Ouro, foi constru\u00eddo orixinalmente por man de obra africana para os portugueses en 1482 para controlar o comercio de ouro e converteuse nun importante dep\u00f3sito de escravos que \u00edan ser transportados ao Novo Mundo.\nOs espa\u00f1ois foron os primeiros europeos en usar escravos africanos no Novo Mundo nas illas de Cuba e Hispaniola, onde a alarmante taxa de mortalidade na poboaci\u00f3n nativa estimulara as primeiras leis reais para protexer a poboaci\u00f3n nativa (leis de Burgos, 1512-1513). Os primeiros escravos africanos chegaron a Hispaniola en 1501 pouco despois da bula menor de 1493 do papa Alexandre VI, que deu a case todo o territorio do Novo Mundo aos reis de Castela e Arag\u00f3n.\nO tr\u00e1fico atl\u00e1ntico de escravos alcanzou o seu punto \u00e1lxido a finais do s\u00e9culo XVIII, cando se capturou o maior n\u00famero de escravos nas expedici\u00f3ns a \u00c1frica occidental. A maior demanda de escravos debido \u00e1 expansi\u00f3n das potencias coloniais europeas no Novo Mundo fixo que o tr\u00e1fico de escravos fose moito m\u00e1is lucrativo para as potencias de \u00c1frica Occidental, o que levou \u00e1 creaci\u00f3n dunha serie de imperios africanos que prosperaron co tr\u00e1fico de escravos. Estes foron o Imperio de Oyo (yoruba), o reino Kong, o imanato de Fouta Djallon, o imanato de Futa Toro, o reino Khasso, o reino Gabu, a Confederaci\u00f3n Fante, o imperio Ashanti e o reino de Dahomey. Estes reinos depend\u00edan dunha cultura militarista de guerra constante para xerar un gran n\u00famero de cativos humanos necesarios para o comercio cos europeos.\nUn mordaz recordatorio desta atroz pr\u00e1ctica est\u00e1 documentado nos debates sobre o comercio de escravos de Inglaterra de principios do s\u00e9culo XIX: \"Todos os vellos escritores [...] coinciden en afirmar non s\u00f3 que as guerras se libran co \u00fanico prop\u00f3sito de facer escravos, sen\u00f3n que son alentadas polos europeos con este prop\u00f3sito\". A abolici\u00f3n gradual da escravitude nos imperios coloniais europeos durante o s\u00e9culo XIX provocou o colapso e o declive destes imperios africanos. Cando as potencias europeas comezaron a deter o tr\u00e1fico de escravos no Atl\u00e1ntico, provocouse un novo cambio en que os grandes propietarios de escravos de \u00c1frica comezaron a explotar escravos nas plantaci\u00f3ns e outros produtos agr\u00edcolas.\nAbolici\u00f3n.\nA gran transformaci\u00f3n definitiva das relaci\u00f3ns de escravos chegou con esforzos de emancipaci\u00f3n incoherentes que comezaron a mediados do s\u00e9culo XIX. Cando as autoridades europeas comezaron a controlar grandes partes da \u00c1frica interior a partir da d\u00e9cada de 1870, as pol\u00edticas coloniais confund\u00edanse a mi\u00fado no tema. Por exemplo, mesmo cando a escravitude era considerada ilegal, as autoridades coloniais devolv\u00edan aos seus donos escravos fuxidos. A escravitude persistiu nalg\u00fans pa\u00edses baixo o dominio colonial e nalg\u00fans casos non foi ata a independencia cando as pr\u00e1cticas an\u00e1logas \u00e1 escravitude se transformaron significativamente. As loitas anticoloniais en \u00c1frica a mi\u00fado levaron escravos e antigos escravos xunto con propietarios e antigos propietarios a loitar pola independencia; non obstante, esta cooperaci\u00f3n durou pouco e form\u00e1ronse partidos pol\u00edticos independentistas baseados en estratificaci\u00f3ns de escravos e amos. Nalgunhas partes de \u00c1frica, a escravitude e pr\u00e1cticas similares continuaron e a s\u00faa eliminaci\u00f3n demostrou ser un problema dif\u00edcil para gobernos e sociedade civil.\nOs esforzos dos europeos contra a escravitude e o tr\u00e1fico de escravos comezaron a finais do s\u00e9culo XVIII e tiveron un grande impacto na escravitude en \u00c1frica. Portugal foi o primeiro pa\u00eds do continente en abolir a escravitude no Portugal metropolitano e na India portuguesa, cunha lei emitida o 12 de febreiro de 1761, mais isto non afectou \u00e1s s\u00faas colonias no Brasil e \u00c1frica. Francia aboliu a escravitude en 1794. Non obstante, Napole\u00f3n I restableceu a escravitude en 1802 e non foi abolida definitivamente ata 1848. Dinamarca-Noruega en 1803 converteuse no primeiro pa\u00eds de Europa en aplicar a prohibici\u00f3n do tr\u00e1fico de escravos. A escravitude non foi proscrita ata 1848. Gran Breta\u00f1a seguiuna en 1807 coa aprobaci\u00f3n da lei de comercio de escravos polo Parlamento. Esta lei impuxo multas, que aumentaron co n\u00famero de escravos transportados, aos capit\u00e1ns de barcos de escravos. Gran Breta\u00f1a seguiu isto coa lei de abolici\u00f3n da escravitude de 1833, que liberou todos os escravos do Imperio Brit\u00e1nico. A presi\u00f3n brit\u00e1nica noutros pa\u00edses levou a un acordo para acabar co tr\u00e1fico de escravos de \u00c1frica. Por exemplo, a lei de comercio de escravos de 1820 dos Estados Unidos consideraba o tr\u00e1fico de escravos como pirater\u00eda, que era punible coa morte. Ademais, o Imperio Otom\u00e1n aboliu o comercio de escravos africano en 1847 pola presi\u00f3n brit\u00e1nica.\nEn 1850, ano en que o \u00faltimo participante importante no comercio de escravos do Atl\u00e1ntico, o Brasil, aprobou a lei Eus\u00e9bio de Queir\u00f3s que prohib\u00eda o comercio de escravos, este comercio diminu\u00edu significativamente e, en xeral, s\u00f3 se mantivo o comercio ilegal. O Brasil continuou a pr\u00e1ctica da escravitude e foi a maior fonte de comercio ilegal ata aproximadamente 1870 e a abolici\u00f3n da escravitude f\u00edxose permanente en 1888 cando a princesa Isabel do Brasil e o ministro Rodrigo Silva prohibiron a pr\u00e1ctica. Os brit\u00e1nicos adoptaron un enfoque activo para deter o comercio ilegal de escravos atl\u00e1nticos durante este per\u00edodo. Ao escuadr\u00f3n da \u00c1frica occidental atrib\u00faeselle a captura de 1600 barcos escravos entre 1808 e 1860 e a liberaci\u00f3n de 150\u00a0000 africanos a bordo destes buques. Tam\u00e9n se tomaron medidas contra l\u00edderes africanos que se negaron a aceptar os tratados brit\u00e1nicos para prohibir o comercio, por exemplo, contra a usurpaci\u00f3n do rei de Lagos, deposto en 1851. Os tratados antiesclavista foron asinados por m\u00e1is de 50 gobernantes africanos.\nA\u00ednda que a escravitude en \u00c1frica fora de car\u00e1cter limitado, mesmo durante o auxe do comercio de escravos \u00e1rabe e atl\u00e1ntico, isto cambiou na \u00faltima metade do s\u00e9culo XIX. Patrick Manning explica que \"se hai alg\u00fan momento en que se poida falar de sociedades africanas organizadas arredor da produci\u00f3n de escravos, [1850-1900] foi ese\".\nO continuo movemento antiescravista en Europa converteuse nunha excusa e un \"casus belli\" para a conquista e a colonizaci\u00f3n europea de gran parte do continente africano. Foi o tema central da conferencia antiescravista de Bruxelas de 1889 a 1890. A finais do s\u00e9culo XIX, a repartici\u00f3n de \u00c1frica rematou rapidamente co continente dividido entre as potencias imperialistas europeas, e un primeiro pero secundario foco de calquera r\u00e9xime colonial foi a supresi\u00f3n da escravitude e o tr\u00e1fico de escravos. En resposta a esta presi\u00f3n, Etiop\u00eda aboliu oficialmente a escravitude en 1932, o sultanato de Sokoto aboliu a escravitude en 1900 e o resto da rexi\u00f3n do Sahel en 1911. A finais da era colonial, houbo un \u00e9xito abafador neste obxectivo. a escravitude segu\u00eda a ser moi activa en \u00c1frica porque gradualmente pasou a unha econom\u00eda remunerada. \u00c1s veces houbo naci\u00f3ns independentes que intentaron occidentalizar ou impresionar a Europa cultivando unha imaxe de suprimir a escravitude, a\u00ednda que, no caso de Exipto, contrataron soldados europeos para a expedici\u00f3n do Nilo de Samuel White Baker. A escravitude non se erradicou en \u00c1frica e aparece normalmente en estados africanos, como Chad, Etiop\u00eda, Mal\u00ed, N\u00edxer e o Sud\u00e1n, en lugares onde a lei e a orde colapsaron.\nA\u00ednda que actualmente \u00e9 ilegal en todos os pa\u00edses, a escravitude pract\u00edcase en segredo en moitas partes do mundo. Est\u00edmase que hai 30 mill\u00f3ns de v\u00edtimas de escravitude en todo o mundo. En Mauritania at\u00e9 600\u00a0000 homes, mulleres e nenos, o 20\u00a0% da poboaci\u00f3n, son escravos, moitos deles empregados en traballos de servidume. A escravitude en Mauritania foi finalmente criminalizada en agosto de 2007. Durante a Segunda Guerra Civil do Sud\u00e1n, estim\u00e1ronse que entre 14\u00a0000 e 200\u00a0000 persoas foron secuestradas e escravizadas. En N\u00edxer, onde a pr\u00e1ctica da escravitude foi prohibida en 2003, un estudo descubriu que case o 8\u00a0% da poboaci\u00f3n contin\u00faa a ser escrava.\nEfectos.\nDemogr\u00e1fico.\nA escravitude e o tr\u00e1fico de escravos tiveron un impacto significativo no tama\u00f1o da poboaci\u00f3n e na distribuci\u00f3n de x\u00e9nero en gran parte de \u00c1frica. O impacto exacto destes cambios demogr\u00e1ficos foi un importante tema de debate. O tr\u00e1fico de escravos atl\u00e1nticos atra\u00eda 70\u00a0000 persoas ao ano, principalmente da costa oeste de \u00c1frica, no seu momento \u00e1lxido a mediados do s\u00e9culo XVII. A trata de escravos \u00e1rabes implicaba a captura de pobos do interior do continente, que posteriormente eran enviados ao exterior a trav\u00e9s de portos no mar Vermello e noutros lugares. O 1600 alcanzou un m\u00e1ximo de 10\u00a0000 persoas ao ano. Segundo Patrick Manning, a poboaci\u00f3n diminu\u00edu en gran parte do \u00c1frica subsahariana como consecuencia deste tr\u00e1fico de escravos. Este descenso de poboaci\u00f3n en toda \u00c1frica Occidental entre 1650 e 1850 agravouse pola preferencia dos comerciantes polos escravos masculinos. Na \u00c1frica oriental, o tr\u00e1fico de escravos foi multidireccional e cambiou co paso do tempo. Para satisfacer a demanda de traballo de baixa categor\u00eda, os escravos zanj capturados no interior do sur vend\u00e9ronse a trav\u00e9s de portos da costa norte, en gran n\u00famero acumulado ao longo dos s\u00e9culos, clientes do val do Nilo, o Corno de \u00c1frica, a pen\u00ednsula Ar\u00e1biga, o golfo P\u00e9rsico, o Extremo Oriente e as illas do Oc\u00e9ano \u00cdndico.\nExtensi\u00f3n da escravitude.\nNon se sabe con precisi\u00f3n a extensi\u00f3n da escravitude en \u00c1frica e o tr\u00e1fico de escravos noutras rexi\u00f3ns. A\u00ednda que se estudou mellor o comercio de escravos atl\u00e1nticos, as estimaci\u00f3ns oscilan entre os 8 e os 20 mill\u00f3ns de persoas. A base de datos transatl\u00e1ntica sobre o comercio de escravos estima que o comercio de escravos do Atl\u00e1ntico capturou arredor de 12,8 mill\u00f3ns de persoas entre 1450 e 1900. O tr\u00e1fico a trav\u00e9s do mar Vermello desde o S\u00e1hara, o Corno de \u00c1frica e o leste de \u00c1frica, estimouse en 6,2 mill\u00f3ns de persoas entre 600 e 1600. A\u00ednda que a taxa dimin\u00fae no leste de \u00c1frica no 1700, aumentou desde 1800 e est\u00edmase en 1,65 mill\u00f3ns nese s\u00e9culo.\nEfectos sobre a econom\u00eda de \u00c1frica.\nHai un longo debate entre analistas e acad\u00e9micos sobre os efectos destrutivos do tr\u00e1fico de escravos. A mi\u00fado af\u00edrmase que o tr\u00e1fico de escravos socavou as econom\u00edas locais e a estabilidade pol\u00edtica de xeito que a forza de traballo vital das aldeas foi enviada ao exterior e que as redadas de escravos e as guerras civ\u00eds convert\u00e9ronse en algo com\u00fan. Co auxe dun gran comercio de escravos, impulsado polas necesidades europeas, escravizar o inimigo converteuse en consecuencia da guerra e cada vez foi m\u00e1is unha raz\u00f3n para ir \u00e1 guerra. Af\u00edrmase que o tr\u00e1fico de escravos impediu a formaci\u00f3n de grupos \u00e9tnicos m\u00e1is grandes, provocando o faccionismo \u00e9tnico e debilitando a formaci\u00f3n de estruturas pol\u00edticas estables en moitos lugares. Af\u00edrmase tam\u00e9n que diminu\u00edu a sa\u00fade mental e o desenvolvemento social dos africanos.\nEn contraste con estes argumentos, J.D. Fage afirma que a escravitude non tivo un efecto totalmente desastroso nas sociedades africanas. Os escravos eran un produto caro e os comerciantes recib\u00edan unha gran cantidade a cambio de cada persoa escrava. No punto m\u00e1ximo do tr\u00e1fico, centos de miles de rifles, grandes cantidades de tea, p\u00f3lvora e metais foron enviados a Guinea. A maior parte deste di\u00f1eiro gastouse en armas de fogo brit\u00e1nicas de calidade moi baixa e alcol de calidade industrial. O comercio con Europa no auxe do tr\u00e1fico de escravos tam\u00e9n inclu\u00eda importantes exportaci\u00f3ns de ouro e marfil, que eran uns 3,5 mill\u00f3ns de libras esterlinas ao ano. En contraste, o comercio do Reino Unido, a superpotencia econ\u00f3mica da \u00e9poca, roldaba os 14 mill\u00f3ns de libras ao ano durante ese mesmo per\u00edodo a finais do s\u00e9culo XVIII. Como sinalou Patrick Manning, a gran maior\u00eda dos artigos que se trocaban por escravos eran como artigos de luxo. O t\u00e9xtil, o mineral de ferro, as moedas e o sal foron alg\u00fans dos produtos m\u00e1is importantes importados como consecuencia do tr\u00e1fico de escravos, e estes bens estend\u00e9ronse pola sociedade elevando o nivel de vida xeral.\nEfectos sobre a econom\u00eda de Europa.\nKarl Marx na s\u00faa historia econ\u00f3mica do capitalismo, \"Das Kapital\", afirmou que \"... a transformaci\u00f3n de \u00c1frica nun cueiro para a caza comercial de peles negras [\u00e9 dicir, o comercio de escravos], marca o amencer da era da produci\u00f3n capitalista\". Argumentou que o tr\u00e1fico de escravos era parte do que chamou a \"acumulaci\u00f3n primitiva\" de capital europeo, a acumulaci\u00f3n de riqueza \"non capitalista\" que precedeu e creou as condici\u00f3ns financeiras para a industrializaci\u00f3n de Gran Breta\u00f1a.\nEric Eustace Williams escribiu sobre a contribuci\u00f3n dos africanos baseada nos beneficios da trata de escravos e da escravitude, argumentando que o emprego destes beneficios foi utilizado para axudar a financiar a industrializaci\u00f3n de Gran Breta\u00f1a. Sost\u00e9n que a escravitude africana era un elemento esencial da revoluci\u00f3n industrial e que a riqueza europea era, en parte, o resultado da escravitude, pero que no momento da s\u00faa abolici\u00f3n perdera a s\u00faa rendibilidade e estaba no interese econ\u00f3mico de Gran Breta\u00f1a para prohibilo. Joseph Inikori escribiu que o comercio de escravos brit\u00e1nico era m\u00e1is rendible do que cren os cr\u00edticos de Williams. Outros investigadores e historiadores opux\u00e9ronse firmemente ao que se co\u00f1eceu como \"tese de Williams\" no mundo acad\u00e9mico: David Richardson conclu\u00edu que os beneficios da trata de escravos ascenderon a menos do 1\u00a0% do investimento nacional brit\u00e1nico, e o historiador econ\u00f3mico Stanley Engerman considera que, mesmo sen restar os custos asociados ao tr\u00e1fico de escravos ou o reinvestimento de beneficios no tr\u00e1fico de escravos, os beneficios totais do comercio de escravos e das plantaci\u00f3ns das Antillas ascenderon a menos do 5\u00a0% da econom\u00eda brit\u00e1nica durante calquera ano da Revoluci\u00f3n Industrial.\nLegado do racismo.\nMaulana Karenga afirma que os efectos do comercio de escravos do Atl\u00e1ntico sobre os cativos africanos foron \"a destruci\u00f3n moralmente monstrosa da posibilidade humana que implicou a redefinici\u00f3n da humanidade africana no mundo, envelenando as relaci\u00f3ns pasadas, presentes e futuras con outras persoas que s\u00f3 co\u00f1ecemos a n\u00f3s mesmos a trav\u00e9s deste estereotipo e, polo tanto, danan as relaci\u00f3ns verdaderamente humanas entre as persoas hoxe en d\u00eda\". Afirma que constitu\u00edu a destruci\u00f3n da cultura, a lingua, a relixi\u00f3n e a posibilidade humana."}
{"id": "529776", "revid": "1888", "url": "https://gl.wikipedia.org/wiki?curid=529776", "title": "Julio Gallego", "text": "O nome Julio Gallego pode referirse a:"}
{"id": "529777", "revid": "1888", "url": "https://gl.wikipedia.org/wiki?curid=529777", "title": "Diario de Avisos de La Coru\u00f1a", "text": ""}
{"id": "529778", "revid": "89787", "url": "https://gl.wikipedia.org/wiki?curid=529778", "title": "Julia Benedetti", "text": "Julia Benedetti Gonz\u00e1lez, nada na Coru\u00f1a o 25 de setembro de 2004, \u00e9 unha deportista galega que compite en monopatinaxe. Participou nos Xogos Ol\u00edmpicos de Toquio 2020.\nTraxectoria.\nCon s\u00f3 16 anos entrou na historia dos Xogos Ol\u00edmpicos ao ser unha das 20 deportistas (e a \u00fanica galega) en disputar a proba de parque na estrea do monopatinaxe como deporte ol\u00edmpico. \nSufriu unha ca\u00edda en cada un dos tres exercicios que realizou, polo que obtivo unha baixa puntuaci\u00f3n e non puido clasificarse para a final. Rematou no posto 16\u00ba."}
{"id": "529779", "revid": "88215", "url": "https://gl.wikipedia.org/wiki?curid=529779", "title": "Julia Benedetti Gonz\u00e1lez", "text": ""}
{"id": "529780", "revid": "1888", "url": "https://gl.wikipedia.org/wiki?curid=529780", "title": "Marcelino Varela Artime", "text": "Marcelino Varela Artime, finado en Padr\u00f3n en marzo de 1901, foi un industrial e pol\u00edtico galego.\nTraxectoria.\nParente e amigo de Eduardo Gasset Chinchilla. Foi nomeado alcalde de Padr\u00f3n en 1879. Volveu ser nomeado alcalde de Padr\u00f3n por Real Orde en 1897. Presentouse \u00e1s elecci\u00f3ns a Cortes de 1898 polo distriro de Padr\u00f3n como conservador, pero foi derrotado por Jos\u00e9 Ortega Munilla. Foi deputado provincial polo distrito de Betanzos-Pontedeume. Foi un dos socios de La Azucarera de Padr\u00f3n."}
{"id": "529781", "revid": "89787", "url": "https://gl.wikipedia.org/wiki?curid=529781", "title": "Otelo Saraiva de Carvalho", "text": "Otelo Nuno Rom\u00e3o Saraiva de Carvalho, nado en Louren\u00e7o Marques (Maputo), Mozambique, o 31 de agosto de 1936 e finado en Lisboa, Lumiar, o 25 de xullo de 2021, foi un coronel portugu\u00e9s de artillar\u00eda, sendo o principal estratego do 25 de abril de 1974.\nResponsable do sector operativo do Comit\u00e9 Coordinador e Executivo do Movemento de Capit\u00e1ns, preparou o plan de operaci\u00f3ns militares para o 25 de abril de 1974. Tam\u00e9n dirixiu operaci\u00f3ns con outros soldados, desde o posto de Pontinha, no Rexemento de Enxe\u00f1ar\u00eda n\u00ba 1, onde estivo desde finais da tarde do 24 de abril ata o 26 de abril de 1974.\nDespois da revoluci\u00f3n, foi nomeado comandante da rexi\u00f3n militar de Lisboa e comandante de COPCON, con acci\u00f3ns controvertidas durante o proceso revolucionario en curso. Pertenceu ao Consello dos 20 e ao Consello da Revoluci\u00f3n, e \u00e9 considerado un dos elementos m\u00e1is carism\u00e1ticos do Movemento das Forzas Armadas portuguesas. Nos anos 80 participou na loita armada pola revoluci\u00f3n proletaria como membro da organizaci\u00f3n terrorista For\u00e7as Populares 25 de Abril, sendo condenado a 15 anos de prisi\u00f3n por unha asociaci\u00f3n terrorista en 1986. En 1991, Otelo recibiu un indulto polos seus crimes, que foron amnistiados en 2004.\n\u00c1 s\u00faa morte o presidente Marcelo Rebelo de Sousa dixo: \"foi o capit\u00e1n protagonista cume nun momento decisivo da historia contempor\u00e1nea portuguesa... A\u00ednda \u00e9 pronto para que a Historia o aprecie coa debida distancia. No entanto, parece incuestionable a importancia capital que tivo no 25 de abril\u00bb.\nTraxectoria.\nOtelo Nuno naceu o 31 de agosto de 1936 en Louren\u00e7o Marques, Mozambique (hoxe Maputo). Os seus pais eran Eduardo Saraiva de Carvalho (Lisboa, Santos-o-Velho, 9 de agosto de 1912 - 29 de setembro de 1969), empregado do CTT en Louren\u00e7o Marques e a s\u00faa muller Fernanda \u00c1urea Pegado Rom\u00e3o (Goa, Goa Sul, Salcete, Marg\u00e3o , 30 de novembro de 1917 - Lisboa, 1981), a\u00ednda con alg\u00fans ascendentes cat\u00f3licos goanos, casou en Louren\u00e7o Marques, Concei\u00e7\u00e3o, o 7 de xullo de 1934. Ti\u00f1a unha irm\u00e1 Manuela un ano m\u00e1is vella e unha irm\u00e1 catro anos m\u00e1is nova, Gabriela.\nElecci\u00f3n da carreira militar e conciencia progresiva.\nA\u00ednda que ti\u00f1a a intenci\u00f3n de adoptar unha carreira no teatro, seguindo o exemplo do seu av\u00f3 paterno, que morreu antes de que nacera, raz\u00f3n pola que recibira o nome de Otelo, deixouse seducir por unha concepci\u00f3n de honra e equidade militar, sen \"recomendaci\u00f3ns\" e baseado na coraxe e o m\u00e9rito, baixo a influencia do seu av\u00f3 materno, para unirse ao ex\u00e9rcito.\nComezou a s\u00faa formaci\u00f3n como estudante cadete en 1955, na ent\u00f3n Escola do Ex\u00e9rcito (m\u00e1is tarde Academia Militar), a\u00ednda que anteriormente, aos dezaoito anos, fora suspendido por \"non ter ningunha vocaci\u00f3n militar\" cando ingresou na Mocidade Milicias portuguesas no Instituto de Louren\u00e7o Marques (que no seu momento era obrigatorio).\nEn 1959 rematou o curso e foi ascendido a aspirante a oficial, realizando as pr\u00e1cticas na escola de artillar\u00eda Vendas Novas, ata agosto de 1960.\nA\u00ednda que non moi politizado, est\u00e1 entusiasmado con Ant\u00f3nio S\u00e9rgio como figura da oposici\u00f3n e, sobre todo, con Humberto Delgado, o \"Xeneral sen medo\", e toma contacto, debido a unha viaxe a Par\u00eds, Francia, coas ideas de liberaci\u00f3n dos africanos. pa\u00edses franc\u00f3fonos. Foi ascendido a tenente do Estado Maior Permanente do Ex\u00e9rcito (QPE) en novembro de 1960. En 1961 estalou a Guerra Colonial e embarcouse cara a Luanda na s\u00faa primeira comisi\u00f3n en \u00c1frica o 3 de xu\u00f1o de 1961 como tenente de artillar\u00eda en Angola, de 1961 a 1963. Pronto comprende a cara escura do colonialismo portugu\u00e9s, moi diferente \u00e1 propaganda da metr\u00f3pole, e co\u00f1ece de lonxe ao (daquela) tenente coronel de Cablar\u00eda Ant\u00f3nio de Sp\u00ednola, segundo Otelo, un home de moita crueldade, con quen se atopar\u00e1 varias veces ao longo da historia. En 1963 foi nomeado como instrutor da Lexi\u00f3n portuguesa, unha milicia marcadamente fascista co\u00f1ecida polo apoio que prestou \u00e1 PIDE. Estivo nesa posici\u00f3n durante dous meses, algo que m\u00e1is tarde considerou que lle permitiu \"entrar en contacto coa realidade do corporativismo fascista e o seu apoio entre os pequenos funcionarios\". En agosto de 1965, xa capit\u00e1n de artillar\u00eda, marchou \u00e1 s\u00faa segunda comisi\u00f3n en Angola, onde foi destinado en Mucaba, regresando s\u00f3 a Lisboa en setembro de 1967. Entre 1967 e arredor de 1968 foi profesor na Escola Central de Sargentos en \u00c1gueda.\nO 16 de setembro de 1970 foi destinado a Guinea, na s\u00faa terceira e \u00faltima comisi\u00f3n, no cuartel xeral do mando, para substitu\u00edr a un capit\u00e1n morto no accidente do helic\u00f3ptero no que tam\u00e9n morreron tres deputados da Ala Liberal que visitaban Guinea. O seu posto \u00e9 xefe da Secci\u00f3n de Radiodifusi\u00f3n e Prensa do Departamento de Asuntos Civ\u00eds e Acci\u00f3n Psicol\u00f3xica, un departamento dirixido por Lemos Pires e, nesa capacidade, puido ver a guerra no lado dunha oficina, despois de d\u00faas comisi\u00f3ns \"no bosque \". Durante este per\u00edodo, Spinola, agora xeneral, foi comandante en xefe das forzas de Guinea. Otelo pronto pasa \u00e1 secci\u00f3n de acci\u00f3n psicol\u00f3xica, subsecci\u00f3n de operaci\u00f3ns psicol\u00f3xicas, en Fort Amura. En xu\u00f1o de 1971 foi nomeado director do Centro de Informaci\u00f3n e Turismo de Guinea, cargo do que foi destitu\u00eddo pouco despois por Sp\u00ednola. No mesmo ano de 1971 organizou o Congreso Popular de Guinea, ao mesmo tempo que o emocionou lendo o programa PAIGC e co\u00f1eceu a Rafael Barbosa, un dos seus fundadores, do que tivo unha excelente impresi\u00f3n. Ao longo desta comisi\u00f3n, a s\u00faa conciencia pol\u00edtica e a s\u00faa aversi\u00f3n \u00e1 guerra colonial aumentaron enormemente.\nParticipaci\u00f3n no Movemento dos Capit\u00e1ns.\nAs s\u00faas primeiras actividades para disputar o r\u00e9xime tiveron lugar durante a preparaci\u00f3n do Congreso de Combatentes de Ultramar (que tivo lugar do 1 ao 3 de xu\u00f1o de 1973, no Porto). Esix\u00eda, xunto cos demais oficiais de Bissau, a participaci\u00f3n de oficiais do persoal permanente, que participaban na recollida dunhas 400 sinaturas dun documento no que basicamente declaraban que o congreso non os representaba. Paralelamente, houbo varias acci\u00f3ns en Lisboa encabezadas por Ramalho Eanes, Hugo dos Santos e Vasco Louren\u00e7o. M\u00e1is tarde foi un dos principais impulsores do movemento para impugnar o Decreto Lei n\u00ba 353/73, que deu orixe ao Movemento Capit\u00e3es, que m\u00e1is tarde se converteu en AMF. Este decreto incorporar\u00eda ao persoal permanente das Forzas Armadas, como capit\u00e1ns ou maiores, a moita xente cun tempo de cualificaci\u00f3n e aprendizaxe moi inferior ao dos oficiais do cadro da \u00e9poca, o que provocou un gran descontento entre a maior\u00eda dos membros do persoal. En Bissau creouse a Comisi\u00f3n do Movemento dos Capit\u00e1ns (CMC), na que Otelo xogou un papel importante, xa que recolleu 51 sinaturas e enviounas \u00e1 metr\u00f3pole e fixo unha presentaci\u00f3n ao ministro do ex\u00e9rcito o 7 de setembro de 1973. Reunidos en \u00c9vora, 136 capit\u00e1ns asinan un documento similar, seguindo o exemplo de Guinea, seguido de 94 en Angola e 106 en Mozambique. En resumo, o desaf\u00edo foi tal que se revogou este decreto (e un posterior, que \"resolveu\" o problema dos maiores), pero, como di Otelo no seu libro \"Alvorada em Abril\", o movemento xa estaba lanzado.\nDespois da s\u00faa comisi\u00f3n en Guinea, o 1 de setembro de 1973, Otelo foi ascendido a maior, tendo unha forte conexi\u00f3n cos outros membros do Movemento de Capit\u00e1ns en Lisboa, mentres se incorporou \u00e1 Academia Militar como profesor adxunto de T\u00e1ctica de Artillar\u00eda, o 15 de novembro. 1973. Participa en infinidade de reuni\u00f3ns, que te\u00f1en lugar na s\u00faa casa, ou nas casas de Vasco Louren\u00e7o, Diniz de Almeida, Hugo dos Santos, Mariz Fernandes, V\u00edtor Alves, Lu\u00eds Macedo e Pinto Soares. O 1 de decembro de 1973 hai un pleno enmascarado de confraternizaci\u00f3n en \u00d3bidos e cr\u00e9ase o MOFA (Movemento de Oficiais das Forzas Armadas), cuxo nome, por raz\u00f3ns obvias de siglas, cambiar\u00eda a MFA uns d\u00edas antes do 25 de abril por suxesti\u00f3n de Spinola). Otelo \u00e9 un dos membros militares da direcci\u00f3n.\nAs\u00ed e todo, naquel momento, o Movemento a\u00ednda ti\u00f1a como principal obxectivo garantir o prestixio das Forzas Armadas. A situaci\u00f3n agravouse polos incidentes en Vila Pery, Mozambique, o 14 de xaneiro de 1974, nos que o ex\u00e9rcito foi insultado pola poboaci\u00f3n, o que provocou moita conmoci\u00f3n tanto no ex\u00e9rcito como nos medios estranxeiros. Nese momento, prepar\u00e1base un programa do movemento. Un primeiro borrador foi de Jos\u00e9 Maria Azevedo, pero o 6 de febreiro de 1974 considerouse insuficiente e nomeouse un comit\u00e9 de redacci\u00f3n, cos nomes de Costa Br\u00e1s, Melo Antunes, Jos\u00e9 Maria Azevedo e Sousa e Castro. O 5 de marzo aparece un novo documento pol\u00edtico do a\u00ednda MOFA, que continuou a ser traballado principalmente por Melo Antunes, asistido, entre outros, por Martins Guerreiro, V\u00edtor Contreiras e V\u00edtor Alves, que o entregou a Otelo a mostrar a Spinola e recibir comentarios del. O documento final da pol\u00edtica foi presentado a Otelo e aos demais o 20 de abril de 1974.\nDespois do fracaso do xu\u00edzo de Caldas o 16 de marzo de 1974, no que varios dos seus compa\u00f1eiros foron arrestados, e Otelo non o foi por un pelo, encargouse de dese\u00f1ar o plan militar de operaci\u00f3ns que deu orixe ao golpe militar do 25 de abril, sendo, polo tanto, o estratego indiscutible da Revoluci\u00f3n do 25 de abril de 1974. De feito, tanto V\u00edtor Alves como Hugo dos Santos non estaban de acordo co plan, pero estiveron de acordo. Otelo Saraiva de Carvalho cr\u00eda no \u00e9xito en 12 horas cunha probabilidade do 80%. Ademais de ter realizado numerosos contactos con antigos colegas e co\u00f1ecidos, tam\u00e9n distribu\u00edu, na tarde do d\u00eda 23, o equipo de radio necesario para garantir as transmisi\u00f3ns dos sublevados. Otelo tivo un gran contacto e intercambio de informaci\u00f3n con moitos elementos das Forzas Armadas. En canto \u00e1 Mari\u00f1a, Almada Contreiras menciona excursi\u00f3ns de traballo polo paseo de Santa Apol\u00f3nia durante varios meses antes do 25 de abril.\nComando das operaci\u00f3ns do 25 de Abril de 1974.\nResponsable do sector operativo do Comit\u00e9 de Coordinaci\u00f3n da AMF, foi quen dirixiu as operaci\u00f3ns do 25 de abril, desde o posto de mando clandestino instalado no Quartel da Pontinha, do 24 ao 26 de abril de 1974. Foi, polo tanto, ademais do estratego, un dos comandantes militares do 25 de abril.\nEntre as distintas decisi\u00f3ns que tivo que tomar, xunto cos outros soldados al\u00ed presentes (Sanches Os\u00f3rio, Fisher Lopes Pires, V\u00edtor Crespo, Garc\u00eda dos Santos, Lu\u00eds Macedo e outros que chegaron), estaba a aceptaci\u00f3n de que era Sp\u00ednola para recibir o poder das mans de Marcelo Caetano, no canto de algu\u00e9n do MFA. Sp\u00ednola telefona directamente a Otelo, que fai a pregunta aos demais que estaban al\u00ed, inclu\u00eddos V\u00edtor Alves e Franco Charais. Otelo autoriza a Sp\u00ednola a representar ao MFA (coa connivencia dos presentes), algo polo que m\u00e1is tarde foi criticado por outros membros do MFA, como Vasco Louren\u00e7o. Otelo tam\u00e9n seguiu de preto os acontecementos do Largo do Carmo, despois de ter escrito a orde manuscrita para que Salgueiro Maia comezase a disparar contra o cuartel do Carmo. Os acontecementos, hora por hora, do 25 de abril de 1974 foron relatados por Otelo Saraiva de Carvalho no seu libro titulado \"O dia inicial: 25 de Abril hora a hora\", ademais do xa mencionado en A\"lvorada em Abril\". Tam\u00e9n protagonizou unha pel\u00edcula relatando aquela noite.\nUn dos poucos obxectivos do Plan Xeral de Operaci\u00f3ns do 25 de abril que non se conseguiu, de feito con consecuencias desastrosas, foi a toma do PIDE / DGS por un grupo de comandos, debido \u00e1 negativa de Jaime Neves de a tentar, que levou \u00e1 alteraci\u00f3n do plan final e a varios actos nas forzas armadas afectadas o 25 de abril.\nPapel nos acontecementos despois do 25 de abril.\nDespois do 25 de abril, Otelo ten a intenci\u00f3n de volver \u00e1 s\u00faa vida normal como profesor, pero os acontecementos no pa\u00eds apres\u00faranse e os outros elementos do MFA son chamados a participar nas decisi\u00f3ns e no futuro do pa\u00eds. En xu\u00f1o de 1974, por iniciativa de Sp\u00ednola (presidente da Rep\u00fablica), graduouse de Brigadeiro e foi nomeado subcomandante de COPCON (Comando Operativo Continental), baixo a responsabilidade directa do xeneral Francisco da Costa Gomes, ent\u00f3n xefe do Estado Maior das Forzas Armadas. Ademais, tam\u00e9n foi nomeado comandante da rexi\u00f3n militar de Lisboa, tomando posesi\u00f3n o 13 de xullo de 1974. Comezou a exercer na pr\u00e1ctica o mando efectivo de COPCON desde setembro de 1974.\n28 de setembro de 1974.\nOtelo foi convocado por Sp\u00ednola ao palacio de Bel\u00e9m o d\u00eda anterior, estando al\u00ed \"atrapado\" ata que puido ir a COPCON \u00e1s 3 da ma\u00f1\u00e1. Segundo Vasco Louren\u00e7o, foi o que tratou a resistencia ao golpe de estado e quen conseguiu forzar o regreso f\u00edsico de Otelo a COPCON, cun ultimato de que doutro xeito o MFA atacar\u00eda Bel\u00e9m.\n11 de marzo de 1975.\nO 11 de marzo de 1975 houbo un golpe espinolista para facerse co poder, marcado por unha gran desorganizaci\u00f3n nas forzas armadas, que resultou no asalto a RALIS por parte de paracaidistas militares, que foi rapidamente neutralizado. En marzo de 1975, Otelo foi clasificado como Xeneral de Divisi\u00f3n e converteuse en comandante de COPCON o 23 de xu\u00f1o de 1975. Formou parte do Consello da Revoluci\u00f3n desde que se creou, o 14 de marzo de 1975 ata decembro de 1975. A partir do 30 de xullo do mesmo ano, integra, con Costa Gomes e Vasco Gon\u00e7alves, o Directorio, a estrutura pol\u00edtica da c\u00fapula durante o V Goberno provisional no que os restantes membros do Consello da Revoluci\u00f3n delegaron temporalmente os seus poderes (pero sen abandonar o exercicio das s\u00faas funci\u00f3ns).\nEn xullo de 1975 foi convidado a visitar Cuba e falou, ante Fidel Castro, na cerimonia conmemorativa do aniversario do ataque ao cuartel de Moncada, en Santa Clara. Segundo Paulo Moura, al\u00ed co\u00f1ece aos recentemente creados grupos de dinamizadores de acci\u00f3n popular (GDAP), que o inspiran fortemente (lanzar\u00e1 m\u00e1is tarde o grupo de dinamizadores de unidade popular (GDUP)), a diferenza da s\u00faa relaci\u00f3n co Partido Comunista Portugu\u00e9s, que suxer\u00edan os l\u00edderes cubanos. Ademais, segundo este bi\u00f3grafo, piden a Otelo que transmita a Costa Gomes a pregunta sobre a intervenci\u00f3n cubana en Angola e o apoio ao MPLA, ou se Portugal deber\u00eda facelo. Con motivo dos acontecementos do ver\u00e1n quente, tam\u00e9n foi famosa a carta escrita por Otelo a Vasco Gon\u00e7alves: \u00abAgora, compa\u00f1eiro, estamos separados (...) P\u00eddoche que descanse, serene, medite e lea\u00bb. Segundo Otelo, foi Otelo quen suxeriu a Pinheiro de Azevedo como primeiro ministro do VI goberno provisional, despois de rexeitar a suxesti\u00f3n de Vasco Gon\u00e7alves de ser el mesmo. Pero foi Pinheiro de Azevedo, xunto co Grupo dos Nove, quen progresivamente tomou o poder das mans de Otelo, por exemplo, creando o Grupo de Intervenci\u00f3n Militar (AMI), para diminu\u00edr o poder da COPCON.\n25 de novembro de 1975.\nDespois do ultimato dado polo 6\u00ba goberno provisional a Costa Gomes, en novembro de 1975, Costa Gomes substit\u00fae a Otelo por Vasco Louren\u00e7o \u00e1 fronte da rexi\u00f3n militar de Lisboa. Otelo est\u00e1 naturalmente en contra, pero acepta o descenso. Pero os paracaidistas ocupan bases a\u00e9reas, esixindo a dimisi\u00f3n do xefe de persoal da Forza A\u00e9rea. Este suceso marca o comezo do golpe de estado do 25 de novembro de 1975, que foi rapidamente neutralizado por un grupo militar dirixido por Ramalho Eanes. Segundo alg\u00fans, foi Otelo o que deu a orde para que os paracaidistas ocupasen as bases da Forza A\u00e9rea. Diniz de Almeida di m\u00e1is tarde que Arlindo Dias Ferreira deu a orde, pero que Otelo accedeu.\nActividade despois do 25 de novembro.\nDespois do 25 de novembro, COPCON est\u00e1 extinguido. Otelo, que representaba \u00e1 \u00e1 m\u00e1is radical do AMF, como se pode ver na s\u00faa entrevista con RTP o 10 de novembro de 1975, foi arrestado m\u00e1is tarde, pero foi liberado tres meses despois. Participa na creaci\u00f3n do GDUP, Grupos Dinamizadores de Unidade Popular, na imaxe do que viu Otelo en Cuba. O GDUP formouse en todo o pa\u00eds e foi partidario da candidatura de Otelo \u00e1 Presidencia da Rep\u00fablica.\nNas primeiras elecci\u00f3ns presidenciais libres despois da ditadura do Estado Novo, en 1976, Otelo presentouse a un programa de democracia popular e directa e obtivo o 16,5% dos votos, obtendo o maior voto no distrito de Set\u00fabal, cun 41,8%. A\u00ednda que derrotado por Ramalho Eanes, Otelo sempre foi o seu amigo. Despois das elecci\u00f3ns presidenciais, volveu ao servizo activo e por ter participado como observador nunha sesi\u00f3n preparatoria para a creaci\u00f3n do MUP - Movemento de Unidade Popular (que nunca se creou) e por ter feito declaraci\u00f3ns aos xornalistas no cami\u00f1o f\u00f3ra, foi castigado de xeito exemplar con 20 d\u00edas de prisi\u00f3n disciplinaria agravada por Rocha Vieira, o xefe de persoal das Forzas Armadas daquela \u00e9poca.\n\"Alvorada em abril\".\nFoi convidado pola editorial francesa \u00c9ditions du Seuil para escribir a historia do 25 de abril, pero a editorial d\u00e1lle tres meses e Otelo declara que precisa nove, polo que recorre a unha editorial portuguesa. En 1977 publicou o libro \"Alvorada em Abril\", nunha edici\u00f3n de Livraria Bertrand, cun pr\u00f3logo \"Um Homem do Nosso Destino\" de Eduardo Louren\u00e7o, no que, entre outras cousas, p\u00f3dese ler que \"Estas p\u00e1xinas debuxan en filigrana o retrato dun Otelo antes que outro Otelo e completan as\u00ed unha imaxe que un exceso de franqueza e mesmo enxe\u00f1o pol\u00edtico que lle \u00e9 inherente reduciu a un estereotipo insignificante, por simplista e mal\u00e9volo\u201d. Nun novo prefacio a un libro de Otelo, \"O dia Inicial\", publicado en 2011, Eduardo Louren\u00e7o proclamar\u00e1 este libro \"incontorn\u00e1bel pero, como adoita ser o caso de n\u00f3s, lido distra\u00eddamente\". Unha reimpresi\u00f3n do mesmo libro, en edici\u00f3n limitada a 1974 exemplares numerados e asinados, \u00e9 editada en 2014 por Editora Divina Com\u00e9dia.\nO caso FP-25.\nEn 1980 creou o partido Forza de Unidade Popular (FUP) e volveu presentarse \u00e1s elecci\u00f3ns presidenciais de 1980.\nNa d\u00e9cada de 1980 foi acusado de dirixir a organizaci\u00f3n terrorista Popular For\u00e7as 25 de Abril - FP-25, responsable do asasinato de 17 persoas, unha delas un beb\u00e9 como dano colateral, na d\u00e9cada de 1980, inclu\u00eddo o director xeral de Servizos de Prisi\u00f3ns Gaspar Castelo Branco, asasinado a tiros o 15 de febreiro de 1986, o m\u00e1ximo dignatario portugu\u00e9s que morreu no exercicio das s\u00faas funci\u00f3ns despois do 25 de abril. Detido en 1984, en 1985 foi xulgado e condenado no xulgado polo seu papel na direcci\u00f3n do FP-25 de Abril. Despois de presentar un recurso contra a condena, estivo en prisi\u00f3n preventiva durante cinco anos e despois \u00e1 espera de xu\u00edzo en liberdade provisional. M\u00e1is tarde acusou ao PCP de estar detr\u00e1s da s\u00faa detenci\u00f3n e de mantelo en prisi\u00f3n preventiva durante tanto tempo. Tam\u00e9n acusou a alg\u00fans nomes da Polic\u00eda Xudicial, como a directora do Departamento Central de Investigaci\u00f3n e Acci\u00f3n Penal, C\u00e2ndida Almeida, daquela no PJ, de estar detr\u00e1s da s\u00faa detenci\u00f3n, debido \u00e1 militancia no PCP. Unha vez demostrada a s\u00faa conexi\u00f3n coa organizaci\u00f3n terrorista, en 2004 a Asemblea da Rep\u00fablica aprobou o indulto, seguida dunha amnist\u00eda para os presos no caso FP-25.\nOutras intervenci\u00f3ns p\u00fablicas.\nFoi Medalla militar de 2\u00ba clase de m\u00e9rito militar e a medalla de prata militar de comportamento exemplar.\nO 25 de novembro de 1983 foi galardoado co t\u00edtulo de Gran Cruz da Orde da Liberdade. \nCon Julie Sergeant, protagonizou un clip er\u00f3tico do programa \"Sex Appeal\" en SIC, onde tam\u00e9n tivo unha breve aparici\u00f3n nunha recreaci\u00f3n en tempo real que conmemora os acontecementos da Revoluci\u00f3n.\nCarreira militar.\nFuncionario do persoal permanente do Artillery Gun, foi ascendido ao rango de maior o 1 de setembro de 1973. Por ordenanza do 10 de abril de 1984 foi ascendido a tenente coronel, con efectos do 21 de novembro de 1980.\nEn abril de 1984, nunha reuni\u00f3n ordinaria do Consello de Armas de Artillar\u00eda, que constitu\u00eda o primeiro terzo da lista de tenentes coroneis da arma a ascender, considerouse favorablemente id\u00f3neo para o ascenso a coronel. A s\u00faa promoci\u00f3n a coronel interrompeuse debido \u00e1 s\u00faa participaci\u00f3n no proceso FP-25. S\u00f3 o 21 de abril de 2009 ascendeu a este rango, con antig\u00fcidade o 19 de maio de 1986.\nVida persoal.\nCasou en Lisboa, na igrexa de S\u00e3o Jo\u00e3o de Brito, o 5 de novembro de 1960, con Maria Dina Afonso Alambre (nada en Louren\u00e7o Marques, 6 de xu\u00f1o de 1936), filla de Bernardino Mateus Alambre e a s\u00faa muller Aida de Xes\u00fas Afonso, da que tivo d\u00faas fillas e un fillo. Cando foi encarcerado na prisi\u00f3n de Caxias na d\u00e9cada de 1980, comezou unha relaci\u00f3n con Maria Filomena Morais, unha oficial da prisi\u00f3n divorciada.\nOtelo Saraiva de Carvalho e a Galiza.\nSaraiva de Carvalho mantivo at\u00e9 os seus \u00faltimos d\u00edas unha fonda relaci\u00f3n con Galiza. Nos primeiros momentos do proceso revolucionario prestou a s\u00faa colaboraci\u00f3n \u00e1s organizaci\u00f3ns galegas que loitaban contra a ditadura, merecendo destaque a s\u00faa axuda \u00e1 Fronte Armada da UPG dirixido por Xos\u00e9 Ram\u00f3n Reboiras. Tam\u00e9n veu \u00e1 Galiza a actos culturais e pol\u00edticos, mostrando un profundo co\u00f1ecemento do problema galego. \nEn 2014 participou na Semana Galega de Filosof\u00eda.\nV\u00e9xase tam\u00e9n.\nLigaz\u00f3ns externas.\nIntervenci\u00f3n en 2014 en Pontevedra na Semana Galega de Filosof\u00eda"}
{"id": "529790", "revid": "17467", "url": "https://gl.wikipedia.org/wiki?curid=529790", "title": "SD San Lorenzo", "text": ""}
{"id": "529792", "revid": "89787", "url": "https://gl.wikipedia.org/wiki?curid=529792", "title": "Guillaume-Antoine Olivier", "text": "Guillaume-Antoine Olivier, nado o 19 de xaneiro de 1756 en Les Arcs, preto de Toulon (Provenza), e finado o 1 de outubro de 1814 en Li\u00f3n, foi un m\u00e9dico e naturalista franc\u00e9s.\nTraxectoria.\nOlivier estudou medicina na Facultade de Medicina de Montpellier. Descubriu a historia natural a trav\u00e9s do contacto con Pierre Marie Auguste Broussonet. Practicou a medicina na s\u00faa vila natal, pero creeu que este traballo non era interesante e non se pagaba ben. Jean-Baptiste Gigot D'Orcy, posuidor dunha rica colecci\u00f3n mineral\u00f3xica e entomol\u00f3xica, contratouno para ir recoller insectos aos Pa\u00edses Baixos, Gran Breta\u00f1a e outros pa\u00edses.\nFoi este traballo o que lle permitiu escribir os artigos sobre insectos e ara\u00f1as da \"Encyclop\u00e9die\" e, m\u00e1is tarde, o seu gran traballo sobre os escaravellos (\"Entomologie ou Histoire naturelle des insectes, avec leurs caract\u00e8res g\u00e9n\u00e9riques et sp\u00e9cifiques, leur description, leur synonymie et leur figure enlumin\u00e9e\", 1789-1808, 6 volumes, 363 l\u00e1minas).\nEn 1792 marchou co seu colega Jean-Guillaume Brugui\u00e8re para unha gran viaxe de seis anos ao Oriente Medio visitando o Imperio otom\u00e1n, Persia e Exipto. Reuniu unha colecci\u00f3n consider\u00e1bel e regresou a Francia en 1798. \nAs s\u00faas colecci\u00f3ns reunidas nesta viaxe cons\u00e9rvase no Museo Nacional de Historia Natural de Francia de Par\u00eds (ag\u00e1s unha pequena parte, que est\u00e1 no Museo de Edimburgo). Publicou en 1807 o relato da s\u00faa viaxe baixo o t\u00edtulo de \"Voyage dans l'Empire Ottoman, l'\u00c9gypte et la Perse\" (Par\u00eds, 3 volumes).\nFoi elixido membro da Academia de Ciencias de Par\u00eds o 5 de germinal do ano VIII (26 de marzo de 1800) e pouco despois foi profesor de zoolox\u00eda na Escola de Veterinaria de Maisons-Alfort.\nOlivier foi amigo de Johan Christian Fabricius, as\u00ed como o patr\u00f3n e protector de Pierre Andr\u00e9 Latreille, especialmente durante o atormentado per\u00edodo da Revoluci\u00f3n Francesa.\nDescribiu numerosas especies, entre elas \"Xylocopa frontalis\", \"Epicharis rustica\", \"Centris dimidiata\", \"Anthophora femorata\", \"Oplostomus fuligineus\", \"Trigona amalthea\" e \"Polistes versicolor\"."}
{"id": "529793", "revid": "23204", "url": "https://gl.wikipedia.org/wiki?curid=529793", "title": "Liu Yifei", "text": "Liu Yifei, tam\u00e9n co\u00f1ecida como Crystal Liu, nada en Wuhan o 25 de marzo de 1987, \u00e9 unha cantante e actriz de cinema chinesa. "}
{"id": "529794", "revid": "72012", "url": "https://gl.wikipedia.org/wiki?curid=529794", "title": "Crystal Liu", "text": ""}
{"id": "529797", "revid": "72012", "url": "https://gl.wikipedia.org/wiki?curid=529797", "title": "Liu Yi Fei", "text": ""}
{"id": "529798", "revid": "22795", "url": "https://gl.wikipedia.org/wiki?curid=529798", "title": "Epiponini", "text": ""}
{"id": "529799", "revid": "22795", "url": "https://gl.wikipedia.org/wiki?curid=529799", "title": "Rexi\u00f3n neotropical", "text": ""}
{"id": "529800", "revid": "22795", "url": "https://gl.wikipedia.org/wiki?curid=529800", "title": "Epiponinos", "text": "A dos epiponinos (\"Epiponini\") \u00e9 unha tribo de insectos himen\u00f3pteros da suborde dos ap\u00f3critos, familia dos v\u00e9spidos e subfamilia dos polistinos.\n\u00c9 unha grande e diversa tribo de avespas eusociais que habitan na rexi\u00f3n neotropical, con \u00e1reas de distribuci\u00f3n dalgunhas especies que se estenden at\u00e9 a rexi\u00f3n ne\u00e1rtica.\nTaxonom\u00eda.\nDescrici\u00f3n.\nA tribo foi descrita en 1867 polo entom\u00f3logo franc\u00e9s Hippolyte Lucas.\nEtimolox\u00eda.\nO nome cient\u00edfico \"Epiponini\" est\u00e1 formado polos elementos \"Epipon\" e -\"ini\". O primeiro \u00e9 a ra\u00edz do nome do seu x\u00e9nero tipo, \"Epipona\", e o segundo \u00e9 o sufixo do lat\u00edn cient\u00edfico -\"ini\", propio dos nomes das tribos de animais.\nSin\u00f3nimo.\nAdemais de polo nome actualmete v\u00e1lido, a tribo co\u00f1ecuese tam\u00e9n polo sin\u00f3nimo:\nX\u00e9neros.\nA tribo comprende os x\u00e9neros seguintes:"}
{"id": "529801", "revid": "5132", "url": "https://gl.wikipedia.org/wiki?curid=529801", "title": "South Australia", "text": ""}
{"id": "529802", "revid": "85894", "url": "https://gl.wikipedia.org/wiki?curid=529802", "title": "O Alto, Berdillo, Carballo", "text": "O Alto \u00e9 unha aldea da parroquia de Berdillo no concello coru\u00f1\u00e9s de Carballo na Comarca de Berganti\u00f1os. Non ti\u00f1a habitantes no ano 2021 segundo datos do IGE. "}
{"id": "529803", "revid": "85894", "url": "https://gl.wikipedia.org/wiki?curid=529803", "title": "O Lugar de Abaixo, Berdillo, Carballo", "text": "O Lugar de Abaixo \u00e9 unha aldea da parroquia de Berdillo no concello coru\u00f1\u00e9s de Carballo na Comarca de Berganti\u00f1os. "}
{"id": "529806", "revid": "25871", "url": "https://gl.wikipedia.org/wiki?curid=529806", "title": "Epipona", "text": "Epipona \u00e9 un pequeno x\u00e9nero de insectos himen\u00f3pteros da suborde dos ap\u00f3critos, familia dos v\u00e9spidos, subfamilia dos polistinos, que \u00e9 o tipo da tribo dos epiponinos.\nTaxonom\u00eda.\nDescrici\u00f3n.\nO x\u00e9nero foi descrito en 1802 polo entom\u00f3logo franc\u00e9s Pierre Andr\u00e9 Latreille, na s\u00faa obra \"Histoire naturelle, g\u00e9n\u00e9rale et particuli\u00e8re des crustac\u00e9s et des insectes. Tome troisi\u00e8me\".\nSin\u00f3nimos.\nAdemais de polo nome actualmente v\u00e1lido, o x\u00e9nero co\u00f1eceuse tam\u00e9n polos sin\u00f3nimos:\nEspecies.\nAt\u00e9 principios do s\u00e9culo XXI reco\u00f1ec\u00edanse no x\u00e9nero catro especies, pero na actualidade conta cunha m\u00e1is, descrita en 2002:"}
{"id": "529809", "revid": "1888", "url": "https://gl.wikipedia.org/wiki?curid=529809", "title": "Benito Rodr\u00edguez L\u00f3pez", "text": "Benito Rodr\u00edguez L\u00f3pez, finado en Padr\u00f3n o 12 de abril de 1939, foi un pol\u00edtico galego.\nTraxectoria.\nDono do pazo de Arret\u00e9n. Administrador de Rentas estancadas de Padr\u00f3n, foi nomeado oficial de quinta clase de Facenda da provincia da Coru\u00f1a en 1883. Concelleiro de Padr\u00f3n na corporaci\u00f3n presidida por Juan Pazos Varela, foi nomeado alcalde de Padr\u00f3n en 1899, permanendo no cargo ata 1906. Ao final da ditadura de Primo de Rivera volveu ser nomeado alcalde de Padr\u00f3n. Co golpe de Estado do 18 de xullo de 1936 a s\u00faa casa foi o escenario dun asalto por parte de sindicalistas o 20 de xullo. Finou no pazo de Arret\u00e9n o 12 de abril de 1939."}
{"id": "529813", "revid": "17467", "url": "https://gl.wikipedia.org/wiki?curid=529813", "title": "Sociedad Deportiva San Lorenzo de Verdillo", "text": ""}
{"id": "529815", "revid": "17467", "url": "https://gl.wikipedia.org/wiki?curid=529815", "title": "San Lourenzo de Berdillo", "text": ""}
{"id": "529819", "revid": "5132", "url": "https://gl.wikipedia.org/wiki?curid=529819", "title": "Adelaide Football Club", "text": "O Adelaide Football Club, alcumado Crows (do ingl\u00e9s: \"Corvos\"), \u00e9 un club de f\u00fatbol australiano con sede na cidade de Adelaida, Australia Meridional. O club foi fundado en 1990, contanto cun equipo masculino na Australian Football League (AFL) desde a temporada 1991 e feminino na AFL Women's (AFLW) desde 2017. O equipo masculino xoga os seus encontros como local no Adelaide Oval, estadio con capacidade para 55\u00a0317 espectadores situado moi preto do centro da cidade. A canci\u00f3n do club \u00e9 \"The Pride of South Australia\", a cal utiliza a melod\u00eda do himno da mari\u00f1a dos Estados Unidos.\nOs Crows foron fundados como o representante \"de facto\" de Australia Meridional na AFL. Orixinalmente, os propietarios do equipo eran a South Australian National Football League (SANFL), corpo que goberna este deporte no estado meridional, a\u00ednda que en 2014 conseguiron a s\u00faa independencia administrativa do ente. Na primeira temporada do club, en 1991, o equipo finalizou e noveno lugar, sendo este o mellor posto acadado por un equipo de expansi\u00f3n no seu primeiro ano na AFL. A nivel masculino o equipo conseguiu dous t\u00edtulos de campi\u00f3n, o de 1997 e o de 1998. Por outra banda, o equipo feminino \u00e9 o \u00fanico da AFLW que pos\u00fae m\u00e1is dun t\u00edtulo do campionato ap\u00f3s vencer nas edici\u00f3ns de 2017 e 2019. O club conta tam\u00e9n cun equipo de reservas na SANFL."}
{"id": "529820", "revid": "5132", "url": "https://gl.wikipedia.org/wiki?curid=529820", "title": "Adelaide Crows", "text": ""}
{"id": "529821", "revid": "42521", "url": "https://gl.wikipedia.org/wiki?curid=529821", "title": "Kevin Lorenzo", "text": "Kevin Lorenzo, nado en Xix\u00f3n en 1991, \u00e9 un actor galego.\nTraxectoria.\nKevin Lorenzo iniciou a s\u00faa formaci\u00f3n teatral no ano 2006, pasando por diversas escolas de arte dram\u00e1tica. Compaxina diversos traballos con cursos de profesionais como Jhon Strasberg, Carlos Villarino ou Marcos Orsi. Completou a s\u00faa formaci\u00f3n con seminarios de interpretaci\u00f3n ante c\u00e1mara dirixidos por Jorge Saavedra e Chema Gagino, entre outros. Obtivo as menci\u00f3ns como actor destacado nos anos 2013 e 2016 no certame de teatro Candilejas Don Bosco. Tam\u00e9n tomou clases de radio, loita esc\u00e9nica e nataci\u00f3n, faceta que a\u00ednda desenvolve a d\u00eda de hoxe."}
{"id": "529822", "revid": "23204", "url": "https://gl.wikipedia.org/wiki?curid=529822", "title": "Marcelo Rebelo de Sousa", "text": "Marcelo Nuno Duarte Rebelo de Sousa, nado en Lisboa o 12 de decembro de 1948, \u00e9 un profesor e pol\u00edtico portugu\u00e9s que chegou a presidente da Rep\u00fablica Portuguesa.\nProfesor de Dereito, xornalista e comentarista pol\u00edtico, foi profesor e presidente do Instituto de Ciencias Xur\u00eddico-Pol\u00edticas da Facultade de Dereito da Universidade de Lisboa, ata ga\u00f1ar as elecci\u00f3ns presidenciais de 2016.\nMembro dos movementos cat\u00f3licos na s\u00faa mocidade, ingresou no Partido Socialdem\u00f3crata despois do 25 de abril de 1974. Ocupou, a nivel parlamentario e gobernamental, os cargos de deputado \u00e1 Asemblea Constitu\u00ednte, elixido polo PSD; Secretario de Estado (1981-1982) e ministro (1982-1983) para asuntos parlamentarios do goberno da Alianza Democr\u00e1tica, encabezado por Francisco Pinto Balsem\u00e3o. Foi l\u00edder do PSD entre 1996 e 1999.\nTraxectoria.\nBiograf\u00eda.\nMarcelo Rebelo de Sousa \u00e9 fillo de Baltasar Rebelo de Sousa (1921-2002), m\u00e9dico e pol\u00edtico do Estado Novo, e de Maria Fernandes Duarte das Neves (1920-2003), traballadora social; \u00e9 o irm\u00e1n de Ant\u00f3nio Rebelo de Sousa e Pedro Rebelo de Sousa.\nV\u00e9n de Celorico de Basto, no distrito de Braga, onde ten ra\u00edces familiares, e onde naceu a s\u00faa avoa paterna. Marcelo Caetano foi o padri\u00f1o de voda dos seus pais e quen conduciu o coche que levou \u00e1 s\u00faa nai \u00e1 maternidade para dar a luz a Marcelo. Caetano \u00eda ser o seu padri\u00f1o de bautismo e \u00e9 na s\u00faa honra que se chama Marcelo. O padri\u00f1o do bautismo foi Camilo de Mendon\u00e7a, un agr\u00f3nomo e pol\u00edtico que foi o primeiro presidente da RTP. Asistiu ao Externato Lar da Crian\u00e7a, en Lisboa. Al\u00ed tivo que repetir cuarto curso, xunto con Eduardo Barroso, con quen se fixo amigo de toda a vida. Destacou no Liceu Pedro Nunes, recibindo o premio D. Dinis aos 15 e 16 anos, outorgado aos mellores estudantes do pa\u00eds.\nCarreira acad\u00e9mica e profesional.\nMarcelo Rebelo de Sousa licenciouse en Dereito (1971) e doutorouse en Ciencias Xur\u00eddico-Pol\u00edticas (1984), cunha tese titulada \"Os Partidos Pol\u00edticos no Direito Constitucional Portugu\u00eas\", pola Facultade de Dereito da Universidade de Lisboa. Dedicou a s\u00faa vida profesional \u00e1 docencia, ao xornalismo e ao comentario pol\u00edtico.\nProfesor universitario.\nComo parte da s\u00faa carreira como profesor, en 1990 ascendeu a profesor titular no grupo de Ciencias Xur\u00eddico-Pol\u00edticas da Facultade de Dereito da Universidade de Lisboa. Tam\u00e9n foi profesor titular da Facultade de Dereito da Universidade Cat\u00f3lica de Portugal e profesor invitado na Facultade de Ciencias Sociais e Humanas desa universidade - a\u00ednda pertencente \u00e1 Sociedade Cient\u00edfica -, sendo tam\u00e9n profesor titular invitado na Facultade de Ciencias Econ\u00f3micas da Nova Universidade de Lisboa.\nA\u00ednda na Facultade de Dereito de Lisboa ocupou os cargos de presidente do Consello Directivo (1985-1989), do Instituto de Cooperaci\u00f3n Xur\u00eddica (2004-2005) e do Consello Pedag\u00f3xico (2006-2010), as\u00ed como presidente do Instituto de Ciencias Xur\u00eddicas e Pol\u00edticas, dende o 2005 ata a s\u00faa investidura como presidente da Rep\u00fablica, en 2016.\nFoi o negociador do borrador da Facultade de Dereito da Universidade de Bissau. Presidiu o Comit\u00e9 de Instalaci\u00f3n da Facultade de Dereito da Universidade do Porto (1995-1996 e 2001-2003).\n\u00c9 Doutor Honoris Causa pola Universidade de Porto desde 2005.\nXornalista.\nComo xornalista Marcelo Rebelo de Sousa estivo, desde a s\u00faa fundaci\u00f3n (1973), vinculado ao semanario \"Expresso\". Foi xornalista deste semanario, as\u00ed como accionista minoritario en Sojornal, o seu editor. Nesta compa\u00f1\u00eda, fundada por iniciativa de Francisco Pinto Balsem\u00e3o, ocupaba a maior\u00eda da capital, cubrindo o resto os postos de Sociedade Nacional de Sab\u00f5es, Manuel Cordo Boullosa, a familia Ruella Ramos (Di\u00e1rio de Lisboa) e Botelho Moniz (R\u00e1dio Clube Portugu\u00eas), Francisco Pinto Balsem\u00e3o (t\u00edo), Luiz Vasconcellos, Francisco da Costa Reis, Ant\u00f3nio Patr\u00edcio Gouveia, Ruben A., Lu\u00eds Corr\u00eaa de S\u00e1, Ant\u00f3nio Flores de Andrade, Mercedes Balsem\u00e3o, Ant\u00f3nio Guterres e Marcelo Rebelo de Sousa.\nEn Sojornal Marcelo ser\u00eda, sucesivamente, administrador e director xeral. No xornal, ademais de editor e editor na \u00e1rea de pol\u00edtica e sociedade (creou a secci\u00f3n People), foi subdirector (1975-1979) e director (1979-1981). Tam\u00e9n dirixiu a revista \"E\", que m\u00e1is tarde adoptou o nome de \"\u00danica\", volvendo en 2016 ao nome anterior.\nM\u00e1is tarde dirixiu o \"Seman\u00e1rio\" (1983-1987), xornal no que tam\u00e9n foi accionista fundador, xunto con Daniel Proen\u00e7a de Carvalho, Jos\u00e9 Miguel J\u00fadice, Victor Cunha Rego, entre outros.\nComentador pol\u00edtico.\nA partir dos anos 90 Marcelo Rebelo de Sousa ga\u00f1ar\u00eda notoriedade no comentario pol\u00edtico, primeiro no TSF, con \"Exame\" (1993-1996), despois na televisi\u00f3n, colaborando os domingos pola noite no \"Jornal Nacional\" de TVI, a partir do 2000. En outubro de 2004, con todo, Marcelo Rebelo de Sousa abandonou TVI, tras unha presunta presi\u00f3n na canle controlada por Miguel Paes do Amaral, do goberno de Pedro Santana Lopes e do ministro Rui Gomes da Silva, destinatario de boa parte das cr\u00edticas de Marcelo ao goberno. A s\u00faa marcha foi considerada un incidente pol\u00edtico polo goberno, especialmente despois da petici\u00f3n de Marcelo de que se celebrase unha audiencia co presidente Jorge Sampaio para queixarse \u200b\u200bdo ataque \u00e1 liberdade de expresi\u00f3n. Rematou coa an\u00e1lise pol\u00edtica os domingos, na RTP, en \"As Escolhas de Marcelo Rebelo de Sousa\", no ano seguinte, a partir de 2005. A canle p\u00fablica, coa necesidade de garantir o contraditorio, tam\u00e9n contratou a Ant\u00f3nio Vitorino, de PS, para a contra, nun comentario o, luns. M\u00e1is tarde, Ant\u00f3nio Vitorino marchar\u00eda e, baixo este pretexto, a canle do Estado tam\u00e9n mostrou a Marcelo a sa\u00edda. TVI volver\u00eda contratar a Marcelo para comentarios semanais, agora no Jornal das 8, onde foi comentarista de 2010 a 2015. \nCarreira pol\u00edtica e asociativa.\nDende que era novo, Marcelo Rebelo de Sousa foi l\u00edder de asociaci\u00f3ns, sobre todo na formaci\u00f3n de mozos da Acci\u00f3n Cat\u00f3lica Portuguesa (Xuventude da Escola Cat\u00f3lica e Xuventude da Universidade Cat\u00f3lica). A\u00ednda hoxe \u00e9 membro de innumerables instituci\u00f3ns privadas de solidariedade social e outras: foi membro do Consello de Administraci\u00f3n (1994-2012) e presidente (2012-2016) da Fundaci\u00f3n da Casa de Bragan\u00e7a, unha instituci\u00f3n estatal que xestiona os bens expropiados polo Estado (foi xefe do goberno de Ant\u00f3nio Salazar) \u00e1 familia dos duques de Bragan\u00e7a - por designaci\u00f3n do Estado portugu\u00e9s, de 2012 a 2016; foi presidente da Asociaci\u00f3n de Pais da Escola Salesiana do Estoril, nos anos oitenta; \u00e9 o comisario do Museo Nacional de Arte Antiga e das fundaci\u00f3ns \u00c1rp\u00e1d Szenes-Vieira da Silva e Ant\u00f3nio Quadros. \u00c9 seareiro e membro do Sporting Clube de Braga.\nMarcelo Rebelo de Sousa ingresou no Partido Socialdem\u00f3crata logo da s\u00faa fundaci\u00f3n en maio de 1974, sendo o primeiro presidente electo da Comisi\u00f3n Pol\u00edtica do Distrito de Lisboa (1975-1977) deste partido. En 1975 foi elixido deputado \u00e1 Asemblea Constitu\u00ednte, participando no traballo de elaboraci\u00f3n da Constituci\u00f3n de 1976, a\u00ednda vixente. Posteriormente, colaborou con Francisco S\u00e1 Carneiro no proxecto de revisi\u00f3n desa mesma Constituci\u00f3n, na s\u00faa versi\u00f3n orixinal, no chamado proxecto \"Uma Constitui\u00e7\u00e3o para os anos 80\", onde se defendeu un conxunto de reformas dirixidas \u00e1 democratizaci\u00f3n do r\u00e9xime, que inclu\u00edu a limpeza da influencia militar nas instituci\u00f3ns democr\u00e1ticas, inclu\u00edda a extinci\u00f3n do Consello da Revoluci\u00f3n e a creaci\u00f3n do Tribunal Constitucional, o fortalecemento do papel da Asemblea da Rep\u00fablica e do presidente da Rep\u00fablica. En 1981 ingresou no VIII goberno constitucional, como primeiro ministro Francisco Pinto Balsem\u00e3o, como secretario de Estado para a presidencia do Consello de Ministros. En 1982 asumiu o cargo de ministro de Asuntos Parlamentarios, asumindo as\u00ed a carteira confiada inicialmente a Fernando Amaral. En 1983 formou, dentro do PSD, a Ala Nova Esperan\u00e7a, liderando, xunto a Dur\u00e3o Barroso, Jos\u00e9 Miguel J\u00fadice, Pedro Santana Lopes e Concei\u00e7\u00e3o Monteiro, a oposici\u00f3n interna ao goberno do Bloque Central; unha acci\u00f3n que deb\u00eda contribu\u00edr \u00e1 renovaci\u00f3n interna do PSD, abrindo as portas \u00e1 candidatura de An\u00edbal Cavaco Silva, elixido l\u00edder no famoso Congreso de Figueira da Foz, en 1985.\nEn 1989 encabeza a candidatura do PSD ao Concello de Lisboa, sendo derrotado por Jorge Sampaio, que se presentaba co apoio do Partido Socialista, o Partido Comunista e \"Os Verdes\". Permaneceu como rexedor ata 1993. Xa dentro do \u00e1mbito municipal, foi presidente da asemblea municipal de Cascais (1979-1982) e presidente da asemblea municipal de Celorico de Basto (1997-2005).\nFoi membro do Consello de Estado (2000-2001 e de novo 2006-2016).\nL\u00eddes do PSD.\nDespois do goberno de Cavaco Silva e da dimisi\u00f3n do seu sucesor, Fernando Nogueira, Marcelo Rebelo de Sousa ser\u00eda elixido presidente do PSD, cargo que ocupou entre 1996 e 1999. Durante o seu liderado, fixo posible tres Orzamentos do Estado do goberno (minoritario) de Ant\u00f3nio Guterres e retomou as relaci\u00f3ns institucionais entre o PSD e o PCP, que foran cortadas uns 20 anos antes.\nFoi un dos promotores da adhesi\u00f3n do PSD ao Partido Popular Europeo (1996), ata ent\u00f3n membro do Partido da Alianza de Liberais e Dem\u00f3cratas por Europa. Tam\u00e9n foi elixido deputado no Parlamento Europeo e vicepresidente do Partido Popular Europeo (1997-1999). O seu liderado est\u00e1 tam\u00e9n marcado pola celebraci\u00f3n de dous referendos nacionais, en 1998, cuxa iniciativa partiu do l\u00edder do PSD, que tam\u00e9n viu ga\u00f1ar as s\u00faas posici\u00f3ns. O primeiro foi o referendo nacional sobre a cuesti\u00f3n do aborto, o 28 de xu\u00f1o: unha vitoria para o non (50,91%), a pesar de que case seis mill\u00f3ns de electores (68,06%) optaron por absterse. O segundo foi o referendo sobre rexionalizaci\u00f3n administrativa, o 8 de novembro: o 63,59% dos votantes est\u00e1n en contra da proposta de reforma administrativa; 51,3% de abstenci\u00f3n. Por unha banda, o movemento Portugal Plural, dirixido polo exdeputado do PS Eurico Figueiredo, e desde o que se lanzar\u00e1 o movemento c\u00edvico de Intervenci\u00f3n Radical; por outra, o movemento Na\u00e7\u00e3o Una, no que destacan Paulo Teixeira Pinto e Manuel Monteiro. Marcelo Rebelo de Sousa, que provocou estas d\u00faas consultas populares, pode queixarse \u200b\u200bdas poucas vitorias na s\u00faa direcci\u00f3n do PSD; non obstante, cabe destacar a feble participaci\u00f3n popular que logrou este mecanismo constitucional. A ruptura co l\u00edder do CDS-PP, Paulo Portas, con quen Marcelo preparaba unha alianza pol\u00edtica, foi a culminaci\u00f3n do seu consulado no PSD. Como tal, xa estaba baixo a presidencia de Jos\u00e9 Dur\u00e3o Barroso cando o PSD se presentou \u00e1s elecci\u00f3ns lexislativas de 1999.\nCandidatura presidencial.\nO 9 de outubro de 2015, na terra dos seus av\u00f3s paternos, Celorico de Basto, no distrito de Braga, anuncia a s\u00faa candidatura \u00e1s elecci\u00f3ns presidenciais portuguesas de 2016. O 28 de decembro de 2015 inaugurouse a sede da campa\u00f1a, situada en Bel\u00e9m, Lisboa, e presenta \u00e1 moza cient\u00edfica Maria Pereira como representante nacional da candidatura. Marcelo afirmou que non haber\u00eda carteis na s\u00faa campa\u00f1a electoral e, ademais, non foi moi intenso, a\u00ednda que se atopou cunha gran vantaxe sobre os outros candidatos \u00e1 presidencia, segundo as enquisas. Probablemente isto deb\u00edase a que o candidato Marcelo Rebelo de Sousa foi comentarista pol\u00edtico nos \u00faltimos anos, adquirindo influencia e fama, o que lle permitiu prescindir dunha intensa campa\u00f1a electoral.\nFoi elixido presidente na primeira volta o 24 de xaneiro de 2016 co 52% dos votos, derrotando, entre outros candidatos, a Ant\u00f3nio Sampaio da N\u00f3voa, Maria de Bel\u00e9m Roseira, Marisa Matias e Vitorino Silva.\nPresidencia da Rep\u00fablica de Portugal.\nMarcelo Rebelo de Sousa tomou posesi\u00f3n como presidente da Rep\u00fablica ante o Parlamento o 9 de marzo de 2016, estend\u00e9ndose nun programa de conmemoraci\u00f3ns oficiais da toma ata o d\u00eda 11. Na mesquita de Lisboa, un concerto dedicado \u00e1 mocidade na Pra\u00e7a do Munic\u00edpio en Lisboa e unha visita \u00e1 cidade de Porto. A primeira viaxe oficial ao estranxeiro como presidente foi ao Vaticano, o 17 de marzo, onde foi recibido polo papa Francisco. O mesmo d\u00eda viaxou a Espa\u00f1a onde cear\u00e1 co rei Filipe VI. Falou o 13 de abril no Parlamento Europeo en Estrasburgo. Mentres tanto, viaxou a Mozambique, Italia, Alema\u00f1a e Marrocos. Xunto co primeiro ministro Ant\u00f3nio Costa, celebrou o D\u00eda de Portugal en Par\u00eds, xunto a comunidade portuguesa al\u00ed residente. No ver\u00e1n de 2016, asistiu a tres partidos da selecci\u00f3n nacional no Campionato Europeo de f\u00fatbol de 2016 en Francia e visitou Brasil para os Xogos Ol\u00edmpicos. Na terceira das s\u00faas visitas oficiais \u00e1 rexi\u00f3n aut\u00f3noma de Madeira, Marcelo Rebelo de Sousa viaxou \u00e1s illas Desertas, sendo o primeiro xefe de estado en facelo e \u00e1s ilhas Selvagens.\nFoi reelixido Presidente da Rep\u00fablica en xaneiro de 2021 co 60,70% dos votos.\nMarcelo Rebelo de Sousa e Galicia.\nEn 2018 recibiu o premio Fern\u00e1ndez Latorre e destinou o importe do premio \u00e1 fundaci\u00f3ns Vida e Paz.\nSinalou que \"estar en Galicia \u00e9 sentirme na familia m\u00e1is pr\u00f3xima... a dobre vecindade cr\u00eda unha afinidade nos usos, tradici\u00f3ns, na ledicia de vivir e convivir. Na dozura da poes\u00eda, na vivacidade da m\u00fasica e a profundidade da fe\". Citou figuras da literatura gallega como Castelao, Vicente Risco ou Rosal\u00eda de Castro, ademais de escritores en castel\u00e1n como Camilo Jos\u00e9 Cela e Torrente Ballester."}
{"id": "529823", "revid": "5132", "url": "https://gl.wikipedia.org/wiki?curid=529823", "title": "Levallois Metropolitans", "text": ""}
{"id": "529824", "revid": "5132", "url": "https://gl.wikipedia.org/wiki?curid=529824", "title": "Port Adelaide Football Club", "text": "O Port Adelaide Football Club \u00e9 un club profesional de f\u00fatbol australiano con sede en Alberton, Adelaida, Australia Meridional. O equipo s\u00e9nior do club xoga na Australian Football League (AFL), onde recibe o alcume de Power (do ingl\u00e9s: \"Poder\"). O club conta tam\u00e9n cun equipo reserva que compite na South Australian National Football League (SANFL), onde reciben o nome de Magpies (do ingl\u00e9s: \"Pegas\"). Desde a s\u00faa fundaci\u00f3n, o club ga\u00f1ou 36 t\u00edtulos da SANFL, 4 t\u00edtulos do Campionato de Australia e unha Premiership da AFL (2004). Desde 2014, o club xoga os seus encontros como local no Adelaide Oval, estadio con capacidade para 55\u00a0317 espectadores. As cores do club son o negro e o branco, adoptadas por vez primeira en 1902. Con todo, ap\u00f3s a s\u00faa entra na AFL, o club engadiu \u00e1 s\u00faa vestimenta as cores turquesa e prata para diferenciarse do Collingwood.\nFundado en 1870, \u00e9 o club de f\u00fatbol australiano profesional m\u00e1is antigo de Australia Meridional e o quinto da AFL. O Port Adelaide foi membro fundador da South Australian Football Association (SAFA), precursora da SANFL, sendo a forza dominante deste deporte no estado. Despois de ingresar na AFL en 1997, o club conseguiu tres minor premierships e unha premiership baixo a direcci\u00f3n do adestrador Mark Williams entre 2002 e 2004 co adestrador. Outra caracter\u00edstica importante do club \u00e9 que \u00e9 o \u00fanico equipo de f\u00f3ra do estado de Victoria que ingresou na AFL desde outra liga. Os principais rivais hist\u00f3ricos do club son o Morwood da SANFL e os Adelaide Crows da AFL. O encontro que disputan anualmente estes dous equipos recibe o nome de Showdown."}
{"id": "529825", "revid": "5132", "url": "https://gl.wikipedia.org/wiki?curid=529825", "title": "Port Adelaide Power", "text": ""}
{"id": "529828", "revid": "197", "url": "https://gl.wikipedia.org/wiki?curid=529828", "title": "Antigos concellos de Galicia", "text": ""}
{"id": "529829", "revid": "22795", "url": "https://gl.wikipedia.org/wiki?curid=529829", "title": "Mischocyttarini", "text": ""}
{"id": "529831", "revid": "23204", "url": "https://gl.wikipedia.org/wiki?curid=529831", "title": "De Saussure", "text": "O antrop\u00f3nimo de Saussure pode referirse a:"}
{"id": "529832", "revid": "89787", "url": "https://gl.wikipedia.org/wiki?curid=529832", "title": "Miscocitarinos", "text": "A dos miscocitarinos (\"Mischocyttarini\") \u00e9 unha tribo de insectos himen\u00f3pteros da suborde dos ap\u00f3critos, familia dos v\u00e9spidos, unha das catro en que se divide a subfamilia dos polistinos.\nA tribo comprende un s\u00f3 x\u00e9nero, Mischocyttarus.\nCaracter\u00edsticas.\nOs l\u00f3bulos tarsianos asim\u00e9tricos de \"Mischocyttarus\" sep\u00e1ranos da tribo dos epiponinos. \"Mischocyttarus\" \u00e9 o maior x\u00e9nero de avespas eusociais, xa que comprende m\u00e1is de 200 especies e subespecies. \nAs avespas do x\u00e9nero \"Mischocyttarus\" constr\u00faen un ni\u00f1o relativamente sinxelo. \u00c1s veces, o ni\u00f1o constr\u00faese a un metro do ni\u00f1o de \"Polistes carnifex\". \nAs obreiras levan n\u00e9ctar e pequenas eirugas de volta ao ni\u00f1o para alimentaren \u00e1s larvas en desenvolvemento que est\u00e1n aloxadas individualmente en celas separadas do ni\u00f1o. Non todos os ni\u00f1os te\u00f1en unha femia con ovarios desenvolvidos.\nA s\u00faa biolox\u00eda \u00e9 similar \u00e1 das especies do x\u00e9nero \"Polistes\". Por\u00e9n, \"Mischocyttarus\" parece amosar bastante m\u00e1is flexibilidade social e reprodutiva que \"Polistes\".\nTaxonom\u00eda.\nDescrici\u00f3n.\nTribo.\nA tribo foi descrita en 1993 polo entom\u00f3logo estadounidense James M. Carpenter. \nX\u00e9nero.\nO x\u00e9nero fora descrito en 1853 polo naturalista, xe\u00f3logo e entom\u00f3logo su\u00edzo, especialista en himen\u00f3pteros e ort\u00f3pteros, Henri Louis Fr\u00e9d\u00e9ric de Saussure. \nSin\u00f3nimos do x\u00e9nero.\nAdemais de polo nome actualmente v\u00e1lido, o x\u00e9nero co\u00f1ceuse tam\u00e9n polos sin\u00f3nimos:\nEspecies.\nO x\u00e9nero comprende as seguintes especies:"}
{"id": "529833", "revid": "22795", "url": "https://gl.wikipedia.org/wiki?curid=529833", "title": "Mischocyttarus", "text": ""}
{"id": "529835", "revid": "5132", "url": "https://gl.wikipedia.org/wiki?curid=529835", "title": "Richmond Football Club", "text": "O Richmond Football Club, alcumados os Tigers (do ingl\u00e9s: \"Tigres\"), \u00e9 un club de f\u00fatbol australiano con sede en Richmond, Melbourne, Victoria. O club foi fundado en 1885, contanto cun equipo masculino na Australian Football League (AFL) e feminino na AFL Women's (AFLW). Antes de unirse \u00e1 Victorian Football League (actual AFL) en 1908, o equipo compet\u00eda na Victorian Football Association (VFA), onde ga\u00f1ou dous premierships. Desde aquela, o equipo conseguiu trece t\u00edtulos da AFL, sendo o \u00faltimo en 2020. O equipo ten a s\u00faa sede e campos de adestramento no primeiro estadio no que xogou, o Punt Road Oval. Este estadio, con capacidade para 6\u00a0000 espectadores, \u00e9 actualmente utilizado tanto polo equipo feminino como polo equipo reserva da Victorian Football League (VFL). Este estadio \u00e9 adxacente ao actual recinto de xogo dos Tigers, o Melbourne Cricket Ground, estadio con capacidade para 100\u00a0024 espectadores. O equipo viste tradicionalmente un guernsey (uniforme) negro cunha faixa amarela. A canci\u00f3n do equipo \u00e9 We're From Tigerland."}
{"id": "529836", "revid": "5132", "url": "https://gl.wikipedia.org/wiki?curid=529836", "title": "Richmond Tigers", "text": ""}
{"id": "529839", "revid": "23204", "url": "https://gl.wikipedia.org/wiki?curid=529839", "title": "James M. Carpenter", "text": "James Michael Carpenter, nado en 1956, \u00e9 un entom\u00f3logo estadounidense.\nTraxectoria.\nCarpenter estudou na Universidad Estatal de M\u00edchigan, onde acadou o B.S. en 1977, e na Universidade Cornell, onde obtivo o seu Ph.D. en 1983. \nEntre outros cargos desempe\u00f1ados c\u00f3mpre citar:\nTraballos recentes.\nAs s\u00faas publicaci\u00f3ns recentes abranguen temas desde a taxonom\u00eda at\u00e9 a etolox\u00eda, e contin\u00faa investigando a sistem\u00e1tica da familia dos v\u00e9spidos en todo o mundo, \u00e1 que se refiren a maior parte dos traballos publicados. O foco xeogr\u00e1fico estivo especialmente nas partes orientais e adxacentes da rexi\u00f3n pale\u00e1rtica. As publicaci\u00f3ns que tratan sobre as avespas de Vietnam forman parte dunha colaboraci\u00f3n de 20 anos con cient\u00edficos de Hanoi. As publicaci\u00f3ns da India proceden dunha colaboraci\u00f3n iniciada hai uns seis anos, que agora engloba a dous grupos de investigaci\u00f3n, en Kozhikode e Bengaluru. As publicaci\u00f3ns relativas \u00e1 China e Paquist\u00e1n representan os primeiros froitos das colaboraci\u00f3ns iniciadas hai m\u00e1is de dous anos. Tam\u00e9n contin\u00faa a publicar sobre os v\u00e9spidos da rexi\u00f3n neotropical, especialmente do Brasil e da G\u00fciana Francesa, con coautores cos que comezou a colaborar hai 20 anos en ambos os casos."}
{"id": "529850", "revid": "23204", "url": "https://gl.wikipedia.org/wiki?curid=529850", "title": "West Coast Eagles", "text": "Os West Coast Eagles, oficialmente West Coast Eagles Football Club e usualmente abreviado como Eagles (do ingl\u00e9s: \"Aguias\") ou West Coast (do ingl\u00e9s: \"Costa Oeste\"), \u00e9 un club profesional de f\u00fatbol australiano con sede no barrio de Lathlain, en Perth, Australia Occidental. O club foi fundado en 1986 como un dos d\u00f3us equipos de expansi\u00f3n da Australian Football League (AFL), naquela altura chamada Victorian Football League.\nOs West Coast Eagles son un dos equipos da AFL m\u00e1is exitosos da era AFL. En 1992 foron o primeiro equipo de f\u00f3ra do estado de Victoria en xogar e ga\u00f1ar unha Grand Final da AFL. Desde aquela repetiron t\u00edtolo en 1994, 2006 e 2018. Isto fai que sexa o segundo equipo con m\u00e1is premierships desde 1990, tan s\u00f3 por detr\u00e1s dos cinco de Hawthorn. Son ademais un dos club con m\u00e1is apoiados e rent\u00e1beis da competici\u00f3n, superando en 2020 os 100\u00a0000 afiliados. O club conta tam\u00e9n con equipo feminino da AFLW e de reservas na West Australian Football League."}
{"id": "529851", "revid": "5132", "url": "https://gl.wikipedia.org/wiki?curid=529851", "title": "West Coast Eagles Football Club", "text": ""}
{"id": "529852", "revid": "98629", "url": "https://gl.wikipedia.org/wiki?curid=529852", "title": "Perth Stadium", "text": "O Perth Stadium, tam\u00e9n co\u00f1ecido por motivos de patrocinio como Optus Stadium, \u00e9 un estadio multi\u00fasos situado na cidade de Perth, Australia, no que principalmente se practica o f\u00fatbol australiano, o cr\u00edcket e o rugby. O estadio ten capacidade para 60\u00a0156. O Perth Stadium \u00e9 sede de dous equipos da Australian Football League: os West Coast Eagles e o Fremantle Football Club, e un da Big Bash League, os Perth Scorchers, tanto feminino como masculino."}
{"id": "529853", "revid": "5132", "url": "https://gl.wikipedia.org/wiki?curid=529853", "title": "Optus Stadium", "text": ""}
{"id": "529855", "revid": "1888", "url": "https://gl.wikipedia.org/wiki?curid=529855", "title": "Jos\u00e9 Taboada Z\u00fa\u00f1iga", "text": "Jos\u00e9 Taboada Z\u00fa\u00f1iga, nado en Monforte de Lemos cara a 1886 e finado no mesmo concello en maio de 1966, foi un avogado e pol\u00edtico galego.\nTraxectoria.\nFillo de Jos\u00e9 Taboada Rodr\u00edguez Varela de Temes e Paz Z\u00fa\u00f1iga Laporte, foi o herdeiro do pazo de Tor. Estudou no Colexio dos xesu\u00edtas de Camposancos. Licenciado en Dereito pola Universidade de Santiago de Compostela en 1908. Foi nomeado concelleiro de Santiago de Compostela en 1927. Finou en Monforte de Lemos a principios de maio de 1966 con 79 anos.\nVida persoal.\nCasou en 1909 con Mar\u00eda de Andr\u00e9s Garc\u00eda Cuenca, e foi pai de Mar\u00eda de la Paz e Fernando Taboada de Andr\u00e9s."}
{"id": "529856", "revid": "6", "url": "https://gl.wikipedia.org/wiki?curid=529856", "title": "C/2014 UN271 Bernardinelli-Bernstein", "text": "Cometa descuberto en 2014, aproxim\u00e1ndose dende m\u00e1is al\u00f3 dos l\u00edmites do Sistema Solar, dende a nube de Oort, polo extremo sur do mesmo. En 2021 confirmouse o ser cometa \u00f3 descubr\u00edrselle unha pequena coma \u00f3 entrar en actividade o cometa pola s\u00faa aproximaci\u00f3n \u00f3 Sol. De calquera xeito, o perihelio, que est\u00e1 previsto para 2031, ser\u00e1 m\u00e1is al\u00f3 de Saturno, a m\u00e1is de 3 bill\u00f3ns de km, non sendo visible a ollo nu. Tras atravesar o plano da ecl\u00edptica, desaparecer\u00e1 pola zona norte do noso Sistema solar.\nAs estimaci\u00f3ns do n\u00facleo, duns 100 km de di\u00e1metro, fan que sexa moito maior que o segundo cometa en tama\u00f1o, o Hale-Bopp."}
{"id": "529858", "revid": "1888", "url": "https://gl.wikipedia.org/wiki?curid=529858", "title": "Mar\u00eda de la Paz Taboada de Andr\u00e9s", "text": "Mar\u00eda de la Paz Taboada de Andr\u00e9s y Z\u00fa\u00f1iga, nada en Santiago de Compostela, foi unha fidalga galega.\nTraxectoria.\nFilla de Jos\u00e9 Taboada Z\u00fa\u00f1iga e Mar\u00eda de Andr\u00e9s Garc\u00eda Cuenca. Foi a herdeira e \u00faltima propietaria do pazo de Tor, que habitou ata os anos noventa. Doou o pazo \u00e1 Deputaci\u00f3n de Lugo en 1998.\nVida persoal.\nCasou no pazo de Tor con Miguel \u00c1ngel Quesada Munuera en 1931."}
{"id": "529859", "revid": "1888", "url": "https://gl.wikipedia.org/wiki?curid=529859", "title": "Mar\u00eda de la Paz Taboada de Andr\u00e9s y Z\u00fa\u00f1iga", "text": ""}
{"id": "529860", "revid": "1888", "url": "https://gl.wikipedia.org/wiki?curid=529860", "title": "Jos\u00e9 Taboada de Z\u00fa\u00f1iga", "text": ""}
{"id": "529862", "revid": "22795", "url": "https://gl.wikipedia.org/wiki?curid=529862", "title": "Ropalidiini", "text": ""}
{"id": "529863", "revid": "22570", "url": "https://gl.wikipedia.org/wiki?curid=529863", "title": "Fernando Taboada Z\u00fa\u00f1iga", "text": "Fernando Taboada Z\u00fa\u00f1iga, nado en Monforte de Lemos en 1894 e finado en Sarria en 1982, foi un pol\u00edtico galego.\nTraxectoria.\nFillo de Jos\u00e9 Taboada Rodr\u00edguez Varela de Temes e Paz Z\u00fa\u00f1iga Laporte e irm\u00e1n de Jos\u00e9 Taboada Z\u00fa\u00f1iga. Foi nomeado alcalde de Sarria en outubro de 1923. Foi nomeado deputado provincial de Lugo en abril de 1927, e elixido vicepresidente da Deputaci\u00f3n de Lugo en maio. Formou parte do Padroado da Misi\u00f3n Biol\u00f3xica de Galicia en representaci\u00f3n dos agricultores de Sarria. Na Rep\u00fablica foi elixido concelleiro de Sarria na repetici\u00f3n das elecci\u00f3ns municipais en maio, tomando posesi\u00f3n o 5 de xu\u00f1o.\nVida persoal.\nCasou con Mar\u00eda de los \u00c1ngeles Rivera Gonz\u00e1lez de la Rocha (1898-1939) e foi pai de Mar\u00eda Teresa, Fernando e Jos\u00e9 Manuel Taboada Rivera."}
{"id": "529864", "revid": "1888", "url": "https://gl.wikipedia.org/wiki?curid=529864", "title": "Fernando Taboada de Z\u00fa\u00f1iga", "text": ""}
{"id": "529866", "revid": "23204", "url": "https://gl.wikipedia.org/wiki?curid=529866", "title": "Vacaci\u00f3ns (filme de 2015)", "text": "Vacaci\u00f3ns (en ) \u00e9 un filme estadounidense de 2015 escrito e dirixido por Jonathan Goldstein e John Francis Daley (no seu debut como directores). Est\u00e1 protagonizado por Ed Helms, Christina Applegate, Leslie Mann, Beverly D'Angelo, Chris Hemsworth e Chevy Chase. \u00c9 o sexto t\u00edtulo da serie cinematogr\u00e1fica \"Vacation\" e \u00e9 unha secuela de \"Vegas Vacation\" (1997) e \"Christmas Vacation 2: Cousin Eddie's Island Adventure\" (2003). Estreouse a trav\u00e9s de New Line Cinema e Warner Bros. nos cinemas dos Estados Unidos o 29 de xullo de 2015. Recadou 104 mill\u00f3ns de d\u00f3lares sobre un orzamento de 31 mill\u00f3ns.\nEstreouse en galego o 13 de abril de 2021 a trav\u00e9s da TVG."}
{"id": "529867", "revid": "23204", "url": "https://gl.wikipedia.org/wiki?curid=529867", "title": "Vacation (filme de 2015)", "text": ""}
{"id": "529868", "revid": "98629", "url": "https://gl.wikipedia.org/wiki?curid=529868", "title": "Ropalidiinos", "text": "A dos ropalidiinos (\"Ropalidiini\") \u00e9 unha tribo de insectos himen\u00f3pteros da suborde dos ap\u00f3critos, familia dos v\u00e9spidos, unha das catro en que se divide a subfamilia dos polistinos.\nAs s\u00faas especies son avespas eusociais que habitan as rexi\u00f3ns bioxeogr\u00e1ficas afrotropical, indomalaia e australiana.\nX\u00e9neros.\nA tribo comprende os seguintes x\u00e9neros:"}
{"id": "529869", "revid": "22795", "url": "https://gl.wikipedia.org/wiki?curid=529869", "title": "Rexi\u00f3n oriental", "text": ""}
{"id": "529870", "revid": "22795", "url": "https://gl.wikipedia.org/wiki?curid=529870", "title": "Rexi\u00f3n australiana", "text": "A rexion australiana \u00e9 un reino bioxeogr\u00e1fico que \u00e9 coincidente, pero non sin\u00f3nimo (segundo algunhas definici\u00f3ns), coa rexi\u00f3n xeogr\u00e1fica de Australasia. \nO reino incl\u00fae Australia, Nova Zelandia, a illa de Nova Guinea e a parte oriental do arquip\u00e9lago indonesio, inclu\u00edda a illa de Sulawesi, as illas Molucas e Timor, e tam\u00e9n incl\u00fae varios grupos de illas do Pac\u00edfico, como o Arquip\u00e9lago de Bismarck, Vanuatu, illas Salom\u00f3n e Nova Caledonia e as s\u00faas illas veci\u00f1as. \nO resto de Indonesia forma parte da rexi\u00f3n indomalaia."}
{"id": "529872", "revid": "1888", "url": "https://gl.wikipedia.org/wiki?curid=529872", "title": "Luis Sipos Magniac", "text": "Luis Sipos Magniac, nado en Viveiro o 3 de decembro de 1845 e finado en Madrid o 22 de novembro de 1879, foi un escritor galego.\nTraxectoria.\nFillo de Pedro Sipos Gonz\u00e1lez, de Medina de Rioseco, e de Carlota Ignacia Magniac, da Coru\u00f1a. Oficial da Direcci\u00f3n Xeral do Tesouro. En 1860 publicou en Barcelona unha coroa po\u00e9tica \"A la toma de Tet\u00faan\". Publicou poemas en \"El Bazar\" e \"La Ilustraci\u00f3n Espa\u00f1ola y Americana\", e despois en \"Heraldo de Vivero\". Finou aos 31 anos."}
{"id": "529873", "revid": "1888", "url": "https://gl.wikipedia.org/wiki?curid=529873", "title": "Emiliano P\u00e9rez Gonz\u00e1lez", "text": "Emiliano P\u00e9rez Gonz\u00e1lez, finado en Monforte de Lemos o 2 de xaneiro de 1953, foi un comerciante e pol\u00edtico galego.\nTraxectoria.\nFillo de Emiliano P\u00e9rez P\u00e9rez. Co fin da ditadura de Primo de Rivera foi nomeado alcalde de Monforte de Lemos tomando posesi\u00f3n o 5 de abril de 1930, permanecendo no cargo ata o 4 de febreiro do ano seguinte. Finou en Monforte de Lemos en xaneiro de 1953.\nVida Persoal.\nCasou con Teresa Silva V\u00e1zquez e foi pai de Mar\u00eda Teresa P\u00e9rez Silva."}
{"id": "529874", "revid": "5863", "url": "https://gl.wikipedia.org/wiki?curid=529874", "title": "Emiliano P\u00e9rez P\u00e9rez", "text": "Emiliano P\u00e9rez P\u00e9rez, finado en Monforte de Lemos o 28 de xu\u00f1o de 1926, foi un comerciante e pol\u00edtico galego.\nTraxectoria.\nFoi nomeado alcalde de Monforte de Lemos tomando posesi\u00f3n en maio de 1918. Permaneceu no cargo at\u00e9 novembro de 1920. Volveu ser nomeado alcalde de Monforte de Lemos en outubro de 1921, ocupando o cargo at\u00e9 abril de 1922. Finou en xu\u00f1o de 1926.\nVida persoal.\nCasou con Juana Gonz\u00e1lez e foi pai de Emiliano P\u00e9rez Gonz\u00e1lez."}
{"id": "529875", "revid": "45576", "url": "https://gl.wikipedia.org/wiki?curid=529875", "title": "Grandes Balnearios de Europa", "text": "As grandes cidades balnearios de Europa \u00e9 un Patrimonio da Humanidade da UNESCO transnacional que consiste nunha selecci\u00f3n de 11 cidades balnearios en sete pa\u00edses europeos. Desenvolv\u00e9ronse ao redor de fontes naturais de auga mineral e floreceron desde principios do s\u00e9culo XVIII ata a d\u00e9cada de 1930.\nNomeamento.\nA cidade de Bath inscrib\u00eduse orixinalmente na Lista do Patrimonio Mundial da UNESCO en 1987. \nOs esforzos para conseguir que os Grandes Balnearios de Europa figuren na Lista do Patrimonio Mundial comezaron en 2012 e a candidatura presentouse en 2019. O 24 de xullo de 2021 os Grandes Balnearios de Europa inscrib\u00edronse oficialmente na Lista do Patrimonio Mundial."}
{"id": "529877", "revid": "1888", "url": "https://gl.wikipedia.org/wiki?curid=529877", "title": "Alcaldes de Carballo", "text": "Esta \u00e9 unha lista dos alcaldes de Carballo."}
{"id": "529882", "revid": "5863", "url": "https://gl.wikipedia.org/wiki?curid=529882", "title": "O peixe na cultura popular galega", "text": ""}
{"id": "529883", "revid": "54334", "url": "https://gl.wikipedia.org/wiki?curid=529883", "title": "Dario Calomino", "text": "Dario Calomino, nado o 8 de decembro de 1977 en Verona, \u00e9 un numism\u00e1tico e arque\u00f3logo Italiano especializado na moeda republicana e imperial romana, e nas emisi\u00f3ns provinciais romanas.\nTraxectoria.\nCalamino conclu\u00edu o ensino secundario no \"Liceo Classico Statale Scipione Maffei\", de Verona, en 1996; logo graduouse de Estudos Cl\u00e1sicos e Arqueolox\u00eda Cl\u00e1sica na Universidade de Padua, e acadou o mestrado en Arqueolox\u00eda Romana en 2002, cun traballo sobre a romanizaci\u00f3n do V\u00e9neto. Posteriormente doutorouse en Ciencias Hist\u00f3ricas e Antropol\u00f3xicas na Universidade de Verona en 2009, coa tese sobre as cu\u00f1axes de Nicopolis en Epiro, dirixida por Alfredo Buonopane.\nEntre 2003 e 2011, Calamino traballou como investigador en diversos museos p\u00fablicos italianos (Verona, Venecia, Piacenza, Rovereto, Brescia e Roma), estudando e catalogando as s\u00faas colecci\u00f3ns de moeda republicana e imperial romana, e de emisi\u00f3ns provinciais romanas. Entre 2012 e 2017 ingresou como investigador no Departamento de Moedas e Medallas do Museo Brit\u00e1nico.\nSimultaneamente, a partir de 2004 comezou a s\u00faa actividade docente como profesor axudante en materia numism\u00e1tica nas universidades de Padua e de Verona, e no departamento de Arqueolox\u00eda do \"King's College\", da Universidade de Londres.\nComo arque\u00f3logo, entre outros labores en Libia, Italia e Tunisia, participou en escavaci\u00f3ns nos sitios arqueol\u00f3xicos-p\u00fanico-romanos de Sant'Antioco e Nora (Sarde\u00f1a), na vila romana de Montegrotto Terme (Padua) e no foro romano de Grumentum (Lucania).\nEntre outras entidades asociativas e acad\u00e9micas, Calamino \u00e9 membro da \"British Academy\" e da \"Royal Numismatic Society\", de Londres.\nPublicaci\u00f3ns.\nEsta \u00e9 unha escolma dos traballos monogr\u00e1ficos m\u00e1is representativos publicados por Dario Calamino ao longo da s\u00faa carreira:\nNotas.\n "}
{"id": "529885", "revid": "65337", "url": "https://gl.wikipedia.org/wiki?curid=529885", "title": "D. Calomino", "text": ""}
{"id": "529886", "revid": "65337", "url": "https://gl.wikipedia.org/wiki?curid=529886", "title": "Calomino, Dario", "text": ""}
{"id": "529887", "revid": "65337", "url": "https://gl.wikipedia.org/wiki?curid=529887", "title": "Calomino, D.", "text": ""}
{"id": "529888", "revid": "89787", "url": "https://gl.wikipedia.org/wiki?curid=529888", "title": "Enmanuel Reyes", "text": "Enmanuel Reyes Pla, nado na Habana en 1992, \u00e9 un boxeador cubano-galego. Ga\u00f1ou unha medalla de bronce no Campionato Mundial de Boxeo de 2021 e participou nos Xogos Ol\u00edmpicos de Toquio.\nTraxectoria.\nComezou a boxear na Habana aos 6 anos por decisi\u00f3n de seu pai, que quer\u00eda que aprendese a defenderse dos rapaces do colexio cos que estaba a ter problemas. Foise consolidando como un dos mellores boxeadores do seu pa\u00eds natal, competindo nos pesos semipesados e despois nos pesos pesados. \nCon todo, no boxeo cubano tivo sempre alg\u00fan competidor por diante, como o varias veces campi\u00f3n mundial Julio C\u00e9sar La Cruz, ou Erislandy Sav\u00f3n, contra o que perdeu a final do campionato cubano. Decidiu ent\u00f3n probar sorte en Galicia, onde viv\u00edan seu pai, s\u00faa avoa e un t\u00edo. Viaxou a Moscova, e despois dun paso por Belar\u00fas, voou a Austria, onde pediu asilo pol\u00edtico, sendo internado dous meses nun centro de refuxiados. Logo foi a Alema\u00f1a, dende onde tentou pasar a Francia, pero foi detido e ingresado nun centro de reclusi\u00f3n para migrantes, e logo enviado de volta a Austria. Finalmente, no ver\u00e1n de 2017 conseguiu chegar a Galicia, instal\u00e1ndose na Coru\u00f1a. \nNa cidade herculina foi adestrado por Chano Planas e proclamouse campi\u00f3n de Espa\u00f1a dos pesos pesados en 2019, 2020 e 2021. En marzo de 2020 conced\u00e9uselle a nacionalidade espa\u00f1ola e en xu\u00f1o do ano seguinte logrou unha praza para os Xogos Ol\u00edmpicos de 2020, ao quedar segundo no torneo preol\u00edmpico celebrado en Par\u00eds, onde perdeu a final contra o campi\u00f3n mundial Muslim Gadzhimagomedov.\nXa na cita ol\u00edmpica, comezou a s\u00faa participaci\u00f3n nos oitavos de final, onde ga\u00f1ou por K.O. ao casaco Vas\u00efl\u00efy Lev\u00eft. En cuartos de final, o seu rival foi o tam\u00e9n cubano Julio C\u00e9sar La Cruz. Nun combate moi igualado, La Cruz imp\u00faxose no primeiro asalto, mentres que o segundo foi para o boxeador da Coru\u00f1a. No terceiro e derradeiro asalto Reyes comezou ben, pero na parte final foi superior La Cruz, ao que os xu\u00edces deron como ga\u00f1ador final, quedando Reyes co diploma ol\u00edmpico.\nUns meses despois disputou en Belgrado o Campionato do Mundo de Boxeo, na categor\u00eda de pesos pesados. Eliminou sucesivamente ao grego Vagkan Nanitzanian, ao franc\u00e9s Soheb Bouafia, ao xordano Hussein Iashaish e ao estadounidense Jamar Talley, met\u00e9ndose deste xeito nas semifinais. Nestas, enfrontouse ao italiano Aziz Abbes Mouhiidine, perdendo por 4-1. Con todo, a s\u00faa medalla de bronce foi hist\u00f3rica, pois foi a segunda para Espa\u00f1a nun Mundial, 47 anos despois da que lograra o asturiano Enrique Rodr\u00edguez Cal."}
{"id": "529889", "revid": "98629", "url": "https://gl.wikipedia.org/wiki?curid=529889", "title": "Dobre vida", "text": "Dobre vida (en ) \u00e9 un filme estadounidense de 1947 dirixido por George Cukor, cun gui\u00f3n de Ruth Gordon e Garson Kanin. Conta a historia dun actor cuxa mente queda afectada polo personaxe que interpreta. Est\u00e1 protagonizado por Ronald Colman e Signe Hasso. Ronald Colman ga\u00f1ou o \u00d3scar \u00f3 mellor actor pola s\u00faa interpretaci\u00f3n no filme.\nSinopse.\nAnthony John \u00e9 un grande actor de teatro, obsesivo coas personaxes que interpreta ata o punto de chegar a non conseguir distinguir a ficci\u00f3n da realidade. Est\u00e1 separado da tam\u00e9n actriz Brita, que a pesar de amalo non soporta as s\u00faas mudanzas de personalidade e as s\u00faas s\u00fapetas desaparici\u00f3ns. Cando a parella inicia unha nova peza, \"Otelo\" de Shakespeare, Anthony axi\u00f1a comeza a sentir celos da s\u00faa exmuller, mesturando os seus sentimentos cos do protagonista que interpreta."}
{"id": "529890", "revid": "23204", "url": "https://gl.wikipedia.org/wiki?curid=529890", "title": "A Double Life (filme de 1947)", "text": ""}
{"id": "529891", "revid": "89787", "url": "https://gl.wikipedia.org/wiki?curid=529891", "title": "Imperio Babil\u00f3nico", "text": "Babilonia (en acadio-babilonio \"B\u0101bili\" ou \"Babilim\") foi un antigo imperio localizado na rexi\u00f3n central-meridional de Mesopotamia, con centro na cidade de Babilonia e que chegou a estenderse por Acad e Sumeria, arrebatando a hexemon\u00eda \u00e1s dinast\u00edas amorritas de Isin e Larsa do chamado renacemento sumerio. A s\u00faa historia div\u00eddese en d\u00faas etapas principais, separadas entre si polo per\u00edodo de dominaci\u00f3n asiria; o imperio paleobabil\u00f3nico ou amorrita (1792\u00a0a.C.\u20131595\u00a0a.C.) e o imperio neobabil\u00f3nico ou caldeo (626\u00a0a.C.\u2013539\u00a0a.C.). O imperio babil\u00f3nico foi sucedido polo persa tralas conquistas de Ciro II o Grande.\nEn Babilonia fal\u00e1base o acadio (lingua sem\u00edtica) e mantivo a linguaxe escrita acadio para uso oficial (lingua da s\u00faa poboaci\u00f3n nativa), a pesar dos seus fundadores, os amorreos e os seus sucesores os casitas, que non ti\u00f1an o acadio como lingua nativa. Con todo, conservou a lingua sumeria para o uso relixioso, a pesar de que no momento en que se fundou Babilonia, probablemente xa non era unha lingua falada. As antigas tradici\u00f3ns acadias e sumerias tiveron un papel importante nas culturas babilonia e asiria, e a rexi\u00f3n continuou a ser un importante centro cultural, mesmo en per\u00edodos prolongados de gobernos externos.\nEtimolox\u00eda e referencias hist\u00f3ricas.\nA forma galega do top\u00f3nimo, \"Babilonia\", prov\u00e9n do grego \"Babylon\", a trav\u00e9s do lat\u00edn \"Babylonia\". Ambas reflicten o termo acadio \"Babilum\", que significa \"a porta de Deus\". No libro b\u00edblico da X\u00e9nese \u00e9 chamada Babel.\nEntre as fontes cl\u00e1sicas sobre Babilonia destacan:\nHistoria.\nO Imperio amorreo ou paleobabil\u00f3nico.\nOs amorreos establec\u00e9ronse entre os r\u00edos Tigris e \u00c9ufrates, fac\u00e9ndose sedentarios e mestur\u00e1ndose coa poboaci\u00f3n sumeria; como consecuencia, subiron ao poder dinast\u00edas de orixe amorrea en varias cidades do centro e do sur de Mesopotamia.\nA m\u00e1is importante foi Babilonia, xa que o propio Hammurabi deb\u00eda ser amorreo. Aos inicios do imperio paleobabil\u00f3nico a poboaci\u00f3n era pois unha mestura acadia e amorrea.\nOs amorreos que seguiron a ser n\u00f3mades foron contidos facilmente ao principio mais segundo o imperio de Ur III foi perdendo o seu poder, estes foron volv\u00e9ndose m\u00e1is perigosos.\nCoa ca\u00edda de Ur III e finalizada a \u00e9poca de dominio sumerio, comezou unha \u00e9poca en que os semitas chegaron a ter a maior importancia grazas a pobos como os acadios ou os amorreos. Os elamitas apenas gozaron a s\u00faa conquista.\nOs grandes vencedores da ca\u00edda de Ur foron primeiro os acadios do reino de Isin e despois os amorreos, que nun s\u00e9culo encheron Mesopotamia de reinos, quedando o que foi o imperio de Ur fragmentado en numerosos reinos amorreos e acadios con capitais en cidades que ata ese momento tiveran pouca importancia.\nNa alta Mesopotamia, a cidade de Asur cos reis de orixe amorrea comezou a ga\u00f1ar importancia tras vencer nunha guerra polo control das rutas comerciais a E\u0161nunna e Mari.\nSituada a ambas as beiras do \u00c9ufrates, a cidade de Babilonia mantivo na s\u00faa orixe unha posici\u00f3n moderada, baixo a sombra da veci\u00f1a e m\u00e1is poderosa Ki\u0161. Comezou a aumentar a s\u00faa importancia coa chegada dos amorreos entre o 2000 e o 1800\u00a0a.C., que acabaron por erixirse como reis da cidade.\nOs amorreos, tam\u00e9n semitas, adapt\u00e1ronse facilmente \u00e1 lingua acadia, propiciando o declive do sumerio. Tam\u00e9n asumiron con facilidade o pante\u00f3n mixto sumerio-acadio, rendendo culto a Marduk, deidade protectora da cidade.\nArredor de 1782\u00a0a.C. chegou ao trono o sexto membro desta dinast\u00eda, Hammurabi. Nese tempo ao norte e ao sur da cidade atop\u00e1banse os territorios das cidades de Assur (que posteriormente deu nome a Asiria) e Larsa, m\u00e1is poderosas pero con monarcas envellecidos. En 1763\u00a0a.C., Hammurabi venceu a Rim-Sen de Larsa, apoder\u00e1ndose da parte sur de Mesopotamia. En 1755\u00a0a.C. conquistou igualmente Asus, fac\u00e9ndose co poder de todo o val dos r\u00edos Tigris e \u00c9ufrates. Co triunfo de Babilonia sobre o resto de Mesopotamia, tam\u00e9n o seu deus principal, Marduk, foi alzado \u00e1 cabeza do pante\u00f3n dos deuses locais.\nContra 1800\u00a0a.C. comezaron a producirse unha serie de invasi\u00f3ns n\u00f3mades provenientes do norte do C\u00e1ucaso e de Escitia. O ataque por parte de n\u00f3mades \u00e1 rexi\u00f3n fora unha constante durante os s\u00e9culos anteriores, mais coa domesticaci\u00f3n do cabalo e a s\u00faa utilizaci\u00f3n para o tiro de carros de guerra, os n\u00f3mades conseguiran unha vantaxe militar que lles permitiu entrar na zona.\nUn destes grupos foron os hurritas, que ocuparon gran parte do territorio que Asiria conquistara durante o reinado de \u0160am\u0161i-Adad I, fundando o reino de Mitanni contra 1500\u00a0a.C. e convertendo os asirios en subsidiarios seus. Tam\u00e9n se estenderon por Cana\u00e1n, onde fundaron alg\u00fans reinos, chegando ata Exipto, onde conquistaron a parte norte e foron co\u00f1ecidos como hicsos.\nOutro destes grupos foron os hititas, que se estableceron na parte oriental de Anatolia a partir de 1700\u00a0a.C. fundando o co\u00f1ecido como Antigo Reino. A lingua hitita era de orixe indoeuropea, o cal non lles impediu adoptar a escrita cuneiforme dos acadios.\nDurante os anos seguintes, os hititas e os hurritas enfront\u00e1ronse no norte de Mesopotamia. Arredor do 1600\u00a0a.C., durante o reinado de Mursili I os hititas derrotaron os hurritas, dominando Asiria e facendo incursi\u00f3ns en Babilonia, \u00e1 que reduciron ata as dimensi\u00f3ns anteriores \u00e1s conquistas de Hammurabi. Este per\u00edodo coincidiu coa entrada dos n\u00f3mades casitas provenientes dos montes Zagros, que aproveitaron o enfraquecemento de Babilonia para atacala. Finalmente tomaron a cidade en 1595\u00a0a.C.\nA Babilonia dos casitas.\nOs casitas non tardaron en adoptar a lingua e a relixi\u00f3n do territorio que ocuparon, restaurando mesmo o templo de Marduk de Babilonia. Contra 1330\u00a0a.C. reconstru\u00edron Ur.\nMentres, os antigos invasores n\u00f3mades continuaron a ser expulsados do resto dos territorios. As\u00ed, contra 1580\u00a0a.C. os nativos exipcios derrotaron os hicsos do baixo Exipto e seguiron o seu avance al\u00e9n do Sina\u00ed, derrotando durante o reinado de Thutmose III unha confederaci\u00f3n de cidades cananeas na batalla de Megido, en 1479\u00a0a.C. Posteriormente seguiron cara ao norte, derrotando o reino de Mitanni, ao cal obrigaron a render tributo. Trala morte de Thutmose III, Exipto perdeu forza no norte, rexurdindo os hititas, que formaron cara a 1375\u00a0a.C. o chamado \"Novo Reino\".\nEn Asiria, Ashur-uballit I chegou ao trono en 1365\u00a0a.C. e emprendeu unha serie de reformas ata constitu\u00edr o chamado Primeiro Imperio Asirio. O seu sucesor atacou Mitani, saqueando a s\u00faa capital no s\u00e9culo XVI\u00a0a.C. e conquistando o resto do territorio nos trinta anos seguintes. En 1274\u00a0a.C. subiu ao trono asirio Salmanasar I, quen emprendeu unha serie de conquistas cara ao oeste, chegando ata a fronteira do reino hitita. O seu sucesor Tukulti-Ninurta I ampliou as fronteiras polo norte, penetrando no C\u00e1ucaso e polo leste, cara aos montes Zagros.\nFinalmente, o monarca asirio dirixiuse cara ao sur, cara aos territorios administrados polas casitas, entre os que se atopaba Babilonia. Os casitas foron vencidos e obrigados a pagar tributos ao rei de Asiria.\nCara a 1200\u00a0a.C. comezaron a chegar vagas duns novos invasores provenientes do Mediterr\u00e1neo. Foron co\u00f1ecidos como Pobos do Mar e a s\u00faa presenza sentiuse practicamente en todas as rexi\u00f3ns do Mediterr\u00e1neo oriental. O pobo que se viu m\u00e1is afectado por estas invasi\u00f3ns foi o hitita, cuxo imperio, previamente debilitado pola expansi\u00f3n asiria, foi completamente destru\u00eddo por elas. Os Pobos do Mar tam\u00e9n danaron tanto Exipto como Asiria, polo que Babilonia e especialmente o reino de Elam, no extremo oriental de Mesopotamia, se viron beneficiados.\nOs elamitas aproveitaron a situaci\u00f3n marchando cara ao oeste, tomando Babilonia e as cidades veci\u00f1as. En 1174\u00a0a.C. levaron da cidade as t\u00e1boas que conti\u00f1an o c\u00f3digo de Hammurabi e a estela de Naram-Sen.\n1124\u00a0a.C. foi o ano que viu o fin da dinast\u00eda casita, coa toma do poder dun nativo babilonio, Nabucodonosor I. O novo rei derrotou os elamitas, iniciando un breve per\u00edodo de independencia para a rexi\u00f3n.\nO dominio asirio.\nCara ao 1300\u00a0a.C. nas monta\u00f1as do C\u00e1ucaso desenvolveuse un novo tipo de metalurxia, a do ferro. Durante ese per\u00edodo a rexi\u00f3n fora controlada polos hititas, mais coa s\u00faa ca\u00edda, o manexo do novo metal pasou aos asirios.\n\u00c9 posible que o dominio desta nova t\u00e9cnica contribu\u00edse \u00e1s posteriores vitorias militares dos asirios, ao dotarlles de armas m\u00e1is resistentes que as dos seus pobos veci\u00f1os e proporcionarlles un ben valioso co que comerciar. Sendo ou non as\u00ed, en 1115\u00a0a.C. chegou ao trono asirio Teglatfalasar I, quen emprendeu unha campa\u00f1a de conquistas ata recuperar o territorio dominado durante o reinado de Tukulti-Ninurta I. En 1103\u00a0a.C. atacou e venceu a Nabucodonosor I de Babilonia.\nContra o s\u00e9culo XII\u00a0a.C. emerxeu do deserto de Arabia un novo pobo semita, os arameos. Durante o reinado de Teglatfalasar I, Asiria conseguiu mantelos f\u00f3ra das s\u00faas fronteiras, mais trala s\u00faa morte, os arameos comezaron a penetrar no pa\u00eds, debilit\u00e1ndoo durante o s\u00e9culo e medio seguinte. Esta situaci\u00f3n foi aproveitada polos pobos veci\u00f1os para fortalecerse. Foi o per\u00edodo de auxe do reino de Israel (reinado de David) e do reino de Damasco.\nO 911\u00a0a.C. Adad-nirari II ascendeu ao trono de Asiria e tras reorganizar o ex\u00e9rcito conseguiu derrotar os principados que fundaran os arameos. A este rei sucedeuno Tukulti-Ninurta II, que s\u00f3 reinou cinco anos. Durante ese per\u00edodo incrementouse a explotaci\u00f3n e as subministraci\u00f3ns de ferro dispo\u00f1ibles, o cal permitiu equipar completamente o ex\u00e9rcito con armas dese metal. Outro factor decisivo foi o desenvolvemento de maquinaria de asedio, como o ariete, que permitiu a derriba de murallas e polo tanto acabou coa necesidade de organizar longos asedios para conquistar as cidades.\nTodos estes avances aproveitounos Assurnasirpal II quen conseguiu derrotar definitivamente os principados arameos, chegando ata o Mediterr\u00e1neo. O seu sucesor, Salmanasar III, tam\u00e9n contou con esta vantaxe, mais as s\u00faas forzas estiveron divididas en tantas frontes que non conseguiu inflixir ningunha derrota definitiva aos seus inimigos. Os seus principais opo\u00f1entes foron o reino de Urartu, situado ao norte do Imperio asirio, ao redor da actual Armenia, a tribo sem\u00edtica dos caldeos, proveniente de Arabia, e os medos, de orixe indoeuropea. Estes \u00faltimos introduciron na rexi\u00f3n un tipo de cabalo, posiblemente conseguido mediante crianza, de maior tama\u00f1o e forza, de forma que pod\u00edan ser cabalgados por unha persoa. Este avance expandiuse rapidamente, chegando a Asiria \u00e1 vez que os novos pobos.\nAntes da morte de Salmanasar III o seu fillo m\u00e1is vello rebelouse para tratar de tomar o trono, chegando esta revolta ata a morte do rei, trala cal foi o seu fillo m\u00e1is novo, Shamshi-Adad V, o que herdou o trono e derrotou o seu irm\u00e1n. Trala s\u00faa morte o seu fillo Adadnarari III, a\u00ednda un neno, recibiu o t\u00edtulo, pero debido \u00e1 s\u00faa idade foi a esposa do rei, Sem\u00edramis, a que gobernou como rexente.\nEste foi un per\u00edodo de estancamento para Asiria e de reforzamento para os reinos que a rodeaban. As\u00ed, Urartu acadou o seu apoxeo no reinado de Argishti I (778\u00a0a.C.-750a.C.) e o reino de Israel viviu un novo per\u00edodo de prosperidade co reinado de Xeroboam II.\nEst\u00e1 situaci\u00f3n estendeuse durante os reinados de Salmanasar IV, Ashurdan III e Ashur-nirari V, rematando ao producirse un levantamento militar que culminou co nomeamento dunha nova dinast\u00eda e un novo rei, Tiglath-Pileser III, quen, tras reorganizar o ex\u00e9rcito, se dispuxo a conquistar os reinos veci\u00f1os. Derrotou os medos no leste, obrig\u00e1ndoos a render tributo a Asiria. No oeste, terminou co per\u00edodo de independencia dos reinos locais, facendo vasalo a Israel e conquistando o reino arameo de Damasco. No norte conquistou a metade meridional de Urartu e no sur, en Babilonia, aproveitando unha disputa din\u00e1stica da dinast\u00eda caldea, f\u00edxose co t\u00edtulo de rei.\nA Tiglath-Pileser III sucedeuno Salmanasar V, quen ademais do trono de Asiria herdou tam\u00e9n o de Babilonia. O seu reinado durou cinco anos pois en 722\u00a0a.C. foi deposto nunha revolta que acabou coa nova dinast\u00eda. O novo rei, talvez un xeneral, asumiu o nome de Sarg\u00f3n II (en acadio \"rei lex\u00edtimo\") polo que el e os seus sucesores foron chamados sarg\u00f3nidas. Cos sarg\u00f3nidas Asiria viviu unha etapa de esplendor militar, mais as continuas guerras e rebeli\u00f3ns, a pesar de seren sufocadas, foron socavando a econom\u00eda da rexi\u00f3n.\nEste per\u00edodo correspondeu coa entrada dos cimerios na rexi\u00f3n, provenientes de Escitia, ao norte do mar Negro. Atacaron o que quedaba de Urartu, o que foi aproveitado por Sarg\u00f3n II para invadir o pa\u00eds. Ante isto, Urartu tivo que aceptar render vasalaxe a Asiria, xunto \u00e1 cal conseguiu derrotar os n\u00f3mades.\nEn Babilonia, un nobre local aproveitou a guerra no norte para autoproclamarse rei, fac\u00e9ndose chamar Marduk-apal-iddina II (chamado na Biblia Merodac-Balad\u00e1n). Conservou este t\u00edtulo durante dez anos, ata que os asirios puideron marchar cara ao sur e depolo, sendo ent\u00f3n enviado ao exilio en 711\u00a0a.C. e recuperando o t\u00edtulo Sarg\u00f3n II.\nTrala morte deste, o seu sucesor, Senaquerib, tivo que enfrontarse a unha nova rebeli\u00f3n en Babilonia, esta vez auspiciada polos elamitas. Para derrotalos ideou unha enxe\u00f1osa campa\u00f1a. En lugar de atravesar Babilonia ata chegar a Elam, mandou constru\u00edr unha frota na parte superior do \u00c9ufrates, e dirixiuna r\u00edo abaixo, cara \u00e1 s\u00faa desembocadura no golfo P\u00e9rsico. Unha vez al\u00ed, navegou e desembarcou directamente en Elam, mais os elamitas idearon un contraataque igual de enxe\u00f1oso. No canto de combater contra o ex\u00e9rcito asirio, dirix\u00edronse cara ao territorio destes, pasando por Babilonia, deixando as s\u00faas terras defendidas por uns poucos homes. Ante esta situaci\u00f3n, o ex\u00e9rcito asirio non pod\u00eda m\u00e1is que volverse. Senaquerib ent\u00f3n dirixiuse a Babilonia, conquistouna e destru\u00eduna en 689\u00a0a.C. A destruci\u00f3n foi practicamente completa e s\u00f3 os esforzos do seu sucesor, Asarhadd\u00f3n, permitiron a s\u00faa reconstruci\u00f3n. Durante o seu reinado mant\u00edvose o Imperio asirio, chegando \u00e1 s\u00faa m\u00e1xima extensi\u00f3n. Emprend\u00e9ronse unha serie de campa\u00f1as, principalmente cara a Exipto, logrando os asirios saquear a cidade de Menfis. Trala morte de Asarhadd\u00f3n sucedeuno o seu fillo m\u00e1is novo, Asurbanipal e o seu reinado estivo marcado tanto polas guerras contra os cimerios e os elamitas, a quen derrotou completamente destru\u00edndo Susa en 639\u00a0a.C., como pola construci\u00f3n da biblioteca de N\u00ednive. Durante o final do seu reinado, chegou ao trono de Babilonia Nabopolasar, a\u00ednda como vasalo, mais trala morte do rei, Babilonia declarou a s\u00faa independencia.\nO Imperio Caldeo ou neobabil\u00f3nico.\nA independencia de Babilonia supuxo de inmediato a guerra entre esta e Asiria. Coincidindo coa rebeli\u00f3n no sur, ao noroeste, un xefe medo chamado Ci\u00e1xares conseguiu unificar baixo o seu mando un grupo de tripos medas e escitas. Ci\u00e1xares asinou unha alianza con Nabopolasar, sel\u00e1ndoa co matrimonio entre a s\u00faa filla e o fillo do rei babilonio en 616\u00a0a.C. Desta forma, os medos desde o norte e os caldeos desde o sur, atacaron conxuntamente Asiria, que v\u00e9ndose arrodeada, asinou unha alianza cos seus antigos inimigos de Exipto. A axuda exipcia non chegou a tempo. En 614\u00a0a.C. caeu a cidade de Assur e finalmente en 611\u00a0a.C. os medos e os caldeos tomaron a capital asiria, N\u00ednive, que foi saqueada de tal xeito que non quedaron m\u00e1is que ru\u00ednas. A ca\u00edda asiria foi celebrada polos reinos anteriormente sometidos. A Biblia rel\u00e1tao as\u00ed:\nTrala ca\u00edda de N\u00ednive, o ex\u00e9rcito asirio resistiu uns anos m\u00e1is na cidade de Harran. O ex\u00e9rcito exipcio, entretido nunha campa\u00f1a contra os xudeus, non chegou a tempo para rescatar a cidade, que caeu finalmente en 605\u00a0a.C. Trala derrota asiria, o ex\u00e9rcito babilonio, marchou contra o exipcio. Ao mando xa non estaba Nabopolasar, que estaba enfermo, sen\u00f3n o seu fillo, que foi co\u00f1ecido como Nabucodonosor II. Enfrontouse aos exipcios na batalla de Karkemi\u0161, derrot\u00e1ndoos completamente. Esta batalla supuxo que toda a rexi\u00f3n de Cana\u00e1n quedase baixo control caldeo. A partir deste momento naceu o chamado Imperio babil\u00f3nico ou caldeo, que chegou a dominar unha extensi\u00f3n de terreo tan importante como o seu predecesor, o Imperio asirio.\nO dominio de Cana\u00e1n non estivo exento de problemas. Os exipcios alentaron as revoltas locais e suced\u00e9ronse os levantamentos dos reinos e cidades-estado da rexi\u00f3n. As\u00ed, en 598\u00a0a.C., o reino de Xud\u00e1 rebelouse. Foi derrotado e alg\u00fans l\u00edderes da rebeli\u00f3n foron enviados ao exilio, chegando ao trono un novo rei, Sedec\u00edas. Isto non impediu que se producisen novas rebeli\u00f3ns e en 587\u00a0a.C. o pobo de Xud\u00e1, cun rei que estaba a ser alentado polos exipcios, volveu levantarse en armas. Este per\u00edodo coincidiu coa actividade do profeta Xerem\u00edas, que segundo a Biblia pediu ao rei xudeu a rendici\u00f3n ante os caldeos, profetizando en caso contrario a destruci\u00f3n de Xerusal\u00e9n:\nDe novo foron derrotados e nesta ocasi\u00f3n a represi\u00f3n foi m\u00e1is dura: segundo o mesmo Xerem\u00edas, os babilonios, durante a s\u00faa entrada \u00e1 cidade, asasinaron a familia de Sedec\u00edas e a el sac\u00e1ronlle os ollos e conduc\u00edrono ao exilio \u00e1 cidade de Babilonia. O resto da poboaci\u00f3n tam\u00e9n foi enviada ao exilio, tanto nobres como plebeos. Con todo, mantiveron os pobres en liberdade, conced\u00e9ndolles terras. A cidade de Xerusal\u00e9n foi arrasada e o palacio real, as vivendas e as murallas destru\u00eddas.\nOutro foco de insurrecci\u00f3n foi a cidade de Tiro no oeste, situada ent\u00f3n nunha illa (actualmente \u00e9 unha pen\u00ednsula) na beira do Mediterr\u00e1neo, no actual L\u00edbano. Nabucodonosor II enviou al\u00ed o seu ex\u00e9rcito, que se situou na costa, fronte \u00e1 illa, e levantou un asedio. Non obstante, a superioridade naval tiria fixo in\u00fatil o sitio, que durou trece anos, tempo tralo que se asinou unha paz, consistente na vasalaxe da cidade.\nDurante a segunda metade do seu reinado, Nabucodonosor II dedicouse a embelecer Bablionia, convert\u00e9ndoa na maior metr\u00f3pole da s\u00faa \u00e9poca.\nDesta etapa datan alg\u00fans dos monumentos m\u00e1is co\u00f1ecidos da cidade mesopot\u00e1mica, como a Porta de Ishtar ou os xard\u00edns colgantes de Babilonia.\nNabucodonosor faleceu en 562\u00a0a.C. e foi sucedido polo seu fillo Evilmerodac (\"Amel-Marduk\") quen aos dous anos foi v\u00edtima dunha conspiraci\u00f3n e deposto polo seu cu\u00f1ado, que se fixo chamar Neriglisar (\"Nergal-sharusur\"). Catro anos despois morreu o novo rei, que foi sucedido polo seu fillo Labashi-Marduk; o reinado deste rematou ese mesmo ano ao ser v\u00edtima dunha conspiraci\u00f3n e acabou as\u00ed a dinast\u00eda iniciada por Nabopolasar.\nTras isto, foi elevado ao trono \"Nabu-naid\", m\u00e1is co\u00f1ecido como Nabonido, que delegou as tarefas militares no seu fillo Bal\u00e2tsu-usur (en acadio: \"Baal protexe o rei\"), m\u00e1is co\u00f1ecido como Baltasar ou Belsasar. Mentres tanto, o monarca dedicouse \u00e1s tarefas culturais, recompilando e estudando escrituras antigas.\nA fin do Imperio Babil\u00f3nico: a conquista persa.\nDurante o reinado de Nabonido, na veci\u00f1a Media sucedeuse a inestabilidade. Un novo xefe chegou ao principado de Anshan, vasalo do reino medo. F\u00edxose chamar Ciro II de Anshan, que chegou a ser co\u00f1ecido como Ciro o Grande. En 559\u00a0a.C. o novo rei declarouse independente de Media, o que provocou a guerra. Non s\u00f3 conseguiu manter a independencia do principado, sen\u00f3n que en 550\u00a0a.C. tomou a capital meda, Ecbatana, convert\u00e9ndose as\u00ed no novo monarca de toda a rexi\u00f3n. A continuaci\u00f3n Ciro iniciou a conquista do reino de Lidia, en Asia Menor, unha conquista que completou en 547\u00a0a.C.\nDurante estas campa\u00f1as Nabonido de Babilonia mant\u00edvose inactivo. Con todo, trala ca\u00edda de Lidia, buscou a alianza de Exipto contra o posible invasor. Esta resultou in\u00fatil e en 539\u00a0a.C. Ciro estaba atacando a capital babilonia.\nCoa conquista persa rematou a historia de Babilonia como reino independente. Outros rebeldes e xefes locais posteriores tomaron o t\u00edtulo de rei de Babilonia, mais non se tratou m\u00e1is que de actos cerimoniais ou de rebeld\u00eda fronte ao poder central.\nTecnolox\u00eda.\nOs babilonios herdaron os logros t\u00e9cnicos dos sumerios en rega e agricultura. O mantemento do sistema de canles, diques, presas e dep\u00f3sitos constru\u00eddos polos seus predecesores necesitaba dun considerable co\u00f1ecemento e habilidade de enxe\u00f1ar\u00eda. A preparaci\u00f3n de mapas, informes e proxectos implicaban o emprego de instrumentos de nivelaci\u00f3n e balices de medici\u00f3n. A matem\u00e1tica asirio-babil\u00f3nica utilizaba o sistema de numeraci\u00f3n sexaxesimal sumeria que, ao ser un sistema de notaci\u00f3n posicional (an\u00e1logo ao actual sistema decimal, mais con base 60), facilitou o desenvolvemento dunha \u00e1lxebra e dunha aritm\u00e9tica temper\u00e1s; deste sistema der\u00edvanse por exemplo a divisi\u00f3n do c\u00edrculo en 360 graos, ou a dunha hora en 60 minutos. Continuaron a utilizarse as medidas de lonxitude, \u00e1rea, capacidade e peso normalizadas anteriormente polos sumerios. A agricultura era unha ocupaci\u00f3n complicada e met\u00f3dica que precisaba previsi\u00f3n, dilixencia e destreza. Un documento escrito en sumerio, a\u00ednda que utilizado como libro de texto nas escolas babil\u00f3nicas, resulta ser un verdadeiro almanaque do agricultor, e rexistra unha serie de instruci\u00f3ns e direcci\u00f3ns para guiar as actividades da granxa, desde a rega dos campos ata o aventamento dos cultivos.\nOs artes\u00e1ns babilonios eran destros na metalurxia, nos procesos de abatanado, branqueamento e tinguidura, e na preparaci\u00f3n de pinturas, pigmentos, cosm\u00e9ticos e perfumes. No campo da medicina, co\u00f1ec\u00edan ben a cirurx\u00eda, que ademais se practicaba con frecuencia, a xulgar polo C\u00f3digo de Hammurabi, que lle dedica varios par\u00e1grafos. Tam\u00e9n se desenvolveu a farmacopea, a\u00ednda que a \u00fanica proba importante diso procede dunha t\u00e1boa sumeria escrita alg\u00fans s\u00e9culos antes do reinado de Hammurabi."}
{"id": "529892", "revid": "88215", "url": "https://gl.wikipedia.org/wiki?curid=529892", "title": "Enmanuel Reyes Pla", "text": ""}
{"id": "529895", "revid": "98629", "url": "https://gl.wikipedia.org/wiki?curid=529895", "title": "The Woman Condemned", "text": "The Woman Condemned \u00e9 un filme estadounidense de 1934 dirixido por Dorothy Davenport.\nEstreouse subtitulado en galego o 22 de abril de 2021, no Centro Galego de Artes da Imaxe (A Coru\u00f1a).\nSinopse.\nUnha estrela de radio toma unhas vacaci\u00f3ns e m\u00e1is tarde \u00e9 atopada asasinada. Barbara (Dell) \u00e9 acusada de asasinato, mentres Jerry (Hemingway) tenta probar a s\u00faa inocencia."}
{"id": "529896", "revid": "23204", "url": "https://gl.wikipedia.org/wiki?curid=529896", "title": "Misi\u00f3n de audaces", "text": "Misi\u00f3n de audaces (en ) \u00e9 un filme estadounidense de 1959 dirixido por John Ford e protagonizado por John Wayne, William Holden e Constance Towers. O gui\u00f3n \u00e9 obra de John Lee Mahin e Martin Rackin, que est\u00e1 vagamente baseado na novela hom\u00f3nima de 1956 escrita por Harold Sinclair, a cal \u00e9 unha versi\u00f3n ficticia da incursi\u00f3n de Grierson en Mississippi.\nEstreouse en galego o 22 de abril de 1992 a trav\u00e9s da TVG."}
{"id": "529897", "revid": "23204", "url": "https://gl.wikipedia.org/wiki?curid=529897", "title": "The Horse Soldiers", "text": ""}
{"id": "529898", "revid": "47401", "url": "https://gl.wikipedia.org/wiki?curid=529898", "title": "Imperio Babilonio", "text": ""}
{"id": "529899", "revid": "47401", "url": "https://gl.wikipedia.org/wiki?curid=529899", "title": "Imperio babilonio", "text": ""}
{"id": "529900", "revid": "47401", "url": "https://gl.wikipedia.org/wiki?curid=529900", "title": "Babilonia (civilizaci\u00f3n)", "text": ""}
{"id": "529901", "revid": "47401", "url": "https://gl.wikipedia.org/wiki?curid=529901", "title": "Babilonia (imperio)", "text": ""}
{"id": "529902", "revid": "47401", "url": "https://gl.wikipedia.org/wiki?curid=529902", "title": "Civilizaci\u00f3n babil\u00f3nica", "text": ""}
{"id": "529903", "revid": "47401", "url": "https://gl.wikipedia.org/wiki?curid=529903", "title": "Imperio babil\u00f3nico", "text": ""}
{"id": "529904", "revid": "47401", "url": "https://gl.wikipedia.org/wiki?curid=529904", "title": "Civilizaci\u00f3n babilonia", "text": ""}
{"id": "529905", "revid": "23204", "url": "https://gl.wikipedia.org/wiki?curid=529905", "title": "Post co\u00eftum animal triste", "text": "Post co\u00eftum animal triste \u00e9 un filme franc\u00e9s de 1997 dirixido e protagonizado por Brigitte Ro\u00fcan. \nEstreouse en galego o 22 de abril de 2002 a trav\u00e9s da TVG.\nSinopse.\nRo\u00fcan interpreta o papel de Diane Clovier, unha muller casada con dous fillos que ten unha aventura co amigo dun escritor ao que est\u00e1 asesorando. Mentres tanto, o seu esposo, que \u00e9 un avogado, defende a unha muller acusada de asasinar ao seu c\u00f3nxuxe infiel."}
{"id": "529908", "revid": "23204", "url": "https://gl.wikipedia.org/wiki?curid=529908", "title": "The Conjuring 2", "text": ""}
{"id": "529910", "revid": "98629", "url": "https://gl.wikipedia.org/wiki?curid=529910", "title": "Dama de Cao", "text": "Se\u00f1ora de Cao ou Dama de Cao \u00e9 o nome que se lle d\u00e1 a unha muller da cultura mochica descuberta no ano 2006 polo arque\u00f3logo R\u00e9gulo Franco Jord\u00e1n en El Brujo (Huaca Cao Viejo, Per\u00fa), sitio arqueol\u00f3xico situado a uns 45 km ao norte de Trujillo, no departamento de La Libertad.\nO seu descubrimento \u00e9 comparado co do Se\u00f1or de Sip\u00e1n. Antes do seu achado pens\u00e1base que s\u00f3 os homes pod\u00edan exercer altos cargos no antigo Per\u00fa. \u00c1 s\u00faa vez crese que a dama ti\u00f1a o status de gobernanta na sociedade teocr\u00e1tica do val do r\u00edo Chicama e era unha personaxe considerada \"case divina\". O luxo dos enfeites e vestidos que acompa\u00f1an o fardo funerario da muller demostran o alto status da gobernanta.\nDescuberta.\nO descubridor da Se\u00f1ora de Cao foi R\u00e9gulo Franco Jord\u00e1n, arque\u00f3logo formado na Universidad Nacional Mayor de San Marcos e actual director do complexo arqueol\u00f3xico El Brujo. A tumba onde apareceu a momia at\u00f3pase na Huaca, centro cerimonial de Cao Viejo, de onde lle v\u00e9n o nome, situada no complexo arqueol\u00f3xico El Brujo, que se ergue no distrito de Magdalena de Cao, a uns 700 quil\u00f3metros ao norte de Lima.\nCrese que os restos pertencen a unha gobernanta da cultura mochica, orixinaria do norte do actual Per\u00fa. \nO deceso da muller produciuse aparentemente por complicaci\u00f3ns no parto, aproximadamente no ano 400\u00a0EC\u00a0, uns 150 anos despois do apoxeo do Se\u00f1or de Sip\u00e1n, quen se considera o l\u00edder m\u00e1is antigo co\u00f1ecido desa rexi\u00f3n norte\u00f1a do Per\u00fa. Os restos momificados da muller, de 1,45 metros de altura e entre 20 e 25 anos, estaban cubertos por 18 colares de ouro, prata, lapisl\u00e1zuli, cuarzo e turquesa; trinta adornos de nariz de ouro e prata; diademas e coroas de cobre dourado.\nO corpo da dama ten tatuaxes de serpes, ara\u00f1as, crocodilos, monos, xaguares, abellas e bolboretas, a\u00ednda visibles, que poder\u00edan representar a fertilidade da terra ou indicar os seus dotes como adivi\u00f1a. As tatuaxes fan pensar que ocupaba un alto cargo pol\u00edtico ou relixioso. A preservaci\u00f3n do cad\u00e1ver, as\u00ed como dalgunhas vestimentas, foi posible porque foi untada con sulfuro de mercurio para impedir a descomposici\u00f3n do corpo.\nNa tumba atop\u00e1ronse cetros de madeira forrados de cobre, utilizados nas cerimonias como s\u00edmbolos de poder e hexemon\u00eda, e diversas placas de metal soltas que cubr\u00edan a mortalla de algod\u00f3n. O complexo est\u00e1 formado por cinco pir\u00e1mides de barro. A tumba apareceu nunha plataforma intermedia, o cal a preservou das chuvias desa zona costeira e do efecto da capa fre\u00e1tica do subsolo.\nEn Cao Viejo acondicionouse unha sala de exhibici\u00f3n especial para a momia no Museo Cao.\nInvestigaci\u00f3ns.\nA arque\u00f3loga especialista en t\u00e9xtiles precolombinos e conservaci\u00f3n preventiva Arabel Fern\u00e1ndez L\u00f3pez, do Centro de Investigaci\u00f3n Textil Chuguay, estivo a cargo da apertura do fardo funerario da Se\u00f1ora de Cao. As investigaci\u00f3ns da momia revelaron un ventre altamente dilatado e outras caracter\u00edsticas que suxiren a morte posparto por efecto dunha crise convulsiva co\u00f1ecida como eclampsia. Recentes estudos realizados pola Fundaci\u00f3n Wiese a trav\u00e9s do forense espa\u00f1ol Jordi Esteban Farre avalan a hip\u00f3tese sobre o falecemento.\nUn grupo de compa\u00f1\u00edas tecnol\u00f3xicas, en conxunto coa Fundaci\u00f3n Wiese, realizaron unha r\u00e9plica exacta do corpo momificado cun busto en tama\u00f1o real da muller, a partir de imaxes en 3D e arqueolox\u00eda forense baseada na estrutura do seu cranio e a investigaci\u00f3n etnogr\u00e1fica. A r\u00e9plica desvelouse o 4 de xullo de 2017 nunha cerimonia realizada no Ministerio de Cultura do Per\u00fa. Despois dunha breve exhibici\u00f3n en dito ministerio, pasou a formar parte do Museo Cao.\nDocumental.\nEn 2012 estreouse \"a\" nivel mundial un documental sobre o descubrimento da tumba da dama de Cao titulado \"La Dama de Cao: El Misterio de la Momia Tatuada\", dirixido por Jos\u00e9 Manuel Novoa e producido por Explora Films. O documental narra, mediante recreaci\u00f3ns en 3D e entrevistas a arque\u00f3logos especialistas na cultura mochica, tanto o proceso de desenfardamento da momia como o funcionamento e os costumes da \u00e9poca.\nV\u00e9xase tam\u00e9n.\nLigaz\u00f3ns externas.\n\u00a0"}
{"id": "529911", "revid": "54334", "url": "https://gl.wikipedia.org/wiki?curid=529911", "title": "Jos\u00e9 S\u00e1nchez Vilas", "text": "Jos\u00e9 S\u00e1nchez Vilas, nado en Carballo en 1932 e finado no mesmo concello o 11 de abril de 2020, foi un empresario e pol\u00edtico galego que foi alcalde de Carballo entre 1979 e 1991.\nTraxectoria.\nFoi o primeiro alcalde da actual etapa democr\u00e1tica na vila carballesa, sendo elixido en tres lexislaturas consecutivas con distintos partidos pol\u00edticos: UCD (1979-1983), Coalici\u00f3n Popular (1983-1987) e Coalici\u00f3n Progresista Galega (1987-1991). Nos comicios de 1991 pres\u00e9ntase polo Partido Popular de Galicia, deixando a alcald\u00eda a favor de Manuel Varela Rey. Presentar\u00edase por \u00faltima vez \u00e1s elecci\u00f3ns no ano 1995 co partido independente AEIC. Asemade, \u00e9 considerado un dos principais impulsores do desenvolvemento industrial de Carballo como promotor do primeiro pol\u00edgono industrial de B\u00e9rtoa.\nVida persoal.\nCasou con Mary Navaza Lorenzo."}
{"id": "529912", "revid": "89787", "url": "https://gl.wikipedia.org/wiki?curid=529912", "title": "Jeanne Eagels", "text": "Eugenia Eagles, nada en Kansas City o 26 de xu\u00f1o de 1890 e finada en Nova York o 3 de outubro de 1929, foi unha actriz teatral e cinematogr\u00e1fica estadounidense co\u00f1ecida como Jeanne Eagels. Antiga \"Ziegfeld Girl\", conseguiu gran sona en Broadway e no emerxente cinema sonoro.\nTraxectoria.\nPrimeiros anos.\nJeanne Eagels naceu en Kansas City, Missouri en 1890, filla de Edward e Julia Sullivan Eagles (1865-1945), de ascendencia alem\u00e1 e irlandesa. No censo estadounidense de 1900 e de 1910 apareceu o nome da actriz como \"Eugenia Eagles\" e segundo devandito censo e o seu obituario, era a segunda de varios irm\u00e1ns, Edna, George, Helen, Leo e Paul, todos eles nados en Missouri. Jeanne, cambiou posteriormente o seu apelido a \"Eagels\", e afirmou que o seu pai era un arquitecto espa\u00f1ol e que ela nacera en Boston. En realidade, ela naceu en Kansas City e o seu pai era carpinteiro. \nEagels estudou na escola parroquial St. Josephy na Morris Public School, deixando os estudos trala s\u00faa primeira comu\u00f1\u00f3n para traballar como caixeira nuns grandes almac\u00e9ns.\nCarreira.\nComezou a s\u00faa carreira interpretativa en Kansas City, actuando en diferentes espect\u00e1culos dende moi nova. Deixou a cidade con quince anos e viaxou ao Medio Oeste co espect\u00e1culo teatral dos irm\u00e1ns Dubinsky Brothers. Nun principio traballaba como bailarina, mais co tempo foi obtendo primeiros papeis en comedias e dramas dos Dubinsky. Finalmente casou cun dos irm\u00e1ns, Morris.\nContra 1911 chegou \u00e1 cidade de Nova York, onde traballou como corista e chegou a actuar nos Ziegfeld Follies. Neste per\u00edodo un dos seus profesores foi Beverly Sitgreaves. En setembro de 1912 formou parte do elenco de \"Mind The Paint Girl\" no Teatro Lyceum e, entre 1916 e 1917, Eagels traballou con George Arliss en tres obras consecutivas. En 1915 actuou no seu primeiro filme, participando en tres filmes de Thanhouser Company en 1916 e 1917, e en 1918 traballou en \"Daddies\", unha produci\u00f3n teatral de David Belasco. Posteriormente viaxou a Europa e m\u00e1is adiante, entre 1919 e 1921 traballou noutras produci\u00f3ns de Broadway.\nEn 1922 tivo o seu primeiro papel como protagonista na obra \"Rain\", baseada nun relato de William Somerset Maugham, en que interpretaba a Sadie Thompson. Fixo unha xira con esa obra, represent\u00e1ndoa por \u00faltima vez en Broadway en 1926.\nA Eagels ofrec\u00e9ronlle en 1926 o papel de \"Roxie Hart\" na peza de Maurine Dallas Watkins \"Chicago\", mais nos ensaios decidiu abandonar o proxecto. Porteriormente actuou na comedia \"Her Cardboard Lover\" (1927), en que traballou xunto con Leslie Howard. Despois, e durante varios meses, fixo unha xira con \"Her Cardboard Lover\". Tras non actuar en varias representaci\u00f3n como consecuencia dunha intoxicaci\u00f3n alimentaria, Eagels volveu formar parte do elenco en xullo de 1927 nun espect\u00e1culo no Teatro Empire.\nTras unha tempada en Broadway, tomouse un descanso na s\u00faa actividade teatral para rodar un filme xunto a John Gilbert, produci\u00f3n de MGM \"Man, Woman and Sin\" (1927) dirixida por Monta Bell.\nEn 1928, tras non presentarse nunha funci\u00f3n en Milwaukee, Wisconsin, Eagels foi vetada polo sindicato Actors Equity, polo que non puido actuar en obras de teatro durante dezaoito meses. A prohibici\u00f3n non impediu que Eagels traballase no cinema, rodando dous filmes sonoros para Paramount Pictures, \"The Letter\" e \"Jealousy\" (ambas estrenadas en 1929). A s\u00faa actuaci\u00f3n en \"The Letter\" valeulle unha candidatura ao \u00d3scar \u00e1 mellor actriz, a primeira p\u00f3stuma para un int\u00e9rprete.\nFalecemento.\nXusto antes do seu regreso ao teatro cunha nova representaci\u00f3n en Broadway, Eagels faleceu de maneira s\u00fapeta o 3 de outubro de 1929 na cidade de Nova York. Ti\u00f1a 39 anos de idade. Os informes toxicol\u00f3xicos revelaron que Eagels ti\u00f1a a\u00ednda alcohol nos seus \u00f3rganos cando morreu, ademais de hero\u00edna e hidrato de cloro (un sedante que Eagels tomaba regularmente para durmir). A s\u00faa morte atribu\u00eduse a unha sobredose de hidrato de cloro. Tralo funeral en Nova York celebrouse outro na s\u00faa cidade natal e foi enterrada no cemiterio Calvary.\nVida persoal.\nEagels casou d\u00faas veces. O seu primeiro matrimonio foi co actor Morris Dubinsky, co que casou cando era unha adolescente. A parella tivo un fillo que morreu (causando a Eagels un ataque de nervios) ou que foi entregado en adopci\u00f3n cando a parella se separou. Eagels e Dubinsky finalmente se divorciaron. En agosto de 1925, Eagels casou con Edward Harris \"Ted\" Coy, antiga estrela do f\u00fatbol na Universidade Yale reconvertido en axente de cambio e bolsa. Non tiveron fillos e divorci\u00e1ronse en xullo de 1928."}
{"id": "529913", "revid": "72012", "url": "https://gl.wikipedia.org/wiki?curid=529913", "title": "Tokyo 2020", "text": ""}
{"id": "529914", "revid": "72012", "url": "https://gl.wikipedia.org/wiki?curid=529914", "title": "Tokio 2020", "text": ""}
{"id": "529924", "revid": "98629", "url": "https://gl.wikipedia.org/wiki?curid=529924", "title": "Torneo masculino de f\u00fatbol nos Xogos Ol\u00edmpicos de Toquio 2020", "text": "O torneo de f\u00fatbol masculino nos Xogos Ol\u00edmpicos de 2020 celebrouse do 22 de xullo ao 7 de agosto de 2021. Orixinalmente, deb\u00eda ter lugar do 23 de xullo ao 8 de agosto de 2020, pero os Xogos Ol\u00edmpicos foron postergados ao ano seguinte debido \u00e1 pandemia de COVID-19. Con todo, o nome oficial dos xogos continuou sendo os Xogos Ol\u00edmpicos de Toquio 2020. Foi a vix\u00e9simo s\u00e9tima edici\u00f3n do torneo masculino de f\u00fatbol nos Xogos Ol\u00edmpicos. Xunto coa competici\u00f3n feminina, o torneo de f\u00fatbol dos Xogos Ol\u00edmpicos 2020 celebrouse en seis cidades do Xap\u00f3n. A final tivo lugar no Estadio Internacional de Iocoama. Os equipos que participaron na competici\u00f3n masculina estiveron restrinxidos a convocar xogadores menores de 24 anos (nados do 1 de xaneiro de 1997 en adiante), coa inclusi\u00f3n de unicamente tres futbolistas sen restrici\u00f3n de idade. O torneo masculino est\u00e1 normalmente restrinxido a xogadores menores de 23; con todo, debido ao adiamento dos Xogos Ol\u00edmpicos por un ano, a FIFA decidiu manter a restrici\u00f3n dos xogadores nados do 1 de xaneiro de 1997 en adiante.\nBrasil era o defensor do t\u00edtulo logrado nos Xogos Ol\u00edmpicos de 2016 e conseguiu revalidalo vencendo a Espa\u00f1a na final por 1-2 cun gol de Malcom no tempo extra tras empatar ao r\u00e9mate do tempo regulamentario por 1-1.\nCalendario.\nO calendario de partidos do torneo foi anunciado o 5 de decembro de 2018 e dado a co\u00f1ecer o 6 de febreiro de 2020:\nSedes.\nUtiliz\u00e1ronse seis estadios na competici\u00f3n. O Estadio Internacional de Iocoama albergou a final masculina do torneo.\nDebido \u00e1 pandemia de COVID-19 no Xap\u00f3n, a maior\u00eda dos partidos foron xogados a porta pechada sen espectadores. Con todo, o Miyagi Stadium permitiu acudir aos encontros a unha audiencia moi limitada.\nEquipos participantes.\nAdemais da naci\u00f3n anfitrioa do Xap\u00f3n, clasific\u00e1ronse 15 equipos nacionais masculinos de seis confederaciones continentais diferentes. O Comit\u00e9 Organizador das Competencias da FIFA ratificou a distribuci\u00f3n de equipos en reuni\u00f3n o 14 de setembro de 2017.\n&lt;onlyinclude&gt;\n&lt;/onlyinclude&gt;\nConvocatorias.\nO torneo masculino \u00e9 un torneo internacional con restrici\u00f3ns de idade: os xogadores deben ser nados do 1 de xaneiro de 1997 en adiante, coa inclusi\u00f3n unicamente de tres xogadores sen restrici\u00f3n de idade permitidos para cada equipo no torneo final. Tradicionalmente, a normativa require que cada equipo presente un escuadr\u00f3n de 18 xogadores, dous dos cales deben ser gardametas. Cada equipo tam\u00e9n nomea unha listaxe de catro xogadores alternativos, que poden substitu\u00edr a calquera xogador no cadro en caso de mancadura durante o torneo. A regra modificouse debido aos obst\u00e1culos presentados polo forzoso adiamento dos xogos provocado pola pandemia de COVID-19.\n\u00c1rbitros.\nEn xu\u00f1o de 2020, a FIFA aprobou o uso do \"Video Assistant Referee\" (VAR) para o torneo. Os \u00e1rbitros oficiais dos encontros foron anunciados o 23 de abril de 2021.\nSorteo.\nO sorteo para o torneo celebrouse o 21 de abril de 2021 \u00e1s 10:00 CEST (), na sede da FIFA en Z\u00fcrich, Su\u00edza. Presentouno Sarai Bareman, directora de f\u00fatbol feminino da FIFA, mentres que Samantha Johnson presentou a cerimonia. Lindsay Tarpley e Ryan Nelsen actuaron como asistentes.\nOs dezaseis equipos foron colocados en catro grupos de catro equipos. O anfitri\u00f3n Xap\u00f3n foi automaticamente seleccionado no bombo 1 e asignado na posici\u00f3n A1, mentres que os restantes equipos foron asignados nos seus respectivos bombos en funci\u00f3n dos seus resultados nos \u00faltimos cinco Xogos Ol\u00edmpicos (os torneos m\u00e1is recentes ponderaron m\u00e1is), con puntos de bonificaci\u00f3n concedidos aos campi\u00f3ns de cada confederaci\u00f3n. Ning\u00fan grupo pode conter m\u00e1is dun equipo de cada confederaci\u00f3n.\nResultados.\nPara m\u00e1is informaci\u00f3n sobre cada encontro (ali\u00f1aci\u00f3ns, trocos, sanci\u00f3ns...) prema no resultado.\nRegulamento de clasificaci\u00f3n.\nOs dous primeiros equipos clasif\u00edcanse \u00e1 segunda fase. A posici\u00f3n determ\u00ednase como segue:\nSe dous ou m\u00e1is equipos est\u00e1n igualados sobre a base dos tres criterios anteriores, a s\u00faa posici\u00f3n res\u00f3lvese do seguinte xeito:\nFase de grupos.\n \u2013 Clasificados para os cuartos de final.\nFase final.\nNa fase eliminatoria, se un partido estaba igualado ao final do tempo de xogo normal, xog\u00e1base un tempo extra (dous per\u00edodos de 15 minutos cada un) e deseguido, se fose necesario, unha quenda de penaltis para determinaren o ga\u00f1ador.\n&lt;section begin=Bracket /&gt;&lt;section end=Bracket /&gt;\nEstat\u00edsticas.\nGoleadores.\nEn total houbo 93 goles marcados en 32 partidos, cunha media de 2.91 goles por partido."}
{"id": "529927", "revid": "23204", "url": "https://gl.wikipedia.org/wiki?curid=529927", "title": "Johnny Guitar", "text": "Johnny Guitar \u00e9 un filme estadounidense de 1954 dirixido por Nicholas Ray e protagonizado por Joan Crawford, Sterling Hayden, Mercedes McCambridge, Ernest Borgnine e Scott Brady. O gui\u00f3n foi adaptado a partir dunha novela de Roy Chanslor. En 2008, \"Johnny Guitar\" foi escollido para a s\u00faa preservaci\u00f3n polo National Film Registry na Biblioteca do Congreso dos Estados Unidos por ser \"cultural, hist\u00f3rica ou esteticamente significativo\".\nEstreouse en galego o 25 de xaneiro de 1986 a trav\u00e9s da TVG."}
{"id": "529928", "revid": "23204", "url": "https://gl.wikipedia.org/wiki?curid=529928", "title": "Hatari!", "text": "Hatari! \u00e9 un filme estadounidense de 1962 dirixido por Howard Hawks e protagonizado por John Wayne. Conta a historia dun grupo de cazadores profesionais en \u00c1frica. O filme incl\u00fae persecuci\u00f3ns da fauna salvaxe e o escenario do Monte Meru, un volc\u00e1n durmido.\n\"Hatari!\" foi rodado en Technicolor en diferentes localizaci\u00f3ns do norte de Tanganica (a actual Tanzania)."}
{"id": "529930", "revid": "23204", "url": "https://gl.wikipedia.org/wiki?curid=529930", "title": "Furia cega (filme de 2011)", "text": "Furia cega (en ; tam\u00e9n chamado \"Drive Angry 3D\") \u00e9 un filme estadounidense de 2011 dirixido por Patrick Lussier, quen escribiu o gui\u00f3n xunto con Todd Farmer. Est\u00e1 protagonizado por Nicolas Cage, Amber Heard, William Fichtner, Billy Burke, Charlotte Ross, Katy Mixon e Tom Atkins. O filme, rodado en 3D, estreouse o 25 de febreiro de 2011."}
{"id": "529931", "revid": "23204", "url": "https://gl.wikipedia.org/wiki?curid=529931", "title": "Drive Angry", "text": ""}
{"id": "529932", "revid": "23204", "url": "https://gl.wikipedia.org/wiki?curid=529932", "title": "Drive Angry 3D", "text": ""}
{"id": "529934", "revid": "89787", "url": "https://gl.wikipedia.org/wiki?curid=529934", "title": "Iago L\u00f3pez Marra", "text": "Iago L\u00f3pez Marra, nado en Portos\u00edn o 7 de abril de 1990, \u00e9 un regatista galego, que compite en vela. Destaca especialmente na clase 49er, da que foi campi\u00f3n do mundo en 2020 e d\u00faas veces campi\u00f3n de Europa en 2016 e 2018. Participou en dous Xogos Ol\u00edmpicos (R\u00edo 2016 e Toquio 2020), ocupando no primeiro deles o 9\u00ba posto da clase 49er (xunto con Diego Bot\u00edn).\nTraxectoria.\nComezou a navegar aos 11 anos, no Real Club N\u00e1utico Portos\u00edn e competiu nas clases Optimist, 420 e 470. En 2009 foi cuarto no Campionato Europeo J\u00fanior de 470, navegando xunto ao regatista vilagarci\u00e1n Hugo Fern\u00e1ndez. Ese mesmo ano ingresou no Centro de Alto Rendemento de Vela de Santander, onde compaxinou as regatas cos seus estudos de enxe\u00f1ar\u00eda naval, e onde co\u00f1eceu a Diego Bot\u00edn. \nDurante os seguintes anos competiu en regatas en Italia e disputou o campionato do mundo de Platu 25 co barco do N\u00e1utico de Portos\u00edn, xunto a Jos\u00e9 Manuel P\u00e9rez e Alfredo Mella, obtendo unha cuarta posici\u00f3n en 2013. En 2014 recibiu unha chamada de Diego Bot\u00edn, que lle ofreceu navegar con el na clase 49er, e tentar clasificarse para os Xogos Ol\u00edmpicos de R\u00edo. O equipo comezou a conseguir bos resultados especialmente a partir de 2016, destacando en febreiro dese ano a s\u00faa vitoria na Copa do Mundo de Vela de Miami, e en abril a medalla de ouro no Campionato de Europa de 49er. Finalmente, en maio, lograron a praza ol\u00edmpica por diante dos irm\u00e1ns vilgarci\u00e1ns Carlos e Ant\u00f3n Paz.\nEn agosto de 2016 disputou en R\u00edo de Xaneiro os seus primeiros Xogos Ol\u00edmpicos, obtendo o noveno posto final. Durante os seguintes catro anos aumentou considerablemente o seu palmar\u00e9s. As\u00ed, ga\u00f1ou o seu segundo Campionato Europeo en 2018 en Gdynia e obtivo o bronce ao ano seguinte na cidade inglesa de Weymouth. En decembro de 2019 quedou \u00e1s portas do podio mundial en Auckland, Nova Zelandia, ao rematar na cuarta posici\u00f3n, podio ao que conseguiu subir ao ano seguinte na cidade australiana de Geelong, obtendo o subcampionato mundial, s\u00f3 por detr\u00e1s dos neozelandeses Peter Burling e Blair Tuke.\nEn 2021 disputou en Toquio os seus segundos Xogos Ol\u00edmpicos, formando parella con Bot\u00edn. A\u00ednda que chegaron \u00e1 Medal Race en terceira posici\u00f3n, tiveron que conformarse co cuarto posto final, despois de acabar s\u00e9timos na regata decisiva. Finalizaron empatados a puntos (70) cos terceiros clasificados, os alem\u00e1ns Erik Heil e Thomas Pl\u00f6\u00dfel.\nPalmar\u00e9s internacional.\n! colspan=4| Campionato Mundial\n! Ano\n! Lugar\n! Medalla\n! Clase\n! colspan=4| Campionato Europeo\n! Ano\n! Lugar\n! Medalla\n! Clase\n! colspan=4| Campionato Ocean\u00eda\n! Ano\n! Lugar\n! Medalla\n! Clase\n! colspan=4| World Cup\n! Ano\n! Lugar\n! Medalla\n! Clase\n! colspan=4| Outras Regatas\n! colspan=4| Kieler Woche\n! Ano\n! Lugar\n! Medalla\n! Clase\n! colspan=4| Princesa Sofia\n! colspan=4| Delta Lloyd\n! Ano\n! Lugar\n! Medalla\n! Clase"}
{"id": "529935", "revid": "23204", "url": "https://gl.wikipedia.org/wiki?curid=529935", "title": "Dama de Baza", "text": "A Dama de Baza \u00e9 unha escultura ibera do s\u00e9culo -IV, labrada en pedra calcaria policromada polos bastetanos. At\u00f3pase exposta no Museo Arqueol\u00f3xico Nacional de Espa\u00f1a, en Madrid\nAchado.\nEsta obra foi atopada o 21 de xullo de 1971 polo arque\u00f3logo Francisco Presedo no Cerro do Santuario, necr\u00f3pole da antiga \"Basti\" (Baza), na provincia de Granada (Espa\u00f1a). O propietario da leira onde se descubriu, reclamou xudicialmente, reco\u00f1ec\u00e9ndoselle que era s\u00faa e deb\u00eda ser indemnizado coa metade do seu valor econ\u00f3mico, ao ser declarado ben protexible.\nEstaba dentro dunha c\u00e1mara funeraria de 2,60 m\u00b2 e 1,80 m de profundidade, onde hab\u00eda ademais unha \u00e1nfora p\u00fanica que se comunicaba coa superficie por medio dun embude, a trav\u00e9s do cal seguramente se fac\u00edan dende o exterior libaci\u00f3ns como ofrendas l\u00edquidas. Isto indica que se profesaba culto \u00e1 persoa al\u00ed enterrada.\nDiante da dama hab\u00eda un pequeno amoreamento de armas queimadas e outros obxectos que formaban a panoplia dun guerreiro. Os arque\u00f3logos, base\u00e1ndose nisto, chegaron \u00e1 conclusi\u00f3n de que poder\u00eda tratarse do enterramento dun importante guerreiro. Por\u00e9n, estudos realizados por Trancho e Robledo nos restos atopados no interior da Dama revelan que estes pertenceron a unha muller, que superou os vinte anos, pero probablemente non pasou dos trinta. Non \u00e9 o \u00fanico caso de enterramentos de mulleres con armas no seu enxoval funerario.\nAs teor\u00edas que se barallan son que poder\u00eda terse tratado dunha guerreira divinizada (en relaci\u00f3n \u00e1s falcatas e outras armas atopadas no xacemento) ou dunha ra\u00ed\u00f1a-sacerdotisa. A\u00ednda que o car\u00e1cter sacro da persoa al\u00ed enterrada \u00e9 m\u00e1is que evidente, non o \u00e9 tanto o seu car\u00e1cter guerreiro. \u00c9 posible que devanditas falcatas sexan simples ofrendas ou demarcadores do prestixio social do que gozaba a persoa al\u00ed enterrada (debido ao custosa que era a elaboraci\u00f3n dunha destas \u00abespadas\u00bb), polo que se tende a pensar que se tratase con m\u00e1is probabilidade dunha figura feminina de grande importancia social, como unha ra\u00ed\u00f1a ou feiticeira.\nDescrici\u00f3n.\nA dama est\u00e1 sentada nun trono que ten unhas \u00e1s bastante longas no respaldo. As patas dianteiras do trono son gadoupas de le\u00f3n. A superficie est\u00e1 rematada coa t\u00e9cnica do estuco e pintada despois en azul, vermello, marr\u00f3n e negro, todo iso aglutinado con xeso.\nO seu rostro mostra unhas facci\u00f3ns mediterr\u00e1neas. Ten o pelo negro, con d\u00faas grandes ondas laterais que asoman por baixo dun tocado composto por unha cofia ou tiara que cobre parcialmente as orellas e que ademais est\u00e1 decorada con tres bandas. Leva uns pendentes de gran tama\u00f1o que est\u00e1n ocos e que colgan directamente do l\u00f3bulo da orella. O pescozo est\u00e1 cuberto por catro gargantillas e a continuaci\u00f3n loce un colar formado por contas en forma de tonel ao que se enganchan cinco colgantes. Outro gran colar m\u00f3strase con tres pezas en forma de coraz\u00f3n. Nos dedos ten numerosos aneis e en cada boneca p\u00f3dense ver varios aros."}
{"id": "529936", "revid": "98629", "url": "https://gl.wikipedia.org/wiki?curid=529936", "title": "O pacificador", "text": "O pacificador \u00e9 un filme estadounidense de 1997 dirixido por Mimi Leder. Est\u00e1 protagonizado por George Clooney, Nicole Kidman, Armin Mueller-Stahl e Aleksandr Baluev. \u00c9 o primeiro filme de DreamWorks Pictures. A\u00ednda que a historia est\u00e1 ambientada en diferentes lugares de todo o mundo, o filme foi rodado principalmente en Eslovaquia, con algunhas escenas filmadas en Nova York e Filadelfia.\nA base do filme foi o libro \"One Point Safe\" que fala sobre o estado do arsenal nuclear de Rusia."}
{"id": "529941", "revid": "23204", "url": "https://gl.wikipedia.org/wiki?curid=529941", "title": "The Peacemaker (filme de 1997)", "text": ""}
{"id": "529944", "revid": "1888", "url": "https://gl.wikipedia.org/wiki?curid=529944", "title": "Manuel Maseda Cad\u00f3rniga", "text": "Manuel Maseda Cad\u00f3rniga foi un avogado e pol\u00edtico galego.\nTraxectoria.\nFillo de Pastor Maseda V\u00e1zquez de Parga. Cursou estudos eclesi\u00e1sticos que despois abandonou. En 1925 obtivo a concesi\u00f3n da li\u00f1a de transporte Lugo-Monforte-Escair\u00f3n, que co tempo ser\u00eda a Empresa Monforte. En febreiro de 1930 foi nomeado concelleiro de Monforte de Lemos pola cota de maiores contribu\u00edntes. Nas elecci\u00f3ns municipais do 12 de abril de 1931 que trouxeron a Segunda Rep\u00fablica foi elixido concelleiro de Monforte de Lemos como agrario. Foi elixido alcalde de Monforte de Lemos en febreiro de 1933. Foi destitu\u00eddo polo gobernador civil xunto con toda a xestora por irregularidades na xesti\u00f3n econ\u00f3mica do concello en febreiro de 1935.\nVida persoal.\nCasou con Filomena Losada \u00c1lvarez en 1912."}
{"id": "529945", "revid": "5132", "url": "https://gl.wikipedia.org/wiki?curid=529945", "title": "Marko Lukovi\u0107", "text": "Marko Lukovi\u0107 (en serbio: \u041c\u0430\u0440\u043a\u043e \u041b\u0443\u043a\u043e\u0432\u0438\u045b), nado o 26 de maio de 1992 en Belgrado, \u00e9 un xogador serbio de baloncesto profesional internacional. Formado nas categor\u00edas inferiores do Mega Vizura de Belgrado, actualmente xoga para o R\u00edo Breog\u00e1n da Liga ACB. Cunha altura de 2,07 m, xoga na posici\u00f3n de ala-pivote.\nTraxectoria.\nNado en Belgrado, Serbia, Lukovi\u0107 formouse nas categor\u00edas inferiores dun dos clubs m\u00e1is prestixiosos da s\u00faa cidade natal, o KK Mega Leks. No club belgradino debutou como profesional en marzo de 2009. Al\u00ed xogar\u00eda outras sete temporadas, asinando en 2014 co TBB Trier da Basketball Bundesliga, a m\u00e1xima categor\u00eda do baloncesto alem\u00e1n. Ap\u00f3s a finalizaci\u00f3n da temporada, asina polo KK MZT Skopje macedonio, onde xoga na Liga do Adri\u00e1tico al\u00e9n de na competici\u00f3n local. Co MZT consegue ser campi\u00f3n de Liga e Copa, competici\u00f3n na que foi escollido como mellor xogador. \nNa temporada 2016\u221217 asina co KK Krka de Novo Mesto, Eslovenia, onde foi un dos mellores xogadores da Liga do Adri\u00e1tico, sendo o quinto m\u00e1is valorado (17,3), o cuarto m\u00e1is anotador (16,8) e o terceiro m\u00e1is reboteador (7,3). A boa temporada fai que chame a atenci\u00f3n do UCAM Murcia da Liga ACB, por\u00e9n a mala situaci\u00f3n tanto do xogador como do equipo levano a rescindir o seu contrato co equipo e asinar polo ESSM Le Portel da LNB Pro A. Na seguinte temporada xoga para o B\u00e0squet Manresa, a\u00ednda que en xaneiro regresa \u00e1 Liga ABA da man do Igokea, onde fai unha media de 12,6 puntos e 3,9 rebots por encontro. Nas d\u00faas seguintes temporadas non se move da liga adri\u00e1tica, xogando para o Koper Primorska e para o Split, onde fai unha media de 15,3 puntos, 4,6 rebotes e 3,0 asistencias por encontro. O 28 de xullo de 2021 regresa \u00e1 Liga ACB asinando polo R\u00edo Breog\u00e1n da Liga ACB.\nClubs.\nAo longo da s\u00faa carreira, Lukovi\u0107 ten xogado para os seguintes equipos profesionais:"}
{"id": "529947", "revid": "89787", "url": "https://gl.wikipedia.org/wiki?curid=529947", "title": "Ropalidia", "text": "Ropalidia \u00e9 un x\u00e9nero de insectos himen\u00f3pteros da suborde dos ap\u00f3critos, familia dos v\u00e9spidos, subfamilia dos polistinos, que \u00e9 o tipo da tribo dos ropalidiinos.\nAs s\u00faas especies son avespas eusociais que habitan as rexi\u00f3ns bioxeogr\u00e1ficas afrotropical, indomalaia e australiana.\nAlgunhas caracter\u00edsticas.\nAs especies deste x\u00e9nero son avespas bastante pequenas, de entre 7 e 12 mm de lonxitude, e de variadass colororaci\u00f3ns.\nO x\u00e9nero \"Ropalidia\" \u00e9 \u00fanico porque cont\u00e9n especies tanto independentes como fundadoras de enxames. \nPor exemplo, \"Ropalidia romandi\" \u00e9 unha das especies fundadoras de enxames, o que significa que os novos ni\u00f1os son fundados por un gran grupo de obreiras, cun n\u00famero menor de femias f\u00e9rtiles (ra\u00ed\u00f1as), mentres que \"Ropalidia revolutionalis\" \u00e9 unha fundadora independente, \u00e9 dicir, que o ni\u00f1o \u00e9 fundado por unha soa fundadora.\nTaxonom\u00eda.\nDescrici\u00f3n.\nO x\u00e9nero foi descrito en 1831 polo icti\u00f3logo e entom\u00f3logo franc\u00e9s F\u00e9lix \u00c9douard Gu\u00e9rin-M\u00e9neville, na obra Lesson, R. P. &amp; Gu\u00e9rin-M\u00e9neville, F. E., \"Hemiptera\", no volume 2 de Duperrey, L. I. \"Voyage autour du monde: ex\u00e9cut\u00e9 par ordre du roi, sur la corvette de Sa Majest\u00e9, la Coquille, pendant les ann\u00e9es 1822, 1823, 1824, et 1825\". Par\u00eds. 6 volumes.\nEspecies.\n\"Ropalidia\" comprende, entre outras, as seguintes especies:"}
{"id": "529948", "revid": "1888", "url": "https://gl.wikipedia.org/wiki?curid=529948", "title": "Pastor Maseda V\u00e1zquez de Parga", "text": "Pastor Maseda V\u00e1zquez de Parga, nado en Lugo o 27 de agosto de 1843 e finado en Ribas Pequenas (B\u00f3veda) o 30 de agosto de 1919, foi un avogado e pol\u00edtico galego.\nTraxectoria.\nFillo de Jos\u00e9 Mar\u00eda Maseda Quiroga y D\u00edez de Robles e Manuela V\u00e1zquez de Parga Somoza y Pallares. Cursou estudos en Santiago de Compostela e Salamanca. Amigo persoal, parente e compadre de Benigno Quiroga Ballesteros. Foi alcalde de Begonte. Despois foi deputado provincial polo distrito de B\u00f3veda-Savi\u00f1ao de 1882 a 1917, vicepresidente da Deputaci\u00f3n de Lugo en varias ocasi\u00f3ns e presidente do 3 de xaneiro de 1891 a 1899. Repetiu como presidente de 1900 a 1901. Foi presidente da Feira Rexional de Exposici\u00f3ns celebrada en Lugo en 1896. Secundou ao seu tio Manuel V\u00e1zquez de Parga como xefe dos conservadores da provincia de Lugo.\nReco\u00f1ecementos.\nGran Cruz de Isabel a Cat\u00f3lica.\nVida persoal.\nCasou con Jacoba Cad\u00f3rniga Saco e foi pai de Ram\u00f3n, Concepci\u00f3n, Jes\u00fas, Jaime, Manuela, Francisco, Antonio, Ermitas, Manuel, Mar\u00eda de la Paz, Julio e Carmen Maseda Card\u00f3niga."}
{"id": "529949", "revid": "1888", "url": "https://gl.wikipedia.org/wiki?curid=529949", "title": "Pastor Maseda y V\u00e1zquez de Parga", "text": ""}
{"id": "529955", "revid": "23204", "url": "https://gl.wikipedia.org/wiki?curid=529955", "title": "F\u00e9lix \u00c9douard Gu\u00e9rin-M\u00e9neville", "text": "F\u00e9lix \u00c9douard Gu\u00e9rin-M\u00e9neville, tam\u00e9n co\u00f1ecido como F\u00e9lix \u00c9douard Gu\u00e9rin, nado o 12 de outubro de 1799 en Toulon, e finado o 26 de xaneiro de 1874 en Par\u00eds, foi un entom\u00f3logo franc\u00e9s.\nTraxectoria.\nGu\u00e9rin-M\u00e9neville cambiou o seu apellido, anteriormene Gu\u00e9rin, en 1836. Foi o autor da obra ilustrada \"Iconographie du R\u00e8gne Animal\" de G. Cuvier, un complemento ao traballo dos zo\u00f3logos Georges Cuvier e Pierre Andr\u00e9 Latreille, \"Le R\u00e8gne Animal\", na que ilustrou s\u00f3 unha selecci\u00f3n dos animais descritos. Cuvier quedou moi contento con este traballo, do que dixo que ser\u00eda moi \u00fatil para os lectores, e que as ilustraci\u00f3ns eran \u00abtan precisas como elegantes\u00bb.\nDesde 1822 a 1825 foi un dos cient\u00edficos que participaron na expedici\u00f3n de Louis Isidore Duperrey a bordo de \"La Coquille\". Durante esta viaxe ao redor do mundo, describiu e debuxou numerosos insectos.\nDe 1833 a 1838 publicou, con Achille R\u00e9my Percheron, \"Genera des Insectes\", incompleto, e desde 1833 a 1840, con Gaspard Joseph Martin Saint-Ange, o \"Trait\u00e9 \u00e9l\u00e9mentaire d'histoire naturelle...\" (2 volumes).\nFoi o introdutor dos vermes da seda en Francia, para que puideran criarse para a produci\u00f3n de seda.\nGu\u00e9rin-M\u00e9neville fundou varias revistas cient\u00edficas:\nFoi o editor do \"Dictionnaire Pittoresque d'Histoire Naturelle\", publicado en Par\u00eds entre 1836 e 1839. \nGu\u00e9rin-M\u00e9neville foi elixido presidente da \"Soci\u00e9t\u00e9 Entomologique de France\" o ano 1846.\nAdemais da citada, foi membro das sociedades cien\u00edficas \"Acad\u00e9mie d'agriculture de France\", \"Soci\u00e9t\u00e9 des sciences naturelles de la Charente-Maritime\", \"Soci\u00e9t\u00e9 d'agriculture de La Rochelle\", \"Acad\u00e9mie des belles-lettres, sciences et arts de La Rochelle\" e da \"Academia das Ciencias de Tur\u00edn\".\nEponimia.\nA Gu\u00e9rin-M\u00e9neville dedic\u00e1ronselle os nomes cient\u00edficos de ducias de x\u00e9neros e especies de insectos e outros organismos, inclu\u00edda polo menos unha serpente.\nAbreviatura.\nA abreviatura Gu\u00e9rin-M\u00e9neville empr\u00e9gase para reco\u00f1ecer a F\u00e9lix \u00c9douard Gu\u00e9rin-M\u00e9neville como autoridade na descrici\u00f3n e taxonom\u00eda en zoolox\u00eda. "}
{"id": "529957", "revid": "23204", "url": "https://gl.wikipedia.org/wiki?curid=529957", "title": "Venres 13, segunda parte", "text": "Venres 13, segunda parte (en ) \u00e9 un filme estadounidense de 1981 producido e dirixido por Steve Miner. \u00c9 a sucuela do filme de 1980 \"Friday the 13th\", e o segundo t\u00edtulo da franqu\u00eda cinematogr\u00e1fica. Adrienne King, Betsy Palmer e Walt Gorney retoman os seus papeis do filme orixinal. Amy Steel e John Furey son os protagonistas. A historia ten lugar cinco anos despois dos eventos do primeiro filme, cun acosador desco\u00f1ecido matando un grupo de conselleiros de campamento preto de Crystal Lake. O filme marca o debut do personaxe de Jason Voorhees como o principal antagonista da serie.\nOrixinalmente, \"Venres 13, segunda parte\" \u00eda ser un filme antol\u00f3xico baseado na superstici\u00f3n do \"venres 13\". Por\u00e9n, logo da popularidade do final sorpresa do filme orixinal, os cineastas optaron por continuar a historia e a mitolox\u00eda que rodeaban Camp Crystal Lake, unha tendencia que se repetir\u00eda en todas os filmes da franqu\u00eda.\nEstreouse en galego o 29 de abril de 1991 a trav\u00e9s da TVG."}
{"id": "529958", "revid": "23204", "url": "https://gl.wikipedia.org/wiki?curid=529958", "title": "Friday the 13th Part 2", "text": ""}
{"id": "529959", "revid": "23204", "url": "https://gl.wikipedia.org/wiki?curid=529959", "title": "Venres 13, II parte", "text": ""}
{"id": "529960", "revid": "23204", "url": "https://gl.wikipedia.org/wiki?curid=529960", "title": "Peter Demens", "text": "Peter Demens (nado como Pyotr Alexeyevitch Dementyev, en ), nado o e finado o 21 de xaneiro de 1919, foi un nobre ruso que migrou en 1881 aos EUA e converteuse en propietario ferroviario e un dos fundadores da cidade de St. Petersburg, Florida.\nPrimeiros anos.\nPyotr A. Dementyev naceu nunha familia acomodada no rai\u00f3n Vesyegonsky, \u00f3blast de Tver, Rusia. Demens era un arist\u00f3crata ben formado e de ideas liberais, curm\u00e1n entregue do Pr\u00edncipe Romano, e capit\u00e1n da Garda Imperial. O seu pai morreu cando era pequeno deix\u00e1ndolle d\u00faas propiedades: unha preto da capital do tsar, San Petersburgo, e outra preto de Moscova. A s\u00faa nai morreu cando ti\u00f1a 4 anos. S\u00e1bese que medrou nunha casa de pedra con serventes e converteuse no se\u00f1or dos terreos da familia aos 17 anos. Recibiu formaci\u00f3n como gardamontes mentres xestionaba as numerosas propiedades da familia, o que lle ser\u00eda de grande utilidade no futuro.\nDemens foi criado polo seu t\u00edo materno Anastassy Alexandrovich Kaliteevsky, mariscal do distrito nobre de Vesyegonsk, que se converteu no seu titor e en gardi\u00e1n das s\u00faas propiedades inmobiliarias. Cando ti\u00f1a 10 anos foi enviado a San Petersburgo a estudar no Gymnasium N\u00ba 3. Grazas \u00e1s s\u00faas boas notas Demens foi transferido \u00e1 Primeira Escola T\u00e9cnica, en San Petersburgo.\nEn 1867, converteuse en tenente de infanter\u00eda da garda do tsar. Foi ascendendo de rango ata estar ao mando dos sentinelas do Palacio de Inverno e da casa do Pr\u00edncipe herdeiro Alexandre. Catro anos m\u00e1is tarde dimitiu e dedicouse a ser terratenente. Casou con Raisa Borisenko, que tam\u00e9n era orfa e fora criada por familiares. Foi elixido mariscal da nobreza municipal e f\u00edxose un escritor cun estilo directo e activo no seu goberno rural. \u00c9 co\u00f1ecido que Demens simpatizaba con l\u00edderes populistas e nunca tivo ideas radicais ou marxistas.\nComezou a falar abertamente do r\u00e9xime tsarista e abandonou Rusia despois do asasinato do Tsar Alexandre II en 1881.\nNos Estados Unidos de Am\u00e9rica.\nEn maio de 1881, \"deixando atr\u00e1s a s\u00faa familia, [Demens] chegou en barco a Nova York, coa esperanza da promesa americana de mobilidade e oportunidade\". Dise que \"pasou a viaxe polo mar a estudar un libro de texto de ingl\u00e9s\". \"Chegado a Nova York con 3 000 d\u00f3lares para comezar unha nova vida, Demens embarcou para Florida\" (\"pasando un d\u00eda en Nova York antes de coller un tren ao laranxal do seu curm\u00e1n en Jacksonvillle\"). Como daquela a terra en Jacksonville era cara para el, Demens colleu \"un vapor terra adentro, onde agardaba ga\u00f1ar m\u00e1is di\u00f1eiro\".\nDecidiu entrar no negocio da madeira (\"investindo nun serradoiro e unha construtora en Longwood\"), e en 1885 estaba a prover de travesas \u00e1 compa\u00f1\u00eda de v\u00eda estreita Orange Belt Railway. Cando a compa\u00f1\u00eda non puido pagar as s\u00faas d\u00e9bedas Demens f\u00edxose coa concesi\u00f3n. Como dono da compa\u00f1\u00eda, Demens \"[estendeu] as v\u00edas para unir Kissimmee con Jacksonville e Tampa Bay.\" (coa axuda de Hamilton Disston). Demens endebedouse para completar a li\u00f1a e vendeuna en 1889 a Henry B. Plant, dono dos ferrocar\u00eds Plant System.\nDemens co-fundou St. Petersburg con John Constantine Williams Sr. O 8 de xu\u00f1o de 1888 o primeiro tren chegou \u00e1 estaci\u00f3n terminal do sur do Condado de Pinellas cun s\u00f3 pasaxeiro. O lugar non ti\u00f1a nome oficial nin r\u00faas ou beirarr\u00faas. Despois de coller a palla m\u00e1is curta Demen chamou ao lugar onde estaba a terminal St. Petersburg, como San Pertersburgo, na Rusia, onde pasara a metade da s\u00faa xuventude. Williams quer\u00eda chamala Detroit, que m\u00e1is tarde ser\u00eda o nome do primeiro hotel da cidade.\nMorte e legado.\nPolo que se sabe, \"os descendentes de Peter Demens agora viven en California e na Columbia Brit\u00e1nica, [entre os que se atopan] un neto, Peter Demens Tolstoy (tam\u00e9n sobri\u00f1o neto do escritor Lev Tolstoy); un bisneto, Greg Demens; e un tataraneto, Greg Demens.\"\nO embarcadoiro Demens en St. Petersburg leva ese nome na s\u00faa honra.\nEn 1979 inaugurouse un monumento de granito en St. Petersburg na memoria do fundador da cidade."}
{"id": "529966", "revid": "23204", "url": "https://gl.wikipedia.org/wiki?curid=529966", "title": "A porta do ceo", "text": "A porta do ceo (en ) \u00e9 un filme estadounidense de 1980 escrito e dirixido por Michael Cimino. Est\u00e1 protagonizado por Kris Kristofferson, Christopher Walken, Isabelle Huppert, Jeff Bridges, John Hurt, Sam Waterston, Brad Dourif, Joseph Cotten, Geoffrey Lewis, David Mansfield, Richard Masur, Terry O'Quinn, Mickey Rourke, Willem Dafoe e Nicholas Woodeson, estes dous \u00faltimos no seus debut nunha longametraxe. Vagamente baseado na guerra do Condado de Johnson, representa unha disputa entre terratenentes e inmigrantes europeos en Wyoming na d\u00e9cada de 1890.\nO filme foi o seguinte proxecto de Cimino logo do aclamado \"O cazador\" (1978), e foi rodado en localizaci\u00f3ns de Montana e Idaho. A produci\u00f3n enfrontouse a numerosos contratempos, inclu\u00edndo sobrecostos, tomas extras importantes e mala prensa (inclu\u00edndo acusaci\u00f3ns de abusos contra animais no set) e rumores sobre o suposto estilo autoritario de Cimino. Cimino ti\u00f1a unha visi\u00f3n cara e ambiciosa para o filme, o que levou a que o orzamento fose catro veces m\u00e1is alto do previsto.\nEstreouse en galego o 29 de abril de 1992 na TVG."}
{"id": "529967", "revid": "23204", "url": "https://gl.wikipedia.org/wiki?curid=529967", "title": "Heaven's Gate (filme)", "text": ""}
{"id": "529968", "revid": "98629", "url": "https://gl.wikipedia.org/wiki?curid=529968", "title": "Non apagues nunca a luz", "text": "Non apagues nunca a luz (en ) \u00e9 un filme estadounidense de 2016 dirixido por David F. Sandberg, producido por Lawrence Grey, James Wan e Eric Heisserer, e escrito por Heisserer. Est\u00e1 protagonizado por Teresa Palmer, Gabriel Bateman, Billy Burke e Maria Bello. Bas\u00e9ase na curtametraxe hom\u00f3nima de 2013, tam\u00e9n dirixida por Sandberg.\nNo filme, unha moza debe enfrontarse aos medos da s\u00faa infancia para protexer ao seu irm\u00e1n dunha entidade sobrenatural que ten un misterioso apego coa s\u00faa nai. Despois do \u00e9xito da curtametraxe, Sandberg anunciou unha adaptaci\u00f3n cinematogr\u00e1fica baseada nela. A fotograf\u00eda principal do filme comezou en xu\u00f1o de 2015 nos \u00c1nxeles e rematou o 5 de agosto de 2015.\nEstreouse en galego o 4 de maio de 2021 na TVG."}
{"id": "529969", "revid": "23204", "url": "https://gl.wikipedia.org/wiki?curid=529969", "title": "Lights Out (filme de 2016)", "text": ""}
{"id": "529972", "revid": "89787", "url": "https://gl.wikipedia.org/wiki?curid=529972", "title": "Heinrich Lossow", "text": "Heinrich Lossow, nado o 10 de marzo de 1843 en M\u00fanic, Reino de Baviera, e finado o 19 de maio de 1897 en Schleissheim, Austria-Hungr\u00eda, foi un pintor de x\u00e9nero alem\u00e1n e ilustrador. Foi un prol\u00edfico porn\u00f3grafo no seu tempo de lecer cun gusto especial polo analingus.\nTraxectoria.\nO pai de Heinrich Lossow era Arnold Hermann Lossow, un escultor de Bremen. O seu pai mudouse a M\u00fanic en 1820 para estudar con Ernst Mayer. En M\u00fanic, Arnold Hermann Lossow casou e tivo tres fillos: Carl Lossow, en 1835; Friedrich Lossow, en 1837; e Heinrich Lossow, en 1843. Os tres mozos tiveron un gusto pola arte; Carl ser\u00eda un pintor hist\u00f3rico, mentres que Friedrich ser\u00eda un pintor de vida salvaxe. Heinrich sobreviviu a todos os seus fillos.\nAo principio aprendeu co seu pais pero m\u00e1is tarde ir\u00eda estudar con Karl Theodor von Piloty na Academia de M\u00fanic de Belas Artes. Despois viaxou por Francia e Italia para perfeccionar a s\u00faa arte.\nFoi ilustrador para editoriais de libros, inclu\u00eddo unha edici\u00f3n de \"As Mulleres Alegres de Windsor,\" de William Shakespeare.\nM\u00e1is tarde foi curador no Palacio Schleissheim."}
{"id": "529975", "revid": "98629", "url": "https://gl.wikipedia.org/wiki?curid=529975", "title": "Evaristo Rodr\u00edguez Rodr\u00edguez", "text": "Evaristo Rodr\u00edguez Rodr\u00edguez, finado en Monforte de Lemos en marzo de 1921, foi un m\u00e9dico e pol\u00edtico galego.\nTraxectoria.\nM\u00e9dico cirurxi\u00e1n especialista en xinecolox\u00eda e obstetricia, disc\u00edpulo de Maximino Teijeiro Fern\u00e1ndez. En 1886 foi nomeado m\u00e9dico do c\u00e1rcere do partido xudicial de Monforte e m\u00e9dico auxiliar da Compa\u00f1\u00eda do Ferrocarril. Apoiado por Guillermo de Osma Scull, foi nomeado alcalde de Monforte de Lemos en xu\u00f1o de 1909, tomando posesi\u00f3n a principios de xullo. Foi separado do cargo por Real Orde en novembro dese ano, nome\u00e1ndo para substituilo a Tom\u00e1s Somoza Caama\u00f1o. Volveu ser elixido alcalde ao ano seguinte, tomando posesi\u00f3n o 9 de abril de 1910. Permaneceu no cargo at\u00e9 1918. Finou en Monforte de Lemos en marzo de 1921."}
{"id": "529976", "revid": "89787", "url": "https://gl.wikipedia.org/wiki?curid=529976", "title": "Bieito de Avi\u00f1\u00f3n", "text": "Bieito de Avi\u00f1\u00f3n (en provenzal: \"B\u00e9n\u00e9zet\"; tam\u00e9n chamado \"Benet\", \"Beno\u00eet\" ou o \"Construtor da Ponte\"), nado ca. 1163 e finado en 1184, \u00e9 un santo da Igrexa cat\u00f3lica. A tradici\u00f3n cristi\u00e1 conta que era un mozo pastor que tivo unha visi\u00f3n durante un eclipse en 1177 que o levou a constru\u00edr unha ponte sobre o R\u00f3dano, en Avi\u00f1\u00f3n (Reino de Arl\u00e9s)\nTraxectoria.\nA lenda conta que os anxos lle dixeron que coidar\u00edan dos seus raba\u00f1os mentres estivera f\u00f3ra. Constru\u00edu a ponte el s\u00f3, xa que as autoridades civ\u00eds e relixiosas neg\u00e1ronse a axudarlle. Dise que B\u00e9n\u00e9zet ergueu a pulso unha pedra enorme e anunciou que ese ser\u00eda o inicio da fundaci\u00f3n. Chegar\u00eda a ser a Ponte de San B\u00e9n\u00e9zet.\nA mesma lenda di que houbo berros de \"Milagre! Milagre!\" cando B\u00e9n\u00e9zet pousou a primeira pedra. Houbo dezaoito milagres en total: os cegos volveron ver, os xordos volveron o\u00edr, os inv\u00e1lidos pod\u00edan andar e aos corcovados endereit\u00e1ronselles as costas. Desta forma B\u00e9n\u00e9zet acadou apoios de adi\u00f1eirados patr\u00f3ns para o seu proxecto, que se di que formaron a Orde dos irm\u00e1ns pont\u00edfices para financiar a s\u00faa construci\u00f3n.\nVeneraci\u00f3n.\nDespois da s\u00faa morte, B\u00e9n\u00e9zet foi enterrado na propia ponte, nunha pequena capela dedicada a San Nicol\u00e1s, patr\u00f3n dos mari\u00f1eiros, e que inda est\u00e1 de p\u00e9 nun dos piares que se conservan na beira de Avi\u00f1\u00f3n. As s\u00faas reliquias gard\u00e1ronse al\u00ed at\u00e9 1669, cando unha inundaci\u00f3n levou parte da ponte. Ao abrir o cadaleito recuperado, o corpo de B\u00e9n\u00e9zet estaba incorrupto. As reliquias foron trasladadas \u00e1 Catedral de Avi\u00f1\u00f3n e de a\u00ed \u00e1 igrexa celestina de Santo Desiderio, en Avi\u00f1\u00f3n. Os restos da ponte son a\u00ednda un lugar de peregrinaci\u00f3n."}
{"id": "529979", "revid": "23204", "url": "https://gl.wikipedia.org/wiki?curid=529979", "title": "B\u00e9n\u00e9zet", "text": ""}
{"id": "529980", "revid": "89787", "url": "https://gl.wikipedia.org/wiki?curid=529980", "title": "Judith Love Cohen", "text": "Judith Love Cohen, nada en Brooklyn o 16 de agosto de 1933 e finada o 25 de xullo de 2016, foi unha enxe\u00f1eira aeroespacial e escritora estadounidense. Traballou como enxe\u00f1eira el\u00e9ctrica no m\u00edsil Minuteman, na estaci\u00f3n cient\u00edfica terrestre do telescopio espacial Hubble, no sat\u00e9lite de seguimento e transmisi\u00f3n de datos e no Programa Apolo. Despois da s\u00faa xubilaci\u00f3n como enxe\u00f1eira, fundou unha editorial de publicaci\u00f3ns multimedia para nenos, e que publicou m\u00e1is de 20 t\u00edtulos antes da s\u00faa morte en 2016.\nTraxectoria.\nNaceu en 1933 en Brooklyn, Nova York, filla de Sarah (Roisman) e Morris Bernard Cohen. Xa no quinto grao, os compa\u00f1eiros de clase pag\u00e1banlle por facer a s\u00faa tarefa de matem\u00e1ticas. Cohen adoitaba ser a \u00fanica muller nas s\u00faas clases de matem\u00e1ticas, e decidiu que quer\u00eda ser profesora de matem\u00e1ticas. Aos 19 anos, estudaba enxe\u00f1ar\u00eda na universidade e \u00e1 vez bailaba ballet na compa\u00f1\u00eda do Metropolitan Opera Ballet de Nova York.\nEducaci\u00f3n.\nJudith recibiu unha bolsa para especializarse en matem\u00e1ticas no College Brooklyn da Universidade da Cidade de Nova York, pero deuse conta de que prefer\u00eda a enxe\u00f1ar\u00eda. Despois de dous anos no Brooklyn College, Cohen casou e mudouse a California, onde traballou como enxe\u00f1eira j\u00fanior para North American Aviation, asistindo \u00e1 Universidade do Sur de California pola noite; dixo que pasou polos seus programas de licenciatura e de mestr\u00eda sen co\u00f1ecer a ningunha outra muller estudante de enxe\u00f1ar\u00eda. Recibiu a s\u00faa licenciatura e mestr\u00eda da Escola de Enxe\u00f1ar\u00eda USC Viterbi, e continuou a s\u00faa asociaci\u00f3n coa universidade, como membro da xunta asesora de enxe\u00f1ar\u00eda astron\u00e1utica.\nEn 1982 tam\u00e9n se gradu\u00f3 do Programa Executivo de Enxe\u00f1ar\u00eda de UCLA.\nVida profesional.\nA carreira de enxe\u00f1ar\u00eda de Cohen comezou en 1952, cando traballou como enxe\u00f1eira j\u00fanior en North American Aviation. Despois de graduarse pola Escola de Enxe\u00f1ar\u00eda de USC Viterbi en 1957, pasou a traballar en Space Technology Laboratories, que finalmente se converteu en TRW (adquirida por Northrop Grumman en 2002). Al\u00ed traballou at\u00e9 a s\u00faa xubilaci\u00f3n en 1990.\nO seu labor de enxe\u00f1ar\u00eda inclu\u00edu traballos no computador de guiado do m\u00edsil LGM-30 Minuteman e no sistema de guiado de abortos (AGS) do m\u00f3dulo lunar Apolo. O AGS desempe\u00f1ou un papel importante no regreso seguro do Apollo 13 despois de que a explosi\u00f3n dun tanque de os\u00edxeno deixase inutilizado o M\u00f3dulo de Servizo e obrigase aos astronautas a utilizar o M\u00f3dulo Lunar como \"bote salvavidas\", o AGS utilizouse para a maior parte do regreso, inclu\u00edndo d\u00faas correcci\u00f3ns de rumbo.\nEn 1990, despois de retirarse da pr\u00e1ctica como enxe\u00f1eira, Cohen creou unha compa\u00f1\u00eda editorial chamada Cascade Pass co seu terceiro esposo, David Katz. Publicaron d\u00faas series de libros: a serie \u00abYou Can be a Woman ...\u00bb (\"Vostede pode ser unha muller...\") que foi creada para alentar \u00e1s nenas moi pequenas a seguir carreiras en ciencia e enxe\u00f1ar\u00eda; e a serie \u00abGreen\u00bb (\"Verde\") que se centrou na promoci\u00f3n pr\u00e1cticas ambientais positivas, dirixidas a nenos e nenas pequenos. Cascade Pass vendeu m\u00e1is de 100 000 dos seus libros infant\u00eds destas d\u00faas series.\nCascade Pass tam\u00e9n publicou o libro \"The Women of Apollo\", escrito por Robyn Friend, que presenta breves biograf\u00edas de catro mulleres que axudaron a p\u00f3r ao primeiro home na l\u00faa, Judith entre elas.\nVida persoal.\nCohen foi nai de catro fillos, inclu\u00edndo o co\u00f1ecido enxe\u00f1eiro e cient\u00edfico Neil Siegel e o actor Jack Black. Tivo os seus primeiros tres fillos (Neil, Howard e Rachel) con Bernard Siegel, con quen se co\u00f1eceu na universidade e casou uns meses despois.\nCohen e Siegel divorci\u00e1ronse na d\u00e9cada de 1960, e logo casou outra vez con Thomas William Black. O seu cuarto fillo, Jack, naceu en 1969. Cohen e Black divorci\u00e1ronse a fins da d\u00e9cada de 1970. O seu terceiro esposo foi David Katz. A\u00ednda estaban casados cando Cohen morreu de cancro en 2016. \nPremios.\nEn maio de 2014, Cohen recibiu o Premio de Contribuci\u00f3ns Literarias Distinguidas IEEE-USA polo seu traballo en STEM."}
{"id": "529982", "revid": "89787", "url": "https://gl.wikipedia.org/wiki?curid=529982", "title": "Beyond Skyline", "text": "Beyond Skyline \u00e9 un filme estadounidense de 2017 escrito, coproducido e dirixido por Liam O'Donnell. Est\u00e1 protagonizado por Frank Grillo, Bojana Novakovic, Jonny Weston, Iko Uwais, Callan Mulvey, Yayan Ruhian, Pamelyn Chee, Betty Gabriel e Antonio Fargas. \u00c9 a secuela do filme de 2010 \"Skyline\", ambientado simultaneamente aos acontecementos do primeiro filme.\nEstreouse nos cinemas dos Estados Unidos o 15 de decembro de 2017 a trav\u00e9s de Vertical Entertainment. A diferenza do seu antecesor, que foi duramente criticado, \"Beyond Skyline\" recibiu valoraci\u00f3ns dispares, sendo considerado por varios cr\u00edticos como unha mellora respecto ao orixinal."}
{"id": "529984", "revid": "23204", "url": "https://gl.wikipedia.org/wiki?curid=529984", "title": "Skylines (filme)", "text": "Skylines (tam\u00e9n co\u00f1ecido como Skyline 3 e estilizado como SKYLIN3S) \u00e9 un filme estadounidense de 2020 coproducido e dirixido por Liam O'Donnell. O'Donnell escribiu o gui\u00f3n a partir dunha historia que desenvolveu xunto co produtor Matthew E. Chausse. \u00c9 a secuela de \"Beyond Skyline\" (2017) e o derradeiro t\u00edtulo da trilox\u00eda \"Skyline\"."}
{"id": "529985", "revid": "23204", "url": "https://gl.wikipedia.org/wiki?curid=529985", "title": "Skyline 3", "text": ""}
{"id": "529986", "revid": "23204", "url": "https://gl.wikipedia.org/wiki?curid=529986", "title": "SKYLIN3S", "text": ""}
{"id": "529987", "revid": "1131", "url": "https://gl.wikipedia.org/wiki?curid=529987", "title": "Pedro Feijoo L\u00f3pez", "text": "Pedro Feijoo L\u00f3pez foi un pol\u00edtico galego.\nTraxectoria.\nFoi nomeado alcalde de Monforte de Lemos por Real Orde en setembro de 1904. Permaneceu no cargo ata 1908, cando o deixou ao ser elixido deputado provincial por Monforte-Quiroga. Chegou a ser vicepresidente da Deputaci\u00f3n de Lugo en 1922. Foi elixido presidente do Bloque Nacional de Monforte en decembro de 1935.\nVida persoal.\nCasou con Ubalda Garc\u00eda Fern\u00e1ndez, filla de Emilio Garc\u00eda Rodr\u00edguez, e foi pai de Pedro Feijoo Garc\u00eda, Mar\u00eda Isabel Feijoo Garc\u00eda, que casou en Ourense con Ces\u00e1reo Rey Baltar en 1922, e Mar\u00eda Dolores Feijoo Garc\u00eda, que casou no pazo de Pallares con Ernesto Baltar Santal\u00f3 o 19 de marzo de 1939."}
{"id": "529988", "revid": "22795", "url": "https://gl.wikipedia.org/wiki?curid=529988", "title": "Ropalidia marginata", "text": "Ropalidia marginata \u00e9 unha especie de insecto himen\u00f3ptero da suborde dos ap\u00f3critos, familia dos v\u00e9spidos, subfamilia dos polistinos, tribo dos ropalidiinos, unha das numerosas integradas no x\u00e9nero \"Ropalidia\".\nTaxonom\u00eda.\nDescrici\u00f3n.\nA especie foi descrita en 1836 polo entom\u00f3logo franc\u00e9s Am\u00e9d\u00e9e Louis Michel Lepeletier. \nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nSubespecies.\nDentro da especie dist\u00ednguese as seguintes subespecies:\nDistribuci\u00f3n.\n\"Ropalidia marginata\" enc\u00f3ntrase en Paquist\u00e1n, a India, Sri Lanka, Sueste asi\u00e1tico e Australia. A s\u00faa \u00e1rea de distribuci\u00f3n est\u00e9ndese polo oeste at\u00e9 Paquist\u00e1n e polo leste at\u00e9 Nova Guinea, Queensland e algunhas illas do Pac\u00edfico oriental. \"R. marginata\" \u00e9 a avespa social m\u00e1is com\u00fan na India. Pero a\u00ednda que se estudou extensamente na India, falta bibliograf\u00eda sobre este animal noutras partes da s\u00faa \u00e1rea de distribuci\u00f3n.\nCaracter\u00edsticas.\n\u00c9 primitivamente eusocial, non mostra o mesmo nesgo no coidado das cr\u00edas como ocorre noutros insectos sociais con maior asimetr\u00eda nas relaci\u00f3ns.\nEsta especie emprega unha variedade de estratexias na fundaci\u00f3n de colonias, \u00e1s veces con fundadoras \u00fanicas e, \u00e1s veces, en grupos de n\u00famero vari\u00e1bel. A ra\u00ed\u00f1a non usa o dominio f\u00edsico para controlar \u00e1s obreiras; hai probas de que utilizan feromonas para evitar que outras obreiras superen a realeza."}
{"id": "529994", "revid": "89787", "url": "https://gl.wikipedia.org/wiki?curid=529994", "title": "Amanda Lear", "text": "Amanda Lear, nada como Tap ou Tapp en 1939, \u00e9 unha cantante, letrista, pintora, presentadora de televisi\u00f3n, actriz e modelo francesa.\nTraxectoria.\nAs orixes de Lear non est\u00e1n claras, e a cantante deu diferentes informaci\u00f3ns sobre a s\u00faa ascendencia e mantivo o seu ano de nacemento en segredo para o seu marido. Discutiuse o seu ano e lugar de nacemento, o x\u00e9nero que se lle asignou ao nacer, os nomes e a nacionalidade do seu pai e o lugar onde creceu. A maior\u00eda das fontes indican o 18 de xu\u00f1o de 1939 ou o 18 de novembro de 1939 como o seu nacemento, inclu\u00edda GEMA. Por\u00e9n, o seu ano de nacemento foi dado como 1941, 1946, e 1950. Durante unha entrevista en 2010 para o xornal franc\u00e9s \"Lib\u00e9ration\", Lear amosou o seu carn\u00e9 de identidade ao xornalista, e leu \"nada o 18 de novembro de 1950 en Saig\u00f3n\". Non obstante, a data parece fabricada, xa que os rexistros p\u00fablicos indican que comezou a universidade en setembro de 1964 e que casou en decembro de 1965. Georges Claude Guilbert indica que \"a maior\u00eda dos bi\u00f3grafos cren que naceu en 1939, a\u00ednda que ela poida declarar o contrario\".\nComo lugar de nacemento, as versi\u00f3ns m\u00e1is cribles son Saig\u00f3n e Hong Kong, mais tam\u00e9n se rumorearon lugares como Singapur, Su\u00edza ou Transilvania. Ela dixo que foi a \u00fanica filla dos seus pais, que despois se divorciaron. A maior\u00eda das fontes, inclu\u00eddo o certificado de voda de 1965 do rexistro de Chelsea, confirman que o seu pai era oficial do ex\u00e9rcito franc\u00e9s (posiblemente de orixe brit\u00e1nica). A s\u00faa nai parece que ti\u00f1a ascendencia rusa-asi\u00e1tica. Segundo a General Register Office for England and Wales, o seu nome de nacemento \u00e9 Tap. Segundo a rep\u00fablica francesa, o seu nome de nacemento \u00e9 Tapp. Nunha entrevista en 1976 con Carmen Thomas para unha televisi\u00f3n alem\u00e1, Lear confirmou que o seu pai era brit\u00e1nico e a s\u00faa nai rusa e que ambos xa faleceran. Por\u00e9n, posteriormente afirmou que a s\u00faa nai ti\u00f1a ascendencia francesa.\nLear comezou a s\u00faa carreira profesional como modelo a mediados da d\u00e9cada de 1960, e traballou con Paco Rabanne ou Ossie Clark, outros artes. Co\u00f1eceu o pintor surrealista Salvador Dal\u00ed, e continuou a ser unha amiga achegada e a s\u00faa musa durante os seguintes quince anos. Lear f\u00edxose co\u00f1ecida para o p\u00fablico por ser a modelo na car\u00e1tula do \u00e1lbum de Roxy Music \"For Your Pleasure\" en 1973. Dende mediados da d\u00e9cada de 1970 a principios da d\u00e9cada de 1980 vendeu un mill\u00f3n de discos, especialmente en Europa continental e Escandinavia, con Ariola Records. Os seus primeiros catro \u00e1lbums val\u00e9ronlle unha gran popularidade, entrando no top 10 nas listaxes europeas, inclu\u00eddo \"Sweet Revenge\" (1978). Os seus grandes \u00e9xitos foron \"Blood and Honey\", \"Tomorrow\", \"Queen of Chinatown\", \"Follow Me\", \"Enigma (Give a Bit of Mmh to Me)\", \"The Sphinx\" e \"Fashion Pack\".\nA mediados da d\u00e9cada de 1980, Lear convereuse nunha personalidade dos medios italianos, onde presentou moitos programas de televisi\u00f3n. A\u00ednda que a televisi\u00f3n tivo prioridade sobre a actividade musical, continuou a gravar, experimentando con diferentes x\u00e9neros e tratando de revivir a s\u00faa carreira volvendo a gravar e mesturar \u00e9xitos anteriores. Ademais, desenvolveu unha carreira con \u00e9xito na pintura, que describiu como a s\u00faa gran paix\u00f3n, e expuxo regularmente as s\u00faas obras en galer\u00edas de toda Europa dende os anos oitenta. Escribiu varias autobiograf\u00edas, como \"My Life with Dal\u00ed\".\nDende a d\u00e9cada de 1990, dividiu o seu tempo entre a m\u00fasica, a televisi\u00f3n, os filmes e a pintura. A pesar de publicar \u00e1lbums regularmente, non volveu ter grande \u00e9xito na m\u00fasica, mentres que a s\u00faa carreir televisiva continuou a ser estelar, presentando numerosos programas de televisi\u00f3n en \"primetime\", especialmente en Italia e Francia, facendo tam\u00e9n aparici\u00f3ns ocasionais en series de televisi\u00f3n e filmes. A finais da d\u00e9cada de 2000, Lear reinventouse como actriz de teatro, interpretando obras en Francia. Segundo indicou, vendeu m\u00e1is de 27 mill\u00f3ns de discos en todo o mundo. Lear \u00e9 amplamente reco\u00f1ecida como icona gay."}
{"id": "529995", "revid": "5863", "url": "https://gl.wikipedia.org/wiki?curid=529995", "title": "Juan Paradela S\u00e1nchez", "text": "Juan Paradela S\u00e1nchez, nado en Lugo en setembro de 1839 e finado na mesma cidade o 4 de abril de 1906, foi un m\u00e9dico e pol\u00edtico galego.\nTraxectoria.\nFoi elixido deputado polo distrito de Lugo nas elecci\u00f3ns a Cortes Constitu\u00edntes do 15 de xaneiro de 1869. Foi alcalde de Lugo. Na Restauraci\u00f3n foi deputado provincial e presidente da Deputaci\u00f3n de Lugo. Finou en Lugo o 4 de abril de 1906.\nReco\u00f1ecementos.\nGran Cruz de Isabel a Cat\u00f3lica."}
{"id": "529996", "revid": "5863", "url": "https://gl.wikipedia.org/wiki?curid=529996", "title": "Weekly Shonen Jump", "text": ""}
{"id": "529997", "revid": "98629", "url": "https://gl.wikipedia.org/wiki?curid=529997", "title": "Torneo feminino de f\u00fatbol nos Xogos Ol\u00edmpicos de Toquio 2020", "text": "O torneo de f\u00fatbol feminino nos Xogos Ol\u00edmpicos de 2020 celebrouse do 21 de xullo ao 6 de agosto de 2021. Orixinalmente, \u00eda ter lugar do 22 de xullo ao 7 de agosto de 2020 pero os os Xogos Ol\u00edmpicos de 2020 pospux\u00e9ronse ao ano seguinte debido \u00e1 pandemia de COVID-19. Con todo, o nome oficial dos xogos continuou a ser os Xogos Ol\u00edmpicos de Toquio 2020. Foi a s\u00e9tima edici\u00f3n do torneo feminino de f\u00fatbol nos Xogos Ol\u00edmpicos. Xunto coa competici\u00f3n masculina, o torneo de f\u00fatbol dos Xogos Ol\u00edmpicos 2020 celebrouse en sete estadios de seis cidades do Xap\u00f3n, inclu\u00edda a cidade anfitrioa ol\u00edmpica Toquio que acolleu o partido pola medalla de ouro feminina no Estadio Nacional. Non houbo restrici\u00f3ns de idade para os equipos que participan na competici\u00f3n.\nAlema\u00f1a, a defensora do t\u00edtulo, non conseguiu clasificarse para o torneo despois de ser eliminada nos cuartos de final da Mundial Feminino de F\u00fatbol de 2019.\nO Canad\u00e1 ga\u00f1ou a s\u00faa primeira medalla de ouro tras derrotar a Suecia por 3\u20132 na quenda de penaltis despois de que ambos equipos empatasen 1\u20131 ao t\u00e9rmino do tempo extra na final. Os Estados Unidos conseguiu lograr a medalla de bronce tras vencer a Australia por 4\u20133 no partido polo terceiro posto.\nSedes.\nUtiliz\u00e1ronse sete estadios en seis cidades na competici\u00f3n. O partido pola medalla de ouro \u00edase disputar inicialmente no Estadio Ol\u00edmpico de Toquio. Con todo, ambos os dous finalistas concordaron en adiar o partido pola excesiva calor; como o Estadio Nacional xa estaba reservado para os eventos de atletismo, o encontro t\u00edvose que trasladar ao Estadio Internacional en Iocoama.\nDebido \u00e1 pandemia de COVID-19 no Xap\u00f3n, a maior\u00eda dos partidos foron xogados a porta pechada sen espectadores. Con todo, o Miyagi Stadium permitiu acudir aos encontros a unha audiencia moi limitada.\nEquipos participantes.\nAdemais da naci\u00f3n anfitrioa do Xap\u00f3n, clasific\u00e1ronse 11 equipos nacionas femininos de seis confederaciones continentais diferentes. O Comit\u00e9 Organizador das Competencias da FIFA ratificou a distribuci\u00f3n de equipos en reuni\u00f3n o 14 de setembro de 2017.\nPor primeira vez, grazas ao acordo entre as catro asociaci\u00f3ns de f\u00fatbol brit\u00e1nicas (Inglaterra, Irlanda do Norte, Escocia e Gales) para a selecci\u00f3n feminina, Gran Breta\u00f1a intentou clasificarse para os Xogos Ol\u00edmpicos a trav\u00e9s da actuaci\u00f3n de Inglaterra no Mundial Feminino da FIFA 2019 (un procedemento xa empregado con \u00e9xito polo Comit\u00e9 Ol\u00edmpico do Reino Unido en h\u00f3ckey sobre herba e rugby). A \u00fanica aparici\u00f3n previa do equipo foi no torneo de 2012 no que se clasificaron automaticamente como anfitri\u00f3ns. Gran Breta\u00f1a conseguiu a clasificaci\u00f3n xa que Inglaterra estaba entre os tres mellores equipos europeos. Escocia tam\u00e9n se clasificou para o Mundial pero, segundo o acordo, foi a naci\u00f3n mellor clasificada a que acabou sendo nomeada para competir para os efectos de clasificaci\u00f3n ol\u00edmpica, sen ter en conta o seu rendemento (as xogadoras escocesas, galesas e irlandesas do norte son elixibles para formar parte do equipo de Gran Breta\u00f1a nos Xogos Ol\u00edmpicos).\nConvocatorias.\nO torneo foi un torneo internacional completo sen restrici\u00f3ns de idade. Tradicionalmente a normativa de convocatoria obrigaba a cada equipo a presentar un cadro de 18 xogadoras, dos cales dous deb\u00edan ser gardametas. Cada equipo tam\u00e9n nomeaba unha lista de catro xogadoras alternativas que pod\u00edan substitu\u00edr a calquera xogadora en caso de mancadura durante o torneo. A finais de xu\u00f1o de 2021, o Comit\u00e9 Ol\u00edmpico Internacional e a FIFA anunciaron que as 22 xogadoras de cada equipo estar\u00edan dispo\u00f1ibles para ser seleccionadas. Antes de cada encontro, os equipos escolleron, entre o seu total de 22 xogadoras, a 18 para xogar nese partido en concreto, desbotando 4 delas. O cambio de regra realizouse debido aos obst\u00e1culos presentados pola pandemia de COVID-19.\n\u00c1rbitros.\nEn xu\u00f1o de 2020, a FIFA aprobou o uso do \"Video Assistant Referee\" (VAR) para o torneo. As \u00e1rbitras oficiais dos encontros foron anunciadas o 23 de abril de 2021.\nSorteo.\nO sorteo para o torneo celebrouse o 21 de abril de 2021 \u00e1s 10:00 CEST (), na sede da FIFA en Z\u00fcrich, Su\u00edza. Presentouno Sarai Bareman, directora de f\u00fatbol feminino da FIFA, mentres que Samantha Johnson presentou a cerimonia. Lindsay Tarpley e Ryan Nelsen actuaron como asistentes.\nOs doce equipos foron colocados en tres grupos de catro equipos. O anfitri\u00f3n Xap\u00f3n foi automaticamente seleccionado no bombo 1 e asignado na posici\u00f3n E1, mentres que os restantes equipos foron asignados nos seus respectivos bombos en funci\u00f3n da s\u00faa posici\u00f3n na clasificaci\u00f3n mundial femenina da FIFA anunciada o 16 de abril de 2021 (m\u00f3strase entre par\u00e9nteses na t\u00e1boa). Como Gran Breta\u00f1a non \u00e9 membro da FIFA e, polo tanto, non te\u00f1en posici\u00f3n en devandita clasificaci\u00f3n, foron asignados segundo a clasificaci\u00f3n FIFA da Inglaterra que se clasificou en nome de Gran Breta\u00f1a. Ning\u00fan grupo pode conter m\u00e1is dun equipo de cada confederaci\u00f3n.\nResultados.\nPara m\u00e1is informaci\u00f3n sobre cada encontro (ali\u00f1aci\u00f3ns, trocos, sanci\u00f3ns...) prema no resultado.\nRegulamento de clasificaci\u00f3n.\nOs dous primeiros equipos clasif\u00edcanse \u00e1 segunda fase. A posici\u00f3n determ\u00ednase como segue:\nSe dous ou m\u00e1is equipos est\u00e1n igualados sobre a base dos tres criterios anteriores, a s\u00faa posici\u00f3n res\u00f3lvese do seguinte xeito:\nFase de grupos.\nOs pa\u00edses competidores divid\u00edronse en tres grupos de catro equipos, denominados grupos E, F e G para evitar confusi\u00f3ns cos grupos do torneo masculino (que utilizan a designaci\u00f3n de A a D). Os equipos de cada grupo xogaron entre si nun sistema de todos contra todos cos dous primeiros equipos de cada grupo e os dous mellores terceiros clasific\u00e1ndose aos cuartos de final.\n \u2013 Clasificado para os Cuartos de Final. \n \u2013 Clasificado para os Cuartos de Final como un dos dous mellores terceiros.\nFase final.\nNa fase eliminatoria, se un partido estaba igualado ao final do tempo de xogo normal, x\u00f3gabase un tempo extra (dous per\u00edodos de 15 minutos cada un) e deseguido, se fose necesario, unha quenda de penaltis para determinaren o ga\u00f1ador.\n&lt;section begin=Bracket /&gt;&lt;section end=Bracket /&gt;\nEstat\u00edsticas.\nGoleadoras.\nEn total houbo 101 goles marcados en 26 partidos, cunha media de 3.88 goles por partido."}
{"id": "530000", "revid": "1888", "url": "https://gl.wikipedia.org/wiki?curid=530000", "title": "Alfredo Hermida Losada", "text": "Alfredo Hermida Losada, finado en Monforte de Lemos o 4 de abril de 1937, foi un pol\u00edtico galego.\nTraxectoria.\nLogo do golpe de Estado do 18 de xullo de 1936 o comandante militar Jos\u00e9 D\u00edaz Rodr\u00edguez nomeouno alcalde de Monforte de Lemos o 30 de xullo. Permaneceu no cargo ata o seu pasamento ocorrido en Monforte de Lemos o 4 de abril de 1937."}
{"id": "530002", "revid": "89787", "url": "https://gl.wikipedia.org/wiki?curid=530002", "title": "Pitch Perfect", "text": "Pitch Perfect \u00e9 un filme estadounidense de 2012 dirixido por Jason Moore e escrito por Kay Cannon. Est\u00e1 protagonizado por Anna Kendrick, Skylar Astin, Rebel Wilson, Anna Camp, Brittany Snow, Hana Mae Lee, Alexis Knapp, Ester Dean, Kelley Jakle, Shelley Regner, Wanetah Walmsley, Adam DeVine, Ben Platt, Utkarsh Ambudkar, John Michael Higgins e Elizabeth Banks. Conta a historia dun grupo de estudantes universitarias nun coro a cappella, The Barden Bellas, as cales compiten contra outro grupo a cappella para ga\u00f1ar o campionato nacional. O filme est\u00e1 vagamente baseado no libro de Mickey Rapkin titulado \"Pitch Perfect: The Quest for Collegiate a Cappella Glory\". A rodaxe rematou en decembro de 2011 en Baton Rouge, Luisiana."}
{"id": "530003", "revid": "23204", "url": "https://gl.wikipedia.org/wiki?curid=530003", "title": "Pitch Perfect 2", "text": "Pitch Perfect 2 \u00e9 un filme estadounidense de 2015 dirixido e producido por Elizabeth Banks e escrito por Kay Cannon. \u00c9 a secuela do filme de 2012 \"Pitch Perfect\" e o segundo t\u00edtulo da serie cinematogr\u00e1fica de \"Pitch Perfect\". Est\u00e1 protagonizado por Anna Kendrick, Rebel Wilson, Hailee Steinfeld, Brittany Snow, Hana Mae Lee, Alexis Knapp, Ester Dean, Chrissie Fit, Kelley Jakle, Shelley Regner, Katey Sagal e Keegan-Michael Key, xunto con Skylar Astin, Ben Platt, Adam DeVine, Anna Camp, John Michael Higgins e Banks retomando os papeis do primeiro filme."}
{"id": "530006", "revid": "23204", "url": "https://gl.wikipedia.org/wiki?curid=530006", "title": "Pitch Perfect 3", "text": "Pitch Perfect 3 \u00e9 un filme estadounidense de 2017 dirixido por Trish Sie e escrito por Kay Cannon e Mike White. \u00c9 a secuela de \"Pitch Perfect 2\" (2015) e o derradeiro t\u00edtulo da serie cinematogr\u00e1fica de \"Pitch Perfect\". Est\u00e1 protagonizado por Anna Kendrick, Anna Camp, Rebel Wilson, Brittany Snow, Hailee Steinfeld, Hana Mae Lee, Ester Dean, Chrissie Fit, Alexis Knapp, John Lithgow, Matt Lanter, Ruby Rose, Kelley Jakle, Shelley Regner, John Michael Higgins e Elizabeth Banks."}
{"id": "530007", "revid": "98629", "url": "https://gl.wikipedia.org/wiki?curid=530007", "title": "Ropalidia romandi", "text": "Ropalidia romandi \u00e9 unha especie de insecto himen\u00f3ptero da suborde dos ap\u00f3critos, familia dos v\u00e9spidos, subfamilia dos polistinos, tribo dos ropalidiinos, unha das numerosas integradas no x\u00e9nero \"Ropalidia\".\nTaxonomia.\nDescrici\u00f3n.\nA especie foi descrita en 1841 polo entom\u00f3logo franc\u00e9s \u00c9lie Jean Fran\u00e7ois Le Guillou.\nEtimolox\u00eda.\nO ep\u00edteto espec\u00edfico, \"romandi\", \u00e9 unha homaxe que Le Grillou lle dedicou a Gustave de Romand, bar\u00f3n de Romand, unha destacada figura pol\u00edtica francesa e entom\u00f3logo afeccionado.\nSubespecies.\nDentro da especie reo\u00f1\u00e9cense d\u00faas subespecies: \nFiloxenia e distribuci\u00f3n xeogr\u00e1fica.\n\"Ropalidia romandi\", nomeada por primeira vez por \u00c9lie Jean Fran\u00e7ois Le Guillou en 1841, \u00e9 un membro da subfamilia dos polistinos, e tribo dos ropalidiinos. \n\"Ropalidia\" \u00e9 o \u00fanico x\u00e9nero dos polistinos que cont\u00e9n especies de fundaci\u00f3n independente, \u00e9 dicir, fundadas por s\u00f3 unha ou poucas femias f\u00e9rtiles. \nAs especies fundadoras de enxames dentro de \"Ropalidia\" deberon evolucionar independentemente das especies fundadoras de enxames doutros x\u00e9neros dos polistinos. \nEste x\u00e9nero distrib\u00faese por Ocean\u00eda e o Vello Mundo, e engloba aproximadamente 180 especies. Ela e os outros tres x\u00e9neros de polistinos do Vello Mundo forman un grupo monofil\u00e9tico. "}
{"id": "530008", "revid": "1888", "url": "https://gl.wikipedia.org/wiki?curid=530008", "title": "Julio Garc\u00eda Rodr\u00edguez", "text": "Julio Garc\u00eda Rodr\u00edguez, co\u00f1ecido como O da Perla, foi un comerciante e pol\u00edtico galego.\nTraxectoria.\nFoi nomeado alcalde-presidente da comisi\u00f3n xestora de Monforte de Lemos en novembro de 1941. Cesouo no cargo en 1947. Foi presidente da Escuela de Trabajo de Monforte."}
{"id": "530009", "revid": "27155", "url": "https://gl.wikipedia.org/wiki?curid=530009", "title": "\u00c9lie Jean Fran\u00e7ois Le Guillou", "text": "\u00c9lie Jean Fran\u00e7ois Le Guillou, tam\u00e9n escrito como \u00c9lie-Jean-Fran\u00e7ois Le Guillou, nado en Quimperl\u00e9 (Finist\u00e8re) o 30 de xu\u00f1o de 1806 e finado na mesma localidade o 1 de xaneiro de 1894, foi un m\u00e9dico e naturalista franc\u00e9s.\nTraxectoria.\nSeu pai, Henri Le Guillou, era m\u00e9dico en Quimperl\u00e9. \nEntre 1837 e 1840, Le Guillou participou na expedici\u00f3n dos buques de guerra franceses \"L'Astrolabe\" e \"La Z\u00e9l\u00e9e\" \u00e1s rexiones polares do sur, liderada por Jules Dumont d'Urville. Nesta viaxe visitou as illas do Arquip\u00e9lago Malaio, Polinesia, Australia e a Ant\u00e1rtida. Le Guillou ocupaba o cargo de cirurxi\u00e1n maior a bordo da \"Z\u00e9l\u00e9e\", comandado por Charles Hector Jacquinot, segundo ao mando despois de Dumont d'Urville. Le Guillou dedicouse principalmente \u00e1 entomolox\u00eda, pero tam\u00e9n recolectou m\u00e1is de 3 000 mostras de rochas nas costas do estreito de Magall\u00e1ns e o sur de Tasmania.\nLe Guillou discutiu con d'Urville durante esta expedici\u00f3n, pero non contou co apoio da tripulaci\u00f3n. Ao final da segunda parte do seu diario da viaxe escribiu unha aguda resposta \u00e1s cr\u00edticas do recentemente falecido d'Urville. Posteriormente, a tripulaci\u00f3n publicou nos \"Annales maritimes et coloniales\" unha protesta contra este ataque de Le Guillou.\nSobre o seu traballo cient\u00edfico, Le Guillou escribiu os dous volumes de \"Souvenirs d'un naturaliste, ou recueil des observaci\u00f3n d'histoire naturelle, faites par M. le docteur \u00c9lie Le Guillou, Chirurgien-Major de la Zel\u00e9e, pendant le dernier voyage de circum-navigation du contre-amiral Dumont-D'Urville\", e en varios artigos describiu as especies que recolectara durante a viaxe. Neles incl\u00faense as especies de formigas \"Formica amyoti\", \"Formica arcuata\" e \"Ponera araneoides\", o pentat\u00f3mido \"Scotinophara cineara\" e a bolboreta \"Xyleutes persona\"."}
{"id": "530010", "revid": "23204", "url": "https://gl.wikipedia.org/wiki?curid=530010", "title": "Ikakogi tayrona", "text": "Ikakogi tayrona \u00e9 unha especie de ra da familia \"Centrolenidae\". \u00c9 end\u00e9mica da Serra Nevada de Santa Marta, no departamento de Magdalena, en Colombia. \u00c9 a \u00fanica das ras de cristal co\u00f1ecidas que amosa coidado maternal (nas outras especies de ras de cristal o coidado parental \u00e9 paterno se acaso).\nDescrici\u00f3n.\nOs machos roldan os 28,2 - 30,6 mm, e as femias 28,2 - 30,8 mm de longo. A cabeza \u00e9 grande e ancha, co foci\u00f1o que redondeado cando se ve dorsalmente, mais inclinado e truncado cando se ve lateralmente. A cor \u00e9 de verde a verde p\u00e1lida e a pel dorsal \u00e9 granular. Os machos te\u00f1en unha grande espi\u00f1a humeral."}
{"id": "530011", "revid": "23204", "url": "https://gl.wikipedia.org/wiki?curid=530011", "title": "Hyalinobatrachium yaku", "text": "Hyalinobatrachium yaku \u00e9 unha especie de ra da familia \"Centrolenidae\". Distrib\u00faense nas provincias de Pastaza, Orellana e Napo, no leste de Ecuador.\nUnha das caracter\u00edsticas desta especie \u00e9 a transparencia do bandullo e dalg\u00fans dos \u00f3rganos, sendo posible ver o coraz\u00f3n e as veas. Ten tam\u00e9n un comportamento pouco com\u00fan entre as ras, que consiste no coidado parental do macho, quen defende os ovos postos pola femia. O seu nome deriva da palabra en kichwa \"yaku\" que quere dicir \"auga\". Recibiu ese nome porque a especie, como todas as ras de cristal, precisan auga limpa para reproducirse. A\u00ednda non foi catalogada pola UICN, mais os autores da descrici\u00f3n da especie suxiren que se clasifique como \"con datos insuficientes\" pola falta de informaci\u00f3n precisa sobre a s\u00faa distribuci\u00f3n e poboaci\u00f3n, as\u00ed como a posibilidade de que sexa amenazada pola expansi\u00f3n da minar\u00eda e a extracci\u00f3n de petr\u00f3leo na rexi\u00f3n."}
{"id": "530012", "revid": "98629", "url": "https://gl.wikipedia.org/wiki?curid=530012", "title": "Hyalinobatrachium fleischmanni", "text": "Hyalinobatrachium fleischmanni \u00e9 unha especie de ra da familia \"Centrolenidae\". Habita nas zonas tropicais de Am\u00e9rica, dende o sur de M\u00e9xico at\u00e9 Ecuador. O seu territorio abrangue M\u00e9xico, Belize, Costa Rica, O Salvador, Guatemala, Honduras, Nicaragua, Panam\u00e1, Colombia e Ecuador. Esta e as outras especies relacionadas son confundidas entre elas a mi\u00fado polo que a distribuci\u00f3n exacta depende da fonte.\nEtimolox\u00eda.\nO seu nome espec\u00edfico, \"fleischmanni\", prov\u00e9n de Carl Fleischmann, un recolledor de especies en Costa Rica da d\u00e9cada de 1890."}
{"id": "530017", "revid": "118805", "url": "https://gl.wikipedia.org/wiki?curid=530017", "title": "Sociedad Deportiva San Lorenzo", "text": ""}
{"id": "530018", "revid": "23204", "url": "https://gl.wikipedia.org/wiki?curid=530018", "title": "Charles Wilson Peck", "text": "Charles Wilson Peck, nado o 24 de febreiro de 1901 en Birmingham e finado o 24 de abril de 1968 no barrio londiniense de Tooting, foi un numism\u00e1tico e farmac\u00e9utico brit\u00e1nico.\nTraxectoria.\nInfancia e formaci\u00f3n.\nPeck naceu o 24 de febreiro de 1901 en Stechford, un barrio de Birmingham, \u00fanico fillo de Louisa Marsch e de Thomas Whitmore Peck, farmac\u00e9utico xefe do Hospital Xeral de Birmingham e intelectual afeccionado \u00e1 filatelia. Educouse na \"King Edward VI High School\" e posteriormente comezou a formarse na ciencia farmac\u00e9utica da man do seu pai. A primeira guerra mundial interrompeu esta instruci\u00f3n en 1918, e Peck exerceu un ano como telegrafista na mari\u00f1a mercante.\nPeck farmac\u00e9utico.\nEn 1919 retomou a s\u00faa formaci\u00f3n farmac\u00e9utica co seu pai, ata que en 1920 e 1922 aprobou senllos exames que o habilitaban para o exercicio profesional como farmac\u00e9utico.\nNo propio Birmingham, comezou a traballar como axudante de farmacia no Hospital de Saint Bartholomew. O 23 de xu\u00f1o de 1928 ingresou como farmac\u00e9utico do hospital Saint Thomas, en Londres, onde tam\u00e9n exerceu como docente de Farmacia e Materia M\u00e9dica, ata o seu retiro o 31 de marzo de 1963. Peck foi, as\u00ed mesmo, editor de \"Pharmacopoeia of St. Thomas's Hospital\" nas edici\u00f3ns de 1931, 1935, 1941 e 1953.\nPeck numism\u00e1tico.\nSimultaneamente \u00e1 s\u00faa carreira profesional, Peck foi compondo a s\u00faa propia colecci\u00f3n de moedas. O seu interese inicial centrouse na colecci\u00f3n e no estudo das emisi\u00f3ns romanas de prata e foi virando progresivamente cara \u00e1 moeda mi\u00fada brit\u00e1nica de cobre, que ata o momento non espertara un grande interese entre os numism\u00e1ticos. Ao terse criado en Birmingham, sent\u00eda fascinaci\u00f3n polas cu\u00f1axes de cobre da Ceca de Soho, de Matthew Boulton. Para os seus estudos sobre esta materia, visitaba adoito o Departamento de Moedas e Medallas do Museo Brit\u00e1nico e en 1960 publicou un compendio da colecci\u00f3n de moeda de cobre deste museo.\nEn 1946 ingresou na \"Royal Numismatic Society\" e en 1947 na \"British Numismatic Society\", instituci\u00f3n esta que presidiu entre 1964 e 1965. Tam\u00e9n foi membro da Sociedade de Anticuarios de Londres desde 1961.\nVida persoal.\nO 27 de xu\u00f1o de 1933, Charles Wilson Peck casou con Emma Louise Nisbett, unha amiga da infancia, con quen tivo unha filla e un fillo.\nPublicaci\u00f3ns.\nEstes son os traballos monogr\u00e1ficos m\u00e1is representativos da traxectoria de Charles Wilson Peck:"}
{"id": "530019", "revid": "65337", "url": "https://gl.wikipedia.org/wiki?curid=530019", "title": "C. Wilson Peck", "text": ""}
{"id": "530020", "revid": "65337", "url": "https://gl.wikipedia.org/wiki?curid=530020", "title": "C. W. Peck", "text": ""}
{"id": "530021", "revid": "65337", "url": "https://gl.wikipedia.org/wiki?curid=530021", "title": "Peck, C. Wilson", "text": ""}
{"id": "530022", "revid": "65337", "url": "https://gl.wikipedia.org/wiki?curid=530022", "title": "Peck, C. W.", "text": ""}
{"id": "530023", "revid": "1888", "url": "https://gl.wikipedia.org/wiki?curid=530023", "title": "Jos\u00e9 D\u00edaz L\u00f3pez", "text": "Jos\u00e9 D\u00edaz L\u00f3pez, co\u00f1ecido como O Naranxo, foi un pol\u00edtico galego.\nTraxectoria.\nLogo do golpe de Estado do 18 de xullo de 1936 foi concelleiro de Monforte de Lemos e primeiro tenente-alcalde na corporaci\u00f3n presidida por Julio P\u00e9rez Orozco. Cando Julio P\u00e9rez foi destitu\u00eddo, foi nomeado alcalde-presidente da comisi\u00f3n xestora de Monforte de Lemos en xu\u00f1o de 1938. Informes da Garda civil dan conta do seu nepotismo, e foi recordado pola s\u00faa crueldade. Cesouo no cargo en novembro de 1941."}
{"id": "530026", "revid": "5863", "url": "https://gl.wikipedia.org/wiki?curid=530026", "title": "Quimperl\u00e9", "text": "Quimperl\u00e9 (\"Kemperle\" en bret\u00f3n), \u00e9 unha comuna francesa do departamento de Finist\u00e8re, na rexi\u00f3n da Breta\u00f1a.\nXeograf\u00eda.\nQumimperl\u00e9 est\u00e1 situada no sueste do departamento de Finist\u00e8re, a 19,7 km de Lorient e a 44 km de Quimper.\nO nome Quimperl\u00e9 ven de \"kemper\", que significa confluencia en bret\u00f3n, e de \"Ell\u00e9\", un dos r\u00edos que atravesan a localidade. Efectivamente, o Ell\u00e9 e o Isole confl\u00faen \u00e1 altura de Quimperl\u00e9 para dar lugar a La La\u00efta, unha r\u00eda de 15 km que foi naveg\u00e1bel noutro tempo e que permitiu a aparici\u00f3n dun porto en Quimperl\u00e9.\nA nivel urbano dist\u00ednguese claramente a cidade baixa, situada na confluencia dos r\u00edos e polarizada historicamente pola abad\u00eda da Sainte-Croix, da cidade alta, xurdida ao redor da igrexa de Saint-Michel.\nHistoria.\nDurante a Alta Idade Media debeu existir un primeiro asentamento bret\u00f3n que foi destru\u00eddo no ano 868 debido a unha incursi\u00f3n normanda. A cidade, unha vez reconstru\u00edda, tomou o nome actual. \nSegundo a tradici\u00f3n, o 14 de setembro de 1029 foi fundada a abad\u00eda beneditina da Sainte-Croix, que se arrequeceu rapidamente e espertou a cobiza dos condes de Cornualla e despois dos duques da Breta\u00f1a. Non en van o xe\u00f3grafo \u00e1rabe Al Idris\u00ed aseguraba en 1154 que \"Kimberlik\" era \u00abunha cidade ben situada, pequena e animada, que pos\u00fae mercados activos e moitas industrias\u00bb. No s\u00e9culo XIII o duque Xo\u00e1n I o Vermello mandou constru\u00edr unha muralla para protexer a cidade baixa.\nDurante o s\u00e9culo XVI Quimperl\u00e9 non se librou das perturbaci\u00f3ns orixinadas polas guerras de relixi\u00f3n francesas, e incluso chegou a ser brevemente ocupada en 1594 polo ex\u00e9rcito espa\u00f1ol comandado por Juan del \u00c1guila. No s\u00e9culo XVIII o comercio mar\u00edtimo debilitouse debido \u00e1 sedimentaci\u00f3n na La La\u00efta, por\u00e9n a actividade industrial aumentou, impulso que se acentuar\u00eda no s\u00e9culo XIX."}
{"id": "530029", "revid": "89787", "url": "https://gl.wikipedia.org/wiki?curid=530029", "title": "Yurre Ugarte", "text": "Yurre Ugarte Rodriguez, nada en Tolosa en 1965, \u00e9 unha guionista e escritora guipuscoana. Estudou Xornalismo na Universidade do Pa\u00eds Vasco. Estudou cine, gui\u00f3n e fotograf\u00eda en Londres, onde escribiu e dirixiu as s\u00faas primeiras curtametraxes. Vive en Ir\u00fan desde 1998.\nEn xullo de 2021 N\u00f3s Diario publicou o relato curto \"A l\u00f3xica da horta\" (\"Un ver\u00e1n en Galeusca:\" proxecto impulsado entre VilaWeb, Berria e N\u00f3s Diario e Belfastmedia). \nTraxectoria.\nCurtametraxes.\nEscribiu e dirixiu as seguintes curtametraxes entre 1988-2004: \"Shopping around\", \"A windy picnic\", \"Fauna a fantastic bestiary\", \"Siesta\", \"Sallysnake,\" Curtametraxes que participaron en varios festivais e mostras internacionais\".\" \"Amore eroa f\"oi realizada en Bilbao (premio do p\u00fablico no Festival de Cine e V\u00eddeo realizado por mulleres en 1991 en Madrid)\".\" \"Sue\u00f1o mec\u00e1nico\", \"Sue\u00f1o Rojo 35,\" estreado no C\u00edrculo de Belas Artes de Madrid.\nGuionista.\nEn 1991, escribiu e coescribiu a comedia de situaci\u00f3n \"Pen\u00e9lope-enea\" para ETB, e desde ent\u00f3n traballou en gui\u00f3n profesional, especialmente en ficci\u00f3n e gui\u00f3n para series de TV, as\u00ed como nun editor de gui\u00f3ns ou supervisor de gui\u00f3ns, por exemplo nas d\u00faas primeiras tempadas de \"Goenkale\". Entre outros, o regreso da pel\u00edcula de debuxos animados \"Pocahontas II / John Smith, Barrebusa, Txikatuko haut\"! Entre as series de televisi\u00f3n espa\u00f1olas, por citar algunhas feitas para Tele 5 e TV3, \"Vidas cruzadas\", \"El s\u00faper\"... \nM\u00e1is recentemente, escribiu gui\u00f3ns para longametraxes: \"Las aventuras del joven F\u00e9lix\" (Dibulitoon 2018) e o in\u00e9dito \"Gorritxo-Save\" \"the tree\" (Baleuko 2021).\nLiteratura.\nEn literatura, no 2006 escribiu a obra \"Mugako loreak\" e pouco despois, \"Ezin Ihesi\", outra obra de teatro. En 2010 publicou unha colecci\u00f3n de relatos \"Gasolindegian\" (Alberdania). A novela publicada en 2013 \"Itsasoa maleta batean\" p\u00f3dese clasificar como literatura para mozos. E un conto infantil ilustrado publicado en 2014 \"Naia eta Nabil detektibeak\".\nTraballou en banda dese\u00f1ada: creou \"Katu Hegoduna\" coa ilustradora Joseba Larratxe Josevisky e, en 2019, a novela gr\u00e1fica \"Joana Maiz\". A revista \"Xabiroi\" tam\u00e9n publicou pequenos c\u00f3mics con gui\u00f3n propio, debuxados por diferentes ilustradores.\nTam\u00e9n impartiu obradoiros de creaci\u00f3n literaria e colaborou en varios medios: entrevistas no semanario \"7K\"; artigos de opini\u00f3n en \"Irun, Tolosaldeko Ataria, Euskadi Irratia\" etc."}
{"id": "530031", "revid": "89787", "url": "https://gl.wikipedia.org/wiki?curid=530031", "title": "The Economist", "text": "The Economist \u00e9 unha publicaci\u00f3n semanal en lingua inglesa con sede en Londres, que aborda a actualidade das relaci\u00f3ns internacionais e da econom\u00eda desde un marco global. O seu primeiro n\u00famero foi publicado o 2 de setembro de 1843 baixo a direcci\u00f3n de James Wilson. A\u00ednda que por raz\u00f3ns hist\u00f3ricas se define a si mesma como un xornal, o seu formato actual asem\u00e9llao ao dunha revista.\nA publicaci\u00f3n pertence a The Economist Group, unha sociedade editorial controlada no 50\u00a0% polas familias Rothschild e Agnelli. O outro 50\u00a0% das acci\u00f3ns son propiedade de investidores privados, inclu\u00edndo os traballadores da revista. O cadro est\u00e1 formado por m\u00e1is de 75 xornalistas procedentes de todo o mundo. Un consello editorial enc\u00e1rgase de elixir o redactor xefe, que non pode ser cesado sen o seu consentimento.\n\"The Economist\" segue unha li\u00f1a editorial liberal que apoia a liberdade econ\u00f3mica, o libre comercio, a globalizaci\u00f3n, a inmigraci\u00f3n e o liberalismo cultural, e que foi definida por eles mesmos como \"un produto do liberalismo de Adam Smith e David Hume\". Entre outros obxectivos, busca influ\u00edr nos cargos de responsabilidade pol\u00edtica e econ\u00f3mica, polo que o seu p\u00fablico destinatario \u00e9 de clase alta familiarizado coa linguaxe econ\u00f3mica. A publicaci\u00f3n foi reco\u00f1ecida no \u00e1mbito do xornalismo polo rigor e a excelencia dos seus artigos, que adoitan non ir asinados, fac\u00e9ndose responsable da informaci\u00f3n presentada o consello editorial.\nHistoria.\n\"The Economist\" foi fundado por James Wilson, banqueiro e empresario escoc\u00e9s, co obxectivo de esixir a derrogaci\u00f3n do arancel \u00e1 importaci\u00f3n de grans (\"Corn Laws\") e defender o libre comercio.\nO 5 de agosto de 1843, Wilson publicou un prospecto en que se rexistraba o nome da cabeceira, o formato de semanario publicado cada domingo e unha li\u00f1a editorial liberal que cubrir\u00eda a actualidade informativa, non s\u00f3 no \u00e1mbito econ\u00f3mico sen\u00f3n tam\u00e9n en asuntos de interese xeral. Como lema propu\u00f1a defender a existencia dese medio \"para facer parte na contenda entre a intelixencia, que fai presi\u00f3n cara a adiante, e a indigna e t\u00edmida ignorancia que obstr\u00fae o progreso\".\nO naturalista Herbert Spencer foi o subdirector desde 1848 ata 1853. Pola s\u00faa parte, entre 1861 e 1877 o redactor xefe foi Walter Bagehot, xenro de Wilson. Neses anos, \"The Economist\" especializouse en actualidade pol\u00edtica e econ\u00f3mica, aumentando a s\u00faa influencia nos c\u00edrculos de poder de Londres. Non obstante, a s\u00faa tiraxe estaba limitada a 10\u00a0000 exemplares na capital brit\u00e1nica, algo que se mantivo ata comezos do s\u00e9culo XX.\n\"The Economist\" non adquiriu un papel relevante no estranxeiro ata a segunda guerra mundial. Geoffrey Crowther, redactor xefe entre 1938 e 1956, apostou ent\u00f3n pola actualidade internacional e estableceu unha secci\u00f3n exclusiva sobre os Estados Unidos. Desde eses anos, a publicaci\u00f3n reforzou a difusi\u00f3n e cobertura informativa nos cinco continentes; as\u00ed, a circulaci\u00f3n de exemplares creceu dos 100\u00a0000 semanais en 1970 a m\u00e1is de 500\u00a0000 en 1992, e superou o mill\u00f3n na d\u00e9cada de 2000.\nLi\u00f1a editorial.\nCando se fundou \"The Economist\" no s\u00e9culo XIX, a palabra \"economista\" era empregada para definir o liberalismo econ\u00f3mico. Hoxe en d\u00eda, consid\u00e9rase unha publicaci\u00f3n de filosof\u00eda liberal que apoia o libre comercio, a globalizaci\u00f3n, a libre circulaci\u00f3n de persoas, o liberalismo cultural e a liberdade individual. Ademais, prop\u00f3n que o goberno deba manterse o m\u00e1is afastado posible dos individuos e da empresa privada. De acordo con Bill Emmott, editor entre 1993 e 2006, \"\"The Economist\" sempre foi liberal e non conservador\", e non est\u00e1 adscrito a ningunha corrente pol\u00edtica, o que lle permite unha li\u00f1a editorial flexible; nalgunhas ocasi\u00f3ns defendeu pol\u00edticas keynesianas, sempre e cando as mesmas sexan \"razoables\" para o contexto en que se aplican, e mesmo avogaron por un imposto sobre o carbono para combater o quecemento global.\nKarl Marx era lector da cabeceira, que defin\u00eda como \"o \u00f3rgano da aristocracia financeira\".\nEn certos casos, \"The Economist\" criticou personaxes p\u00fablicas por corrupci\u00f3n e falta de honradez. Entre os cargos p\u00fablicos as\u00ed denunciados estiveron o expresidente do Banco Mundial Paul Wolfowitz; o primeiro ministro italiano Silvio Berlusconi, que os alcumou \"The Ecommunist\"; o presidente de Zimbabue Robert Mugabe; a expresidenta arxentina Cristina Fern\u00e1ndez de Kirchner, o presidente venezolano Nicol\u00e1s Maduro, e o candidato republicano \u00e1 presidencia dos Estados Unidos Donald Trump. \"The Economist\" tam\u00e9n defendeu o xu\u00edzo pol\u00edtico a Bill Clinton polo esc\u00e1ndalo Lewinsky, as\u00ed como a dimisi\u00f3n de Donald Rumsfeld tras desvelarse as torturas en Abu Ghraib.\nContidos.\n\"The Economist\" dedica a maior\u00eda das s\u00faas p\u00e1xinas a cubrir a actualidade pol\u00edtica, econ\u00f3mica e internacional. As cinco secci\u00f3ns principais son \"Countries and Regions\" (Pa\u00edses e rexi\u00f3ns), \"Business\" (Negocios), \"Finance and Economics\" (Finanzas e econom\u00eda), \"Science and Technology\" (Ciencia e tecnolox\u00eda) e \"Other\" (Outros), en que se incl\u00faen recensi\u00f3ns de libros e necrol\u00f3xicas. Ademais, dentro de cada secci\u00f3n hai columnas de opini\u00f3n.\nNa ep\u00edgrafe econ\u00f3mica, est\u00e1 especializada en t\u00e1boas estat\u00edsticas e \u00edndices propios con reputaci\u00f3n a nivel internacional. O m\u00e1is co\u00f1ecido \u00e9 o \u00edndice Big Mac, publicado por primeira vez en 1986, que compara o poder adquisitivo de distintos pa\u00edses a trav\u00e9s do prezo dun Big Mac, a hamburguesa m\u00e1is emblem\u00e1tica de McDonald's.\nExiste unha secci\u00f3n de cartas ao director, t\u00e9ndose en conta as opini\u00f3ns de personalidades influentes ou afectadas por un artigo de n\u00fameros anteriores. Por exemplo, un informe sobre a responsabilidade social corporativa publicado en 2005 provocou a protesta de diversas organizaci\u00f3ns, entre elas Oxfam, o Programa Mundial de Alimentos e o presidente de BT Group, que atoparon nesta secci\u00f3n o seu dereito a r\u00e9plica. De igual modo, Amnist\u00eda Internacional contestou en 2007 unha reportaxe da publicaci\u00f3n en que criticaban o seu labor. As cartas ao director sempre van asinadas.\nEstilo.\nPor tradici\u00f3n, \"The Economist\" non asina os seus artigos, xa que o consello editorial se fai responsable colectivamente da informaci\u00f3n. Se unha reportaxe foi elaborada por m\u00e1is dun autor, acl\u00e1rase en que cidades se recolleron datos.\nA publicaci\u00f3n presup\u00f3n que os seus lectores est\u00e1n familiarizados cos conceptos b\u00e1sicos da econom\u00eda e cos seus actores m\u00e1is co\u00f1ecidos a nivel internacional. Moitos dos seus artigos est\u00e1n escritos cun estilo agudo e sentido do humor, especialmente notable nas portadas (con fotomontaxes e xogos de palabras) e nos p\u00e9s de foto das imaxes."}
{"id": "530032", "revid": "5863", "url": "https://gl.wikipedia.org/wiki?curid=530032", "title": "Xenaro P\u00e9rez Villaamil Duguet", "text": ""}
{"id": "530033", "revid": "23204", "url": "https://gl.wikipedia.org/wiki?curid=530033", "title": "Iniciativa per Catalunya-Verds", "text": ""}
{"id": "530034", "revid": "89787", "url": "https://gl.wikipedia.org/wiki?curid=530034", "title": "Scientific American", "text": "Scientific American (informalmente abreviado, SciAm) \u00e9 unha revista de divulgaci\u00f3n cient\u00edfica dos Estados Unidos. \u00c9 not\u00e1bel pola s\u00faa longa historia ao presentar informaci\u00f3n cient\u00edfica mensualmente para o p\u00fablico educado xeral, a trav\u00e9s da s\u00faa atenci\u00f3n coidadosa en canto \u00e1 calidade dos seus gr\u00e1ficos. Moitos cient\u00edficos famosos, inclu\u00eddo Albert Einstein, contribu\u00edron con artigos. \u00c9 a revista mensual publicada continuamente m\u00e1is antiga dos Estados Unidos.\nHistoria.\n\"Scientific American\" foi fundada polo inventor e editor Rufus Porter en 1845 como un xornal semanal de catro p\u00e1xinas. Ao longo dos seus primeiros anos, p\u00faxose moita \u00e9nfase nos relatorios do que estaba a acontecer na U.S. Patent Office. Cont\u00e1banse tam\u00e9n unha ampla gama de invenci\u00f3ns que inclu\u00edan m\u00e1quinas de movemento continuo, un dispositivo de 1860 para recipientes flutuantes dese\u00f1ado por Abraham Lincoln, e a xunta universal que agora se pode atopar practicamente en cada autom\u00f3bil que se produce. As edici\u00f3ns actuais incl\u00faen unha secci\u00f3n \"esta data na historia\", que presenta extractos de artigos publicados orixinalmente 50, 100 e 150 anos atr\u00e1s. Os t\u00f3picos incl\u00faen incidentes humor\u00edsticos, teor\u00edas teimosas e avances dignos de nota na historia da ciencia e da tecnolox\u00eda.\nPorter vendeu a publicaci\u00f3n a Alfred Ely Beach e Orson Desaix Munn I s\u00f3 10 meses despois de fundala. Ata 1948, permaneceu na propiedade de Munn &amp; Company. Baixo Orson Desaix Munn III, neto de Orson I, evolucionou nunha publicaci\u00f3n de \"bancada\", similar a unha encarnaci\u00f3n do s\u00e9culo XX de \"Popular Science\".\nNos anos seguintes \u00e1 segunda guerra mundial, a revista entrou en decadencia. En 1948, tres socios que planeaban comezar unha nova revista popular que se \u00eda chamar \"The Sciences\", compraron pola contra os dereitos de \"Scientific American\" e puxeron o nome no proxecto que crearan para a nova revista. Polo tano, o editor Gerard Piel, o editor Dennis Flanagan e o administrador xeral Donald H. Miller, Jr. esencialmente crearon unha nova revista. Miller xubilouse en 1979 e Flanagan e Piel en 1984, cando Jonathan, o fillo de Gerard Piel se converteu en presidente e editor; a circulaci\u00f3n crecera quince veces desde 1948. En 1986, vendeuse ao grupo Holtzbrinck de Alema\u00f1a, que conserva os dereitos desde ent\u00f3n.\nNo outono de 2008, \"Scientific American\" foi posta baixo control de Nature Publishing Group, unha divisi\u00f3n do Holtzbrinck.\nDonald Miller morreu en decembro de 1998, Gerard Piel en setembro de 2004 e Dennis Flanagan en xaneiro de 2005.\nEdici\u00f3ns internacionais.\n\"Scientific American\" publicou s\u00faa primeira edici\u00f3n estranxeira en 1890, a \"La America Cientifica\" en lingua castel\u00e1. A publicaci\u00f3n suspendeuse en 1905 e pasaron 63 anos antes de que aparecese unha nova edici\u00f3n estranxeira. En 1968 lanzouse unha edici\u00f3n italiana, \"Le Scienze\", e unha xaponesa, \"Nikkei Science\" (\u65e5\u7d4c\u30b5\u30a4\u30a8\u30f3\u30b9) tres anos despois. En 1976 lanzouse en Espa\u00f1a unha edici\u00f3n en castel\u00e1n, \"Investigaci\u00f3n y Ciencia\", seguida dunah edici\u00f3n francesa, \"Pour la Science\", en Francia en 1977 e unha alem\u00e1, \"Spektrum der Wissenschaft\", en Alema\u00f1a en 1978. Na Uni\u00f3n Sovi\u00e9tica lanzouse unha edici\u00f3n rusa, \"V Mire Nauki\", en 1983 que continuou en Rusia.\n\"Kexue\" (\u79d1\u5b66, \"Ciencia\" en chin\u00e9s), edici\u00f3n en chin\u00e9s simplificado, apareceu en 1979, sendo a primeira revista occidental publicada na Rep\u00fablica Popular da China. Fundada en Chongqing, a revista foi transferida a Pequ\u00edn en 2001. En 2005, publicouse unha nova edici\u00f3n, \"Ciencia Global\" (\u73af\u7403\u79d1\u5b66), en lugar de \"Kexue\", que foi cancelada por mor de problemas financeiros. Unha edici\u00f3n en chin\u00e9s tradicional, co\u00f1ecida como \u79d1\u5b78\u4eba (\"cient\u00edfico\") introduciuse en Taiw\u00e1n en 2002, e converteuse na mellor revista cient\u00edfica popular de Taiw\u00e1n.\nA edici\u00f3n h\u00fangara \"Tudom\u00e1ny\" existiu entre 1984 e 1992. En 1986 publicouse unha edici\u00f3n \u00e1rabe, \"Oloom magazine\" (\u0627\u0644\u0639\u0644\u0648\u0645 (\u0645\u062c\u0644\u0629)). En 2002, lanzouse no Brasil unha edici\u00f3n en portugu\u00e9s por parte da Editora Duetto, unha joint-venture entre a Editora Segmento e Ediouro Publica\u00e7\u00f5es.\nDe 1902 a 1911, \"Scientific American\" supervisou a publicaci\u00f3n da \"Encyclopedia Americana\", que durou parte do per\u00edodo co\u00f1ecido como \"The Americana\"."}
{"id": "530038", "revid": "15490", "url": "https://gl.wikipedia.org/wiki?curid=530038", "title": "Rams\u00e9s o Grande", "text": ""}
{"id": "530039", "revid": "47401", "url": "https://gl.wikipedia.org/wiki?curid=530039", "title": "Alberto Datas", "text": "Alberto Datas Panero, nado na Coru\u00f1a o 27 de febreiro de 1935 e finado en Madrid o 11 de decembro de 2007, foi un pintor galego.\nTraxectoria.\nCando era neno sufriu un accidente de bicicleta, que xunto coa tuberculose fixo que tivese que pasar unha tempada na cama. A\u00ed comezou a facer debuxos de cadros de grandes pintores.\nEstudou na Escola de Artes e Oficios da s\u00faa cidade natal e despois na Escola de San Fernando de Madrid, onde co\u00f1eceu a s\u00faa esposa, a artista Estrella Medina. En 1961 conseguiu unha bolsa para estudar en Venecia con Bruno Saetti. Entre 1965 e 1968 estudou en Roma e en 1969 realizou a s\u00faa primeira exposici\u00f3n individual.\nEstivo vencellado \u00e1 Xeraci\u00f3n Atl\u00e1ntica."}
{"id": "530040", "revid": "47401", "url": "https://gl.wikipedia.org/wiki?curid=530040", "title": "Alberto Datas Panero", "text": ""}
{"id": "530041", "revid": "5132", "url": "https://gl.wikipedia.org/wiki?curid=530041", "title": "Basket Brescia Leonessa", "text": ""}
{"id": "530042", "revid": "5132", "url": "https://gl.wikipedia.org/wiki?curid=530042", "title": "Germani Brescia", "text": ""}
{"id": "530044", "revid": "89787", "url": "https://gl.wikipedia.org/wiki?curid=530044", "title": "Tyler Kalinoski", "text": "Tyler Kalinoski, nado o 19 de decembro de 1992 en Cincinnati, \u00e9 un xogador profesional de baloncesto estadounidense. Cunha altura de 1,88 m xoga na posici\u00f3n de escolta. Formado no instituto Olathe East, onde foi nomeado All-American, e na Universidade Davidson, onde foi seleccionado como mellor xogador da Conferencia Atlantic 10, actualmente xoga para o Unicaja da Liga ACB.\nTraxectoria.\nNado en Cincinnati, Ohio, Kalinoski formouse como xogador no Instituto Olathe East baixo a direcci\u00f3n do adestrador Jim Super. Al\u00ed foi nomeado no primeiro equipo da Sunflower League en 2010 e 2011. Como s\u00e9nior fixo unha media de 17,1 puntos, 5,8 rebotes, 5,7 asistencias e 2,2 roubos por encontro, liderando ao equipo en todas as categor\u00edas estat\u00edsticas. Isto serviulle para ser nomeado McDonald's All-American. Ap\u00f3s finalizar a s\u00faa etapa no instituto, foi recrutado pola Universidade Davidson para xogar nos Wildcats. No seu ano freshman fixo unha media de 4,7 puntos, 2,2 rebotes e 1,2 asistencias in 17,4 minutos de xogo por encontro. No seu segundo ano mellorou as s\u00faas estat\u00edsticas a 7,6 puntos, 2,8 rebotes e 1,6 asistencias in 22,6 minutos de xogo, conseguindo dobres figuras en trece ocasi\u00f3ns. Na temporada 2014\u221215, como s\u00e9nior, liderou ao equipo a conseguir un rexistro de 23-6 na Atlantic 10, conseguindo 16,9 puntos e 5,7 rebotes por partido, sendo nomeado mellor xogador da conferencia.\nAp\u00f3s non ser seleccionado no Draft da NBA, xogou na liga de ver\u00e1n para os Miami Heat. Cando finalizou o torneo, tando o equipo de Miami como os Charlotte Hornets amosaron interese na s\u00faa contrataci\u00f3n como xogador de rotaci\u00f3n, tendo que pasar a maior parte da temporada na NBA D-League. Ao non estar de acordo coas condici\u00f3ns ofrecidas, Kalinoski decidiou mudar de continente e asinar co \u00c9lan Chalon da LNB Pro A, m\u00e1xima categor\u00eda do baloncesto franc\u00e9s, e da FIBA Europe Cup. Tras finalizar a camapa\u00f1a no equipo galo, asinou co Apollon Patras da A1 Ethniki grega, onde conseguiu 10,8 puntos e 4,9 rebotes por encontro na m\u00e1xima categor\u00eda do pa\u00eds heleno. As d\u00faas seguintes temporadas xogou para os Antwerp Giants da Pro Basketball League e a Basketball Champions League. Tras un paso polo baloncesto turco co Band\u0131rma e italiano co Pallacanestro Brescia, o 20 de xullo de 2021 anunciouse a s\u00faa fichaxe polo R\u00edo Breog\u00e1n da Liga ACB. No club lucense fixo unha media de 11,3 puntos e 3,3 rebotes por partido, axudando ao equipo a disputar a Copa do Rei e a disputar a fase previa da Basketball Champions League. Ao finalizar a temporada, an\u00fanciase a s\u00faa fichaxe polo Unicaja.\nClubs.\nAo longo da s\u00faa carreira, Kalinoski ten xogado para os seguintes equipos profesionais:"}
{"id": "530047", "revid": "5863", "url": "https://gl.wikipedia.org/wiki?curid=530047", "title": "Julio P\u00e9rez Orozco", "text": "Julio P\u00e9rez Orozco, nado en Monforte de Lemos e finado en Buenos Aires o 3 de xullo de 1941, foi un pol\u00edtico galego.\nTraxectoria.\nFillo de Luis P\u00e9rez Guiti\u00e1n. Na Rep\u00fablica foi presidente do casino de Monforte, e concelleiro polo Partido Agrario Espa\u00f1ol. Foi detido en abril de 1936 por facer parte na trama golpista en Monforte. Logo do golpe de Estado do 18 de xullo de 1936 foi nomeado concelleiro de Monforte de Lemos e primeiro tenente-alcalde en novembro. Despois do pasamento do alcalde Alfredo Hermida Losada, foi nomeado alcalde-presidente da comisi\u00f3n xestora de Monforte de Lemos en abril de 1937. Foi cesado no cargo por irregularidades en xu\u00f1o de 1938. Marchou a Arxentina e finou en Buenos Aires ao pouco de chegar, o 3 de xullo de 1941."}
{"id": "530048", "revid": "89787", "url": "https://gl.wikipedia.org/wiki?curid=530048", "title": "Lophophorus impejanus", "text": "Lophophorus impejanus \u00e9 unha especie de fais\u00e1n orixinaria dos bosques do Himalaia, habitando entre os 2\u00a0100 e os 4\u00a0500\u00a0m de altitude. Forma parte da familia dos fasi\u00e1nidos e est\u00e1 clasificado como especie pouco preocupante segundo a Lista Vermella da IUCN.\n\u00c9 a ave nacional do Nepal, onde \u00e9 co\u00f1ecido como \"danphe\" ou \"danfe\", e \u00e9 a ave estatal de Uttarakhand, na India, onde \u00e9 co\u00f1ecido como \"monal\". Tam\u00e9n foi a ave estatal de Himachal Pradesh at\u00e9 o ano 2007."}
{"id": "530051", "revid": "23204", "url": "https://gl.wikipedia.org/wiki?curid=530051", "title": "Bonapartesaurus", "text": "Bonapartesaurus (que quere dicir \"lagarto Bonaparte\", nomeado polo paleont\u00f3logo Jos\u00e9 Fernando Bonaparte) \u00e9 un x\u00e9nero extinto de dinosauro herb\u00edvoro ornit\u00f3podo que pertence \u00e1 familia dos hadros\u00e1uridos. Viviu na \u00e1rea da Arxentina moderna durante as etapas do Campaniano e Maastrichtiano, no Cret\u00e1ceo serodio."}
{"id": "530052", "revid": "23204", "url": "https://gl.wikipedia.org/wiki?curid=530052", "title": "Bonapartesaurus rionegrensis", "text": ""}
{"id": "530056", "revid": "23204", "url": "https://gl.wikipedia.org/wiki?curid=530056", "title": "Desmodus draculae", "text": "Desmodus draculae \u00e9 unha especie extinta de morcego vampiro que habitou Am\u00e9rica do Sur e Central durante o Plistoceno, e posibelmente no Holoceno temper\u00e1n. Era un 30% m\u00e1is grande que o seu parente vivente o morcego vampiro com\u00fan (\"Desmodus rotundus\"). Foron atopados restos f\u00f3siles desta especie na Arxentina, M\u00e9xico, Ecuador, o Brasil, Venezuela, Belize, Bolivia e o Per\u00fa."}
{"id": "530062", "revid": "89787", "url": "https://gl.wikipedia.org/wiki?curid=530062", "title": "Flashdance", "text": "Flashdance \u00e9 un filme estadounidense de 1983 dirixido por Adrian Lyne e protagonizado por Jennifer Beals e Michael Nouri. Foi a primeira colaboraci\u00f3n de Don Simpson e Jerry Bruckheimer, e a presentaci\u00f3n das secuencias de danza e de v\u00eddeos musicais influ\u00edron noutros filmes dos 80 como \"Footloose\", \"Purple Rain\" e \"Top Gun\", as produci\u00f3ns m\u00e1is famosas de Simpson e Bruckheimer. Tam\u00e9n foi un dos primeiros filmes de Lyne, que traballaba facendo anuncios de televisi\u00f3n. As elaboradas secuencias de baile de Alex foron rodadas usando dobres de corpo (a dobre de corpo de Beal foi a actriz francesa Marine Jahan mentres que os movementos de breakdance foron realizados polo bailar\u00edn Crazy Legs).\nEstreouse en galego o 5 de maio de 2021 a trav\u00e9s da TVG. Foi traducido por Manuel Arca Castro e o director de dobraxe foi Ant\u00f3n Rubal."}
{"id": "530063", "revid": "98629", "url": "https://gl.wikipedia.org/wiki?curid=530063", "title": "As defraudadas", "text": "As defraudadas (en ) \u00e9 un filme estadounidense de 1971 dirixido por Don Siegel, e protagonizado por Clint Eastwood e Geraldine Page. O gui\u00f3n foi escrito por Albert Maltz e bas\u00e9ase na novela de 1966 escrita por Thomas P. Cullinan, titulada orixinalmente \"A Painted Devil\". O filme \u00e9 a terceira das cinco colaboraci\u00f3ns que fixeron Siegel e Eastwood, despois de \"Coogan's Bluff\" (1968) e \"D\u00faas mulas e unha muller\" (1970), e continuou con \"Harry o sucio\" (1971) e \"Fuga de Alcatraz\" (1979).\nEstreouse en galego o 6 de maio de 1989 a trav\u00e9s da TVG."}
{"id": "530064", "revid": "23204", "url": "https://gl.wikipedia.org/wiki?curid=530064", "title": "The Beguiled (filme de 1971)", "text": ""}
{"id": "530073", "revid": "1822", "url": "https://gl.wikipedia.org/wiki?curid=530073", "title": "Becerro", "text": ""}
{"id": "530074", "revid": "1822", "url": "https://gl.wikipedia.org/wiki?curid=530074", "title": "Becerra", "text": ""}
{"id": "530076", "revid": "23204", "url": "https://gl.wikipedia.org/wiki?curid=530076", "title": "Cometa Hale-Bopp", "text": "O Cometa Hale\u2013Bopp (C/1995 O1) \u00e9 un cometa dos m\u00e1is amplamente observados no s\u00e9culo XX, un dos m\u00e1is brilantes vistos en moito tempo e o de maior tama\u00f1o ata a descuberta do cometa C/2014 UN271 Bernardinelli-Bernstein.\nAlan Hale e Thomas Bopp fixeron a descuberta de xeito separado o 23 de xullo de 1995, antes de que fora visible a ollo nu. Pasou polo perihelio o 1 de abril de 1997, acadando unha magnitude -1,8. Foi visible sen instrumental durante 18 meses, o dobre que o gran cometa de 1811, marca previa."}
{"id": "530077", "revid": "85894", "url": "https://gl.wikipedia.org/wiki?curid=530077", "title": "Marquinhos Trad", "text": "Marcos Marcello Trad, mellor co\u00f1ecido como Marquinhos Trad, nado en Campo Grande o 28 de agosto de 1964, \u00e9 un avogado e pol\u00edtico brasileiro. \u00c9 o actual alcalde da cidade de Campo Grande, un posto que xa ocupaba o seu irm\u00e1n Nelson Trad Filho.\nTraxectoria.\nFillo do exdeputado federal Nelson Trad e de Therezinha Mandetta, irm\u00e1n do exalcalde de Campo Grande, Nelson Trad Filho e do exdeputado federal F\u00e1bio Trad; licenciouse en Dereito pola Universidade Federal de R\u00edo de Xaneiro (UFRJ). Como avogado, ingresou na secci\u00f3n Mato Grosso do Sul da Asociaci\u00f3n de Avogados do Brasil como asesor, presidindo ent\u00f3n o Comit\u00e9 de \u00c9tica e Disciplina. Formou parte e presidiu o Tribunal Estatal de Xustiza Deportiva (TJD-MS)."}
{"id": "530079", "revid": "1888", "url": "https://gl.wikipedia.org/wiki?curid=530079", "title": "Tom\u00e1s Somoza Caama\u00f1o", "text": "Tom\u00e1s Somoza Caama\u00f1o, finado en Monforte de Lemos en abril de 1913, foi un comerciante e pol\u00edtico galego.\nTraxectoria.\nMembro do Partido Liberal, do que foi secretario do comit\u00e9 de Monforte en 1887, foi depositario de fondos municipais e recadador de Monforte de Lemos. En 1890 foi alcalde de Monforte de Lemos. Volveu ser nomeado alcalde por Real Orde en novembro de 1909, cesando no cargo en xaneiro do ano seguinte. Finou en Monforte de Lemos en abril de 1913.\nVida persoal.\nCasou con Josefa Rodr\u00edguez Saavedra, que finou en 1895."}
{"id": "530080", "revid": "1888", "url": "https://gl.wikipedia.org/wiki?curid=530080", "title": "Demetrio Fern\u00e1ndez Franjo", "text": "Demetrio Fern\u00e1ndez Franjo, finado en Monforte de Lemos en novembro de 1900, foi un avogado e pol\u00edtico galego.\nTraxectoria.\nLicenciado en Dereito pola Universidade de Santiago de Compostela. Foi alcalde de Monforte de Lemos en 1890. Cesou no cargo en xullo de 1891. Foi nomeado xu\u00edz municipal de Monforte para o per\u00edodo 1891-1893.. Novamente foi nomeado alcalde de Monforte en maio de 1895. Cesou no cargo en xullo de 1899. Finou en Monforte de Lemos en novembro de 1900."}
{"id": "530086", "revid": "22795", "url": "https://gl.wikipedia.org/wiki?curid=530086", "title": "Al Idris\u00ed", "text": ""}
{"id": "530089", "revid": "98629", "url": "https://gl.wikipedia.org/wiki?curid=530089", "title": "Muhammad al-Idris\u00ed", "text": "Abu Abdullah Muhammad al-Idris\u00ed al-Qurtub\u00ed al-Hasan\u00ed as-Sabt\u00ed (en \u00e1rabe: \u0623\u0628\u0648 \u0639\u0628\u062f \u0627\u0644\u0644\u0647 \u0645\u062d\u0645\u062f \u0627\u0644\u0625\u062f\u0631\u064a\u0633\u064a \u0627\u0644\u0642\u0631\u0637\u0628\u064a \u0627\u0644\u062d\u0633\u0646\u064a \u0627\u0644\u0633\u0628\u062a\u064a\u200e; en lat\u00edn: \"Dreses\"), co\u00f1ecido tam\u00e9n simplemente como Al-Idris\u00ed ou El-Edr\u00eds, e como O \u00c1rabe de Nubia, foi un xe\u00f3grafo, cart\u00f3grafo e exipt\u00f3logo musulm\u00e1n do s\u00e9culo XII, que pasou a maior parte da s\u00faa vida en Palermo, Sicilia, na corte do rei normando Roxerio II. Creou o \"Kit\u0101b R\u016b\u0177ar\" ou \"Libro de Roxerio\", unha obra xeogr\u00e1fica cuxa cartograf\u00eda denom\u00ednase \"Tabula Rogeriana\", un dos mapamundis lmedievais m\u00e1is avanzados.\nTraxectoria.\nMuhammed al-Idris\u00ed naceu (probabelmente) Ceuta daquela pertencente ao Califato almor\u00e1bide. De familia nobre dos hammud\u00edes de M\u00e1laga e do rei Idris\u00a0II. A s\u00faa familia abandonou M\u00e1laga ao caer esta en mans do reino de Granada en 1057. Educado en Ceuta, trasladouse despois a C\u00f3rdoba, cidade que describe con minuciosidade na s\u00faa obra de xeograf\u00eda. En data indeterminada foi invitado por Roxerio II de Sicilia, rei normando establecido na illa de Sicilia, para o que se sup\u00f3n que cartografou unha esfera celeste e un disco representando o mundo co\u00f1ecido no seu tempo, ambos os traballos en prata. \nEn 1154, Al-Idris\u00ed confeccionou un gran mapamundi orientado en sentido inverso ao utilizado actualmente (o norte abaixo e o sur arriba), co\u00f1ecido como a \"Tabula Rogeriana\", acompa\u00f1ado por un libro, denominado \"Xeograf\u00eda\". O rei siciliano deu a estas obras o nome conxunto de \"Nuzhat al-Mushtak\", a\u00ednda que na obra de Al-Idris\u00ed aparecen mencionadas como \"Kitab Ruyar\" (\"Libro de Roxerio\"). \nAtrib\u00faeselle tam\u00e9n a elaboraci\u00f3n dunha segunda edici\u00f3n ampliada, realizada en 1161, co t\u00edtulo de \"Os xard\u00edns da humanidade e o entretemento da alma\", pero todas as s\u00faas copias perd\u00e9ronse. Unha versi\u00f3n abreviada desta edici\u00f3n, chamada \"Xard\u00edn dos Gozos\", a\u00ednda que m\u00e1is co\u00f1ecida como o \"Pequeno Idris\u00ed\", publicouse en 1192. Por\u00e9n, non se te\u00f1en probas fi\u00e1beis da s\u00faa autor\u00eda. \nAdemais destas d\u00faas obras xeogr\u00e1ficas, Al-Idris\u00ed redactou unha enciclopedia de farmacolox\u00eda chamada \"Kit\u0101b al-\u011f\u0101mi\u2019 li-\u1e63if\u0101t a\u0161t\u0101t an-nab\u0101t wa-\u1e0dur\u016bb anw\u0101\u2019 al-mufrad\u0101t\" (\"Libro compendio da descrici\u00f3n de diferentes plantas e as diversas especies de simples medicinais\").\nFroito da s\u00faa viaxe pola pen\u00ednsula Ib\u00e9rica foi a obra \"Descripci\u00f3n de Espa\u00f1a de Xerif Aledris, conocido por el Nubiense\", impresa en 1799.\nLibro de Roxerio.\nO \"Libro de Roxerio\" ou \"Kitab Ruyar\", que mostra o mundo dividido en sete rexi\u00f3ns clim\u00e1ticas, facilita as distancias entre as cidades principais e describe os costumes, as persoas, os produtos e o clima do mundo co\u00f1ecido. \nEste libro non \u00e9 unha fonte hist\u00f3rica perfecta, xa que Al-Idris\u00ed, segu\u00eda o costume daquela \u00e9poca e de s\u00e9culos posteriores, e baseose noutras fontes. Por exemplo, combinou a descrici\u00f3n da antiga Polonia coa do territorio da actual Rep\u00fablica Checa, como \"un pa\u00eds rodeado por monta\u00f1as\".\nA principal inspiraci\u00f3n de Al-Idris\u00ed foron dous xe\u00f3grafos da era preisl\u00e1mica: Paulo Orosio, un hispano cuxa historia popular, escrita no s\u00e9culo\u00a0V, inclu\u00eda un volume de xeograf\u00eda descritiva, e Claudio Ptolomeo, o maior dos xe\u00f3grafos cl\u00e1sicos, cuxa \"Geographia\", escrita no s\u00e9culo\u00a0II, perd\u00e9rase totalmente para Europa, pero se conservara no mundo musulm\u00e1n nunha traduci\u00f3n ao \u00e1rabe. Logo dar\u00edase a co\u00f1ecer novamente tras a traduci\u00f3n ao lat\u00edn por Jacobus Angelus entre 1405 e 1410.\nO seu m\u00e9todo de traballo, \u00e1 parte da visita directa aos lugares descritos, foi tras o exame en detalle da distribuci\u00f3n xeogr\u00e1fica das obras reunidas polo rei de Sicilia Roxerio II. Esta illa do Mediterr\u00e1neo central, enclave comercial por excelencia, constitu\u00eda un excelente punto de partida para a investigaci\u00f3n. Durante anos, cada vez que un buque atracaba en Palermo, Mesina, Catania ou Siracusa, interrogaban \u00e1 s\u00faa tripulaci\u00f3n e pasaxeiros acerca dos lugares que visitaran. Como \u00e9 o clima do pa\u00eds, os seus r\u00edos e lagos, as monta\u00f1as, as configuraci\u00f3ns das zonas costeiras e o solo? Como son as s\u00faas estradas, os seus edificios, os monumentos, os cultivos, o artesanado, as importaci\u00f3ns, as exportaci\u00f3ns e as marabillas? Como son, finalmente, a s\u00faa cultura, a relixi\u00f3n, os costumes e o idioma? Ademais diso envi\u00e1ronse expedici\u00f3ns cient\u00edficas \u00e1s zonas das que se carec\u00eda de informaci\u00f3n.\nRelevancia.\nConsid\u00e9rase a Al-Idris\u00ed como un dos m\u00e1is importantes xe\u00f3grafos medievais, dada a cantidade de informaci\u00f3n xeogr\u00e1fica recompilada. As\u00ed mesmo, sostivo a teor\u00eda da esfericidade da Terra e, a\u00ednda que os seus mapas ti\u00f1an forma circular, explicaba que o disco s\u00f3 simbolizaba a forma do mundo: \"a Terra e redonda como unha esfera, e as augas adh\u00edrense a ela e mant\u00e9\u00f1ense nela a trav\u00e9s de un equilibrio natural que non sofre variaci\u00f3n\". \nNon foi o \u00fanico sabio medieval, document\u00e1ndose a tese da esfericidad da Terra xa desde o s\u00e9culo\u00a0V\u00a0 a.C. (contrariamente \u00e1 lenda de que at\u00e9 Col\u00f3n todo o mundo cr\u00eda que a Terra era plana).\nO seu relato da traves\u00eda da Maghrurin ou \"Homes enganados\" desde Lisboa polo Atl\u00e1ntico (unha viaxe na que probabelmente visitaron Madeira e as Canarias) influ\u00edu probabelmente nas traves\u00edas posteriores de espa\u00f1ois e portugueses cara a Am\u00e9rica e ao redor de \u00c1frica, respectivamente.\nPor\u00e9n, Al-Idris\u00ed compart\u00eda o temor dos seus contempor\u00e1neos cara ao oc\u00e9ano Atl\u00e1ntico como escuro, fr\u00edo e intermin\u00e1bel (\"Mare Tenebrosum\"), idea suxerida xa por Erat\u00f3stenes a partir dun c\u00e1lculo aproximado da distancia a Asia polo oeste.\nNa Espa\u00f1a do s\u00e9culo XVI, o \"Nuzhat al-Mushtak\" foi a obra preferida para aprender o \u00e1rabe, tanto polos mouriscos como polos monxes cristi\u00e1ns. Isto contribu\u00edu a acrecentar a s\u00faa popularidade.\nMorte de Al-Idris\u00ed.\nNon existe constancia acerca do lugar da s\u00faa morte. Poder\u00eda ocorrer tanto en C\u00f3rdoba, como en Ceuta ou nalg\u00fan lugar de Sicilia. En 1138, Al-Idris\u00ed fora invitado por Roxerio II de Sicilia a Palermo porque al\u00ed estar\u00eda a salvo dos \"reis musulm\u00e1ns\", celosos da procedencia de Al-Idris\u00ed, pertencente \u00e1 \"casa do Califato\" segundo unha expresi\u00f3n atribu\u00edda ao propio Roxerio II de Sicilia. Existe certo consenso entre os investigadores respecto a que permaneceu en Sicilia at\u00e9 o falecimiento de Roxerio II en 1154, e \u00e9 prob\u00e1bel que permanecera al\u00ed at\u00e9 a s\u00faa propia morte. Outras fontes indican que retornou a Ceuta."}
{"id": "530090", "revid": "22795", "url": "https://gl.wikipedia.org/wiki?curid=530090", "title": "Al-Idris", "text": ""}
{"id": "530096", "revid": "88215", "url": "https://gl.wikipedia.org/wiki?curid=530096", "title": "Bonnie Raitt", "text": "Bonnie Lynn Raitt (|re\u026at|), nada en Burbank (California) o 8 de novembro de 1949, \u00e9 unha cantante de blues, guitarrista, compositora e activista estadounidense.\nDurante a d\u00e9cada de 1970, Raitt publicou unha serie de \u00e1lbums que incorporaban elementos de blues, rock, folk e country. Tam\u00e9n tocou e colaborou habitualmente con outros artistas, como Warren Zevon, Little Feat, Jackson Browne, The Pointer Sisters, John Prine e Leon Russell. En 1989, tras varios anos de boas cr\u00edticas mais pouco \u00e9xito comercial, triunfou co \u00e1lbum \"Nick of Time\". Os seus seguintes dous discos, \"Luck of the Draw\" (1991) e \"Longing in Their Hearts\" (1994), tiveron vendas millonarias, xerando varios sinxelos, inclu\u00eddos \"Something to Talk About\", \"Love Sneakin' Up On You\" e a balada \"I Can't Make You Love Me\" (con Bruce Hornsby no piano).\nRaitt recibiu dez premios Grammy. Foi situada no posto 50 na listaxe de \"Rolling Stone\" dos \"100 Grandes Cantantes da Historia\" e no n\u00famero 69 da listaxe dos \"100 Grandes Guitarristas da Historia\". O artista australiano de m\u00fasica country Graeme Connors dixo \"Bonnie Raitt hace algo cunha letra que ningu\u00e9n m\u00e1is pode facer; d\u00f3braa e ret\u00f3rcea directa ao teu coraz\u00f3n\"."}
{"id": "530097", "revid": "1131", "url": "https://gl.wikipedia.org/wiki?curid=530097", "title": "Neneh Cherry", "text": "Neneh Mariann Karlsson, nada en Estocolmo o 10 de marzo de 1964 \u00e9 unha cantante, compositora, rapeira e DJ e locutora ocasional sueca, co\u00f1ecida como Neneh Cherry. A s\u00faa carreira musical comezou en Londres a principios da d\u00e9cada de 1980, actuando en varias bandas de punk e post-punk bands durante a s\u00faa mocidade, inclu\u00eddas The Slits e Rip Rig + Panic.\nCherry publicou cinco \u00e1lbums de estudio co seu nome. O primeiro, \"Raw Like Sushi\", publicouse en 1989 e chegou ao n\u00famero tres no UK Album Chart, grazas en parte ao \u00e9xito mundial \"Buffalo Stance\". O seu segundo \u00e1lbum foi \"Homebrew\" (1992) e catro anos despois publicou \"Man\". Ademais destes discos, formou a banda cirKus en 2006 e colaborou con The Thing, publicando un disco titulado \"The Cherry Thing\" en 2012.\nCherry ga\u00f1ou dous Brit Awards e un MTV Europe Music Award (con Youssou N'Dour). Foi tam\u00e9n candidata aos premios Grammy.\nVida persoal.\nCherry \u00e9 a filla de Monika \"Moki\" Karlsson (1943\u20132009), pintora e artista t\u00e9xtil sueca, e o m\u00fasico Ahmadu Jah (1936\u20132018). Jah naceu en Serra Leoa, fillo dun xefe tribal que foi a Estocolmo para estudar enxe\u00f1ar\u00eda. Os pais de Cherry separ\u00e1ronse deseguido e a s\u00faa nai casou co influente m\u00fasico de jazz estadounidense Don Cherry, que axudou a criar a Neneh dende o seu nacemento. Ela tomou o apelido do seu padrasto.\nPor parte de nai, Cherry ten un medio irm\u00e1n, o m\u00fasico Eagle-Eye Cherry. Por parte do seu padrasto, ten unha media irm\u00e1, a violinista Jan Cherry, e un medio irm\u00e1n, o m\u00fasico de jazz David Ornette Cherry. Polo matrimonio do seu pai con Maylen Bergstr\u00f6m, Cherry \u00e9 medio irm\u00e1 da cantante Titiyo e do produtor musical Cherno Jah.\nEn 1983, Cherry casou co bater\u00eda Bruce Smith e tivo unha filla, Naima. Divorci\u00e1ronse en 1984. Naima \u00e9 fot\u00f3grafa en Londres e ten un fillo chamado Louis Clyde Flynn Love en 2004.\nEn 1986, Cherry co\u00f1eceu o produtor Cameron \"Booga Bear\" McVey no aeroporto de Heathrow. Cherry e McVey estaban de cami\u00f1o ao Xap\u00f3n como mdelos para o dese\u00f1ador Ray Petri. Cherry pediulle matrimonio e a parella casou en 1990. Cherry e McVey tiveron d\u00faas fillas: Tyson, nada en 1989, e a cantante Mabel, nada en 1996. Cherry e McVey tiveron tam\u00e9n unha relaci\u00f3n laboral: McVey produciu e coescribiu \"Raw Like Sushi\". Ademais, estiveron xuntos no grupo cirKus. Cherry ten un fillastro, Marlon Roudette (antigo l\u00edder de Mattafix), pola relaci\u00f3n anterior de McVey con Vonnie Roudette."}
{"id": "530102", "revid": "5863", "url": "https://gl.wikipedia.org/wiki?curid=530102", "title": "Toquio 2021", "text": ""}
{"id": "530103", "revid": "5863", "url": "https://gl.wikipedia.org/wiki?curid=530103", "title": "Tokio 2021", "text": ""}
{"id": "530104", "revid": "5863", "url": "https://gl.wikipedia.org/wiki?curid=530104", "title": "Tokyo 2021", "text": ""}
{"id": "530105", "revid": "5863", "url": "https://gl.wikipedia.org/wiki?curid=530105", "title": "Torneo masculino de f\u00fatbol nos Xogos Ol\u00edmpicos de 2020", "text": ""}
{"id": "530106", "revid": "72012", "url": "https://gl.wikipedia.org/wiki?curid=530106", "title": "F\u00fatbol feminino nos Xogos Ol\u00edmpicos 2020", "text": ""}
{"id": "530107", "revid": "5863", "url": "https://gl.wikipedia.org/wiki?curid=530107", "title": "Torneo masculino de f\u00fatbol nos Xogos Ol\u00edmpicos de 2021", "text": ""}
{"id": "530108", "revid": "72012", "url": "https://gl.wikipedia.org/wiki?curid=530108", "title": "F\u00fatbol masculino nos Xogos Ol\u00edmpicos 2020", "text": ""}
{"id": "530109", "revid": "5863", "url": "https://gl.wikipedia.org/wiki?curid=530109", "title": "Torneo feminino de f\u00fatbol nos Xogos Ol\u00edmpicos de 2020", "text": ""}
{"id": "530110", "revid": "72012", "url": "https://gl.wikipedia.org/wiki?curid=530110", "title": "F\u00fatbol feminino nos Xogos Ol\u00edmpicos 2021", "text": ""}
{"id": "530111", "revid": "72012", "url": "https://gl.wikipedia.org/wiki?curid=530111", "title": "F\u00fatbol masculino nos Xogos Ol\u00edmpicos 2021", "text": ""}
{"id": "530112", "revid": "5863", "url": "https://gl.wikipedia.org/wiki?curid=530112", "title": "Torneo feminino de f\u00fatbol nos Xogos Ol\u00edmpicos de 2021", "text": ""}
{"id": "530113", "revid": "72012", "url": "https://gl.wikipedia.org/wiki?curid=530113", "title": "F\u00fatbol feminino nos Xogos Ol\u00edmpicos de 2021", "text": ""}
{"id": "530114", "revid": "72012", "url": "https://gl.wikipedia.org/wiki?curid=530114", "title": "F\u00fatbol masculino nos Xogos Ol\u00edmpicos de 2021", "text": ""}
{"id": "530115", "revid": "72012", "url": "https://gl.wikipedia.org/wiki?curid=530115", "title": "F\u00fatbol feminino nos Xogos Ol\u00edmpicos de 2020", "text": ""}
{"id": "530116", "revid": "72012", "url": "https://gl.wikipedia.org/wiki?curid=530116", "title": "F\u00fatbol masculino nos Xogos Ol\u00edmpicos de 2020", "text": ""}
{"id": "530117", "revid": "72012", "url": "https://gl.wikipedia.org/wiki?curid=530117", "title": "F\u00fatbol feminino en Toquio 2021", "text": ""}
{"id": "530118", "revid": "72012", "url": "https://gl.wikipedia.org/wiki?curid=530118", "title": "F\u00fatbol masculino nos Xogos Ol\u00edmpicos de Toquio 2020", "text": ""}
{"id": "530119", "revid": "72012", "url": "https://gl.wikipedia.org/wiki?curid=530119", "title": "F\u00fatbol feminino nos Xogos Ol\u00edmpicos de Toquio 2020", "text": ""}
{"id": "530120", "revid": "72012", "url": "https://gl.wikipedia.org/wiki?curid=530120", "title": "F\u00fatbol feminino en Toquio 2020", "text": ""}
{"id": "530121", "revid": "72012", "url": "https://gl.wikipedia.org/wiki?curid=530121", "title": "F\u00fatbol masculino en Toquio 2020", "text": ""}
{"id": "530122", "revid": "72012", "url": "https://gl.wikipedia.org/wiki?curid=530122", "title": "F\u00fatbol masculino en Toquio 2021", "text": ""}
{"id": "530123", "revid": "72012", "url": "https://gl.wikipedia.org/wiki?curid=530123", "title": "F\u00fatbol feminino nos Xogos Ol\u00edmpicos de Toquio 2021", "text": ""}
{"id": "530124", "revid": "72012", "url": "https://gl.wikipedia.org/wiki?curid=530124", "title": "F\u00fatbol masculino nos Xogos Ol\u00edmpicos de Toquio 2021", "text": ""}
{"id": "530125", "revid": "72012", "url": "https://gl.wikipedia.org/wiki?curid=530125", "title": "Torneo masculino de f\u00fatbol nos Xogos Ol\u00edmpicos de Toquio 2021", "text": ""}
{"id": "530126", "revid": "5863", "url": "https://gl.wikipedia.org/wiki?curid=530126", "title": "Xogos Ol\u00edmpicos de Toquio de 2021", "text": ""}
{"id": "530127", "revid": "5863", "url": "https://gl.wikipedia.org/wiki?curid=530127", "title": "Xogos Ol\u00edmpicos de Toquio 2021", "text": ""}
{"id": "530128", "revid": "72012", "url": "https://gl.wikipedia.org/wiki?curid=530128", "title": "Galegos nos Xogos Ol\u00edmpicos de 2021", "text": ""}
{"id": "530129", "revid": "72012", "url": "https://gl.wikipedia.org/wiki?curid=530129", "title": "Galegos nos Xogos Ol\u00edmpicos de Toquio 2021", "text": ""}
{"id": "530130", "revid": "72012", "url": "https://gl.wikipedia.org/wiki?curid=530130", "title": "Galegos nos Xogos Ol\u00edmpicos de Toquio 2020", "text": ""}
{"id": "530131", "revid": "22795", "url": "https://gl.wikipedia.org/wiki?curid=530131", "title": "Xerife", "text": "Xerife pode referirse a:"}
{"id": "530132", "revid": "98629", "url": "https://gl.wikipedia.org/wiki?curid=530132", "title": "Pir\u00f3metro", "text": "O pir\u00f3metro \u00e9 un tipo de term\u00f3metro. \u00c9 un dispositivo que mide a radiaci\u00f3n t\u00e9rmica da superficie dun obxecto e informa da temperatura. Diferentes tipos de pir\u00f3metros foron desenvolvidos ao longo do tempo: hoxe \u00e9 un dispositivo que non require contacto, contrastando con outros medios para obter informaci\u00f3n sobre a temperatura dun obxecto, como un termopar e unha termorresistencia.\nA orixe do nome \u00e9 do grego \"pyro,\" que significa lume, e \"metros,\" que significa medida. O termo acu\u00f1ouse para describir equipos capaces de medir temperaturas por encima da incandescencia, cun brillo percept\u00edbel para o ollo humano.\nO impulso que motivou o desenvolvemento de pir\u00f3metros foi a necesidade de medir a temperatura de obxectos moi quentes, facendo impos\u00edbel o contacto directo, como metais fundidos, cer\u00e1mica e outros procesos industriais, estrelas e tam\u00e9n a temperatura en c\u00e1maras como as de baleiro. Hoxe en d\u00eda, os pir\u00f3metros son m\u00e9todos eficaces (con erros pr\u00f3ximos ao 2% e que dimin\u00faen a medida que aumenta a temperatura) para medir a temperatura, inclu\u00eddos os negativos .\nHistoria do dispositivo.\nF\u00edxose pos\u00edbel desenvolver pir\u00f3metros modernos cando o primeiro pir\u00f3metro de filamentos que desapareceu foi desenvolvido en 1901 por Kurlbaum e Holborn - f\u00edsicos alem\u00e1ns. Antes apareceron outros modelos pero nunca co mesmo impacto e aplicabilidade que o m\u00e9todo de filamentos que desaparecen.\nO equipo era un filamento fino alimentado por unha fonte controlabel que ti\u00f1a a temperatura controlada pola corrente. O brillo emitido polo filamento quente comparouse ent\u00f3n co brillo dun obxecto para o que se desexaba informaci\u00f3n de temperatura. Unha escala permit\u00eda controlar a corrente no filamento e a temperatura obt\u00ed\u00f1ase cando o filamento alcanzaba a mesma cor que o obxecto, \"desaparecendo\" diante del. O m\u00e9todo depend\u00eda claramente da agudeza visual do operador.\nDespois dun tempo de uso, os operadores e desenvolvedores de equipos d\u00e9ronse conta de que a temperatura proporcionada polo pir\u00f3metro era diferente da temperatura real do obxecto, o que non se entend\u00eda moi ben nese momento, pero hoxe sabemos a diferenza entre un corpo-negro ideal e un corpo-negro real, un obxecto cuxa temperatura queremos medir (tam\u00e9n chamado corpo gris ou corpo-cinza), que \u00e9 a emisividade. Co estudo da emisividade, foi pos\u00edbel descubrir que depend\u00eda de varios factores asociados \u00e1 estrutura do material e principalmente das condici\u00f3ns superficiais e tam\u00e9n da temperatura.\nEmpregouse un m\u00e9todo para superar os problemas coa emisividade dos materiais e utilizouse a lei de Planck para relacionar a temperatura coa intensidade da radiaci\u00f3n emitida por cada lonxitude de onda. Cando se supuxo que as emisividades son as mesmas para as d\u00faas lonxitudes de onda escollidas, foi pos\u00edbel empregar unha manipulaci\u00f3n matem\u00e1tica que cancelaba as emisividades na proporci\u00f3n das contribuci\u00f3ns polas d\u00faas lonxitudes - isto \u00e9 o que deu o nome deste tipo de pir\u00f3metro, \"pir\u00f3metro de raz\u00f3n\" ou \"pir\u00f3metro de d\u00faas cores.\" Esta tecnolox\u00eda foi explorada comercialmente durante moito tempo at\u00e9 que se puido estudar mellor o comportamento dos materiais e descubrir que as emisividades tam\u00e9n cambian segundo a lonxitude de onda escollida, \u00e9 dicir, o m\u00e9todo de raz\u00f3n proporcionaba informaci\u00f3n err\u00f3nea con respecto \u00e1 temperatura.\nHoxe en d\u00eda, os \"pir\u00f3metros de m\u00faltiples cores\" funcionan con aproximaci\u00f3ns que proporcionan resultados de temperatura moi precisos mesmo para materiais onde a emisividade non se co\u00f1ece completamente e var\u00eda segundo as diferentes lonxitudes de onda.\nPrincipio de funcionamento.\nOs pir\u00f3metros est\u00e1n compostos de dous mecanismos que funcionan xuntos para proporcionar informaci\u00f3n sobre a temperatura da superficie dun obxecto. Un sistema \u00f3ptico e un sistema de detecci\u00f3n. O papel do sistema \u00f3ptico \u00e9 focalizar a radiaci\u00f3n t\u00e9rmica do obxecto nun detector, permit\u00edndolle adquirir radiaci\u00f3n dun xeito constante e eficiente e seleccionar diferentes lonxitudes de onda a trav\u00e9s de filtros. O detector utiliza basicamente dous procesos para informar a temperatura: cu\u00e1ntico e t\u00e9rmico.\nA f\u00edsica detr\u00e1s do pir\u00f3metro de radiaci\u00f3n est\u00e1 na relaci\u00f3n entre radiaci\u00f3n t\u00e9rmica e temperatura a trav\u00e9s da lei Stefan-Boltzmann . Onde sigma \u00e9 a constante de proporcionalidade e epsilon \u00e9 a emisividade do material.\nUn detector de tipo fotodiodo funciona coa interacci\u00f3n entre os fot\u00f3ns emitidos pola fonte quente e o material do detector, o que resulta en electr\u00f3ns que se recollen e amplifican para xerar un sinal de corrente.\nO tipo t\u00e9rmico ten a s\u00faa temperatura modificada pola radiaci\u00f3n enfocada e, semellante a un termopar, xera unha tensi\u00f3n que se pode medir e calibrar a trav\u00e9s da resistencia do detector, proporcionando valores de temperatura.\nOs pir\u00f3metros m\u00e1is antigos funcionaban con dilataci\u00f3n de metais e cuadrantes graduados. Un dos primeiros modelos foi desenvolvido para medir a temperatura de fornos cer\u00e1micos.\nDispositivos.\nOs pir\u00f3metros div\u00eddense en dous grandes grupos, os pir\u00f3metros \u00f3pticos e os pir\u00f3metros de radiaci\u00f3n. Existen alg\u00fans tipos de pir\u00f3metros para aplicaci\u00f3ns espec\u00edficas como o efecto fotoel\u00e9ctrico.\nPir\u00f3metro de radiaci\u00f3n.\nCalquera obxecto emite radiaci\u00f3n t\u00e9rmica a temperaturas superiores ao cero absoluto e a radiaci\u00f3n emitida \u00e9 funci\u00f3n da temperatura. Na pr\u00e1ctica, a enerx\u00eda irradiada \u00e9 proporcional \u00e1 emisividade a unha temperatura e lonxitude de onda dadas, polo que, para obter un valor de temperatura preciso e coherente para unha superficie, o operador necesita saber a emisividade do material que est\u00e1 a medir. O equipo est\u00e1 constru\u00eddo cunha lente que enfoca esta radiaci\u00f3n emitida nun sensor que \u00e9 sensible \u00e1 luz e xera unha tensi\u00f3n proporcional \u00e1 radiaci\u00f3n enfocada.\n\u00c9 vantaxoso porque non depende da capacidade do operador para interpretar as cores e p\u00f3dese usar para diversas aplicaci\u00f3ns mediante a implementaci\u00f3n de filtros permisivos s\u00f3 para a banda de espectro electromagn\u00e9tico desexada. Non obstante, \u00e9 afectada por todas as radiaci\u00f3ns procedentes do lugar que chega ao detector, radiaci\u00f3n que pode ser moito m\u00e1is intensa que a do obxecto a medir a temperatura, o que dificulta o proceso de medici\u00f3n.\nPir\u00f3metro \u00f3ptico.\nO seu principio b\u00e1sico \u00e9 usar o ollo do operador para comparar o brillo dun obxecto quente co brillo dun filamento ou dunha l\u00e1mpada de incandescencia dentro do instrumento. Tam\u00e9n se pode usar unha chama para a comparaci\u00f3n. O operador modifica a corrente no filamento at\u00e9 que este te\u00f1a o mesmo brillo do obxecto e despois usa unha escala graduada e calibrada para inferir a temperatura.\n\u00c9 o m\u00e9todo m\u00e1is barato que se pode usar, con todo, xa que o sistema funciona usando o ollo humano, o espectro de radiaci\u00f3n que se pode comparar \u00e9 bastante limitado, comprendendo s\u00f3 o rango do vis\u00edbel, polo que o corpo ten que estar o suficientemente quente como para emitir con lonxitudes de onda entre 400 e 700 nan\u00f3metros.\nCaracter\u00edsticas xerais.\nEn xeral, os pir\u00f3metros son equipos vantaxosos para canto maior sexa a temperatura da aplicaci\u00f3n desexada. Os erros para temperaturas superiores a 1200\u00a0\u00b0C son moi pequenos e, sempre que se co\u00f1eza ben a emisividade do material medido (o que \u00e9 certo para a maior\u00eda das aplicaci\u00f3ns) , a informaci\u00f3n de temperatura diferir\u00e1 da real nun m\u00e1ximo do 1%. Te\u00f1en un tempo de resposta extremadamente r\u00e1pido en comparaci\u00f3n cos term\u00f3metros habituais, da orde dos microsegundos e nanosegundos con pir\u00f3metros de efecto fotoel\u00e9ctrico.\nAs dificultades para implantar este tipo de contadores nunha industria d\u00e9bense \u00e1 s\u00faa resposta insatisfactoria en ambientes con po, debido \u00e1 perda de potencia de radiaci\u00f3n at\u00e9 chegar ao detector, dependendo do operador para co\u00f1ecer a emisividade do material para obter unha temperatura precisa e no seu custo en comparaci\u00f3n con outros m\u00e9todos de obtenci\u00f3n de temperatura.\nCalibraci\u00f3n.\nO calibrado ou calibraci\u00f3n dun pir\u00f3metro real\u00edzase cunha cavidade de corpo negro. \u00c9 un forno especial constru\u00eddo para proporcionar resultados moi pr\u00f3ximos a un emisor de radiaci\u00f3n electromagn\u00e9tica perfecto. Este tipo de estrutura debe cumprir alg\u00fans requisitos: \nEl\u00edxese unha temperatura para a c\u00e1mara e o pir\u00f3metro col\u00f3case diante da cavidade para que reciba toda a radiaci\u00f3n emitida polo forno. Nos diversos pa\u00edses hai entidades acreditadas para realizar a calibraci\u00f3n, por exemplo no Brasil a RBC (rede de calibraci\u00f3n brasileira) supervisa a calibraci\u00f3n de pir\u00f3metros para investigaci\u00f3n ou uso industrial por organismos como INMETRO, USIMINAS e CST .\nAplicaci\u00f3ns.\nOs pir\u00f3metros te\u00f1en un amplo campo de aplicaci\u00f3ns, tanto para a industria como para a investigaci\u00f3n, e son equipos indispens\u00e1beis cando se necesita medir altas temperaturas nun curto espazo de tempo e controlar sistemas automatizados que dependen do control de temperatura para supervisar o proceso. As aplicaci\u00f3ns m\u00e1is co\u00f1ecidas son:\nCabe destacar que o prezo do equipo para aplicaci\u00f3ns espec\u00edficas, especialmente cando se desexa obter radiaci\u00f3n f\u00f3ra do vis\u00edbel, \u00e9 bastante elevado. Hoxe hai empresas realizando investigaci\u00f3ns e desenvolvendo pir\u00f3metros para o ultravioleta."}
{"id": "530133", "revid": "98629", "url": "https://gl.wikipedia.org/wiki?curid=530133", "title": "Proceso de Czochralski", "text": "O proceso de Czochralski ou proceso Czochralski, abreviado proceso CZ, \u00e9 un m\u00e9todo de cultivo de cristais empregado para a produci\u00f3n industrial de cristais simples a partir dunha variedade de materiais cristalinos para os que se pretende obter cristais de alta pureza e sen defectos. A metodolox\u00eda \u00fasase na produci\u00f3n de materiais semicondutores, como silicio, xermanio e arseniuro de galio, de metais para os que se busca un alto grao de pureza qu\u00edmica, como paladio, platino, prata e ouro, e de varias sales e xemas sint\u00e9ticas. \nO nome do proceso honra ao cient\u00edfico polaco Jan Czochralski, que descubriu o m\u00e9todo en 1916, cando estudaba a velocidade de cristalizaci\u00f3n dalg\u00fans metais.\nEste proceso normalmente real\u00edzase nunha atmosfera inerte, como o argon e nunha c\u00e1mara inerte, como cuarzo.\nVantaxes.\nO crecemento dunha superficie libre (a diferenza da solidificaci\u00f3n nunha configuraci\u00f3n de configuraci\u00f3n) acolle a expansi\u00f3n volum\u00e9trica sen o maior problema, isto elimina as complicaci\u00f3ns que poden xurdir cando o fundente molla o recipiente.\nNeste m\u00e9todo, p\u00f3dense obter grandes monocristais a altas velocidades. Actualmente o di\u00e1metro dos cristais pode variar cambiando os par\u00e1metros t\u00e9rmicos. Tam\u00e9n se pode alcanzar alta perfecci\u00f3n cristalina.\nLimitaci\u00f3ns.\nA\u00ednda que o cultivo de Czochraslki se pode realizar baixo presi\u00f3ns moderadas, non \u00e9 \u00f3ptimo para o crecemento material cando \u00e9 alta a presi\u00f3n de vapor no punto de fundici\u00f3n dun dos seus compo\u00f1entes.\nAs dificultades primarias est\u00e1n asociadas a problemas de xesti\u00f3n de rotaci\u00f3n e cultivo de cristal, e cos requisitos da configuraci\u00f3n t\u00e9rmica para manter o equilibrio termodin\u00e1mico entre o vapor e o fundente.\nA necesidade de usar un crisol no proceso de crecemento Czochralski implica o risco de contaminar o fundente. Ademais, este m\u00e9todo non vale para o crecemento continuo."}
{"id": "530134", "revid": "98629", "url": "https://gl.wikipedia.org/wiki?curid=530134", "title": "Xerife (familia)", "text": "Un xerife ou sharif (en \u00e1rabe, \u0634\u0631\u064a\u0641 \u0161ar\u012bf, feminino \u0634\u0631\u064a\u0641\u0629 \u0161ar\u012bfa: \"nobre, respet\u00e1bel\") \u00e9 un descendente do profeta Mahoma, a trav\u00e9s da s\u00faa filla F\u00e1tima, esposa de Al\u00ed. Por esta raz\u00f3n, moitos xerifes cham\u00e1ronse fatim\u00eds (de F\u00e1tima) ou alau\u00eds. O nome est\u00e1 tomado do \u00e1rabe \"\u0161uraf\u0101'\" ou \"a\u0161raf\", plural de \"\u0161ar\u012bf\", que \u00e9 por tanto traducibel como xerifes.\nAlgunhas tradici\u00f3ns consideran xerife s\u00f3 ao que \u00e9 descendente de Hasan, fillo m\u00e1is vello de Al\u00ed e F\u00e1tima, mentres que aos descendentes do fillo m\u00e1is novo, Hus\u00e1in, d\u00e1selle o t\u00edtulo de \"sayyid\" (se\u00f1or).\nDinast\u00edas.\nIdade Media.\nNa Idade Media foi xerifiano o Califato fatim\u00ed ou almor\u00e1bide, que gobernou no Norte de \u00c1frica e en Al-Andalus. \nNa acrualidade.\nA dinast\u00eda alau\u00ed, reinante actualmente en Marrocos \u00e9 xerife. Por esta raz\u00f3n, at\u00e9 a creaci\u00f3n do Marrocos moderno en 1956, o pa\u00eds denomin\u00e1base Imperio xerifiano. Foron os sucesores da [[Dinast\u00eda saad\u00ed], que tam\u00e9n era xerife.\nTam\u00e9n \u00e9 xerife a dinast\u00eda Hashim\u00ed ou [[Haxemita]] reinante en [[Xordania]]. Antes da creaci\u00f3n do reino de Xordania, os haxemitas dominaban a rexi\u00f3n do [[Hiyaz]] en [[Arabia]] (de onde foron expulsados polos [[Casa de Saud|sauditas]]). O monarca haxemita dese territorio levaba o t\u00edtulo de xerife de A Meca.\nConsideraci\u00f3n social.\nSer xerife implica certo reco\u00f1ecemento social, pero ning\u00fan privilexio. Moitos musulm\u00e1ns sono. En [[Marrocos]], por exemplo, un gran n\u00famero de persons son non s\u00f3 xerifes sen\u00f3n especificamente alau\u00eds, e polo tanto est\u00e1n emparentadas, en maior ou menor medida, coa familia reinante, sen que iso se traduza nunha posici\u00f3n social elevada ou calquera outro privilexio. \nUn xerife almor\u00e1bide famoso, membro da [[nobreza]], foi o [[xe\u00f3grafo]] e [[cart\u00f3grafo]] [[Muhammad al-Idris\u00ed]], nacido en [[Ceuta]] en [[1100]].\nEntre os xi\u00edtas.\nEntre os [[Xi\u00edsmo|musulm\u00e1ns xi\u00edtas]], os membros do [[mul\u00e1|clero]] que son xerifes levan un turbante negro, mentres que os que non o son l\u00e9vano de cor branca.\nNotas.\n[[Categor\u00eda:Historia de Marrocos]]\n[[Categor\u00eda:Islam]]\n[[Categor\u00eda:Historia de Xordania]]"}
{"id": "530135", "revid": "65337", "url": "https://gl.wikipedia.org/wiki?curid=530135", "title": "Kit\u0101b R\u016b\u0177ar", "text": "O Kit\u0101b R\u016b\u0177ar ou Libro de Roxerio, a mi\u00fado co\u00f1ecido como \"Tabula Rogeriana\" (en lat\u00edn), en \u00e1rabe \"Nuzhat al-musht\u0101q fi'khtir\u0101q al-\u0101f\u0101q\" \u0646\u0632\u0647\u0629 \u0627\u0644\u0645\u0634\u062a\u0627\u0642 \u0641\u064a \u0627\u062e\u062a\u0631\u0627\u0642 \u0627\u0644\u0622\u0641\u0627\u0642 , literalmente \"O libro de agradables viaxes a terras afastadas\", foi unha obra xeogr\u00e1fica na que se fai unha descrici\u00f3n do mundo, e que incorpora un mapamundi, realizada en 1154 polo xe\u00f3grafo e cart\u00f3grafo almor\u00e1bide Muhammad al-Idris\u00ed, a petici\u00f3n de Roxerio II de Sicilia, rei normando de Sicilia.\nAl-Idris\u00ed traballou nos comentarios e ilustraci\u00f3ns do mapa durante quince anos na corte do rei Roxerio II de Sicilia, que lle encargara a obra ao redor de 1138.\nFoi o mapa m\u00e1is preciso do mundo durante os seguintes tres s\u00e9culos. \nBaseada nas obras cl\u00e1sicas, consta, ao igual que aquelas, de tres partes: \nA cartograf\u00eda asociada ao libro denom\u00ednase \"Tabula Rogeriana\"."}
{"id": "530137", "revid": "22795", "url": "https://gl.wikipedia.org/wiki?curid=530137", "title": "Tabula Rogeriana", "text": ""}
{"id": "530139", "revid": "785", "url": "https://gl.wikipedia.org/wiki?curid=530139", "title": "Kit\u0101b Rujar", "text": ""}
{"id": "530140", "revid": "785", "url": "https://gl.wikipedia.org/wiki?curid=530140", "title": "Kit\u0101b Ruyar", "text": ""}
{"id": "530141", "revid": "785", "url": "https://gl.wikipedia.org/wiki?curid=530141", "title": "Kitab Ruyar", "text": ""}
{"id": "530142", "revid": "785", "url": "https://gl.wikipedia.org/wiki?curid=530142", "title": "Kitab Rujar", "text": ""}
{"id": "530143", "revid": "785", "url": "https://gl.wikipedia.org/wiki?curid=530143", "title": "Nuzhat al-musht\u0101q f\u012b ikhtir\u0101q al-\u0101f\u0101q", "text": ""}
{"id": "530144", "revid": "785", "url": "https://gl.wikipedia.org/wiki?curid=530144", "title": "Nuzhat al-musht\u0101q fi'khtir\u0101q al-\u0101f\u0101q", "text": ""}
{"id": "530145", "revid": "785", "url": "https://gl.wikipedia.org/wiki?curid=530145", "title": "Libro de Roger", "text": ""}
{"id": "530146", "revid": "785", "url": "https://gl.wikipedia.org/wiki?curid=530146", "title": "Kitab Rudjdjar", "text": ""}
{"id": "530147", "revid": "785", "url": "https://gl.wikipedia.org/wiki?curid=530147", "title": "Kit\u0101b Rudjdjar", "text": ""}
{"id": "530148", "revid": "785", "url": "https://gl.wikipedia.org/wiki?curid=530148", "title": "T\u00e1bula Rogeriana", "text": ""}
{"id": "530149", "revid": "89787", "url": "https://gl.wikipedia.org/wiki?curid=530149", "title": "Torneo feminino de f\u00fatbol nos Xogos Ol\u00edmpicos de Toquio 2020 - Cadros de xogadoras", "text": "O torneo de f\u00fatbol feminino dos Xogos Ol\u00edmpicos de 2020 en Toquio, Xap\u00f3n, ter\u00e1 lugar do 21 de xullo ao 6 de agosto de 2021. \u00c9 un torneo internacional completo sen restrici\u00f3ns de idade. Segundo a normativa orixinal, as doce selecci\u00f3ns participantes ti\u00f1an que inscribir a 18 xogadoras, inclu\u00eddas d\u00faas gardametas. Ademais, os equipos pod\u00edan nomear a un m\u00e1ximo de catro xogadoras reservas, numeradas do 19 ao 22, das que polo menos unha ti\u00f1a que ser porteira. En caso de mancadura grave durante o torneo, o xogador pod\u00eda ser substitu\u00eddo por un dos reservas. S\u00f3 un dos catro seleccionados eran elixibles para formar parte do campionato. O 2 de xullo, a FIFA actualizou o seu regulamento e permitiu que as 22 xogadoras convocadas estivesen dispo\u00f1ibles nas s\u00faas respectivas selecci\u00f3ns, pero estas deb\u00edan escoller unicamente 18 xogadoras antes de cada partido. Esta modificaci\u00f3n foi debida aos obst\u00e1culos e desaf\u00edos da pandemia de COVID-19. A FIFA publicou as listas oficiais o 7 de xullo de 2021 e \u00e1s xogadoras nomeadas inicialmente como reservas f\u00f3ronlles asignados os n\u00fameros do 19 ao 22. O 20 de xullo de 2021, a FIFA confirmou que as catro xogadoras nomeadas inicialmente como reservas, no caso de ga\u00f1ar, s\u00f3 recibir\u00edan medallas se tivesen aparecido polo menos nunha lista de 18 xogadoras durante o torneo.\nA posici\u00f3n indicada para cada xogador segue as listas oficiais publicadas pola FIFA. A idade indicada de cada xogador \u00e9 a que te\u00f1a o 21 de xullo de 2021, o primeiro d\u00eda do torneo. A cantidade de aparici\u00f3ns internacionais e goles enumerados para cada xogador non incl\u00fae ning\u00fan partido xogado despois do comezo do torneo. O club indicado \u00e9 o club polo que o futbolista xogou por \u00faltima vez un partido competitivo antes do torneo. A nacionalidade de cada club reflicte a asociaci\u00f3n nacional (non a liga) \u00e1 que est\u00e1 afiliado o club. Incl\u00faese unha bandeira para adestradores de diferente nacionalidade que a propia selecci\u00f3n que adestran.\nGrupo E.\nCanad\u00e1.\nO cadro de xogadoras final anunciouse o 23 de xu\u00f1o de 2021.\nAdestradora: Bev Priestman\nChile.\nO cadro de xogadoras final foi anunciado o 2 de xullo de 2021.\nAdestradora: Jos\u00e9 Letelier\nXap\u00f3n.\nO cadro de xogadoras final foi anunciado o 18 de xu\u00f1o de 2021.\nAdestradora: Asako Takakura\nReino Unido.\nO cadro de xogadoras final foi anunciado o 27 de maio de 2021. A gardameta Karen Bardsley retirouse por mor dunha mancadura e foi substitu\u00edda por Carly Telford.\nAdestradora: Hege Riise\nGrupo F.\nBrasil.\nO cadro de xogadoras final foi anunciado o 18 de xu\u00f1o de 2021. O 2 de xullo de 2021, Adriana retirouse da convocatoria debido a unha mancadura, sendo substitu\u00edda por Angelina.\nAdestradora: Pia Sundhage\nChina.\nO cadro de xogadoras final foi anunciado o 7 de xullo de 2021.\nAdestraodr: Jia Xiuquan\nPa\u00edses Baixos.\nO cadro de xogadoras final foi anunciado o 16 de xu\u00f1o de 2021. O 20 de xullo, Sherida Spitse foi substitu\u00edda por Jo\u00eblle Smits debido a unha mancadura.\nAdestradora: Sarina Wiegman\nZambia.\nO cadro de xogadoras final foi anunciado o 2 de xullo de 2021.\nAdestrador: Bruce Mwape\nGrupo G.\nAustralia.\nO cadro de xogadoras final foi anunciado o 30 de xu\u00f1o de 2021.\nAdestrador: Tony Gustavsson\nEstados Unidos.\nO cadro de xogadoras final foi anunciado o 23 de xu\u00f1o de 2021.\nAdestrador: Vlatko Andonovski\nNova Zelandia.\nO cadro de xogadoras final foi anunciado o 25 de xu\u00f1o de 2021.\nAdestrador: Tom Sermanni\nSuecia.\nO cadro de xogadoras final foi anunciado o 29 de xu\u00f1o de 2021.\nAdestrador: Peter Gerhardsson"}
{"id": "530152", "revid": "23204", "url": "https://gl.wikipedia.org/wiki?curid=530152", "title": "Silverado (filme)", "text": "Silverado \u00e9 un filme estadounidense de 1985 producido e dirixido por Lawrence Kasdan, escrito por Kasdan e o seu irm\u00e1n Mark. Est\u00e1 protagonizado por Kevin Kline, Scott Glenn, Danny Glover e Kevin Costner. O resto do elenco est\u00e1 comopsto por Brian Dennehy, Rosanna Arquette, John Cleese, Jeff Goldblum e Linda Hunt.\nO filme foi producido por Columbia Pictures e Delphi III Productions, e distribu\u00eddo nos cinemas por Columbia, e nos formatos de v\u00eddeo caseiro por Sony Pictures Home Entertainment. A banda sonora orixinal, composta por Bruce Broughton, foi estreada por Geffen Records. O 12 de novembro de 2005, lanzouse unha versi\u00f3n estendida da banda sonora con dous discos, lanzados polo selo Intrada Records."}
{"id": "530155", "revid": "23204", "url": "https://gl.wikipedia.org/wiki?curid=530155", "title": "Moby Dick (filme de 1956)", "text": "Moby Dick \u00e9 un filme estadounidense de 1956 dirixido por John Huston. \u00c9 unha adaptaci\u00f3n da novela \"Moby-Dick\" de 1851 escrita por Herman Melville. O gui\u00f3n foi escrito por Huston e Ray Bradbury. Est\u00e1 protagonizado por Gregory Peck, Richard Basehart e Leo Genn.\nA banda sonora foi composta por Philip Sainton."}
{"id": "530157", "revid": "5863", "url": "https://gl.wikipedia.org/wiki?curid=530157", "title": "Pomona, California", "text": "Pomona, fundada en 1888, \u00e9 unha cidade do condado dos \u00c1nxeles, no estado de California, Estados Unidos. Segundo o censo do 2010 ti\u00f1a 149.058 habitantes e unha densidade poboacional de 2.549 persoas pon km\u00b2.\nXeograf\u00eda.\nEst\u00e1 situada ao leste da cidade dos \u00c1nxeles, no l\u00edmite occidental do val de Pomona, que forma parte da rexi\u00f3n de Inland Empire. Pomona pode considerarse tam\u00e9n como parte do val de San Gabriel.\nSegundo a Oficina do Censo dos Estados Unidos, a cidade ten unha \u00e1rea total de 59,2 km\u00b2, todos en terra firme."}
{"id": "530158", "revid": "43337", "url": "https://gl.wikipedia.org/wiki?curid=530158", "title": "Pomona, Estados Unidos", "text": ""}
{"id": "530159", "revid": "98629", "url": "https://gl.wikipedia.org/wiki?curid=530159", "title": "Sahara (filme de 2005)", "text": "Sahara \u00e9 un filme de 2005 dirixido por Breck Eisner. \u00c9 unha coproduci\u00f3n entre os Estados Unidos de Am\u00e9rica, o Reino Unido, Alema\u00f1a e Espa\u00f1a, e bas\u00e9ase na novela hom\u00f3nima de Clive Cussler. Est\u00e1 protagonizado por Matthew McConaughey, Steve Zahn e Pen\u00e9lope Cruz.\nO filme foi rodado en 2003 en localizaci\u00f3ns de \u00c1frica, as\u00ed como no Reino Unido. F\u00edxose notable polos seus moitos problemas de produci\u00f3n, inclu\u00edndo duplicar o seu orzamento de produci\u00f3n de 80 a 160 mill\u00f3ns de d\u00f3lares, as demandas entre o equipo e por seren acusados de varias violaci\u00f3ns do dereito internacional. \"Sahara\" recadou 119\u00a0mill\u00f3ns de d\u00f3lares en todo o mundo, non conseguindo superar os seus custos de produci\u00f3n, o cal o converten nun dos maiores fracasos de recadaci\u00f3n de t\u00f3dolos tempos."}
{"id": "530160", "revid": "98629", "url": "https://gl.wikipedia.org/wiki?curid=530160", "title": "Carlos IV de Alen\u00e7on", "text": "Carlos IV de Valois, duque de Alen\u00e7on, nado en Li\u00f3n o 2 de setembro de 1489 e finado na mesma cidade o 11 de abril de 1525, foi un pr\u00edncipe sangu\u00edneo da casa dos Valois. Foi cu\u00f1ado do rei Francisco I de Francia e o seu m\u00e1is pr\u00f3ximo herdeiro na orde de sucesi\u00f3n ao trono de Francia. Falecido sen descendencia, \u00e9 o \u00faltimo representante da rama dos Valois-Alen\u00e7on.\nTraxectoria.\nCarlos IV de Alen\u00e7on era fillo de Renato, duque de Alen\u00e7on e conde de Perche, e da beata Margarida de Lorena-Vaud\u00e9mont.\nEn 1497, \u00e1 morte do seu bisav\u00f3 Carlos I de Armagnac, herdou os dereitos sobre os condados de Armagnac e F\u00e9senzac (co vizcondado de Fesenzaguet) e o condado de Rodez (no cal ti\u00f1a o t\u00edtulo de Carlos II).\nFixo a s\u00faa primeira campa\u00f1a en 1507 en Italia \u00e1s ordes de Lu\u00eds XII de Francia, especialmente durante o cerco de X\u00e9nova. Acompa\u00f1ouno de novo en 1509 e loitou en Agnadel e participou na toma de B\u00e9rgamo, Caravaggio, Borromeo e Cremona.\nCasou en 1509 con Margarida de Angulema, filla de Carlos de Orle\u00e1ns, conde de Angulema e de Lu\u00edsa de Savoia, irm\u00e1 m\u00e1is vella de Francisco I de Francia. Non tiveron fillos.\nO seu cu\u00f1ado converteuse en rei en 1515 e marchou de novo a Italia, loitou en Marignano e logo defendeu Champa\u00f1a en 1521 contra unha expedici\u00f3n de Carlos V.\nEn 1525, loitou en Pav\u00eda e, despois da captura do rei, comandou o ex\u00e9rcito franc\u00e9s. Afectado pola derrota, acusado de ter abandonado ao rei, enfermou e morreu. A s\u00faa vi\u00fava Margarida de Angulema sucedeuno, separando \u00e1 s\u00faa cu\u00f1ada Francisca (irm\u00e1 de Carlos IV) da sucesi\u00f3n. Francisca aparece en 1534/1543 como baronesa de Sainte-Suzanne e o vizcondado foi erixido en ducado en 1543.\nV\u00e9xase tam\u00e9n.\nBibliograf\u00eda.\n "}
{"id": "530162", "revid": "15490", "url": "https://gl.wikipedia.org/wiki?curid=530162", "title": "Marco Aurelio Vero", "text": ""}
{"id": "530163", "revid": "624", "url": "https://gl.wikipedia.org/wiki?curid=530163", "title": "Margarida de Orleans", "text": ""}
{"id": "530164", "revid": "98629", "url": "https://gl.wikipedia.org/wiki?curid=530164", "title": "A dama de Shangai", "text": "A dama de Shangai (en ) \u00e9 un filme estadounidense de 1947 dirixido por Orson Welles e protagonizado por Welles, Rita Hayworth e Everett Sloane. Bas\u00e9ase na novela \"If I Die Before I Wake\" de Sherwood King.\nMalia que nun principio recibiu valoraci\u00f3ns dispares, ga\u00f1ou consideraci\u00f3n co paso dos anos, e moitos cr\u00edticos eloxiaron o seu dese\u00f1o de escenarios e o traballo de c\u00e1mara. En 2018, foi escollido para a s\u00faa conservaci\u00f3n no National Film Registry pola Biblioteca do Congreso dos Estados Unidos de Am\u00e9rica por ser \"cultural, hist\u00f3rica ou esteticamente significativo\".\nEstreouse subtitulado en galego o 20 de maio de 1995 na TVG.\nSinopse.\nMichael O'Hara co\u00f1ece a encantadora Elsa Bannister, \u00e1 que salva pouco despois dun asalto. Casada cun rico avogado sen escr\u00fapulos, coxo e de volta a Shanghai, Elsa embarca a Michael no iate do seu marido. O'Hara nam\u00f3rase dela baixo a mirada indiferente do seu marido e George Grisby, avogado asociado de Bannister, aproveita unha escala para facerlle unha proposta singular: matar un home sen risco por unha gran cantidade de di\u00f1eiro co argumento de que non se pode procesar mentres a polic\u00eda non atope o corpo da v\u00edtima."}
{"id": "530165", "revid": "5132", "url": "https://gl.wikipedia.org/wiki?curid=530165", "title": "VTB League", "text": ""}
{"id": "530166", "revid": "23204", "url": "https://gl.wikipedia.org/wiki?curid=530166", "title": "The Lady from Shanghai", "text": ""}
{"id": "530167", "revid": "89787", "url": "https://gl.wikipedia.org/wiki?curid=530167", "title": "Diploma ol\u00edmpico", "text": "Un diploma ol\u00edmpico \u00e9 un certificado en papel outorgado aos oito primeiros clasificados nas competici\u00f3ns dos Xogos Ol\u00edmpicos. Mentres que os tres primeiros clasificados reciben medallas dende os Xogos Ol\u00edmpicos de 1896, os diplomas establec\u00e9ronse en 1949 para premiar aos atletas que ocupasen o cuarto, quinto e sexto posto. En 1981 engad\u00edronse diplomas para os que rematasen s\u00e9timos e oitavos.\nO diploma est\u00e1 inscrito e asinado por autopen coas sinaturas do presidente do Comit\u00e9 Ol\u00edmpico Internacional e o xefe do comit\u00e9 organizador de cada Olimp\u00edada. O dese\u00f1o do diploma, do mesmo xeito que o dese\u00f1o das medallas ol\u00edmpicas, debe ser aprobado polo COI.\nUn atleta que reciba un diploma e, posteriormente, sexa sancionado por infracci\u00f3ns do C\u00f3digo \u00c9tico do COI, o C\u00f3digo Mundial Antidopaxe ou doutras regulaci\u00f3ns, deber\u00e1 devolver o diploma ao COI."}
{"id": "530168", "revid": "15490", "url": "https://gl.wikipedia.org/wiki?curid=530168", "title": "Publio Septimio Xeta", "text": ""}
{"id": "530171", "revid": "5863", "url": "https://gl.wikipedia.org/wiki?curid=530171", "title": "Jovino Gonz\u00e1lez", "text": "Jovino Gonz\u00e1lez Comesa\u00f1a, nado en Vigo o 16 de outubro de 1975, \u00e9 un ex-pirag\u00fcista galego, que compet\u00eda na modalidade de augas tranquilas. Participou en dous Xogos Ol\u00edmpicos, sendo o seu mellor resultado o quinto posto na proba de K-4 1000 m en Atlanta 1996.\nTraxectoria.\nComezou a destacar no pirag\u00fcismo dende as categor\u00edas inferiores, ao igual que a s\u00faa irm\u00e1 Mari\u00e1n, e en 1994 dispuotu en Xochimilco o seu primeiro Campionato Mundial, rematando en oitava posici\u00f3n no K4 500 metros. En 1995 proclamouse campi\u00f3n de Espa\u00f1a en K1 200 m, e logrou clasificarse para os Xogos Ol\u00edmpicos de 1996 en Atlanta, en d\u00faas probas diferentes: K2 500 e K4 1000. Conseguiu meterse nas finais ol\u00edmpicas do K4 e volveu \u00e1 casa cun diploma ol\u00edmpico (5\u00ba posto).\nNos Xogos Ol\u00edmpicos de 2000 participou no K1 500m, met\u00e9ndose na final e conseguindo o seu segundo diploma. Na mesma distancia, en 2002 conseguiu un bronce no Campionato de Europa celebrado en Szeged, e dous anos despois repetiu metal no K1 1000 metros en Poznan.\nLogrou a clasificaci\u00f3n tam\u00e9n para os Xogos Ol\u00edmpicos de 2004 en Atenas, no K1 1000 metros, pero pouco antes do comezo dos Xogos, foi expulsado do equipo espa\u00f1ol por dar positivo por EPO nun control antidopaxe. Foi sancionado durante dous anos e regresou \u00e1 competici\u00f3n en 2006. Ao ano seguinte regresou ao Campionato de Europa, onde conseguiu meterse na final, e repetiu participaci\u00f3n tam\u00e9n en 2008 e 2009."}
{"id": "530173", "revid": "23204", "url": "https://gl.wikipedia.org/wiki?curid=530173", "title": "Ballak\u00e9 Sissoko", "text": "Ballak\u00e9 Sissoko, nado en 1968, \u00e9 un m\u00fasico maliano de kora. Colaborou con Toumani Diabat\u00e9 e Taj Mahal, e \u00e9 un membro do grupo 3MA con Driss El Maloumi e Rajery."}
{"id": "530175", "revid": "23204", "url": "https://gl.wikipedia.org/wiki?curid=530175", "title": "Constanza de Sicilia (filla de Roger I de Sicilia)", "text": ""}
{"id": "530176", "revid": "47401", "url": "https://gl.wikipedia.org/wiki?curid=530176", "title": "Manhattan Murder Mystery", "text": ""}
{"id": "530177", "revid": "23204", "url": "https://gl.wikipedia.org/wiki?curid=530177", "title": "Roger III de Sicilia", "text": ""}
{"id": "530178", "revid": "23204", "url": "https://gl.wikipedia.org/wiki?curid=530178", "title": "Roger II de Sicilia", "text": ""}
{"id": "530179", "revid": "6465330", "url": "https://gl.wikipedia.org/wiki?curid=530179", "title": "Reino de \u00c1frica", "text": "Co nome de Reino de \u00c1frica ou Reino Normando de \u00c1frica co\u00f1\u00e9cense as posesi\u00f3ns africanas da Casa de Hauteville, territorios ocupados, a partir de 1135, polo rei normando de Sicilia, Roxerio II, na zona costeira norteafricana de Tunisia e Tripolitania, e anexionado, \"de facto\", ao Reino de Sicilia.\nHistoria.\nRoxerio II de Hauteville fixo do seu reino de Sicilia a naci\u00f3n dominante no Mediterr\u00e1neo. Grazas a unha poderosa frota, formada baixo a direcci\u00f3n de varios almirantes, fixo unha serie de conquistas na costa de \u00c1frica entre 1135 e 1153, que \u00edan desde Tr\u00edpoli (actual Libia) at\u00e9 o cabo Bon (actual Tunisia) e Bona (actual Alxeria).\nNesas d\u00faas d\u00e9cadas, Roxerio II creou un \"Reino Normando de \u00c1frica\", que se converteu nunha especie de \"protectorado\" siciliano, apoiado en parte pola pequena comunidade cristi\u00e1 que sobrevivira \u00e1 conquista musulm\u00e1 da \u00c1frica do Norte.\nOs normandos aproveitaron o feito de que unha epidemia (seguida dunha gran fame) debilitara aos musulm\u00e1ns de Tunisia, e foron recibidos con simpat\u00eda polos habitantes grazas aos alimentos que levaron os normandos desde Sicilia.&lt;br&gt;Con eles traslad\u00e1ronse varios centos de cristi\u00e1ns, que crearon un resentimento entre os musulm\u00e1ns locais. Na capital, Mahdia, foi aberta oficialmente unha igrexa cat\u00f3lica local, a primeira desde a conquista \u00e1rabe do s\u00e9culo VIII.\nEn 1146 o rei normando aproveitou unha crise interna entre os musulm\u00e1ns para conquistar toda a Tripolitania costeira at\u00e9 o golfo de Sidra.\nOs normandos de Sicilia deron total autonom\u00eda administrativa aos nobres musulm\u00e1ns locais, pero xa en 1158, pouco despois da morte de Roxerio II en 1154, reinando xa Guillerme II de Sicilia, os almohades apoder\u00e1ronse de case todo o Reino de \u00c1frica.\nEn 1160, a capital do reino e \u00faltimo baluarte cristi\u00e1n en \u00c1frica do Norte, Mahdia, caeu en mans \u00e1rabes. \nSucesivamente os cristi\u00e1ns de \u00c1frica desapareceron a causa das persecuci\u00f3ns dos fan\u00e1ticos musulm\u00e1ns almohades, a\u00ednda que unhas moi pequenas comunidades sobreviviron no sur de Tunisia durante alg\u00fans s\u00e9culos m\u00e1is.\n\u00daltimo reduto.\nSoamente a pequena illa de Tabarka, no norte de Tunisia, quedou en mans cristi\u00e1s (at\u00e9 o inicio do Renacemento), por ser propiedade da Rep\u00fablica de Pisa que ti\u00f1a contratos comerciais de explotaci\u00f3n do coral co bei de Tunes. O illote de Tabarka (40 hect\u00e1reas), converteuse co tempo no predecesor das Prazas de soberan\u00eda espa\u00f1olas."}
{"id": "530180", "revid": "1888", "url": "https://gl.wikipedia.org/wiki?curid=530180", "title": "Manuel Hermida V\u00e1zquez", "text": "Manuel Hermida V\u00e1zquez, nado en Ourense e finado en Monforte de Lemos, foi un xornalista e funcionario galego.\nTraxectoria.\nInstalado en Monforte de Lemos, dirixiu os peri\u00f3dicos \"Heraldo de Lemos\" e \"La Opini\u00f3n\" (a partir de xaneiro de 1904). Foi nomeado recadador-depositario de fondos municipais en 1925. Foi administrador da Casa de Alba en Monforte.\nVida persoal.\nFoi pai de Manuel Hermida Balado."}
{"id": "530191", "revid": "5132", "url": "https://gl.wikipedia.org/wiki?curid=530191", "title": "Derthona Basket", "text": "O A.S. Dil. Pol. Derthona Basket, actualmente co\u00f1ecido por motivos de patrocinio como Bertram Yachts Derthona Tortona, \u00e9 un equipo de baloncesto profesional italiano de Tortona, localidade da provincia de Alessandria no Piemonte. Fundado en 1955, o equipo compite na LBA, m\u00e1xima categor\u00eda do baloncesto italiano, despois de conseguir o ascenso desde a Serie A2 Basket na temporada 2020\u221221.\nHistoria.\nO Derthona Basket foi fundado en Tortona no ano 1955. En 1962, tan s\u00f3 catro anos despois de obter \u00e1 filiaci\u00f3n \u00e1 FIP, o club disolveuse. En 1965 foi refundado como secci\u00f3n dun novo club polideportivo da cidade. Na temporada 2008\u221209, co equipo participando na Serie C2, o base internacional macedonio Petar Naumoski decide xogar no club, ga\u00f1ando o equipo o ascenso \u00e1 Serie C1 invicto. Na temporada 2013\u221214, dirixidos no banco polo t\u00e9cnico Antonello Arioli, o Derthona \u00e9 o protagonista dunha destac\u00e1bel tempada, na que o equipo permanece no alto da t\u00e1boa de principio a fin. Un dos momentos \u00e1lxidos dese ano prod\u00facese o 19 de xaneiro de 2014, cando o euqipo vence no 61-83 no PalaDozza do Fortitudo Bologna. Ao acabar a fase regular, o equipo refernda os resultados nos play-off, onde consegue o ascenso \u00e1 Serie A2 ap\u00f3s ga\u00f1ar a Final Four Promotion contra o Legnano Basket Knights. Na seguinte temporada o equipo finaliza noveno na A2 Silver.\nNa temporada 2015\u221216 o Derthona acaba no terceiro lugar do Grupo Oeste. Isto permite que o equipo dispute os play-offs de ascenso \u00e1 Serie A, onde elimina ao Trieste por tres a dous na primeira rolda, mentres que na seguinte sucumbe ante o Brescia por tres a dous. Na seguinte temporada, a 2016\u221217, liderados por Demis Cavina, o equipo finaliza a tempada regular en segundo lugar, clasific\u00e1ndose para os play-offs. Al\u00ed vencen na primeira rolda \u00e1 Mantovana por 3 a 2, mais perden na en cuartos de final ante de Trieste por 3 a 1. Na seguinte campa\u00f1a o equipo ga\u00f1a o seu primeiro t\u00edtulo oficial, a Copa de Italia da Serie A2, superando na final ao Ravenna por 89\u221257. Nos play-offs o equipo cae esta vez na primeira roda por 3\u22121 ante o Udine. O 22 de outubro de 2018, ap\u00f3s tres derrotas nas tres primeiras xornadas do campionato, o Derthona despediu a Lorenzo Pansa, sendo o novo adestrador do club Marco Ramondino. O 29 de setembro de 2019 o equipo ga\u00f1ou o seu segundo t\u00edtulo oficial, a Supercopa da Serie A2, superando ao Basket Torino por 81\u221284. Na temporada 2020\u221221 o Derthona ga\u00f1ou os play-offs da A2 e conseguiu o ascenso \u00e1 m\u00e1xima categor\u00eda do baloncesto profesional, a Serie A, por primeira vez na s\u00faa historia."}
{"id": "530192", "revid": "5132", "url": "https://gl.wikipedia.org/wiki?curid=530192", "title": "Bertram Tortona", "text": ""}
{"id": "530193", "revid": "89787", "url": "https://gl.wikipedia.org/wiki?curid=530193", "title": "Napoli Basket", "text": "O SS Napoli Basket, actualmente co\u00f1ecido como GeVi Napoli Basket por motivos de patrocinio, \u00e9 un equipo de baloncesto profesional italiano con sede en N\u00e1poles, Campania. Fundado en 2016, \u00e9 o equipo sucesor do desaparecido S.S. Basket Napoli. Ap\u00f3s conseguiren o ascenso desde a Serie A2 na temporada 2020\u221221, o equipo compite na LBA, a m\u00e1xima categor\u00eda do baloncesto transalpino.\nHistoria.\nAp\u00f3s a desaparici\u00f3n do S.S. Basket Napoli en 2010, o proxecto renaceu seis anos despois da man de Ciro Ruggiero grazas \u00e1 cesi\u00f3n dos dereitos deportivos do Cilento Basket Agropoli, que permitiron ao recentemente nado equipo napolitano comezar a s\u00faa andaina na Serie B na temporada 2016\u221217. Na mesma tempada, o Napoli Basket consegue o ascenso \u00e1 Serie A2 tras finalizar primeiro no Grupo C da tempada regular e vencer ao Bergamo Basket na final do play-off. Con todo, ao final da seguinte temporada o equipo regresa \u00e1 Serie B tras perder nos play-outs ante os Roseto Sharks. Ao final da mesma tempada, a direcci\u00f3n pasa aos empresarios napolitanos Federico Grassi e Francesco Tavassi, mentres que o adestrador Gianluca Lulli \u00e9 designado para dirixir o equipo. Na Serie B 2018\u221219 o Napoli Basket pecha a tempada regular no 6\u00ba posto do grupo D con 36 puntos, pasando as\u00ed a disputar os play-offs, onde perde en semifinais ante Pallacanestro Palestrina.\nEn xu\u00f1o de 2019 a equipo anuncia que comprou os dereitos deportivos do Legnano Basket Knights, obtendo o dereito a participar na Serie A2 2019\u221220. A tempada comeza con tres derrotas consecutivas coa consecuente rescisi\u00f3n do t\u00e9cnico Gianluca Lulli e o anuncio da contrataci\u00f3n de Stefano \"Pino\" Sacripanti. O Napoli finaliza a temporada regular en oitava posici\u00f3n, asegur\u00e1ndose un lugar nos play-offs. Por\u00e9n, estes nunca se chegar\u00e1n a xogar debido \u00e1 pandemia de COVID-19. Na temporada 2020\u221221 da Serie A2, o equipo volve clasificarse aos play-offs, conseguindo o obxctivo do ascenso ap\u00f3s venceren ao Amici Pallacanestro Udinese na rolda final.\nPalmar\u00e9s.\nCopa da Segunda Divisi\u00f3n de Italia"}
{"id": "530195", "revid": "127505", "url": "https://gl.wikipedia.org/wiki?curid=530195", "title": "Escritorio", "text": "Un escritorio \u00e9 un moble similar a unha mesa cunha superficie de traballo que se usa nas escolas, oficinas, no fogar ou similares para actividades acad\u00e9micas, profesionais ou dom\u00e9sticas como ler, escribir ou usar equipos como un computador. Os escritorios adoitan ter un ou m\u00e1is caix\u00f3ns, compartimentos ou ocos para gardar artigos como material de oficina e papeis. Os escritorios habitualmente est\u00e1n feitos en madeira ou metal, a\u00ednda que \u00e1s veces se ven materiais como o vidro.\nAlg\u00fans escritorios te\u00f1en a forma dunha mesa, a\u00ednda que normalmente s\u00f3 un dos lados da mesa \u00e9 adecuado para sentar (hai algunhas excepci\u00f3ns, como as mesas de reuni\u00f3ns), a diferenza das mesas m\u00e1is usuais. Alg\u00fans escritorios non te\u00f1en esa, por exemplo, os escritorios de armarios, que \u00e9 un escritorio constru\u00eddo dentro dun grande armario semellante a un cabinet ou os escritoreios port\u00e1tiles, que son o suficientemente lixeiros como para colocalos no colo dunha persoa. Dado que moita xente se apoia no escritorio mentres o usa, estes deben ser resistentes. Na maior\u00eda dos casos, as persoas est\u00e1n sentadas, ben nunha cadeira separada, ben nunha incorporada (por exemplo, nalg\u00fans escritorios de escola). Algunhas persoas usan escritorios de p\u00e9 para poder estar ergueitas mentres os usan. \nHistoria.\nOs escritorios parece que non se empregaron na antig\u00fcidade cl\u00e1sica nin noutras civilizaci\u00f3ns antigas, a\u00ednda que non hai probas espec\u00edficas. As ilustraci\u00f3ns medievais mostran os primeiros mobles que parecen dese\u00f1ados e constru\u00eddos para ler e escribir. Antes da invenci\u00f3n da imprenta de tipos m\u00f3biles no s\u00e9culo XV, calquera lector era potencialmente un escritor ou editor ou ambos, xa que calquera libro ou outro documento ti\u00f1a que ser copiado a man. Os escritorios foron dese\u00f1ados con ra\u00f1uras e ganchos para marcadores e para ferramentas de escritura. Dado que os volumes de manuscritos eran \u00e1s veces grandes e pesados, os escritorios do per\u00edodo normalmente ti\u00f1an estruturas masivas.\nOs escritorios do Renacemento e das \u00e9pocas posteriores ti\u00f1an estruturas relativamente m\u00e1is delgadas e engad\u00edronse cada vez m\u00e1is caix\u00f3ns a medida que a carpinter\u00eda se fac\u00eda m\u00e1is precisa e a ebanister\u00eda era un oficio distinto. [8] A mi\u00fado \u00e9 posible descubrir se unha mesa ou outro moble daquela \u00e9poca foi dese\u00f1ado para ser usado como mesa de traballo, buscando un caix\u00f3n con tres pequenas separaci\u00f3ns (para a tinta, o secador e a bandexa de po) e almacenamento para plumas.\nAs formas b\u00e1sicas de mesa desenvolv\u00e9ronse principalmente nos s\u00e9culos XVII e XVIII. O moderno escritorio ergon\u00f3mico \u00e9 un refinamento da mesa de debuxo mecanizada de finais do s\u00e9culo XVIII. "}
{"id": "530196", "revid": "89787", "url": "https://gl.wikipedia.org/wiki?curid=530196", "title": "Xogo das b\u00f3las", "text": "Unha b\u00f3la \u00e9 unha pequena esfera de vidro, alabastro, cer\u00e1mica, arxila, metal, cristal, aceiro, pedra, m\u00e1rmore, madeira ou porcelana que se emprega en diversos xogos infant\u00eds. Tam\u00e9n se denominan as\u00ed alg\u00fans xogos en que se utilizan as b\u00f3las. Estes xogos son practicamente universais, e a\u00ednda que existen moitas variantes, a esencia \u00e9 case sempre a mesma: lanzar unha ou varias b\u00f3las para intentar aproximarse a outras ou a buratos obxectivo. Cando se ga\u00f1a unha man adoitan tomarse as b\u00f3las do outro xogador ou dos xogadores contrarios.\nAdemais de como xogo, as b\u00f3las empr\u00e9ganse para uso industrial, sendo principalmente utilizadas no interior dos envases de aerosoles e en rodamentos.\nHistoria.\nSe ben non se co\u00f1ece o verdadeiro orixe das b\u00f3las e son xogos tradicionais, a s\u00faa orixe aparentemente se remonta ata o antigo Exipto e \u00e1 antiga Roma. En efecto, atop\u00e1ronse b\u00f3las na tumba dun neno exipcio de arredor do ano 3000\u00a0a.C. En Creta, pola s\u00faa banda, os nenos xogaban con b\u00f3las feitas a partir de materiais preciosos. Outros materiais empregados na antig\u00fcidade son os \u00f3sos de olivas, abel\u00e1s ou casta\u00f1as. Ata principios do s\u00e9culo XX, algunhas a\u00ednda estaban feitas de pedra. A principios do s\u00e9culo XX, atop\u00e1ronse pequenas esferas de pedra de aproximadamente do 2500\u00a0a.C., identificadas polos arque\u00f3logos como b\u00f3las en escavaci\u00f3ns preto de Mohenjo-daro, nun lugar asociado \u00e1 civilizaci\u00f3n do val do Indo. Menci\u00f3nanse na literatura romana como no poema \"Nux\" de Ovidio. A s\u00faa popularidade estendeuse ata a idade media. As b\u00f3las chegaron a Gran Breta\u00f1a, importadas dos Pa\u00edses Baixos, durante a era medieval.\nEn 1503 o concello de N\u00fcrnberg, Alema\u00f1a, limitou o xogo das b\u00f3las a un prado f\u00f3ra da cidade.\nNon se sabe onde se fabricaron por primeira vez as b\u00f3las. Un soprador de vidro alem\u00e1n inventou un dispositivo para facer b\u00f3las en 1846.\nEn Am\u00e9rica, crese que o costume das b\u00f3las se estendeu desde Europa. Non obstante, tam\u00e9n existen indicios que apuntan a que puideron empregarse na Am\u00e9rica precolombiana. O xogo f\u00edxose popular nos Estados Unidos e noutros pa\u00edses. As primeiras b\u00f3las de xoguete fabricadas en masa (arxila) nos Estados Unidos fabric\u00e1ronse en Akron, Ohio, por S. C. Dyke, a principios da d\u00e9cada de 1890. Alg\u00fans dos primeiros m\u00e1rmores de vidro producidos nos Estados Unidos tam\u00e9n foron fabricados en Akron, por James Harvey Leighton. En 1903, Martin Frederick Christensen, tam\u00e9n de Akron, fixo as primeiras b\u00f3las de vidro fabricadas mediante unha m\u00e1quina patentada por el. A s\u00faa compa\u00f1\u00eda, The M. F. Christensen &amp; Son Co., fabricou mill\u00f3ns de b\u00f3las ata que cesaron as s\u00faas operaci\u00f3ns en 1917. A seguinte compa\u00f1\u00eda estadounidense en entrar no mercado do m\u00e1rmore de vidro foi Akro Agate. Esta empresa foi creada por Akronites en 1911, mais situada en Clarksburg, Virxinia Occidental."}
{"id": "530197", "revid": "54334", "url": "https://gl.wikipedia.org/wiki?curid=530197", "title": "Sandra Pi\u00f1eiro", "text": "Sandra Pi\u00f1eiro Fungueiri\u00f1o, nada en Esteiro (na parroquia de Castro, en Boiro) o 24 de abril de 1996, \u00e9 unha remeira profesional e escritora galega, que compite co Orio da Liga Euskotren, a m\u00e1xima categor\u00eda de competici\u00f3n en trai\u00f1eiras.\nTraxectoria.\nComezou a remar de neni\u00f1a no Cabo da Cruz. Logo dunha d\u00e9cada con este club, en 2016 chegou a disputar a liga Euskotren co Cabo, onde finalizaron de cuartas (e \u00faltimas). Ao remate dese ano fichou polo N\u00e1utico de Ribeira onde permaneceu dous anos, ata 2018. Ao remate desa temporada, o Orio (de Orio, en Guip\u00fascoa) engadiuna ao seu equipo, onde coincidiu con Victoria Pi\u00f1eiro, a remeira de Cangas. O Orio levaba desde 2013 na liga Euskotren, de forma ininterrompida.\nEn xullo de 2019, a Pi\u00f1eiro rompeulle o tolete e quedou a vogar sen remo para manter o ritmo e o equilibrio da trai\u00f1eira e non prexudicar as compa\u00f1eiras, nunha imaxe que acadou unha certa viralidade no momento. Orio acabou por ga\u00f1ar esa regata. A canda as demais remeiras de Orio proclamouse vencedora da liga Euskotren nesa temporada, t\u00edtulo que revalidou ao ano seguinte. Era a primeira vez que Orio ga\u00f1aba a Liga Euskotren, logo de seis anos de dominio da trai\u00f1eira de Donibane (de Pasaia).\nA partir de 2016 comezou a ter problemas coa alimentaci\u00f3n e case tres anos m\u00e1is tarde foi diagnosticada de anorexia, trastorno para o que se tratou sen deixar a pr\u00e1ctica deportiva. A s\u00faa experiencia coa enfermidade escribiuna no seu libro \"Remando en la oscuridad\".\nLicenciouse en Ciencias do Deporte e adestrou equipos de base de remo de Orio. Traballa como preparadora f\u00edsica en Donostia.\nNotas.\n "}
{"id": "530198", "revid": "785", "url": "https://gl.wikipedia.org/wiki?curid=530198", "title": "Rep\u00fablica Espa\u00f1ola", "text": "O termo Rep\u00fablica Espa\u00f1ola p\u00f3dese referir a:"}
{"id": "530199", "revid": "5132", "url": "https://gl.wikipedia.org/wiki?curid=530199", "title": "Copa de Italia de baloncesto", "text": ""}
{"id": "530200", "revid": "23204", "url": "https://gl.wikipedia.org/wiki?curid=530200", "title": "Esqu\u00ed alpino", "text": "O esqu\u00ed alpino ou esqu\u00ed de monta\u00f1a, \u00e9 o pasatempo de esvarar por pistas cubertas de neve en esqu\u00eds con ataduras de tal\u00f3n fixo, a diferenza doutros tipos de esqu\u00eds (campo a trav\u00e9s, Telemark ou saltos de esqu\u00ed), que usan esqu\u00eds con ataduras de tal\u00f3n libre. Xa sexa como diversi\u00f3n ou como deporte, adoita practicarse en estaci\u00f3ns de esqu\u00ed, que ofrecen servizos como telesqu\u00eds, fabricaci\u00f3n de neve artificial, preparaci\u00f3n de neve, restaurantes e patrullas de esqu\u00ed.\nOs esquiadores \"f\u00f3ra de pista\", que esqu\u00edan f\u00f3ra dos l\u00edmites da \u00e1rea de esqu\u00ed, poden empregar motos de neve, helic\u00f3pteros ou subidas mec\u00e1nicas pera chegar \u00e1 cima dunha monta\u00f1a. Os esquiadores de fondo poden empregar equipos especializados con atadura de tal\u00f3n libre, inclu\u00edndo peles \"pega\u00f1entas\" nos fondos dos esqu\u00eds para impedir que se deslicen cara a atr\u00e1s durante unha subida, logo bloquear o tal\u00f3n e retirar as peles para o seu descenso.\nO esqu\u00ed alpino foi un evento nos Xogos Ol\u00edmpicos de Inverno desde 1936. En 1886 introduciuse en Oslo unha competici\u00f3n correspondente ao sl\u00e1lom moderno.\nHistoria.\nAs orixes do esqu\u00ed poden remontarse \u00e1 \u00e9poca prehist\u00f3rica en Rusia, Finlandia, Suecia e Noruega, onde se conservaron nas turbeiras t\u00e1boas de madeira de tama\u00f1os e formas diferentes. A palabra \"esqu\u00ed\" est\u00e1 relacionada coa palabra n\u00f3rdica antiga \"sk\u00ed\u00f0\", que significa \"anaco de madeira ou le\u00f1a\". Os esqu\u00eds invent\u00e1ronse para cruzar zonas h\u00famidas e marismas no inverno cando se conxelaban. Os esqu\u00eds fixeron parte integral do transporte nos pa\u00edses m\u00e1is fr\u00edos durante miles de anos. Na d\u00e9cada de 1760 rexistrouse o esqu\u00ed como usado no adestramento militar. O ex\u00e9rcito noruegu\u00e9s realizou competici\u00f3ns de habilidade que consist\u00edan en esquiar pistas abaixo, arredor de \u00e1rbores e obst\u00e1culos mentres disparaban. O esqu\u00ed alpino moderno adoita datarse na d\u00e9cada de 1850 e, a finais do s\u00e9culo XIX, o esqu\u00ed foi adaptado dun m\u00e9todo de transporte a un deporte competitivo e recreativo. A lenda norueguesa Sondre Norheim comezou por primeira vez coa tendencia dos esqu\u00eds con lados curvos, ataduras con bandas de tal\u00f3n r\u00edxidas feitas de salgueiro e o estilo de xiro sl\u00e1lom. Os esqu\u00eds de madeira dese\u00f1ados por Norheim asem\u00e9llanse moito \u00e1 forma dos modernos esqu\u00eds de sl\u00e1lom. Norheim foi o campi\u00f3n da primeira competici\u00f3n de esqu\u00ed alpino en Oslo, en 1868. Norheim impresionou os espectadores cando utilizou o \"talo christie\", t\u00e9cnica chamada orixinalmente \"xiro christiania\" (en noruegu\u00e9s: christianiasving ou kristianiasving) polo nome da cidade nesa \u00e9poca. O xiro do Telemark foi a t\u00e9cnica alternativa. O xiro christiania converteuse m\u00e1is tarde no xiro paralelo como t\u00e9cnica est\u00e1ndar no esqu\u00ed alpino.\nO termo \"sl\u00e1lom\" prov\u00e9n dos dialectos noruegueses en que \"slal\u00e5m\" significa \"rastro (\"l\u00e5m\") nunha ladeira (\"sla\")\". En Telemark contra 1800, os sendeiros m\u00e1is escarpados e dif\u00edciles cham\u00e1banse \"ville l\u00e5mir\" (\"sendeiros salvaxes\"). As competici\u00f3ns de esqu\u00ed en Telemark comezaban a mi\u00fado nunha monta\u00f1a escarpada, continuaban ao longo dun escorregadoiro de rexistro (t\u00f8mmerslepe) e complet\u00e1banse cun xiro pronunciado (xiro de Telemark) nun campo ou lago xeado. Este tipo de competici\u00f3n utilizaba o terreo natural e t\u00edpico de Telemark. Algunhas carreiras estaban en \"rumbos accidentados\" (\"kneikel\u00e5m\") e \u00e1s veces inclu\u00edan \"saltos pronunciados\" (\"spr\u00f8ytehopp\") para m\u00e1is dificultade. As primeiras competici\u00f3ns de sl\u00e1lom co\u00f1ecidas celebr\u00e1ronse en Telemark arredor de 1870 xunto con competici\u00f3ns de salto de esqu\u00ed, en que participaban os mesmos deportistas. Husebyrennet inclu\u00eda desde 1886 \"svingrenn\" (competici\u00f3n de xiros nos outeiros), xa que o termo \"slal\u00e5m\" a\u00ednda non fora introducido. [2] O sl\u00e1lom apareceu por primeira vez nunha competici\u00f3n de esqu\u00ed en Sonnenberg en 1906. D\u00faas ou tres d\u00e9cadas despois, o deporte estendeuse ao resto de Europa e aos Estados Unidos. A primeira competici\u00f3n de esqu\u00ed de sl\u00e1lom tivo lugar en M\u00fcrren, Su\u00edza, en 1922. "}
{"id": "530201", "revid": "1410", "url": "https://gl.wikipedia.org/wiki?curid=530201", "title": "Lista de bandeiras de Acerbaix\u00e1n", "text": "Est\u00e1 \u00e9 unha lista de bandeiras que algunha vez foron utilizadas polos organismos p\u00fablicos de\u00a0Acerbaix\u00e1n."}
{"id": "530203", "revid": "5132", "url": "https://gl.wikipedia.org/wiki?curid=530203", "title": "Copa Italiana de Baloncesto", "text": ""}
{"id": "530204", "revid": "5132", "url": "https://gl.wikipedia.org/wiki?curid=530204", "title": "Copa de Italia de Baloncesto", "text": ""}
{"id": "530205", "revid": "5863", "url": "https://gl.wikipedia.org/wiki?curid=530205", "title": "Manuel Rey Gosende", "text": "Manuel Rey Gosende, nado en Bastavales (Bri\u00f3n) o 15 de xu\u00f1o de 1841 e finado en Padr\u00f3n o 17 de febreiro de 1915, foi un m\u00e9dico e pol\u00edtico galego.\nTraxectoria.\nEstudou medicina na Universidade de Santiago de Compostela. Ao rematar a carreira fixo oposici\u00f3ns ao Corpo de Sanidade da Armada, obtendo praza, que desempe\u00f1ou por pouco tempo. Foi elixido deputado a Cortes nas elecci\u00f3ns constitu\u00edntes da Primeira Rep\u00fablica Espa\u00f1ola. Despois retornou a Padr\u00f3n, onde exerceu a s\u00faa profesi\u00f3n de m\u00e9dico ata a s\u00faa morte o 17 de febreiro de 1915.\nVida persoal.\nCasou con Manuela Baltar Cort\u00e9s, filla de \u00c1ngel Baltar Varela e irm\u00e1 de Ernesto e \u00c1ngel Baltar Cort\u00e9s, e foi pai de Ram\u00f3n, Andr\u00e9s, \u00c1ngela, Mar\u00eda, Ces\u00e1reo, Dolores Josefa, \u00c1ngel, Manuela e Rita Rey Baltar.\nNotas.\n "}
{"id": "530206", "revid": "98629", "url": "https://gl.wikipedia.org/wiki?curid=530206", "title": "Ces\u00e1reo Rey Baltar", "text": "Ces\u00e1reo Rey Baltar, nado en Padr\u00f3n o 7 de novembro de 1890 e finado en Bilbao en 1985, foi un m\u00e9dico galego.\nTraxectoria.\nFillo de Manuel Rey Gosende. Estudou Medicina na Universidade de Santiago de Compostela, licenci\u00e1ndose en 1914. Doutor\u00f3use na Universidade de Madrid en 1915 coa tese \"Estudio del tratamiento quir\u00fargico del c\u00e1ncer del cuello uterino basado en los casos de la cl\u00ednica de ginecolog\u00eda de la Universidad de Santiago\". Como m\u00e9dico exerceu no Sanatorio Baltar. Foi profesor auxiliar da Facultade de Medicina da USC. Recibiu unha bolsa da Junta de Pensiones para ampliaci\u00f3n de Estudos de Obscetricia e xinecolox\u00eda en Su\u00edza en 1916. Obtivo a praza de cirurxi\u00e1n do hospital de Basurto (Bilbao) en 1925, onde foi xefe de Servizo de Xinecolox\u00eda. Foi presidente da Casa de Galicia de Bilbao. En 1931 adheriuse \u00e1 Agrupaci\u00f3n al Servicio de la Rep\u00fablica de Bilbao.\nO seu irm\u00e1n Andr\u00e9s Rey Baltar foi fusilado polos franquistas ao comezo da guerra civil.\nVida persoal.\nCasou en Ourense con Mar\u00eda Isabel Feijoo Garc\u00eda, filla de Pedro Feijoo L\u00f3pez, en 1922, e foi pai de Mar\u00eda del Carmen, Manuel, Ces\u00e1reo, Estanislao, Mar\u00eda Bego\u00f1a e Mar\u00eda Teresa Rey Feijoo."}
{"id": "530212", "revid": "23204", "url": "https://gl.wikipedia.org/wiki?curid=530212", "title": "Top Gun", "text": "Top Gun \u00e9 un filme estadounidense de 1986 dirixido por Tony Scott e producido por Don Simpson e Jerry Bruckheimer, en asociaci\u00f3n con Paramount Pictures. O gui\u00f3n foi escrito por Jim Cash e Jack Epps Jr., e foi inspirado por un artigo titulado \"Top Guns\", publicado na revista \"California\" tres anos antes. Est\u00e1 protagonizado por Tom Cruise, Kelly McGillis, Val Kilmer, Anthony Edwards e Tom Skerritt.\nEn 2015, a Biblioteca do Congreso dos Estados Unidos escolleuno para a s\u00faa preservaci\u00f3n no National Film Registry por ser \"cultural, hist\u00f3rica ou esteticamente significativo\". Unha secuela, titulada \"\" estaba prevista para a s\u00faa estrea o 26 de xu\u00f1o de 2020, mais foi posposto para o 23 de decembro de 2020, e despois ao 19 de novembro de 2021 por mor da pandemia de COVID-19."}
{"id": "530220", "revid": "15490", "url": "https://gl.wikipedia.org/wiki?curid=530220", "title": "Batalla de Naissus", "text": ""}
{"id": "530242", "revid": "5863", "url": "https://gl.wikipedia.org/wiki?curid=530242", "title": "Edici\u00f3s Galiza", "text": ""}
{"id": "530243", "revid": "1131", "url": "https://gl.wikipedia.org/wiki?curid=530243", "title": "Xoane", "text": "O top\u00f3nimo galego Xoane pode referirse a:"}
{"id": "530250", "revid": "85894", "url": "https://gl.wikipedia.org/wiki?curid=530250", "title": "Oscar Ulrich-Bansa", "text": "Oscar Ulrich-Bansa, nado en 1890 e finado o 17 de xu\u00f1o de 1982 en Besana in Brianza, Lombard\u00eda, foi un numism\u00e1tico e xeneral do ex\u00e9rcito italiano.\nTraxectoria.\nNa s\u00faa xuventude ingresou no ex\u00e9rcito italiano, co que participou tanto na primeira como na segunda guerra mundial, ata acadar o rango de xeneral.\nFoi profesor de Numism\u00e1tica na Universidade de Padua (1948-1963) e investigador especializado na moeda do Imperio Romano dos s\u00e9culos IV e V, particularmente das cecas romanas da Italia setentrional, como as de Mediolanum e Aquileia.\nDirixiu a \"Rivista Italiana di Numismatica\", editada pola \"Societ\u00e0 Numismatica Italiana\", entre 1952 e 1958 e posteriormente de 1962 a 1966, e foi membro de honra da Comisi\u00f3n Internacional de Numism\u00e1tica e de diversas sociedades numism\u00e1ticas nacionais.\nPublicaci\u00f3ns.\nEstes son alg\u00fans dos traballos m\u00e1is representativos da carreira acad\u00e9mica de Ulrich-Bansa."}
{"id": "530251", "revid": "65337", "url": "https://gl.wikipedia.org/wiki?curid=530251", "title": "O. Ulrich-Bansa", "text": ""}
{"id": "530252", "revid": "65337", "url": "https://gl.wikipedia.org/wiki?curid=530252", "title": "Ulrich-Bansa, Oscar", "text": ""}
{"id": "530253", "revid": "65337", "url": "https://gl.wikipedia.org/wiki?curid=530253", "title": "Ulrich-Bansa, O.", "text": ""}
{"id": "530254", "revid": "65337", "url": "https://gl.wikipedia.org/wiki?curid=530254", "title": "Ulrich-Bansa", "text": ""}
{"id": "530255", "revid": "88215", "url": "https://gl.wikipedia.org/wiki?curid=530255", "title": "Fernando G\u00f3mez-Reino", "text": "Fernando G\u00f3mez-Reino Lecoq, nado na Coru\u00f1a o 21 de decembro de 1955, \u00e9 un ex-nadador galego. Competiu nos Xogos Ol\u00edmpicos de 1976 en Montreal.\nTraxectoria.\nComezou destacando dende novo no Club Nataci\u00f3n A Coru\u00f1a e no Club do Mar, batendo varios r\u00e9cords de Galicia, e conseguiu unha bolsa para prepararse na Residencia Blume de Barcelona. En 1975 entrou na selecci\u00f3n espa\u00f1ola de nataci\u00f3n, dentro do equipo de remudas, disputando ese mesmo ano o Campionato Mundial de Nataci\u00f3n en Cali. En marzo de 1976 bateu os r\u00e9cords de Espa\u00f1a de 4x100m libres e 4x200m libres.\nFoi seleccionado pola Federaci\u00f3n Espa\u00f1ola para participar nos Xogos Ol\u00edmpicos de 1976 en Montreal, onde competiu na proba de 4x200m libres xunto a David L\u00f3pez-Zubero, Jes\u00fas Fuentes e Santiago Esteva. Realizaron un tempo de 7:49.22, quedando cuartos na s\u00faa serie, na que s\u00f3 se clasificaban os tres primeiros equipos.\nTrala s\u00faa retirada traballou como adestrador, destacando a s\u00faa labor no Club Nataci\u00f3 Palma."}
{"id": "530256", "revid": "98629", "url": "https://gl.wikipedia.org/wiki?curid=530256", "title": "Emilio Amavisca Albo", "text": "Emilio Amavisca Albo, nado en Laredo o 6 de xu\u00f1o de 1946, \u00e9 un exfutbolista espa\u00f1ol que xogaba de lateral. Destacou especialmente no Pontevedra, co que xogou 183 partidos oficias en tres categor\u00edas diferentes (Primeira, Segunda e Terceira).\n\u00c9 pai do tam\u00e9n futbolista, e internacional coa selecci\u00f3n espa\u00f1ola, Jos\u00e9 Emilio Amavisca.\nTraxectoria.\nDebutou co Laredo en Terceira Divisi\u00f3n na tempada 1964/65, e despois de militar na Gimn\u00e1stica de Torrelavega e conseguir con esta un hist\u00f3rico ascenso a Segunda Divisi\u00f3n en 1966, fichou polo Burgos CF tam\u00e9n da categor\u00eda de prata. Xunto a Rafael Zamora, foi un fixo na defensa burgalesa durante os seguintes tres anos. \nNo ver\u00e1n de 1969 fichou polo Pontevedra. Debutou na Primeira Divisi\u00f3n na xornada 6 da tempada 1969/70, contra o Deportivo da Coru\u00f1a en Riazor. Foi titular durante o resto da tempada, formando na defensa xunto a Calleja, Irulegui e Batalla, na que foi a derradeira campa\u00f1a do Pontevedra na m\u00e1xima categor\u00eda. Tralo descenso a Segunda, continuou cinco anos m\u00e1is no club galego, os dous \u00faltimos na Terceira Divisi\u00f3n, disputando 183 partidos oficiais, alg\u00fans deles como capit\u00e1n.\nEn 1975 regresou ao Laredo, que vi\u00f1a de ascender a Terceira. Militou d\u00faas tempadas no club c\u00e1ntabro e outras d\u00faas no Santo\u00f1a, onde se retirou en 1979."}
{"id": "530257", "revid": "89787", "url": "https://gl.wikipedia.org/wiki?curid=530257", "title": "Instinto", "text": "O instinto \u00e9 a inclinaci\u00f3n inherente dun organismo vivo cara a un comportamento complexo particular, que cont\u00e9n elementos innatos e aprendidos. O exemplo m\u00e1is sinxelo dun comportamento instintivo \u00e9 un patr\u00f3n de acci\u00f3n fixo (PAF), en que se realiza unha secuencia de acci\u00f3ns de lonxitude moi curta ou media, sen variaci\u00f3n, en resposta a un est\u00edmulo claramente definido.\nCalquera comportamento \u00e9 instintivo se se realiza sen basearse na experiencia previa (\u00e9 dicir, en ausencia de aprendizaxe) e, polo tanto, \u00e9 unha expresi\u00f3n de factores biol\u00f3xicos innatos. As tartarugas mari\u00f1as cando acaban de ser eclosionadas nunha praia, avanzar\u00e1n instintivamente cara ao oc\u00e9ano. Un marsupial sobe \u00e1 bolsa da s\u00faa nai ao nacer. As abellas comun\u00edcanse bailando na direcci\u00f3n dunha fonte de alimento sen instruci\u00f3n formal. Outros exemplos incl\u00faen a loita contra os animais, o comportamento de cortexo animal, as funci\u00f3ns internas de escape e a construci\u00f3n de ni\u00f1os. A\u00ednda que un instinto est\u00e1 definido polas s\u00faas caracter\u00edsticas innatas invariables, os detalles do seu rendemento p\u00f3dense cambiar pola experiencia; por exemplo, un can pode mellorar as s\u00faas habilidades de loita coa pr\u00e1ctica.\nOs instintos son patr\u00f3ns de comportamento complexos innatos que existen na maior\u00eda dos membros da especie e deben distinguirse dos reflexos, que son respostas simples dun organismo a un est\u00edmulo espec\u00edfico, como a contracci\u00f3n da pupila en resposta \u00e1 luz brillante ou ao movemento espasm\u00f3dico da parte inferior da perna cando se golpea o xeonllo. Non se debe confundir a ausencia de capacidade volitiva cunha incapacidade para modificar patr\u00f3ns de acci\u00f3n fixos. Por exemplo, as persoas poden modificar un patr\u00f3n de acci\u00f3n fixa estimulado reco\u00f1ecendo conscientemente o punto da s\u00faa activaci\u00f3n e simplemente deixar de facelo, mentres que os animais sen unha capacidade volitiva suficientemente forte poden non ser capaces de desengancharse dos seus patr\u00f3ns de acci\u00f3n fixos, unha vez activados.\nO estudo do comportamento instintivo nos humanos \u00e9 un tema controvertido. \nHistoria.\nNa biolox\u00eda animal.\nO entom\u00f3logo Jean Henri Fabre (1823-1915) considerou instinto calquera comportamento que non requirise a cognici\u00f3n ou a conciencia para realizala. A inspiraci\u00f3n de Fabre foi o seu intenso estudo sobre os insectos, alg\u00fans de cuxos comportamentos considerou erroneamente fixos e non suxeitos \u00e1 influencia ambiental.\nO instinto como concepto viuse desfavorecido na d\u00e9cada de 1920 co auxe do condutismo e pensadores como B. F. Skinner, que sosti\u00f1an que se aprende o comportamento m\u00e1is significativo.\nO interese polos comportamentos innatos xurdiu de novo nos anos 50 con Konrad Lorenz e Nikolaas Tinbergen, que distinguiron entre o instinto e os comportamentos aprendidos. A nosa comprensi\u00f3n moderna do comportamento instintivo nos animais debe moito ao seu traballo. Por exemplo, existe un per\u00edodo sensible para un paxaro en que aprende a identidade da s\u00faa nai. Konrad Lorenz ti\u00f1a unha pegada de ganso nas botas. O ganso segu\u00eda a quen levase as botas. Isto suxire que a identidade da nai do ganso foi aprendida, mais o comportamento do ganso cara ao que percib\u00eda como nai era instintivo.\nNa psicolox\u00eda.\nO termo \"instinto\" en psicolox\u00eda foi usado por primeira vez na d\u00e9cada de 1870 por Wilhelm Wundt. A finais do s\u00e9culo XIX, o comportamento m\u00e1is repetido consider\u00e1base instintivo. A principios do s\u00e9culo XX reco\u00f1eceuse unha \"uni\u00f3n de instinto e emoci\u00f3n\". William McDougall sosti\u00f1a que moitos instintos ti\u00f1an as s\u00faas respectivas emoci\u00f3ns espec\u00edficas asociadas. A medida que a investigaci\u00f3n se volveu m\u00e1is rigorosa e os termos mellor definidos, o instinto como explicaci\u00f3n do comportamento humano volveuse menos com\u00fan. En 1932, McDougall argumentou que a palabra \"instinto\" era m\u00e1is axeitada para describir o comportamento dos animais, mentres que recomendou a palabra \"propensi\u00f3n\" para as combinaci\u00f3ns dirixidas a obxectivos das moitas habilidades humanas innatas, que est\u00e1n ligadas de formas variadas, amosando unha forte plasticidade. Durante os anos 60 e 70, os libros de texto a\u00ednda conti\u00f1an algunhas discusi\u00f3n sobre o instinto en referencia ao comportamento humano. No ano 2000, unha investigaci\u00f3n dos 12 libros de texto m\u00e1is vendidos sobre psicolox\u00eda introdutoria revelou s\u00f3 unha referencia ao instintos. Neste sentido, o termo \"instinto\" parec\u00eda que quedara anticuado para os libros de introduci\u00f3n sobre psicolox\u00eda humana.\nSigmund Freud consideraba que as imaxes mentais de necesidades corporais, expresadas en forma de desexos, se chamaban instintos.\nNa d\u00e9cada de 1950, o psic\u00f3logo Abraham Maslow argumentou que os humanos xa non temos instintos porque temos a capacidade de anulalos en determinadas situaci\u00f3ns. Sent\u00eda que o que se chamaba instinto a mi\u00fado estaba definido de xeito impreciso e realmente equival\u00eda a impulsos fortes. Para Maslow, o instinto \u00e9 algo que non se pode anular e, polo tanto, a\u00ednda que o termo puidese aplicarse aos humanos no pasado, xa non \u00e9 posible.\nNun artigo cl\u00e1sico publicado en 1972, [9] o psic\u00f3logo Richard Herrnstein escribiu: \"Unha comparaci\u00f3n da teor\u00eda do instinto de McDougall e a teor\u00eda do reforzo de Skinner (que representan a natureza e a nutrici\u00f3n) mostra semellanzas notables, e en gran parte non reco\u00f1ecidas, entre os lados contendentes da disputa natureza-nutrici\u00f3n aplicada \u00e1 an\u00e1lise do comportamento\".\nF.B. Mandal propuxo un conxunto de criterios polos cales un comportamento pode considerarse instintivo: a) ser autom\u00e1tico, b) ser irresistible, c) ocorrer nalg\u00fan momento do desenvolvemento, d) desencadearse por alg\u00fan suceso do contorno, e) ocorrer en todos membro da especie, f) ser modificable e g) gobernar un comportamento para o que o organismo non necesita adestramento (a\u00ednda que o organismo pode beneficiarse da experiencia e nese grao o comportamento \u00e9 modificable).\nEn \"Information Behaviour: An Evolutionary Instinct\" (2010, pp. 35-42), Amanda Spink sinala que \"actualmente no instinto de ciencias do comportamento ent\u00e9ndese xeralmente como a parte innata do comportamento que xorde sen ning\u00fan adestramento nin educaci\u00f3n nos humanos\". Afirma que o punto de vista de que o comportamento informativo ten unha base instintiva bas\u00e9ase no \u00faltimo pensamento sobre o comportamento humano. Ademais, sinala que \"comportamentos como a cooperaci\u00f3n, o comportamento sexual, a crianza de nenos e a est\u00e9tica son [tam\u00e9n] vistos como \"mecanismos psicol\u00f3xicos evolucionados\" cunha base instintiva\". Spink engade que Steven Pinker afirma de xeito semellante que a adquisici\u00f3n da linguaxe \u00e9 instintiva nos humanos no seu libro \"The Language Instinct\" (1994). En 1908, William McDougall escribiu sobre o \"instinto de curiosidade\" e a s\u00faa asociada \"emoci\u00f3n de marabillarse\", a\u00ednda que o libro de Spink non menciona isto.\nM.S. Blumberg en 2017 examinou o uso da palabra instinto e atopou que variou significativamente."}
{"id": "530259", "revid": "25871", "url": "https://gl.wikipedia.org/wiki?curid=530259", "title": "Xuliana Conde Gonz\u00e1lez", "text": "Xuliana Conde Gonz\u00e1lez, nada en San Xi\u00e1n de Mar\u00edn en 1843 e finada en San Marti\u00f1o de Bueu en 1920 ca., foi a primeira poxadora de peixe do concello de Bueu.\nTraxectoria.\nNaceu en San Xi\u00e1n de Mar\u00edn en 1843, filla de Ramona Gonz\u00e1lez e Pedro Conde, no seo dunha familia humilde do centro da vila. Mudouse na d\u00e9cada de 1860 ao concello de Bueu tras casar con Antonio L\u00f3pez Troncoso. Comezan a vivir de alugueiro no lugar da Praia dado que el era mari\u00f1eiro. A partir de ent\u00f3n comezou a vender os excedentes de peixe do seu home e, con posterioridade, realizou a poxa da mercanc\u00eda procedente das grandes capturas: arrastre, xeito e ardora.\nA s\u00faa \u00faltima neta viva, Fita, comentou sobre Xuliana:\nA importancia que tivo foi tan grande que as descendentes pasaron a tomar o seu nome como alcume familiar: As Xulianas. A este respecto unha das bisnetas, Lu\u00edsa, lembra:\nApenas hai datos sobre a s\u00faa vida e, probabelmente, morreu a mediados da d\u00e9cada de 1920.\nPremios e reco\u00f1ecementos.\nEn 2021, a Asociaci\u00f3n Club Golfi\u00f1os-Bueu rendeulle a IV Homenaxe Bueuesa Senlleira xunto coas s\u00faas descendentes. Ademais, dedic\u00f3uselle o n\u00famero 3 do fanzine A\u00f1a en marzo dese mesmo ano. E en agosto sa\u00edu publicada unha pequena recensi\u00f3n na revista A Trabe de Ouro."}
{"id": "530261", "revid": "5829104", "url": "https://gl.wikipedia.org/wiki?curid=530261", "title": "The Lion King (filme)", "text": ""}
{"id": "530262", "revid": "5829113", "url": "https://gl.wikipedia.org/wiki?curid=530262", "title": "Pinocchio (filme)", "text": ""}
{"id": "530265", "revid": "23204", "url": "https://gl.wikipedia.org/wiki?curid=530265", "title": "Telmo Rodr\u00edguez Gonz\u00e1lez", "text": "Telmo Rodr\u00edguez Gonz\u00e1lez, finado en Tui a finais de marzo de 1891, foi un comerciante e pol\u00edtico galego.\nTraxectoria.\nFoi nomeado alcalde de Tui por Real Orde en xullo de 1887. Foi elixido alcalde de Tui en xaneiro de 1890. Foi presidente da Junta Tradicionalista de Tui. Finou en Tui a finais de marzo de 1891."}
{"id": "530266", "revid": "1131", "url": "https://gl.wikipedia.org/wiki?curid=530266", "title": "Castro da Croa", "text": "O castro da Croa \u00e9 un poboado castrexo situado no concello de Ponteareas na parroquia de Ribadetea.\nDescrici\u00f3n.\nAt\u00f3pase \u00e1 beira do r\u00edo Tea e \u00f3 car\u00f3n da mina da Croa, destacan nel os numerosos parapetos e foxos que o rodean. Os parapetos e foxos do castro foron afectados no ano 2013 por traballos de desterro para obter xabre, que levaron a unha sanci\u00f3n \u00f3 concello pola s\u00faa ralizaci\u00f3n."}
{"id": "530267", "revid": "88215", "url": "https://gl.wikipedia.org/wiki?curid=530267", "title": "Romano Floriani Mussolini", "text": "Romano Benito Floriani Mussolini, tam\u00e9n co\u00f1ecido polos medios italianos como Mussolini Jr., nado en Roma o 27 de xaneiro de 2003, \u00e9 un futbolista italiano que xoga como lateral dereito ou centrocampista na Lazio. \u00c9 fillo da pol\u00edtica Alessandra Mussolini, neto do pianista Romano Mussolini e bisneto do ditador fascista Benito Mussolini.\nTraxectoria.\nNaceu en 2003 en Roma, sendo o terceiro fillo de Mauro Floriani e da eurodeputada de Forza Italia, Alessandra Mussolini. No seu bautismo, debido ao desexo de s\u00faa nai de que non se perdese o apelido \"Mussolini\", recibiu dous apelidos, despois dun acordo coas autoridades civ\u00eds e a Igrexa cat\u00f3lica para esta excepci\u00f3n \u00e1 costume italiana e \u00e1s leis, que permit\u00edan s\u00f3 un apelido. Ademais, recibiu como segundo nome \"Benito\", na honra do seu bisav\u00f3, o ditador italiano Benito Mussolini. Foi educado na St. George's British International School de Roma e f\u00edxose co\u00f1ecido no pa\u00eds ao aparecer con s\u00faa nai no programa de televisi\u00f3n \"Ballando con le Stelle\".\nComo futbolista.\nComezou a s\u00faa carreira futbol\u00edstica xogando nos equipos xuven\u00eds da Roma antes de fichar pola Lazio cando ti\u00f1a 13 anos. En 2018 sa\u00edu cedido ao Vigor Perconti. En marzo de 2021 asinou un contrato profesional coa Lazio ata 2024."}
{"id": "530268", "revid": "1131", "url": "https://gl.wikipedia.org/wiki?curid=530268", "title": "Mateo S\u00e1nchez L\u00f3pez", "text": "Mateo S\u00e1nchez L\u00f3pez, nado en Ferrol en 1985, \u00e9 un qu\u00edmico galego especializado en bioenxe\u00f1ar\u00eda.\nTraxectoria.\nMateo S\u00e1nchez licenciosue en Ciencias Qu\u00edmicas na Universidade de Santiago de Compostela e, sendo a\u00ednda alumno de doutoramento en qu\u00edmica org\u00e1nica en dita universidade, obtivo o seu primeiro premio de investigaci\u00f3n, o Premio de Investigaci\u00f3n Lilly para Alumnos de Doutoramento, polo seu traballo sobre o desenvolvemento de mol\u00e9culas capaces de reco\u00f1ecer \u00e1cidos nucleicos, especialmente ADN, de forma selectiva. Estes premios reco\u00f1ecen a calidade e a traxectoria de xoves investigadores nas \u00e1reas de qu\u00edmica org\u00e1nica, Farmac\u00e9utica e Anal\u00edtica de Espa\u00f1a. Foi o terceiro investigador predoutoral do CiQUS da USC que recibe este prestixioso galard\u00f3n. \nTras acadar o seu t\u00edtulo de doutor, tasladouse ao Instituto de Tecnolox\u00eda de Massachusetts (MIT), onde traballou durante dous anos, tras os que se incorporou ao departamento de xen\u00e9tica da Universidade Stanford, na que comezou a desenvover ferramentas moleculares que permiten identificar e manipular neuronas activas asociadas a determinados comportamentos. \nEn palabras dou autor, \u00abfixen a mi\u00f1a tese sobre qu\u00edmica org\u00e1nica, pero despois decid\u00edn pasarme ao \u00e1mbito da enxe\u00f1ar\u00eda de prote\u00ednas e \u00e1 biolox\u00eda molecular\u00bb. En 2020 trasladouse ao Imperial College de Londres, porque quer\u00eda estar o m\u00e1is cerca pos\u00edbel de Galicia, a onde espera volver cando se presente unha boa oportunidade. Para este traslado conseguiu unha bolsa Marie Curie para seguir coa s\u00faa investigaci\u00f3n no Imperial College, no grupo de bioenxe\u00f1ar\u00eda. O obxecto de estudo de Mateo \u00e9 o cerebro humano, un \u00f3rgano que define como \u00abm\u00e1is complexo que o propio Universo\u00bb. Seu traballo consiste en tratar de elaborar mapas neuronais. \u00abEstes mapas serven para identificar e marcar as neuronas activas no cerebro asociadas a un comportamento determinado como, por exemplo, o medo e a ansiedade\u00bb."}
{"id": "530269", "revid": "22795", "url": "https://gl.wikipedia.org/wiki?curid=530269", "title": "Bioenxe\u00f1ar\u00eda", "text": ""}
{"id": "530270", "revid": "88215", "url": "https://gl.wikipedia.org/wiki?curid=530270", "title": "Romano Benito Floriani Mussolini", "text": ""}
{"id": "530271", "revid": "98629", "url": "https://gl.wikipedia.org/wiki?curid=530271", "title": "Antonio Serrat", "text": "Antonio Serrat Seoane, nado en Vigo o 24 de xaneiro de 1995, \u00e9 un triatleta galego. Ga\u00f1ou a medalla de bronce no Campionato Europeo de Tr\u00edatlon de 2021, e a de prata no Campionato Europeo de Tr\u00edatlon de Velocidade do mesmo ano. \nTraxectoria.\nCategor\u00edas inferiores.\nComezou a destacar no tr\u00edatlon e no d\u00faatlon dende neno. As\u00ed, en 2009 proclamouse campi\u00f3n galego infantil de tr\u00edatlon, en 2011 campi\u00f3n galego cadete de d\u00faatlon e subcampi\u00f3n de Espa\u00f1a cadete de tr\u00edatlon, e en 2013 campi\u00f3n galego j\u00fanior de tr\u00edatlon e subcampi\u00f3n de Espa\u00f1a j\u00fanior de d\u00faatlon. \nAdemais comezou a competir internacionalmente en categor\u00edas inferiores e no 2014 proclamouse en Pontevedra campi\u00f3n do mundo de relevos mixtos e subcampi\u00f3n do mundo de d\u00faatlon (por detr\u00e1s de Jacob Birtwhistle e por diante de Gustav Iden, en ambos casos na categor\u00eda j\u00fanior, nun ano no que foi ademais subcampi\u00f3n de Espa\u00f1a e de Europa j\u00fanior de tr\u00edatlon (s\u00f3 superado no certame europeo polo franc\u00e9s Rapha\u00ebl Montoya).\nCategor\u00eda absoluta.\nTam\u00e9n en 2014 disputou as s\u00faas primeiras competici\u00f3ns internacionais en categor\u00eda absoluta e no 2015 quedou segundo nunha proba da Copa de Europa disputada en Melilla, por detr\u00e1s de Gordon Benson e por diante de Ux\u00edo Abu\u00edn. En 2016 quedou de novo segundo noutra proba da Copa de Europa, esta vez en Madrid, onde foi superado s\u00f3 polo noruegu\u00e9s Kristian Blummenfelt, futuro campi\u00f3n ol\u00edmpico, e onde logrou quedar por diante de nomes como Ux\u00edo Abu\u00edn, Gustav Iden ou Iv\u00e1n Ra\u00f1a. Ademais foi campi\u00f3n de Galicia de campo a trav\u00e9s sub-23 en 2015, 2016 e 2017.\nNo ano 2017 conseguiu subir ao podio por primeira vez nunha proba da Copa do Mundo. Foi na cidade chinesa de Weihai, onde rematou terceiro por det\u0155as de Abu\u00edn e Rodrigo Gonz\u00e1lez. Ao ano seginte disputou os Xogos Mediterr\u00e1neos en Tarragona, onde conseguiu a medalla de prata, sendo o ouro para o portugu\u00e9s Jo\u00e3o Jos\u00e9 Pereira. Ese mesmo ano proclamouse campi\u00f3n galego de tr\u00edatlon de velocidade e volveu subir ao podio na Copa do Mundo en Weihai, onde quedou segundo por detr\u00e1s de Gustav Iden e por diante do futuro campi\u00f3n ol\u00edmpico e do mundo Alex Yee. En 2019 proclamouse campi\u00f3n de Galicia absoluto de campo a trav\u00e9s, despois dunha dura loita con Manuel Hurtado.\nNo 2020 proclamouse subcampi\u00f3n de Espa\u00f1a de tr\u00edatlon de velocidade, s\u00f3 por detr\u00e1s de Fernando Alarza, e ao ano seguinte quedou tam\u00e9n segundo no Campionato Europeo da mesma modalidade en Kitzb\u00fchel, onde acabou a seis segundos do campi\u00f3n, o su\u00edzo Max Studer. En xu\u00f1o de 2021 foi elixido pola Federaci\u00f3n Espa\u00f1ola como suplente dos tres triatletas seleccionados para representar a Espa\u00f1a nos Xogos Ol\u00edmpicos de Toquio: Javier G\u00f3mez Noya, Mario Mola e Fernando Alarza. En setembro participou no Campionato Europeo de Tr\u00edatlon en Valencia, conseguindo o terceiro posto, s\u00f3 por detr\u00e1s de Dorian Coninx e Roberto S\u00e1nchez Mantec\u00f3n."}
{"id": "530275", "revid": "89787", "url": "https://gl.wikipedia.org/wiki?curid=530275", "title": "Torneo feminino de f\u00fatbol nos Xogos Ol\u00edmpicos de Toquio 2020 - Grupo E", "text": "O Grupo E do torneo feminino de f\u00fatbol dos Xogos Ol\u00edmpicos de 2020 estivo composto por catro equipos que se enfrontaron entre si nun total de seis encontros, do 21 ao 27 de xullo de 2021. Os encontros deste grupo tiveron lugar no Sapporo Dome de Sapporo, Miyagi Stadium de Rifu e no Kashima Stadium de Kashima.\nParticipantes.\nO Grupo E estivo composto polas seguintes selecci\u00f3ns:\nDisciplina.\nOs puntos de \"fair play\" ou xogo limpo ter\u00edanse empregado como desempate se as estat\u00edsticas xerais e os cara a cara dos equipos estivesen empatados. Calcul\u00e1ronse a partir das tarxetas amarelas e vermellas recibidas en todos os partidos do grupo do seguinte xeito:\nS\u00f3 se pode aplicar unha das deduci\u00f3ns anteriores a cada xogadora por partido."}
{"id": "530276", "revid": "23204", "url": "https://gl.wikipedia.org/wiki?curid=530276", "title": "Enxe\u00f1ar\u00eda biom\u00e9dica", "text": "A enxe\u00f1ar\u00eda biom\u00e9dica ou bioenxe\u00f1ar\u00eda \u00e9 a disciplina resultado da aplicaci\u00f3n dos principios e t\u00e9cnicas da enxe\u00f1ar\u00eda ao campo da medicina e a biolox\u00eda. \nDed\u00edcase principalmente ao dese\u00f1o e construci\u00f3n de produtos sanitarios e tecnolox\u00edas sanitarias, tales como os equipos m\u00e9dicos, as pr\u00f3teses, dispositivos m\u00e9dicos, dispositivos de diagn\u00f3stico e dispositivos de terapia. \nTam\u00e9n interv\u00e9n na xesti\u00f3n ou na administraci\u00f3n dos recursos t\u00e9cnicos ligados a un sistema de hospitais. Combina a experiencia da enxe\u00f1ar\u00eda coas necesidades m\u00e9dicas para obter beneficios no coidado da sa\u00fade. O cultivo de tecidos, o mesmo que a produci\u00f3n de determinados f\u00e1rmacos, adoitan considerarse parte da bioenxe\u00f1ar\u00eda. A\u00ednda que a maior parte dos enxen\u00f1eiros biom\u00e9dicos traballa no campo da sa\u00fade humana, alg\u00fans tam\u00e9n traballan no desenvolvemento de soluci\u00f3ns tecnol\u00f3xicas para o uso en medicina veterinaria, e a biolox\u00eda en xeral.\nInstrumentaci\u00f3n biom\u00e9dica.\nPor instrumentaci\u00f3n biom\u00e9dica ent\u00e9ndese que \u00e9 o conxunto de aparatos de medici\u00f3n ou mapeo de calquera vari\u00e1bel ou vari\u00e1beis de interese no campo da biolox\u00eda ou das ciencias da sa\u00fade. Os instrumentos biom\u00e9dicos desenv\u00f3lvense para satisfacer unha necesidad ou, noturas palabras, para resolver un problema. Este problema debe ser definido polo usuario ou usuarios do instrumento, tr\u00e1tense dun problema cl\u00ednico, de investigaci\u00f3n ou industrial.\nRob\u00f3tica en medicina.\nA enxe\u00f1ar\u00eda biom\u00e9dica pos\u00fae un gran campo de acci\u00f3n no uso da rob\u00f3tica orientada \u00e1 biolox\u00eda (humana e animal) e \u00e1 medicina, entre elas, as pr\u00f3teses e orteses cuxo uso enf\u00f3case en persoas con dificultades motoras, as\u00ed como tam\u00e9n no uso militar. Outro uso importante est\u00e1 no campo da cirurx\u00eda minimamente invasiva, onde os robots poden potenciar as capacidades e habilidades do cirurxi\u00e1n, as\u00ed como de ofrecer unha opci\u00f3n minimamente invasiva en procedementos de maior complexidade cir\u00farxica.\n\u00c1reas de co\u00f1ecemento.\nA enxe\u00f1ar\u00eda biom\u00e9dica est\u00e1 amplamente reco\u00f1ecida como un campo multidisciplinar, resultado dun longo espectro de disciplinas que a infl\u00faen desde diversos campos e fontes de informaci\u00f3n. Debido \u00e1 s\u00faa gran diversidade, non \u00e9 estra\u00f1o que a bioenxe\u00f1ar\u00eda se centre nun aspecto en particular. Existen moi diversos desgloses de disciplinas para esta enxe\u00f1ar\u00eda, que comprende:\nNoutros casos, as disciplinas dentro da bioenxe\u00f1ar\u00eda div\u00eddense na proximidade con outros campos da enxe\u00f1ar\u00eda m\u00e1is arraigados, que \nadoitan inclu\u00edr:\nCampos de acci\u00f3n.\nNos seus inicios, esta disciplina estivo ligada fundamentalmente \u00e1 aplicaci\u00f3n de t\u00e9cnicas de enxe\u00f1ar\u00eda el\u00e9ctrica e electr\u00f3nica para a construci\u00f3n de equipos m\u00e9dicos, as\u00ed como ao dese\u00f1o de pr\u00f3teses e orteses. Posteriormente, unha parte moi importante das aplicaci\u00f3ns da enxe\u00f1a\u00eda \u00e1 medicina foi a instrumentaci\u00f3n para a adquisici\u00f3n de imaxes do corpo humano. A partir do desenvolvemento dos ordenadores, a importancia da instrumentaci\u00f3n foi diminu\u00edndo, mentres que o procesamento dos sinais adquiridas acadou maior \u00edmpeto debido a que foi pos\u00edbel obter informaci\u00f3n adicional a partir dos sinais que a instrumentaci\u00f3n subministraba, e que non era vis\u00edbel directamente a partir dos trazos puros. Na actualidade a disciplina est\u00e1 ligada tam\u00e9n a outras, como a xen\u00f3mica e a prote\u00f3mica (biolox\u00eda computacional). Existen as especialidades en enxe\u00f1ar\u00eda cl\u00ednica.\nHistoria.\nHai autores que indican que existe a enxe\u00f1ar\u00eda biom\u00e9dica desde que se aplicaron remedios a problemas particulares do individuo, como unha pr\u00f3tese do dedo gordo do p\u00e9 que se descubriu nunha tumba do Antigo Exipto, cunha antig\u00fcidade de m\u00e1is de 3 000 anos. \nOutros autores mencionan os debuxos anat\u00f3micos de Leonardo Da Vinci e as s\u00faas aproximaci\u00f3ns a brazos de panca ou os traballos de Luigi Galvani e de lord Kelvin sobre a conduci\u00f3n el\u00e9ctrica nos seres vivos.\nPor\u00e9n, o desenvolemento da instrumentaci\u00f3n el\u00e9ctrica e electr\u00f3nica produciu unha explosi\u00f3n de resultados, e pode considerarse como unha das orixes m\u00e1is pr\u00f3ximas da enxe\u00f1ar\u00eda biom\u00e9dica. Isto proiduciuse principalmente entre os anos de 1890 e 1930. \nExemplos disto son os dese\u00f1os para o rexistro de sinais electrofisiol\u00f3xicas, comenzando polos rexistros de A. D. Waller en coraz\u00f3ns humanos (1887), o refinamento desta t\u00e9cnica por parte de W. Einthoven ao desenvolver un galvan\u00f3metro de corda (1901) e a aplicaci\u00f3n deste ao rexistro de sinais electroencefalogr\u00e1ficos en humanos por parte de Hans Berger (1924). A instrumentaci\u00f3n electr\u00f3nica a partir de tubos de baleiro empregouse por E. Lovett Garceau para amplificar estes sinais el\u00e9ctricos e o primeiro sistema de electroencefal\u00f3grafo comercial de tres canais foi constru\u00eddo por Albert Grass en 1935.\nOutro exemplo \u00e9 o desenvolvemento da instrumentaci\u00f3n en imaxenolox\u00eda. Desde o descubrimento dos raios X por Wilhelm Conrad R\u00f6ntgen, en 1895, at\u00e9 a s\u00faa primeira aplicaci\u00f3n en biomedicina pasou tan s\u00f3 unha semana. Desde 1896, Siemens e General Electric xa vend\u00edan estes sistemas. Na actualidade, os novos desenvolvementos en imaxenolox\u00eda levaron moito m\u00e1is tempo en lograr a s\u00faa aplicaci\u00f3n cl\u00ednica. O principio da resonancia magn\u00e9tica descubriuse en 1946, pero non foi at\u00e9 30 anos despois cando se puido desenvolver un sistema para uso en humanos."}
{"id": "530279", "revid": "22795", "url": "https://gl.wikipedia.org/wiki?curid=530279", "title": "Centro Singular de Investigaci\u00f3n en Qu\u00edmica Biol\u00f3gica y Materiales Moleculares", "text": ""}
{"id": "530280", "revid": "23204", "url": "https://gl.wikipedia.org/wiki?curid=530280", "title": "CiQUS", "text": "O Centro Singular de Investigaci\u00f3n en Qu\u00edmica Biol\u00f3xica e Materiais Moleculares (CiQUS) \u00e9 unha entidade de investigaci\u00f3n que forma parte da Rede de Centros Singulares de Investigaci\u00f3n do Campus de Excelencia Internacional\u2013Campus Vida da Universidade de Santiago de Compostela, que centra os seus obxectivos cient\u00edficos na aplicaci\u00f3n de estratexias transdisciplinares para a resoluci\u00f3n de problemas cientificamente relevantes no \u00e1mbito da qu\u00edmica biol\u00f3xica e no desenvolvemento de novos materiais."}
{"id": "530281", "revid": "22795", "url": "https://gl.wikipedia.org/wiki?curid=530281", "title": "Centro Singular de Investigaci\u00f3n en Qu\u00edmica Biol\u00f3xica e Materiais Moleculares", "text": ""}
{"id": "530282", "revid": "23204", "url": "https://gl.wikipedia.org/wiki?curid=530282", "title": "Le Guide de la famille parfaite", "text": "Le Guide de la famille parfaite \u00e9 un filme canadense de 2021 dirixido por Ricardo Trogi. Est\u00e1 protagonizado por Louis Morissette e Catherine Chabot nos papeis de Martin Dubois e Marie-Soleil Blouin, cuxa incapacidade como parella crea problemas para Rose (\u00c9milie Bierre), a filla de dezaseis anos de Louis do seu anterior matrimonio con Caroline (Isabelle Gu\u00e9rard).\nEstreouse nos cinemas do Quebec o 14 de xullo de 2021. Foi distribu\u00eddo internacionalmente a trav\u00e9s de Netflix."}
{"id": "530284", "revid": "23204", "url": "https://gl.wikipedia.org/wiki?curid=530284", "title": "Mirabilis jalapa", "text": "Mirabilis jalapa \u00e9 unha especie de planta, a m\u00e1is com\u00fan das plantas ornamentais do x\u00e9nero \"Mirabilis\", a cal est\u00e1 dispo\u00f1ible en varias cores. \"Mirabilis\" en lingua latina quere dicir marabilloso e Jalapa (ou Xalapa) \u00e9 a capital estatal de Veracruz, en M\u00e9xico. \"Mirabilis jalapa\" foi cultivado polos aztecas con prop\u00f3sitos medicinais e ornamentais.\nAs flores abren normalmente a partir da tarde ou ao anoitecer (especialmente entre as 4 e as 8 horas), dando lugar a un dos seus nomes com\u00fans. As flores producen ent\u00f3n unha forte fragrancia de cheiro doce durante toda a noite e logo p\u00e9chanse definitivamente pola ma\u00f1\u00e1. Novas flores abren ao d\u00eda seguinte. Chegaron a Europa en 1525. Hoxe en d\u00eda, \u00e9 com\u00fan en moitas rexi\u00f3ns tropicais e tam\u00e9n se valora en Europa como unha planta ornamental (non resistente). \u00c9 a flor estatal infantil de Connecticut co nome de Four O'Clocks de Michaela Petit."}
{"id": "530285", "revid": "23204", "url": "https://gl.wikipedia.org/wiki?curid=530285", "title": "Metais refractarios", "text": "Os metais refractarios son unha clase de metais extraordinariamente resistentes \u00e1 calor e ao desgaste. O termo \u00fasase m\u00e1is no contexto da ciencia dos materiais, a metalurxia e a enxe\u00f1ar\u00eda. A definici\u00f3n de que elementos pertencen a este grupo pode variar. A definici\u00f3n m\u00e1is com\u00fan incl\u00fae cinco elementos: dous do quinto per\u00edodo (niobio e molibdeno) e tres do sexto per\u00edodo (t\u00e1ntalo, volframio e renio). Todos comparten algunhas propiedades, inclu\u00edndo un punto de fusi\u00f3n superior a 2.000\u00a0\u00b0C e alta dureza a temperatura ambiente. Son quimicamente inertes e te\u00f1en unha densidade relativamente maior. Os seus altos puntos de fusi\u00f3n fan da metalurxia do po o m\u00e9todo preferido para a fabricaci\u00f3n de compo\u00f1entes a partir destes metais. Algunhas das s\u00faas aplicaci\u00f3ns incl\u00faen ferramentas para mecanizar metais a altas temperaturas, f\u00edos de filamentos, moldes de fundici\u00f3n e recipientes de reacci\u00f3n qu\u00edmica en ambientes corrosivos. En parte debido ao alto punto de fusi\u00f3n, os metais refractarios son est\u00e1beis contra a deformaci\u00f3n por fluencia a temperaturas moi altas.\nDefinici\u00f3n.\nA maior\u00eda das definici\u00f3ns do termo \"metais refractarios\" enumeran un punto de fusi\u00f3n extremadamente alto como requisito clave para a s\u00faa inclusi\u00f3n. Con esta definici\u00f3n, para a cualificaci\u00f3n \u00e9 necesario un punto de fusi\u00f3n superior a 2200 \u00b0C. Os cinco elementos niobio, molibdeno, t\u00e1ntalo, volframio e renio incl\u00faense en todas as definici\u00f3ns, mentres que a definici\u00f3n m\u00e1is ampla, inclu\u00edndo todos os elementos cun punto de fusi\u00f3n superior a 1850 \u00b0C}, incl\u00fae un n\u00famero vari\u00e1bel de nove elementos adicionais: titanio, vanadio, cromo, circonio, hafnio, rutenio, rodio, osmio e iridio. Os elementos artificiais, ao seren radioactivos, consid\u00e9ranse parte dos metais refractarios a pesar de que o tecnecio ten un punto de fusi\u00f3n de 2157 \u00b0C e o ruterfordio ten un punto de fusi\u00f3n te\u00f3rico de 2100 \u00b0C.\nPropiedades.\nF\u00edsicas.\nOs puntos de fusi\u00f3n dos metais refractarios son os m\u00e1is altos de todos os elementos, excepto o carbono, osmio e iridio. Este alto punto de fusi\u00f3n define a maior\u00eda das s\u00faas aplicaci\u00f3ns. Todos os metais son de corpo centrado, de sistema cristalino c\u00fabico, excepto o renio que ten un empacotamento hexagonal. A maior\u00eda das propiedades f\u00edsicas dos elementos deste grupo var\u00edan significativamente porque son membros de diferentes grupos.\nA resistencia \u00e1 fluencia \u00e9 unha propiedade fundamental dos metais refractarios. Nos metais, o inicio da fluencia est\u00e1 correlacionada co punto de fusi\u00f3n do material; a fluencia en ligas de aluminio comeza a 200 \u00b0C, mentres que para os metais refractarios son necesarias temperaturas superiores a 1.500\u00a0\u00b0C. Esta resistencia \u00e1 deformaci\u00f3n a altas temperaturas fai que os metais refractarios sexan axeitados contra impactos de alta temperatura, como motores a reacci\u00f3n ou ferramentas empregadas durante a fundici\u00f3n.{\nQu\u00edmica.\nOs metais refractarios mostran unha ampla variedade de propiedades qu\u00edmicas porque son membros de tres grupos distintos na t\u00e1boa peri\u00f3dica. Ox\u00eddanse facilmente, pero esta reacci\u00f3n supr\u00edmese pola formaci\u00f3n de capas de \u00f3xido est\u00e1beis na superficie. O \u00f3xido de renio \u00e9 m\u00e1is vol\u00e1til que o metal e, polo tanto, a alta temperatura p\u00e9rdese a estabilizaci\u00f3n contra a oxidaci\u00f3n porque a capa de \u00f3xido se evapora. Todos eles son relativamente est\u00e1beis fronte aos \u00e1cidos."}
{"id": "530286", "revid": "22795", "url": "https://gl.wikipedia.org/wiki?curid=530286", "title": "Qu\u00edmica Inorg\u00e1nica", "text": ""}
{"id": "530288", "revid": "1131", "url": "https://gl.wikipedia.org/wiki?curid=530288", "title": "Gert Fr\u00f6be", "text": "Karl Gerhart \"Gert\" Fr\u00f6be, nado en Oberplanitz o 25 de febreiro de 1913 e finado en M\u00fanic o 5 de setembro de 1988, foi un actor alem\u00e1n.\nTraxectoria.\nFr\u00f6be naceu en Oberplanitz, hoxe parte de Zwickau. Inicialmente foi violinista, mais abandonouno polo Kabarett e o teatro.\nEn 1929 uniuse ao Partido Nazi con dezaseis anos e deixouno en 1937. En setembro de 1944 os nazis pecharon os teatros de Alema\u00f1a e foi alistado no ex\u00e9rcito, onde Fr\u00f6be serviu ata a fin da segunda guerra mundial. Cando se co\u00f1eceu a s\u00faa pertenza ao partido trala guerra, Israel prohibiu os filmes de Fr\u00f6be ata que un supervivente xudeu revelou oito semanas despois que a s\u00faa vida e a da s\u00faa nai probablemente fosen salvadas cando Fr\u00f6be os agochou dos nazis.\nFr\u00f6be ga\u00f1ou sona cun dos primeiros filmes alem\u00e1ns realizados trala segunda guerra mundial, \"Berliner Ballade\" (1948). O nome da s\u00faa personaxe, \"Otto Normalverbraucher\" (literalmente, Otto Consumidor Medio), converteuse no ep\u00edtome alem\u00e1n do cidad\u00e1n medio. \nInterpretou o malvado no filme su\u00edzo-alem\u00e1n \"Es geschah am hellichten Tag\" (1958), con gui\u00f3n orixinal de Friedrich D\u00fcrrenmatt. O seu papel como asasino en serie de nenos recibiu a atenci\u00f3n dos produtores do filme de James Bond \"Goldfinger\" (1964) e escoll\u00e9rono para interpretar un dos malvados m\u00e1is lembrados da serie, o magnate do ouro Auric Goldfinger. Posteriormente indicou: \"O rid\u00edculo \u00e9 que dende que interpretei a Goldfinger no filme de James Bond hai algunha xente que a\u00ednda insiste en verme como un malvado fr\u00edo e implacable, un home que non ri\". \nFr\u00f6be fixo varias aparici\u00f3ns en elencos de estrelas na d\u00e9cada de 1960, como nos filmes \"The Longest Day\" (1962), \"Those Magnificent Men in their Flying Machines\" (1965), \"Arde Par\u00eds?\" (1966),\"Triple Cross\" (1966) e \"Monte Carlo or Bust\" (1969).\nFAleceu en M\u00fanic en setembro de 1988 aos 75 anos por un ataque card\u00edaco. Foi enterrado no cemiterio Waldfriedhof de Icking."}
{"id": "530289", "revid": "23204", "url": "https://gl.wikipedia.org/wiki?curid=530289", "title": "Captain Fantastic (filme)", "text": "Captain Fantastic \u00e9 un filme estadounidense de 2016 dirixido por Matt Ross e protagonizado por Viggo Mortensen, Frank Langella, Kathryn Hahn e Steve Zahn. A historia c\u00e9ntrase nunha familia que viviu en illamento na natureza durante m\u00e1is dunha d\u00e9cada e que se ve forzada a integrarse na sociedade logo da morte da nai."}
{"id": "530292", "revid": "23204", "url": "https://gl.wikipedia.org/wiki?curid=530292", "title": "Blood Red Sky", "text": "Blood Red Sky (tam\u00e9n co\u00f1ecido como Transatlantic 473) \u00e9 un filme xermano-brit\u00e1nico de 2021 dirixido por Peter Thorwarth, quen escribiu o gui\u00f3n xunto con Stefan Holtz. Est\u00e1 protagonizado por Roland M\u00f8ller, Peri Baumeister, Chidi Ajufo e Alexander Scheer. Estreseouse o 23 de xullo de 2021 a trav\u00e9s de Netflix.\nSinopse.\nNadja, unha vi\u00fava alem\u00e1, e o seu fillo Elias, prep\u00e1ranse para tomar un avi\u00f3n a Nova York; Nadja, que parece sufrir unha leucemia, quere acudir \u00f3 doutor Brown, que pode ofrecerlle un tratamento m\u00e9dico para recuperar a sa\u00fade. No aeroporto, Elias faise amigo dun home chamado Farid, mentres a s\u00faa nai toma unha menci\u00f1a que lle causa incomodidade.\nO avi\u00f3n despega, e mentres os pasaxeiros se preparan para pasar a noite a bordo, un grupo de homes, inclu\u00edndo o copiloto Bastian, asasina aos tres pilotos e sabotean a caixa negra, impedindo que o avi\u00f3n sexa rastrexado por radar. O seu l\u00edder, Berg, anuncia \u00f3s pasaxeiros que el e os seus homes tomaron o control e esperan que todo o mundo permaneza nos seus asentos mentres negocian o rescate."}
{"id": "530293", "revid": "23204", "url": "https://gl.wikipedia.org/wiki?curid=530293", "title": "Transatlantic 473", "text": ""}
{"id": "530294", "revid": "1131", "url": "https://gl.wikipedia.org/wiki?curid=530294", "title": "Concepci\u00f3n L\u00f3pez Conde", "text": "Concepci\u00f3n L\u00f3pez Conde, mellor co\u00f1ecida como \"Si\u00f1a Conseusi\u00f3n a Xuliana\", nada en San Marti\u00f1o de Bueu en 1882 e finada no mesmo lugar en 1969, foi poxadora de peixe do concello de Bueu desde os inicios de 1900 at\u00e9 a d\u00e9cada de 1940.\nTraxectoria.\nNaceu no lugar da Praia, na parroquia de San Marti\u00f1o de Bueu en 1882, filla da tam\u00e9n poxadora Xuliana Conde Gonz\u00e1lez e o mari\u00f1eiro Antonio L\u00f3pez Troncoso. Foi a \u00fanica filla muller do matrimonio, polo que non s\u00f3 herdou a casa familiar, sen\u00f3n tam\u00e9n o negocio comezado pola nai, a cambio de coidar os proxenitores at\u00e9 a morte.\nCasou con Manuel Dopazo Mart\u00ednez a principios de 1900. Con el chegou a ter catorce fillas e fillos, das que sobreviviron seis mulleres e dous homes: Concepci\u00f3n, Carme, Manuela, Consuelo, Mar\u00eda Amada, Manuel, Santiago e Josefa. Polo tanto, viviu entre o labor dom\u00e9stico propio das mulleres da s\u00faa \u00e9poca e o traballo remunerado. O seu era o \u00fanico soldo que entraba no fogar, pese a todo, os documentos oficiais estaban a nome do seu home.\nConcepci\u00f3n conseguiu profesionalizar o oficio, acadando o reco\u00f1ecemento dentro deste mundo eminentemente patriarcal, ademais de estabelecer ligaz\u00f3ns coas altas clases sociais do lugar: os salgadores e conserveiros Mass\u00f3 Hermanos, Attilio Gaggero e Juan Alonso, entre outros.\nMorreu en 1969 no Ramal dos Galos despois dun longo per\u00edodo con demencia que lle imped\u00eda co\u00f1ecer mesmo as persoas da s\u00faa contorna.\nPremios e reco\u00f1ecementos.\nEn 2021, a Asociaci\u00f3n Club Golfi\u00f1os-Bueu rendeulle a IV Homenaxe Bueuesa Senlleira xunto coas s\u00faas descendentes. Ademais, dedic\u00f3uselle o n\u00famero 3 do fanzine \"A\u00f1a\" en marzo dese mesmo ano. En agosto dese mesmo ano sa\u00edu publicada unha pequena recensi\u00f3n na revista \"A Trabe de Ouro\"."}
{"id": "530295", "revid": "98629", "url": "https://gl.wikipedia.org/wiki?curid=530295", "title": "Llu\u00eds Maria Xirinacs", "text": "Llu\u00eds Maria Xirinacs i Damians, nado en Barcelona o 6 de agosto de 1932, e finado en Ogassa, Xirona o 11 de agosto de 2007, foi un pol\u00edtico, escritor, fil\u00f3sofo e relixioso catal\u00e1n, senador durante a transici\u00f3n espa\u00f1ola, de ideolox\u00eda independentista catal\u00e1.\nTraxectoria.\nNado no barrio do Eixample de Barcelona o 6 de agosto de 1932, no seo dunha familia acomodada e cat\u00f3lica. Fillo de Enric Xirinacs Espin\u00e0s e de Maria Carme Damians Batlle, tivo por irm\u00e1ns m\u00e1is vellos a M. Lourdes (1929-1975) e a Maria Montserrat (1930); e m\u00e1is novos a Anna Maria (1934) e Carles Vicens (1936).\nMentres estudaba no seminario, quedou sorprendido pola afirmaci\u00f3n do pensador Alfred Korzybski, o cal dixo: \u00abO exceso de informaci\u00f3n mal dixerida l\u00e9vanos a prognosticar unha especie de mundial \"esquizofrenia\" \"colectiva\u00bb\". Iso influenciou decisivamente en Xirinacs, que iniciou ent\u00f3n a creaci\u00f3n do seu modelo de co\u00f1ecemento da realidade.\nFoi ordenado sacerdote aos vinte e dous anos. Combateu a vinculaci\u00f3n Igrexa-Estado cunha longa folga de fame.\nNas d\u00e9cadas dos 60 e 70 fixo cinco folgas de fame m\u00e1is, foi un dos impulsores da Asemblea de Catalu\u00f1a. O r\u00e9xime franquista encarcerouno d\u00faas veces (1972 e 1974-1975).\nSeguidor das teses de Gandhi e da loita dende a non violencia, estivo de p\u00e9 ante a porta da prisi\u00f3n Modelo de Barcelona, doce horas cada d\u00eda durante un ano e nove meses, ata que se aprobou en Espa\u00f1a a Lei de Amnist\u00eda de 1977. Debido \u00e1 utilizaci\u00f3n de formas pac\u00edficas de oposici\u00f3n, Xirinacs alcanzou notable popularidade e foi nomeado candidato para o Premio Nobel da Paz en 1975, 1976 e 1977, sen chegar a conseguilo.\nNo ver\u00e1n de 1976, impulsou a \u00abMarxa de la Llibertat\u00bb (\u00abMarcha da Liberdade\u00bb), un conxunto de manifestaci\u00f3ns e actos de protesta e sensibilizaci\u00f3n, que percorreron toda Catalu\u00f1a baixo as premisas de liberdade e amnist\u00eda.\nNas elecci\u00f3ns de 1977 presentouse como independente ao Senado por Barcelona conseguindo a acta de senador. Durante un tempo, formou parte do grupo parlamentario Entesa dels Catalans.\nNa elaboraci\u00f3n da Constituci\u00f3n de 1978 propuxo infructuosamente un modelo de \"constituci\u00f3n\" alternativa, editado no seu libro \u00abConstituci\u00f3n, paquete de enmiendas\u00bb, no que defend\u00eda un modelo confederal. Nas elecci\u00f3ns xerais do 1979 presentouse ao Congreso dos Deputados pola coalici\u00f3n Bloc d'Esquerra d'Alliberament Nacional (BEAN), reivindicando o programa da ent\u00f3n xa extinta Asemblea de Catalu\u00f1a, sen alcanzar representaci\u00f3n parlamentaria, pero sendo a primeira forza extraparlamentaria de Catalu\u00f1a.\nEn 1980, presentouse polo BEAN \u00e1s primeiras elecci\u00f3ns ao Parlamento de Catalu\u00f1a despois do franquismo, a\u00ednda que tam\u00e9n sen obter representaci\u00f3n. Abandonou ent\u00f3n a pol\u00edtica activa, e en 1984 foi convencido por Agust\u00ed Chalaux para crear, xunto con outras persoas, o Centro de Estudos Joan Bardina co obxectivo de elaborar un novo modelo pol\u00edtico, econ\u00f3mico e social. En 1990 Xirinacs abandonou o sacerdocio.\nEn 2000 volveu protestar de maneira activa, plant\u00e1ndose cada d\u00eda na praza de San Jaume para pedir a independencia dos Pa\u00edses Catal\u00e1ns. O 11 de setembro de 2002, no marco dun acto reivindicativo celebrado no Fossar de les Moreres (Barcelona), pronunciou un pol\u00e9mico discurso no cal comparaba a situaci\u00f3n do Pa\u00eds Vasco e Catalu\u00f1a coa da Alxeria prerrevolucionaria dos anos 60.\nTras estes feitos, foi condenado pola Audiencia Nacional a dous anos de prisi\u00f3n e catro de inhabilitaci\u00f3n por enaltecemento do terrorismo. O 25 de outubro de 2005 foi detido ao acudir a unha comisar\u00eda barcelonesa para renovar o seu DNI, sendo liberado ao d\u00eda seguinte ao seu encarceramento. En definitiva, o exsenador nunca cumprir\u00eda a condena que se lle impuxo por estas declaraci\u00f3ns.\nEn 2004, a Universidade Catal\u00e1 de Ver\u00e1n entregoulle o premio Canig\u00f3. Xirinacs sempre mantivo o seu compromiso pol\u00edtico co nacionalismo catal\u00e1n, traballando dende a Fundaci\u00f3 Randa, xurdida da fusi\u00f3n entre a Fundaci\u00f3 Terceira Via (impulsada por el mesmo) e a Escola de Estudos Pol\u00edticos Randa.\nMorte.\nO seu corpo foi atopado o 11 de agosto de 2007 nunha zona boscosa nos arredores da localidade de Ogassa, na comarca do Ripoll\u00e8s. A\u00ednda que nun principio a s\u00faa morte foi atribu\u00edda a un suicidio, Xirinacs morreu de forma natural, segundo confirmou a autopsia feita p\u00fablica o 14 de xaneiro de 2008. Os resultados do informe avalan o que membros da Fundaci\u00f3 Randa, que recolle o pensamento de Xirinacs, xa dixeron cando atoparon o seu corpo sen vida. Xirinacs afirmou vivir durante 75 anos nuns Pa\u00edses Catal\u00e1ns escravos ocupados por Francia, Espa\u00f1a e Italia, e acusaba \u00e1 clase pol\u00edtica catal\u00e1 de covard\u00eda, por non exporse \u00e1 independencia sen\u00f3n como un obxectivo a moi longo prazo.\nM\u00e1is de 2.000 persoas acudiron ao seu funeral."}
{"id": "530296", "revid": "23204", "url": "https://gl.wikipedia.org/wiki?curid=530296", "title": "Llu\u00eds Maria Xirinacs i Damians", "text": ""}
{"id": "530301", "revid": "72012", "url": "https://gl.wikipedia.org/wiki?curid=530301", "title": "Copa Ouro 2021", "text": ""}
{"id": "530302", "revid": "72012", "url": "https://gl.wikipedia.org/wiki?curid=530302", "title": "Copa de Ouro 2021", "text": ""}
{"id": "530303", "revid": "1888", "url": "https://gl.wikipedia.org/wiki?curid=530303", "title": "Manuel Fern\u00e1ndez-Vald\u00e9s Costas", "text": "Manuel Fern\u00e1ndez-Vald\u00e9s Costas, nado en Tui en 1887 e finado no mesmo concello o 24 de setembro de 1962, foi un historiador e escritor galego.\nTraxectoria.\nFoi funcionario do Corpo Pericial de Aduanas. Investigador sobre a historia de Tui, foi cronista oficial de Tui. Finou en Tui o 24 de setembro de 1962."}
{"id": "530304", "revid": "1888", "url": "https://gl.wikipedia.org/wiki?curid=530304", "title": "Manuel Fern\u00e1ndez Costas", "text": ""}
{"id": "530305", "revid": "5863", "url": "https://gl.wikipedia.org/wiki?curid=530305", "title": "Sabino Jurado", "text": "Sabino Jurado, finado en Tui o 7 de abril de 1916, foi un comerciante e pol\u00edtico galego.\nTraxectoria.\nComerciante de Tui. Foi alcalde de Tui en 1909. Permaneceu no posto at\u00e9 1913. Finou en Tui o 7 de abril de 1916."}
{"id": "530306", "revid": "5863", "url": "https://gl.wikipedia.org/wiki?curid=530306", "title": "Mar\u00eda Amada Dopazo L\u00f3pez", "text": "Mar\u00eda Amada Dopazo L\u00f3pez, co\u00f1ecida como \"Mar\u00eda a Xuliana\", nada en San Marti\u00f1o de Bueu en 1914 e finada no mesmo lugar en 1994, foi poxadora de peixe do concello de Bueu desde a d\u00e9cada de 1940 at\u00e9 1986.\nTraxectoria.\nNaceu no lugar da Praia, na parroquia de San Marti\u00f1o de Bueu en 1914, quinta filla da tam\u00e9n poxadora Concepci\u00f3n L\u00f3pez Conde e de Manuel Dopazo Mart\u00ednez. Continuou co legado instaurado pola s\u00faa avoa Xuliana Conde Gonz\u00e1lez na d\u00e9cada de 1860.\nA\u00ednda que o seu proxecto laboral de inicio foi a costura, para o que comezou estudos coas costureiras do lugar, a mediados da d\u00e9cada de 1940 a nai comezou a solicitar a s\u00faa axuda revisando as contas. Deste modo, deixou o labor de costureira e colaborou co negocio familiar vendendo e poxando o peixe. Continuou con este oficio at\u00e9 mediados da d\u00e9cada de 1980, cando lle pasou a testemu\u00f1a \u00e1 s\u00faa sobri\u00f1a Lu\u00edsa Agulla Dopazo.\nDe nova, namorou dun rapaz con ideas progresistas e de esquerdas, mais como o pai non llo quixo como mozo, decidiu non casar. Tivo unha \u00fanica filla en 1947, con 33 anos, permanecendo solteira toda a vida.\nMorreu en novembro de 1994 no Ramal dos Galos aos oitenta anos de idade.\nPremios e reco\u00f1ecementos.\nEn 2021, a Asociaci\u00f3n Club Golfi\u00f1os-Bueu rendeulle a IV Homenaxe Bueuesa Senlleira xunto coas s\u00faas descendentes. Ademais, dedic\u00f3uselle o n\u00famero 3 do fanzine A\u00f1a en marzo dese mesmo ano. E en agosto sa\u00edu publicada unha pequena recensi\u00f3n na revista A Trabe de Ouro."}
{"id": "530324", "revid": "47401", "url": "https://gl.wikipedia.org/wiki?curid=530324", "title": "Teotihuacan", "text": ""}
{"id": "530327", "revid": "25871", "url": "https://gl.wikipedia.org/wiki?curid=530327", "title": "Servando Albuerne Men\u00e9ndez-Conde", "text": "Servando Albuerne Men\u00e9ndez-Conde, nado en Asturias e finado en Tui en 1937, foi un avogado e pol\u00edtico galego.\nTraxectoria.\nSobri\u00f1o do bispo de Tui Valeriano Men\u00e9ndez-Conde \u00c1lvarez. Avogado e notario maior eclesi\u00e1stico de Tui. Concelleiro de Tui, foi proclamado concelleiro polo artigo 29 en novembro de 1913, e nomeado alcalde Tui por Real Orde en decembro de 1913. Foi proclamado concelleiro de Tui polo artigo 29 en novembro de 1915. Volveu ser nomeado alcalde de Tui en 1916. Permaneceu no cargo ate 1918. Foi nomeado concelleiro e tenente alcalde de Tui en 1930. Despois foi xu\u00edz municipal de Tui. Finou en Tui a finais de 1937.\nVida persoal.\nCasou Tui con Pilar Castro Garc\u00eda en 1901, e foi pai de Luz e Pilar Albuerne Castro."}
{"id": "530330", "revid": "1888", "url": "https://gl.wikipedia.org/wiki?curid=530330", "title": "Celia Fern\u00e1ndez Figueroa", "text": "Mar\u00eda Celia Fern\u00e1ndez Figueroa, nada en Merl\u00e1n (Chantada) o 17 de xullo de 1896 e finada en Nogueira de Mi\u00f1o en xu\u00f1o de 1962, foi unha avogada e mestra galega.\nTraxectoria.\nNaceu na casa de Pumar, parroquia de Merl\u00e1n, no seo dunha familia de labregos medianos. Estudou no Colexo das Josefinas de Madrid. Despois comezou os estudos de Maxisterio abandonando ao pouco para matricularse en Dereito na Universidade de Santiago de Compostela no curso 1923-24, sendo unha das primeiras mulleres en facelo. Tam\u00e9n estudou na Universidade de Murcia. Rematou Maxisterio e obtivo o t\u00edtulo de mestra na Escola Normal de Santiago de Compostela en 1930. Licenciose en Dereito en 1932, sendo a primeira muller en facelo na USC. Foi mestra en Lugo, nos anos corenta na Fonsagrada, e finalmente en Nogueira de Mi\u00f1o ata a s\u00faa morte.\nDeixou in\u00e9dita a novela \"La hu\u00e9rfana de Sevilla \u201cLa Quijotesca\u201d\", na que aborda a problem\u00e1tica da muller."}
{"id": "530332", "revid": "88215", "url": "https://gl.wikipedia.org/wiki?curid=530332", "title": "Antonio Serrat Seoane", "text": ""}
{"id": "530333", "revid": "5132", "url": "https://gl.wikipedia.org/wiki?curid=530333", "title": "Baskets Oldenburg", "text": ""}
{"id": "530334", "revid": "1888", "url": "https://gl.wikipedia.org/wiki?curid=530334", "title": "El\u00edas Jes\u00fas Arias Parga", "text": ""}
{"id": "530335", "revid": "98629", "url": "https://gl.wikipedia.org/wiki?curid=530335", "title": "Mija\u00edn L\u00f3pez", "text": "Mija\u00edn L\u00f3pez N\u00fa\u00f1ez, nado en Consolaci\u00f3n del Sur, provincia de Pinar del R\u00edo, o 20 de agosto de 1982, \u00e9 un loitador cubano especialista en loita grecorromana. Considerado un dos mellores loitadores grecorromanos de todos os tempos, \u00e9 un dos \u00fanicos seis deportistas na historia dos Xogos Ol\u00edmpicos en lograr catro medallas de ouro na mesma proba (obt\u00edvoas en Pequ\u00edn 2008, Londres 2012, R\u00edo 2016 e Toquio 2020). Foi ademais cinco veces campi\u00f3n do mundo e cinco veces campi\u00f3n dos Xogos Panamericanos. \u00c9 o irm\u00e1n m\u00e1is novo de Michel L\u00f3pez N\u00fa\u00f1ez, boxeador e tam\u00e9n medallista ol\u00edmpico.\nTraxectoria.\nNaceu en Herradura, no municipio de Consolaci\u00f3n del Sur, da provincia cubana de Pinar del R\u00edo. Comezou a desenvolver unha gran forza sendo neno, cando cargaba caixas de froitas e tub\u00e9rculos. Empezou a practicar deporte por influencia dos seus irm\u00e1ns m\u00e1is vellos Misael e Michel, que fac\u00edan remo e boxeo, decant\u00e1ndose Mija\u00edn pola loita grecorromana. Superou unha dobre fractura de tibia e peron\u00e9 aos 13 anos e aos 17 xa formaba parte da selecci\u00f3n cubana. En 2003 ga\u00f1ou o seu primeiro ouro nos Xogos Panamericanos, en Santo Domingo, onde derrotou na final de 120 kg ao estadounidense Rulon Gardner.\nEn 2004 en Atenas representou a Cuba nos seus primeiros Xogos Ol\u00edmpicos, rematando na quinta posici\u00f3n e volvendo cun diploma ol\u00edmpico. Ao ano seguinte ga\u00f1ou en Budapest o primeiro dos seus cinco Campionatos do Mundo, despois de derrotar na final ao h\u00fangaro Mih\u00e1ly De\u00e1k-B\u00e1rdos. Logo de conquistar en 2007 contra o ruso Khasan Baroev en Bak\u00fa o seu segundo t\u00edtulo mundial, ga\u00f1ou en Pequ\u00edn o seu primeiro ouro ol\u00edmpico, batendo na final de novo ao ruso.\nDisputou os tres seguintes Xogos Ol\u00edmpicos (Londres 2012, R\u00edo 2016 e Toquio 2020), e logrou en todos a medalla de ouro, destacando os seus combates co turco R\u0131za Kayaalp, ao que derrotou nas tres citas ol\u00edmpicas. Coa s\u00faa cuarta medalla de ouro ol\u00edmpico, en Toquio, entrou na historia dos Xogos Ol\u00edmpicos como un dos \u00fanicos seis deportistas con catro ouros na mesma proba, xunto a Paul Elvstr\u00f8m, Al Oerter, Carl Lewis, Michael Phelps e Kaori Icho, ademais de igualar os catro ouros do esgrimista cubano Ram\u00f3n Fonst. Foi ademais o abandeirado de Cuba durante as cerimonias de apertura de 2008, 2014, 2016 e 2020.\nNo Campionato do Mundo ampliou a s\u00faa conta ata os cinco t\u00edtulos e tres subcampionatos, sendo s\u00f3 superado en n\u00famero de t\u00edtulos polo ruso Aleksandr Karelin e o iraniano Hamid Sourian. Nos Xogos Panamericanos acadou os cinco ouros entre 2003 e 2019, e ga\u00f1ou outros tres nos Xogos Centroamericanos e do Caribe, mentres que nos Campionatos Panamericanos de Loita sumou nove medallas de ouro e unha de prata entre os anos 2002 e 2014."}
{"id": "530337", "revid": "98629", "url": "https://gl.wikipedia.org/wiki?curid=530337", "title": "Roxerio de Hauteville", "text": "Roxerio de Hauteville, co\u00f1ecido como Roxerio Borsa (en lat\u00edn, \"Rogerius [cognomento] Bursa\"), nado contra 1060, quizais en Melfi, e finado en Salerno o 22 de febreiro de 1111, foi un cabaleiro normando que foi duque de Puglia e Calabria desde 1085 a 1111.\nTraxectoria.\nFoi fillo e sucesor de Roberto Guiscardo, o cabaleiro normando que foi duque de Puglia e Calabria e conquistador de Sicilia. A s\u00faa nai foi Sichelgaita de Salerno, unha poderosa princesa guerreira de estirpe lombarda. As intelixentes manobras de Sichelgaita que, en 1073, conseguiron convencer aos bar\u00f3ns apulianos para que o reco\u00f1eceran como herdeiro en lugar de Boemondo, o fillo m\u00e1is vello de Roberto nacido do primeiro matrimonio deste con Alberada de Buonalbergo, garant\u00edronlle a sucesi\u00f3n a Guiscardo. O historiador ingl\u00e9s John Julius Norwich escribe del:\nA orixe do alcume \"Borsa\" tam\u00e9n sinalouno Emily Albu. \nPolo tanto, en 1073, Roxerio foi proclamado herdeiro, mentres que Roberto Guiscardo foi afectado por unha enfermidade durante unha estancia en Trani. O \u00fanico que se opuxo ao reco\u00f1ecemento do futuro duque foi Abelardo de Hauteville, curm\u00e1n de Roxerio, porque era fillo de Umfredo, irm\u00e1n de Roberto. Reclamou para si o dereito \u00e1 sucesi\u00f3n, xa que Guiscardo, designado como o seu titor \u00e1 morte de Umfredo, confiscara arbitrariamente as s\u00faas posesi\u00f3ns, apart\u00e1ndoo a el e ao seu irm\u00e1n Ermanno da li\u00f1a de herdanza.\nEn 1084 Roxerio participou nunha campa\u00f1a militar en Grecia xunto ao seu pai que, o 17 de xullo de 1085 morreu de enfermidade durante o asedio de Cefalonia. \nUnha coincidencia singular foi o feito de que Roxerio, herdeiro das posesi\u00f3ns italianas, estivese en Grecia no momento da morte de Guiscardo, mentres que Boemondo, herdeiro de Durazzo (hoxe Durr\u00ebs) e doutros feudos bizantinos, estaba en Italia, precisamente en Salerno.\nRoxerio reencontrouse coa s\u00faa nai en Cefalonia e, xunto con ela, regresou \u00e1 s\u00faa terra natal, onde en setembro, grazas tam\u00e9n ao apoio do seu t\u00edo Roxerio I de Sicilia, foi reco\u00f1ecido como duque de Puglia e Calabria. Unha chegada que non deixou de espertar reacci\u00f3ns: Boemondo, o medio irm\u00e1n descartado da sucesi\u00f3n, respondeu con armas ao ascenso de Roxerio e, co apoio do pr\u00edncipe Iord\u00e1n I de Capua, ocupou os castelos de Oria, Otranto e Tarento, chegando a un acordo de paz en marzo de 1086. Bohemondo converteuse en co-rexente de feito xunto co seu irm\u00e1n, pero xa no ver\u00e1n de 1087 dirixiu unha nova revolta e, co apoio da maior\u00eda dos vasalos de Roxerio, conseguiu derrotar a este \u00faltimo en Fragneto, recuperando tam\u00e9n a posesi\u00f3n de Taranto. A\u00ednda que foi descrito como un guerreiro forte e tem\u00edbel, capaz de conquistar as cidades de Benevento, Canosa, Capua e Lucera con h\u00e1biles asedios, Roxerio Borsa nunca foi capaz de igualar o poder de Bohemondo, nin de someter a este baixo o seu control. O enfrontamento entre os dous irm\u00e1ns acabou s\u00f3 coa mediaci\u00f3n do papa Urbano II, que reco\u00f1eceu en Bohemondo a posesi\u00f3n do Principado de Tarento e outros numerosos castelos, mentres que Roxerio tam\u00e9n lle garantiu o feudo de Cosenza e a propiedade de feito doutros dominios. En 1089 Urbano II investiu oficialmente a Roxerio Borsa no ducado de Puglia, po\u00f1endo fin a calquera controversia.\nEn maio de 1098, motivado polas petici\u00f3ns do seu curm\u00e1n Ricardo II de Capua, xunto co seu t\u00edo Roxerio de Sicilia, comezou o cerco da cidade de Capua, da que o pr\u00edncipe fora exiliado sete anos antes como menor. A cambio, o duque recibiu de Ricardo un acto formal de submisi\u00f3n ao seu se\u00f1or\u00edo. Roxerio mantivo o seu compromiso e Capua caeu despois de corenta d\u00edas de asedio.\nMatrimonio e descendencia.\nEn 1092, Roxerio Borsa casou con Adela de Flandres, filla de Roberto o Fris\u00f3n, conde de Flandres, e xove vi\u00fava do rei dan\u00e9s Canuto IV o Santo. Desta uni\u00f3n, Roxerio tivo polo menos tres fillos: Lu\u00eds, que morreu de neno en 1094, Guiscardo, e o seu herdeiro Guillerme de Puglia.\nDunha concubina tivo outro fillo, Guillerme de Xesualdo. "}
{"id": "530338", "revid": "22795", "url": "https://gl.wikipedia.org/wiki?curid=530338", "title": "Roxerio Borsa", "text": ""}
{"id": "530341", "revid": "27249", "url": "https://gl.wikipedia.org/wiki?curid=530341", "title": "Kalimotxo", "text": ""}
{"id": "530343", "revid": "27249", "url": "https://gl.wikipedia.org/wiki?curid=530343", "title": "Caldo verde", "text": "O caldo verde \u00e9 unha caldo de verzas, tradicional do norte de Portugal e consumido en todo o pa\u00eds. \u00c9 caracter\u00edstica a s\u00faa cor verde, posto que as follas das coles van cortadas en finas tiras e as patacas en pur\u00e9.\nSegundo costume do Mi\u00f1o, a sopa s\u00e9rvese nun recipiente de barro, cun pouco de aceite de oliva, e acompa\u00f1ada de anacos de chourizo e broa. Como \u00e9 unha sopa simple e lixeira, c\u00f3mese como entrante ou como cea."}
{"id": "530344", "revid": "65337", "url": "https://gl.wikipedia.org/wiki?curid=530344", "title": "Adrien Blanchet", "text": "Jules Adrien Blanchet, nado o 8 de marzo de 1866 en Par\u00eds e finado o 27 de decembro de 1957 na mesma cidade, foi un numism\u00e1tico, arque\u00f3logo e bibliotecario franc\u00e9s.\nTraxectoria.\nAdrien Blanchet naceu en Par\u00eds o 8 de marzo de 1866 nunha familia orixinaria de Normand\u00eda. De rapaz amosou interese polas moedas antigas; xa con 16 anos axudaba o arquivista do Museo de Pau na clasificaci\u00f3n de moedas e logo introduciuse na numism\u00e1tica da man de Anatole de Barth\u00e9lemy. Blanchet cursou os seus estudos na \"\u00c9cole Pratique des Hautes \u00c9tudes\" de Par\u00eds e na \"\u00c9cole du Louvre\" (1891)\".\"\nEn 1890 ingresou na Biblioteca Nacional de Francia, onde desde 1892 ocupou o posto de bibliotecario e a partir de 1895 foi bibliotecario honorario. Al\u00ed traballou na inventariaci\u00f3n de varias colecci\u00f3ns do Gabinete de Medallas, sinaladamente as moedas partas e as atenienses, e publicou en 1985 o cat\u00e1logo da colecci\u00f3n de bronces antigos, en colaboraci\u00f3n con Ernest Babelon.\nFoi membro de numerosos comit\u00e9s de expertos, entre eles o que se encargou do estudo da organizaci\u00f3n dos museos de Alema\u00f1a e de Austria, en 1892.\nDurante a primeira guerra mundial participou como oficial voluntario e prestou o seu servizo en hospitais militares.\nEntre outras entidades acad\u00e9micas e asociativas, Blanchet foi presidente da Sociedade Francesa de Numism\u00e1tica en tres per\u00edodos: 1903-1905, 1911-1912 e 1941-1942. Presidiu tam\u00e9n a Sociedade Nacional de Anticuarios de Francia e a Sociedade de Historia de Par\u00eds e da Illa de Francia (1911-1912). Do mesmo xeito, durante longo tempo foi o presidente do Comit\u00e9 de Traballos Hist\u00f3ricos de Ministerio de Instruci\u00f3n P\u00fablica de Francia.\nAdemais, foi membro doutras organizaci\u00f3ns, como a Liga da Patria Francesa, a Sociedade Francesa de Arqueolox\u00eda, a Sociedade Francesa de Her\u00e1ldica e Sixilograf\u00eda, a \"Acad\u00e9mie des Inscriptions et Belles-Lettres\" (1919) e a \"Acad\u00e9mie des Sciences, Belles-lettres et Arts de Lyon\". No \u00e1mbito internacional, pertenceu tam\u00e9n \u00e1 \"Royal Numismatic Society\", de Londres, \u00e1 Sociedade Real de Numism\u00e1tica de B\u00e9lxica e \u00e1 \"American Numismatic Society\".\nNo \u00e1mbito editorial, entre 1906 e 1956 dirixiu, xunto con Ernest Babelon, a publicaci\u00f3n \"Revue Numismatique,\" da Sociedade Francesa de Numism\u00e1tica. Tam\u00e9n foi codirector da \"Carte arch\u00e9ologique de la Gaule\" (1931-1953) e foi membro do comit\u00e9 editorial da revista \"Gallia\".\nPublicaci\u00f3ns.\nA obra de Adrien Blanchet \u00e9 moi ampla. Esta \u00e9 unha escolma dos principais traballos monogr\u00e1ficos publicados por el ao longo da s\u00faa carreira:"}
{"id": "530345", "revid": "65337", "url": "https://gl.wikipedia.org/wiki?curid=530345", "title": "Jules Adrien Blanchet", "text": ""}
{"id": "530346", "revid": "65337", "url": "https://gl.wikipedia.org/wiki?curid=530346", "title": "A. Blanchet", "text": ""}
{"id": "530347", "revid": "65337", "url": "https://gl.wikipedia.org/wiki?curid=530347", "title": "J. A. Blanchet", "text": ""}
{"id": "530348", "revid": "65337", "url": "https://gl.wikipedia.org/wiki?curid=530348", "title": "Blanchet, A.", "text": ""}
{"id": "530349", "revid": "65337", "url": "https://gl.wikipedia.org/wiki?curid=530349", "title": "Blanchet, J. A.", "text": ""}
{"id": "530350", "revid": "23204", "url": "https://gl.wikipedia.org/wiki?curid=530350", "title": "Ducado de Puglia e Calabria", "text": "O Ducado de Puglia e Calabria foi un se\u00f1or\u00edo normando establecido en 1059 co reco\u00f1ecemento oficial, por parte do papa Nicolao II, do t\u00edtulo ducal a Roberto Guiscardo de Hautrville.\nA s\u00faa capital estivo orixinariamente en Melfi pero, a partir de 1077, pasou a Salerno.\nEn realidade, xa con anterioridade, en 1043, Guaimario V, pr\u00edncipe de Salerno, fora aclamado duque de Puglia e Calabria, a\u00ednda que a lexitimidade deste t\u00edtulo (ao non ser reco\u00f1ecida oficialmente por ning\u00fan poder universal) poder\u00eda considerarse xuridicamente dubidosa; de feito, en 1047, o emperador Henrique III interveu para reclamar o t\u00edtulo ducal para si mesmo. \nO ducado comprend\u00eda unha gran parte do sur continental italiano, estend\u00e9ndose polos territorios das rexi\u00f3ns actuais de Puglia, Basilicata, Calabria, o lado adri\u00e1tico da Molise e as franxas orientais e meridionais da Campania."}
{"id": "530351", "revid": "1888", "url": "https://gl.wikipedia.org/wiki?curid=530351", "title": "Jos\u00e9 Sarmiento Ozores", "text": "Jos\u00e9 Sarmiento Ozores, nado en 1861 e finado en 1937, foi un avogado e pol\u00edtico galego.\nTraxectoria.\nFillo de Jos\u00e9 Mar\u00eda Sarmiento Zelaya y Sotomayor. Foi nomeado fiscal municipal de Tui en xu\u00f1o de 1893. Foi elixido concelleiro de Tui en novembro de 1893, e tomou posesi\u00f3n como alcalde de Tui o 1 de xullo de 1885. Volveu ser nomeado alcalde por Real Orde en 1902, cesando o 31 de decembro do ano seguinte. Foi deputado provincial polo distrito de Vigo-Tui (1913-1922). Foi nomeado gobernador civil de Guadalaxara en xu\u00f1o de 1920. Logo do golpe de Estado do 18 de xullo de 1936 foi nomeado xu\u00edz municipal de Tui en febreiro de 1937.\nVida persoal.\nCasou con Concepci\u00f3n Rom\u00e1n e foi pai de Pura Sarmiento Rom\u00e1n."}
{"id": "530352", "revid": "89787", "url": "https://gl.wikipedia.org/wiki?curid=530352", "title": "BG G\u00f6ttingen", "text": "O Basketballgemeinschaft G\u00f6ttingen (do alem\u00e1n: \"Club de Baloncesto de Gotinga\"), m\u00e1is co\u00f1ecido como BG G\u00f6ttingen, \u00e9 un equipo profesional de baloncesto alem\u00e1n con sede na cidade de Gotinga, Baixa Saxonia. Fundado en 1974, actualmente compite na Basketball Bundesliga, m\u00e1xima categor\u00eda do baloncesto xermano. O seu maior \u00e9xito foi a consecuci\u00f3n do EuroChallenge 2010, torneo no que ga\u00f1aron na final ao Krasnye Krylia ruso. O equipo xoga os seus partidos como local no Sparkassen-Arena, pavill\u00f3n con capacidade para 3\u00a0447 espectadores.\nHistoria.\nCando o BG 74 G\u00f6ttingen ascendeu \u00e1 Basketball Bundesliga en 2007, o equipo profesional excindiuse do club. Na s\u00faa primeira temporada na Bundesliga, o G\u00f6ttingen conseguiu acadar a permanencia. Nas seguintes temporadas o equipo conseguiu algunhas actuaci\u00f3ns destac\u00e1beis. Na temporada 2009\u201310 o club debutou en Europa ao competir no EuroChallenge, conseguindo ga\u00f1ar o torneo na s\u00faa primeira participaci\u00f3n despois de 13 vitorias por tan s\u00f3 3 derrotas. Na Final Four, que foi celebrada en Gotinga, o equipo venceu ao Chorale Roanne franc\u00e9s por 77\u221267 en semifinais e ao Krasnye Krylia ruso por 83\u221275 na final. Nas seguintes d\u00faas temporadas o club continuou xogando competici\u00f3ns europeas, mais sen tanto \u00e9xito. Na temporada 2011\u201312 o G\u00f6ttingen descende \u00e1 segunda divisi\u00f3n, a ProA, conseguindo regresar \u00e1 m\u00e1xima categor\u00eda en 2014 ap\u00f3s venceren ao Crailsheim Merlins nas finais da competici\u00f3n.\nT\u00edtulos.\nSegunda divisi\u00f3n de Alema\u00f1a\nEuroChallenge"}
{"id": "530353", "revid": "5132", "url": "https://gl.wikipedia.org/wiki?curid=530353", "title": "Basketballgemeinschaft G\u00f6ttingen", "text": ""}
{"id": "530354", "revid": "23204", "url": "https://gl.wikipedia.org/wiki?curid=530354", "title": "Condado de Sicilia", "text": "O condado de Sicilia foi un estado medieval italo-normando que comprend\u00eda as illas de Sicilia e de Malta, que e orixinou a partir de 1061, e de modo efectivo desde 1071 en que se denominou \"Gran Condado\" (en italiano \"Gran Contea\"), ano no que Roxerio I de Sicilia se converteu en gran conde, at\u00e9 1130, ano no que Roxerio II de Sicilia o uniu ao ducado de Puglia e Calabria, creando o Reino de Sicilia. Foi un estado soberano e independente, fundado baixo investidura papal.\nHistoria.\nAntecedentes.\nNo s\u00ednodo de Melfi de agosto de 1059, o papa Nicolao II investiu a Roberto Guiscardo (ou Robert Guiscard ou Roberto de Hauteville) como duque de Puglia, Calabria e Sicilia, exhort\u00e1ndoo a que completara a conquista dos territorios bizantinos. Roberto e o seu irm\u00e1n Roxerio formaban parte dun grupo de mercenarios normandos que foran pagados polos bizantinos, que desexaban expulsar aos sarracenos da pen\u00ednsula It\u00e1lica.\nFormaci\u00f3n.\nO condado comezou a formarse durante a Conquista normanda da Italia Meridional (1061-1091) para recuperar a illa, daquela o emirato de Sicilia creado tras a s\u00faa conquista polos musulm\u00e1ns en 965. O condado foi un per\u00edodo de transici\u00f3n na historia de Sicilia. Despois de que os musulm\u00e1ns foron derrotados e obrigados a renunciar ou ben a incorporarse ao ex\u00e9rcito normando, levouse a cabo outro novo per\u00edodo de transici\u00f3n para o condado e os sicilianos.\nO condado de Sicilia foi creado por Roberto Guiscardo en 1071 para o seu irm\u00e1n m\u00e1is novo Roxerio. Guiscardo recibira o t\u00edtulo de duque de Sicilia (\"dux Siciliae\") en 1059 do papa Nicolao II, como un est\u00edmulo para conquistar a illa aos musulm\u00e1ns. En 1061 levouse a cabo a primeira conquista permanente normanda, a cidade de Mesina, e nos anos seguintes outras partes do leste de Sicilia. En 1071, tras a ca\u00edda de Palermo, a capital do emirato e futura capital do condado, Guiscardo investiu a Roxerio co t\u00edtulo de conde e deulle plena xurisdici\u00f3n na illa, a excepci\u00f3n da metade da cidade de Palermo, Mesina, e o Val Demone, que conservou para si mesmo. Roxerio encontrouse gobernando un condado que inclu\u00eda territorios a\u00ednda non conquistados. O Gran Conde pacificou o pa\u00eds, conquistando algunhas partes que non conquistara Guiscardo. En febreiro de 1091 completouse a conquista de toda Sicilia, cando caeu a cidade de Noto. A conquista de Malta iniciouse ese mesmo ano e completouse en 1127, cando o goberno \u00e1rabe da illa foi expulsado. Con Roxerio I iniciouse a dinast\u00eda Hauteville en Sicilia.\nEn 1097 a vila de Mazara del Vallo acolleu a primeira asemblea do Gran Condado, ent\u00f3n itinerante, que se considera un dos primeiros parlamentos da historia, o futuro Parlamento siciliano.\nConflitos e evoluci\u00f3n Cara ao Reino de Sicilia.\nRoberto Guiscardo, falecido en 1085, deixou a Roxerio nunha relaci\u00f3n ambigua cos seus sucesores do Ducado de Puglia e Calabria. Cando Roxerio I morre, en 1101, transformara a illa nun estado heterox\u00e9neo, en termos de lingua, costumes e relixi\u00f3ns, pero unido en lealdade \u00e1 casa de Hauteville. O seu sucesor, Roxerio II, nacido en Italia e fillo dun italiano, foi confiado \u00e1 rexencia da s\u00faa nai Adelaida del Vasto, mentres que o xefe da administraci\u00f3n era Cristodulo. Cando chegou \u00e1 maior\u00eda de idade pronto entrou en conflito co seu curm\u00e1n Guillerme II de Puglia (eran fillos de Roxerio I e de Roberto Guiscardo, respectivamente). Grazas \u00e1 mediaci\u00f3n do papa Calisto II e a cambio de axuda contra unha rebeli\u00f3n dirixida por Giordano de Ariano, en 1121 Guilerme, que non ti\u00f1a fillos, cedeu os seus territorios sicilianos a Roxerio, e tam\u00e9n nomeouno seu herdeiro. Cando Guillerme morreu en 1127, Roxerio herdou o ducado de Puglia e Calabria; a pesar da oposici\u00f3n do papa Honorio II, aos tres anos reuniu as s\u00faas posesi\u00f3ns, engadindo Capua, N\u00e1poles, Amalfi e Salerno. O 27 de setembro de 1130, unha bula do antipapa Anacleto II converteuno en rei de Sicilia, reinando como Roxerio I de Sicilia. A coroaci\u00f3n de Roxerio tivo lugar en Palermo, \"Prima Sedes, Corona Regis et Regni Caput\", o 25 de decembro de 1130, reunindo todo o sur de Italia baixo a s\u00faa autoridade e creando as\u00ed o Reino de Sicilia, que se converteu no terceiro dos grandes estados de Europa. "}
{"id": "530356", "revid": "23204", "url": "https://gl.wikipedia.org/wiki?curid=530356", "title": "Provincia de Bocas del Toro", "text": "Bocas do Toro \u00e9 unha provincia de Panam\u00e1 e a s\u00faa capital \u00e9 a cidade hom\u00f3nima de Bocas del Toro Ten unha extensi\u00f3n de 4657,2\u00a0km\u00b2, unha poboaci\u00f3n de 170\u00a0320 habitantes (2018) e os seus l\u00edmites: ao norte co mar Caribe, ao sur coa provincia de Chiriqu\u00ed, ao leste e sueste coa comarca Ng\u00e4be-Bugl\u00e9, ao oeste coa comarca Naso Tj\u00ebr Di, ao noroeste coa provincia de Lim\u00f3n de Costa Rica e ao suroeste coa provincia de Puntarenas de Costa Rica."}
{"id": "530357", "revid": "65337", "url": "https://gl.wikipedia.org/wiki?curid=530357", "title": "Enigma (m\u00e1quina)", "text": ""}
{"id": "530360", "revid": "5132", "url": "https://gl.wikipedia.org/wiki?curid=530360", "title": "Auxilium Torino", "text": ""}
{"id": "530361", "revid": "5132", "url": "https://gl.wikipedia.org/wiki?curid=530361", "title": "Basket Torino", "text": "O Basket Torino, co\u00f1ecido por motivos de patrocinio como Reale Mutua Torino, \u00e9 un equipo de baloncesto profesional italiano da localidade de Tur\u00edn, Piemonte. Foi fundado o 31 de maio de 2020 como sucesor do Auxilium Pallacanestro Torino. Desde a temporada 2019\u221220, o equipo compite na Serie A2 Basket, segunda categor\u00eda do baloncesto transalpino.\nHistoria.\nA cidade de Tur\u00edn contaba cun equipo profesional na Serie A, m\u00e1xima categor\u00eda do baloncento italiano. Entre os logros deste equipo estaban o chegar \u00e1 final da Copa Kora\u0107 en 1976 e unha Copa de Italia en 2018. Con todo, despois de meses de dificultades financeiras, o equipo perdeu a categor\u00eda, declarouse en quebra e anunciou a s\u00faa disoluci\u00f3n. Como resultado, foi fundado o Reale Mutua Basket Torino despois de que Stefano Sardara trasladase o seu club, Dinamo Academy Cagliari, desde Cagliari a Tur\u00edn. O equipo debutou na tempada 2019\u221220 na Serie A2 Basket, a segunda divisi\u00f3n de Italia. O 5 de xullo de 2019, presentouse o logotipo do equipo cun touro de Tur\u00edn.\nNo debut do club na tempada 2019\u221220, Torino foi o primeiro na Divisi\u00f3n Oeste cun rexistro de 18\u22128 antes de que se cancelase a temporada debido \u00e1 pandemia de COVID-19. En xullo de 2020, un grupo de investidores turcos liderado polo adestrador de baloncesto Ergin Ataman converteuse en propietario do club. Na seguinte temporada, o equipo competiu no Grupo Verde da Serie A2, unha campa\u00f1a sen o apoio en vivo dos seareiros debido \u00e1 situaci\u00f3n sanitaria. O equipo acabou a temporada regular cunha marca de 18\u22127, ocupando as\u00ed o primeiro lugar. Na segunda fase da liga o Torino acanda o segundo lugar cun rexistro de 6\u22124, o que lle outorgaba o factor cancha nas primeiras eliminatorias polo ascenso. Nos cuartos de final o equipo conseguiu vencer por 3\u22120 contra a Mantovana, en tam\u00e9n venceu por 3\u22120 contra o Scaligera Verona, mais nas finais sa\u00edron derrotados por 2\u22123 contra o Derthona Basket, equipo que finalmente conseguiu o ascenso \u00e1 Serie A.\nPatrocinadores.\nAo longo dos anos, debido a motivos de patrocinio, o equipo foi co\u00f1ecido como:"}
{"id": "530362", "revid": "5132", "url": "https://gl.wikipedia.org/wiki?curid=530362", "title": "Reale Mutua Torino", "text": ""}
{"id": "530363", "revid": "98629", "url": "https://gl.wikipedia.org/wiki?curid=530363", "title": "Jes\u00fas Bern\u00e1rdez G\u00f3mez", "text": "Jes\u00fas Bern\u00e1rdez G\u00f3mez, nado en Redondela o 24 de agosto de 1915 e finado en Cidade de M\u00e9xico o 15 de outubro de 2009, foi un mestre e pol\u00edtico galego.\nTraxectoria.\nFillo de Telmo Bern\u00e1rdez Santom\u00e9 e Isabel G\u00f3mez. Cando rematou o bacharelato ingresou na Escola Normal de Maxisterio de Pontevedra en 1931, igual que os seus irm\u00e1ns Isabel e Telmo. Cando estudante militou na Federaci\u00f3n Universitaria Escolar, da que foi secretario en 1933. Aos 18 anos integr\u00f3use na Organizaci\u00f3n Republicana Gallega Aut\u00f3noma (ORGA), pasando despois a militar en Izquierda Republicana, organizaci\u00f3n da que foi presidente de Redondela. Foi mestre no P\u00f3sito de mari\u00f1eiros de Cangas. Co golpe de Estado do 18 de xullo de 1936 foi detido co seu pai e o seu irm\u00e1n Telmo e estiveron presos na Illa de San Sim\u00f3n. Escapou do c\u00e1rcre de Redondela e refuxiouse en Porto grazas \u00e1 axuda do socialista portugu\u00e9s Mario Cal Brandao. Logo dunhas semanas marchou a Francia nun mercante noruegu\u00e9s, e regresou \u00e1 zona leal. Foi soldado e oficial de Enxe\u00f1eiros, combateu na Batalla do Ebro, e conseguiu o grao de tenente na Escola Popular de Guerra de Barcelona. Ao rematar da guerra pasou a Francia e estivo no campo n\u00ba 5 bis de Argel\u00e8s-sur-Mer. De al\u00ed marchou a M\u00e9xico chegando a Veracruz a bordo do Buque Ipanema. Recibiu ayuda do JARE e SERE. En M\u00e9xico foi presidente do Centro Republicano Espa\u00f1ol de M\u00e9xico e da Comisi\u00f3n Pro-monumento da emigraci\u00f3n republicana espa\u00f1ola a L\u00e1zaro C\u00e1rdenas. Asinou o manifesto \"A la emigraci\u00f3n republicana espa\u00f1ola y a los republicanos gallegos\" xunto cos galegos de Izquierda Republicana Laureano Poza Juncal, El\u00edas Arias Parga e Ram\u00f3n Pad\u00edn, no folleto \"Conducta seguida a causa de la representaci\u00f3n gallega en el Gobierno\". Formou parte do cadro de profesores do Colegio Madrid, do Instituto Hispano-Mexicano Ruiz de Alarc\u00f3n e foi catedr\u00e1tico de An\u00e1lise Alxebraica na Escuela Normal Superior. En 1976 regresou a Espa\u00f1a onde pasou tempadas durante os \u00faltimos anos da s\u00faa vida e foi un dos fundadores do Centro de Investigaciones y Estudios Republicanos (CIERE)."}
{"id": "530368", "revid": "98629", "url": "https://gl.wikipedia.org/wiki?curid=530368", "title": "Adelaida del Vasto", "text": "Adelaida del Vasto (co\u00f1ecida tam\u00e9n como Adelasia ou Azala\u00efs), nada en 1075 no Piemonte e finada o 16 de abril de 1118 en Patti, preto de Messina, foi condesa de Sicilia como a terceira esposa de Roxerio I de Sicilia, e ra\u00ed\u00f1a consorte de Xerusal\u00e9n por matrimonio con Baldu\u00edno I de Xerusal\u00e9n. \nFoi rexente de Sicilia durante a minor\u00eda dos seus fillos Sim\u00f3n de Sicilia e Roxerio II de Sicilia desde 1101 at\u00e9 1112.\nTraxectoria.\nFamilia.\nEra filla de Manfredo del Vasto, irm\u00e1n de Bonifacio del Vasto, marqu\u00e9s de Savona e da Liguria Occidental. Seu t\u00edo ti\u00f1a moita influencia pol\u00edtica na rexi\u00f3n de Liguria, xa que un documento que relata as faza\u00f1as de Roxerio o describe como \"o marqu\u00e9s m\u00e1is famoso de Italia\". A familia de seu pai era descendente directa duna rama dos Aleramici (a del Vasto), importante familia feudal piemontesa de orixe franca, compartindo unha descendencia com\u00fan desde Aleramo de Montferrato cos marqueses de Montferrato. Seus irm\u00e1ns fundaron as li\u00f1as dos marqueses de Saluzzo, de Busca, de Lancia, de Ceva e de Savona.\nSeus av\u00f3s paternos foron Teto II del Vasto e a s\u00faa esposa Berta de Tur\u00edn, filla do marqu\u00e9s Ulrico Manfredo II de Tur\u00edn.\nCondesa consorte de Sicilia.\nEn 1089 Adelaida, de 14 anos, casou con Roxerio I de Sicilia, de 58 anos, ao tempo que unha irm\u00e1 casou co fillo ilex\u00edtimo de Roxerio, Jordan. Roxerio morreu en 1101, e Adelaida gobernou como rexente de Sicilia durante a minoridade dos seus fillos Sim\u00f3n e Roxerio. Adelaida era moi xove cando asumiu o cargo de rexente, s\u00f3 ti\u00f1a 26 anos nese momento. Durante o seu mandato Palermo estableceuse como a capital do condado.\nCase inmediatamente despois de que Adelaida asumise o cargo de rexente estalaron rebeli\u00f3ns en partes de Calabria e Sicilia. Os escritos do monxe beneditino normando Orderico Vital contan que Adelaida puxo fin a estes episodios de insurxencia con severidade. Por\u00e9n, o uso dunha gran forza para reprimir tales rebeli\u00f3ns non danou a s\u00faa reputaci\u00f3n como gobernante. De feito, a \"Historia de Rogerio I\" do abade Alexander de Telese describe a Adelaida como \u00abunha muller moi prudente, pois exerceu os coidados do goberno, e gobernou o condado\u00bb. Unha carta en grego e \u00e1rabe de 1109 describe a Adelaida como \u00aba gran gobernante feminina, a \"malikah\" de Sicilia e Calabria, a protectora da fe cristi\u00e1\u00bb.\nO fillo m\u00e1is vello de Adelaida, Sim\u00f3n, foi entronizado cando ti\u00f1a nove anos, pero morreu en 1105 aos doce anos, deixando a Adelaida como rexente at\u00e9 que o pequeno Roxerio, de dez anos, alcanzou a maior\u00eda de idade en 1112, cando cumpriu os 17 anos. O segundo fillo de Adelaida, Roxerio II, tomou o control do condado en 1112, pero hai probas de que Adelaida seguiu desempe\u00f1ando un papel central no goberno da illa, xa que a s\u00faa sinatura pode verse nos documentos oficiais que se conservan, incluso despois de 1112.\nAdelaida, e Roxerio II despois dela, decidiron gobernar coa axuda de funcionarios locais en lugar de importar un s\u00e9quito de asesores estranxeiros, xa que reco\u00f1ecen a gran vantaxe da s\u00faa familiaridade coa illa, a s\u00faa xente e as s\u00faas culturas. Do mesmo modo, tivo o coidado de doar xenerosamente aos mosteiros ortodoxos gregos de Sicilia como unha forma de ganar o favor das autoridades relixiosas preexistentes. Ben sexa pola s\u00faa influencia ou baixo a s\u00faa rexencia, ao seu irm\u00e1n Henrique del Vasto, que estaba casado cunha filla de Roxerio I, se lle concederon Patern\u00f2 e Butera.\nComo curiosidade p\u00f3dese citar que o primeiro documento en papel de Europa \u00e9 unha carta ditada en castel\u00e1n medieval e escrita en caracteres gregos e \u00e1rabes que Adelaida del Vasto enviou en 1109 ao seu fillo Roxerio, futuro rei de Sicilia. Este novo material de escritura chegou a Par\u00eds, a trav\u00e9s de Espa\u00f1a, coincidindo coa inauguraci\u00f3n da Universidade desa cidade.\nRa\u00ed\u00f1a consorte de Xerusal\u00e9n.\nMentres tanto, no reino de Xerusal\u00e9n, despois da morte da primeira esposa de Baldu\u00edno I de Xerusal\u00e9n, Godehilde, durante a Primeira Cruzada, Baldu\u00edno casou cunha armenia nobre co\u00f1ecida como Arda de Armenia. Arda foi moi \u00fatil nunha alianza cos armenios mentres que Baldu\u00edno era a\u00ednda simplemente o conde de Edesa, pero cando se converteu en rei de Xerusal\u00e9n en 1100 pareceulle que para un rei non era adecuada unha esposa armenia, polo que Arda foi obrigada a entrar nun convento ao redor de 1105.\nEn 1112 buscouse unha nova esposa para o rei. Arnulfo de Chocques, patriarca latino de Xerusal\u00e9n, suxeriu que Baldu\u00edno casase con Adelaida, xa que Roxerio II era o suficientemente maior para gobernar el s\u00f3 a Sicilia. Baldu\u00edno enviou embaixadores a Sicilia, e dalgunha maneira aceptou calquera condici\u00f3n que Adelaida puidese po\u00f1er; Adelaida exixiu que seu fillo, se tivesen un, herdar\u00eda Xerusal\u00e9n, e se non tivesen fillos, o reino pasar\u00eda ao seu propio fillo Roxerio II. Adelaida levou consigo unha enorme cantidade de di\u00f1ero que tanto se necesitaba no reino, as\u00ed como alg\u00fans arqueiros musulm\u00e1ns e uns mil soldados sicilianos.\nAdelaida estaba entrando na mediana idade e non hab\u00eda ning\u00fan novo herdeiro de inmediato. O rei foi culpado dun matrimonio b\u00edgamo, xa que Arda a\u00ednda estaba viva e o Patriarca Arnulfo foi deposto. O papa Pascual II acordou reinstalalo en 1116, sempre que anulase o matrimonio entre Baldu\u00edno e Adelaida. Baldu\u00edno estivo de acordo despois de enfermar e asumir que renunciar ao seu pecado de bigamia o curar\u00eda. En 1117 a anulaci\u00f3n realizouse en Acre, e Adelaida navegou de regreso a Sicilia.\nMorte.\nAdelaida morreu o 16 de abril de 1118 en Patti e foi enterrada na s\u00faa Catedral.\nSeu fillo Roxerio II indignouse polo trato que lle deran \u00e1 s\u00faa nai no reino de Xerusal\u00e9n, ao que nunca perdoou. Case trinta anos despois, Roxerio a\u00ednda se negou a axudar os estados cruzados durante a Segunda Cruzada.\nGuillerme de Tiro escribiu sobre o impacto do incidente:"}
{"id": "530370", "revid": "27155", "url": "https://gl.wikipedia.org/wiki?curid=530370", "title": "\u00d3so hioide", "text": ""}
{"id": "530371", "revid": "88215", "url": "https://gl.wikipedia.org/wiki?curid=530371", "title": "Campionato Europeo de Tr\u00edatlon de Velocidade", "text": "O Campionato Europeo de Tr\u00edatlon de Velocidade \u00e9 a m\u00e1xima competici\u00f3n a nivel europeo de tr\u00edatlon de velocidade. \u00c9 organizado desde 2016 pola Uni\u00f3n Europea de Tr\u00edatlon."}
{"id": "530379", "revid": "98629", "url": "https://gl.wikipedia.org/wiki?curid=530379", "title": "Project Lap Lap Pen Tai", "text": "Project Lap Lap Pen Tai (en ) \u00e9 un filme tailand\u00e9s de 2021 producido por Transformation Films e distribu\u00eddo por Netflix. O filme foi escrito e dirixido por un equipo de estudantes da Universidade de Bangkok, con Transformation Films como apoio.\nO filme foi dirixido por Sita Likitvanichkul, Jetarin Ratanaserikiat, Apirak Samudkidpisan, Thanabodee Uawithya e Adirek Wattaleela, e escrito por Sita Likitvanichkul, Kittitat Nokngam, Jetarin Ratanaserikiat, Apirak Samudkidpisan, Wisit Sasanatieng e Thanabodee Uawithya. Est\u00e1 protagonizado por Krit Jeerapattananuwong, Warisara Jitpreedasakul e Philaiwan Khamphirathat."}
{"id": "530380", "revid": "98629", "url": "https://gl.wikipedia.org/wiki?curid=530380", "title": "Muller branca solteira", "text": "Muller branca solteira (en ) \u00e9 un filme estadounidense de 1992 dirixido por Barbet Schroeder. Bas\u00e9ase na novela de 1990 \"SWF Seeks Same\" de John Lutz. Est\u00e1 protagonizado por Bridget Fonda e Jennifer Jason Leigh.\nEstreouse en galego o 17 de xu\u00f1o de 1995 a trav\u00e9s da TVG."}
{"id": "530381", "revid": "23204", "url": "https://gl.wikipedia.org/wiki?curid=530381", "title": "Single White Female", "text": ""}
{"id": "530382", "revid": "98629", "url": "https://gl.wikipedia.org/wiki?curid=530382", "title": "Baldu\u00edno I de Xerusal\u00e9n", "text": "Baldu\u00edno I de Xerusal\u00e9n, tam\u00e9n co\u00f1ecido como Baldu\u00edno de Bourcq, Baldu\u00edno I de Boulogne e Baldu\u00edno I de Edesa, nado contra 1058 e finado o 2 de abril de 1118 en Al-Arish, cidade na costa da pen\u00ednsula do Sina\u00ed, no Califato fatim\u00ed, foi un dos l\u00edderes da Primeira Cruzada que chegou a ser conde de Edesa e despois o segundo monarca e o primeiro en usar el t\u00edtulo de rei de Xerusal\u00e9n. \nTraxectoria.\nXuventude.\nBaldu\u00edno era fillo de Eustaquio II de Boulogne e de Ida de Boulogne, e irm\u00e1n m\u00e1is novo de Eustaquio (m\u00e1is tarde Eustaquio III de Boulogne) e de Godofredo de Bouillon, que chegar\u00eda a ser o primeiro gobernante cristi\u00e1n de Xerusal\u00e9n despois do fin do control do Imperio bizantino.\nA\u00ednda que nun principio, Baldu\u00edno, como fillo m\u00e1is novo, estaba destinado a unha carreira eclesi\u00e1stica, contra 1080 xa abandonara esa idea. Segundo o historiador Guillerme de Tiro, que viviu avanzado o s\u00e9culo XII e non co\u00f1eceu a Baldu\u00edno, \u00abna s\u00faa xuventude, Baldu\u00edno recibiu unha boa formaci\u00f3n nas artes liberais. Chegou a ser cl\u00e9rigo, segundo se di e, a causa da s\u00faa ilustre li\u00f1axe, obtivo beneficios, comunmente chamados prebendas, nas igrexas de Reims, Cambrai e Liexa\u00bb. Despois viviu en Normand\u00eda, onde casou con Godehilda (ou Godvera), dunha nobre familia inglesa, pero volveu ao ducado de Lorena para tomar posesi\u00f3n do condado de Verd\u00fan (gobernado anteriormente por Godofredo).\nPrimeira Cruzada.\nBadu\u00edno en 1096, tras vender moitas das s\u00fas propiedades \u00e1 Igrexa para poder custear os gastos, uniuse \u00e1 Primeira Cruzada cos seus irm\u00e1ns Godofredo e Eustaquio III de Boulogne. A s\u00faa esposa Godehilda acompa\u00f1ouno. Este foi o segundo movemento cruzado, pois o primeiro, a Cruzada dos pobres, estivo formada por xente do pobo. Cando os cruzados pasaron por Hungr\u00eda, o rei Colom\u00e1n pediu un ref\u00e9n para asegurarse da boa fe da expedici\u00f3n: Baldu\u00edno foi entregado con este fin at\u00e9 que os seus compa\u00f1eros sa\u00edron do territorio h\u00fangaro.\nAo pouco de entrar en territorio bizantino, tiveron lugar alg\u00fans altercados cos gregos, que tam\u00e9n sufriran o paso da Cruzada popular. Baldu\u00edno dirixiu un destacamento que se fixo cunha ponte cerca de Constantinopla. Tras alcanzar a cidade, non se puido evitar que o groso das tropas se dedicaran \u00e1 pillaxe nos campos veci\u00f1os, e o propio emperador bizantino Aleixo I Comneno viuse obrigado a dar un ref\u00e9n para asegurar a paz. Este ref\u00e9n, o seu fillo e futuro emperador Xo\u00e1n II Comneno, foi entregado a Baldu\u00edno. Segundo Ana Comnena, Baldu\u00edno castigou a un dos seus soldados que se atrevera a sentar no trono de Aleixo.\nBaldu\u00edno viaxou cos seus irm\u00e1ns at\u00e9 Heraclea Cybistra en Asia Menor, onde se separou do corpo principal da Cruzada en 1097 e entrou nun conflito duradeiro co Tancredo de Hauteville, tam\u00e9n co\u00f1ecido como Tancredo de Galilea, un se\u00f1or normando da baixa nobreza, que participaba na Cruzada, pola conquista e dominio da cidade de Tarso, na Cilicia. Durante a s\u00faa ausencia a s\u00faa muller enfermou e morreu en Mara\u015f. Tancredo pretend\u00eda facerse con alg\u00fan territorio para establecerse como pr\u00edncipe en Oriente, e Baldu\u00edno deb\u00eda de ter as mesmas intenci\u00f3ns. Baldu\u00edno conquistou Tarso, que era de Tancredo. Os ex\u00e9rcitos de Tancredo e Baldu\u00edno enfront\u00e1ronse brevemente en Mamistra, pero nunca chegaron \u00e1 guerra aberta, e Tancredo seguiu cami\u00f1o de Antioqu\u00eda.\nBaldu\u00edno tam\u00e9n conquistou importantes fortalezas nas terras ao oeste do \u00c9ufrates coa axuda da poboaci\u00f3n armenia local. Thoros de Edesa invitouno a ir a Edesa para loitar contra os selx\u00facidas, pero, aproveitando unha revolta contra Thoros, Baldu\u00edno conquistou a cidade e estableceu o primeiro estado cruzado o 10 de marzo de 1098. Para fortalecer o seu goberno, Baldu\u00edno, vi\u00favo, casou cunha nobre armenia, Arda de Armenia.\nConde de Edesa.\nA Bald\u00edno chegoulle unha invitaci\u00f3n de Teodoro de Edesa, que era o gobernador armenio de Edesa durante a Primeira Cruzada, na que lle propo\u00f1\u00eda adoptalo como fillo e sucesor. Cando Teodoro morreu asasinado en marzo de 1098, Baldu\u00edno converteuse no primeiro conde de Edesa en Mesopotamia, a\u00ednda que non se sabe se chegou a ter algo que ver con dito asasinato. Rexeu o condado at\u00e9 1100, tras casar con Arda de Armenia, filla de Teodoro I de Armenia, e exercer de embaixador entre cruzados e armenios.\nAo longo deses dous anos conquistou Samosata e Seruj (Sarorgia) aos musulm\u00e1ns, e desmontou unha conspiraci\u00f3n urdida por alg\u00fans dos seus s\u00fabditos armenios en 1098. Durante o asedio de Antioqu\u00eda, enviou di\u00f1eiro e alimentos aos cruzados, pero non participou nel. Kerbogha, o gobernador musulm\u00e1n de Mosul, foi en axuda de Antioqu\u00eda, pero det\u00edvose primeiro en Edesa, \u00e1 que asediou durante tres semanas, sen \u00e9xito. Kerbogha foi logo derrotado en Antioqu\u00eda, e os cruzados estableceron al\u00ed o Principado de Antioqu\u00eda. Ese mesmo ano, Baldu\u00edno consolidara xa a s\u00faa situaci\u00f3n como para poder sa\u00edr de Edesa e asediar Azaz, co seu irm\u00e1n Godofredo, onde derrotaron as tropas de Fakhr al-Mulk Radwan de Alepo.\nA finais de 1099 visitou Xerusal\u00e9n xunto con Bohemundo I de Antioqu\u00eda, e volveu a Edesa en xaneiro de 1100. \u00c1 s\u00faa chegada, axudou no levantamento do sitio de Melitene, no que Bohemundo fora capturado polos danism\u00e9ndidas. O pr\u00edncipe armenio da cidade, Gabriel, reco\u00f1eceu a Baldu\u00edno como se\u00f1or da mesma.\nRei de Xerusal\u00e9n.\nBaldu\u00edno foi convidado a ir a Xerusal\u00e9n polos partidarios dunha monarqu\u00eda secular. Cedeu o condado de Edesa a un primo, Baldu\u00edno de Bourcq (o futuro Baldu\u00edno II de Xerusal\u00e9n), e no cami\u00f1o cara \u00e1 capital sufriu unha emboscada de Duqaq de Damasco, cerca de Beirut. As tropas de Duqaq foron derrotadas, e Baldu\u00edno non encontrou maiores complicaci\u00f3ns na s\u00faa viaxe a Xerusal\u00e9n, a onde chegou a comezos de novembro de 1100.\nEn Xerusal\u00e9n, Baldu\u00edno encontrouse coa oposici\u00f3n do seu vello inimigo Tancredo, as\u00ed como coa do patriarca latino de Xerusal\u00e9n, Dagoberto de Pisa, que xa intentara establecer un sistema teocr\u00e1tico no reino en vida de Godofredo. Ao pouco de chegar \u00e1 cidade, puxo en marcha unha expedici\u00f3n contra Exipto e non volveu at\u00e9 finais de decembro. O d\u00eda de Nadal foi coroado como o primeiro rei de Xerusal\u00e9n polo propio patriarca, que abandonara a sus oposici\u00f3n a Baldu\u00edno, a\u00ednda que rexeitou coroalo en Xerusal\u00e9n: o acto tivo lugar en Bel\u00e9n.\nA pugna entre a Igrexa e o Estado mant\u00edvose at\u00e9 a primavera de 1101, cando Baldu\u00edno conseguiu suspender a Dagoberto por un legado papal. Ese mesmo ano volveron a estar en desacordo sobre a contribuci\u00f3n do patriarca \u00e1 defensa da Terra Santa. A loita acabar\u00eda coa definitiva deposici\u00f3n de Dagoberto en 1102.\nExpansi\u00f3n do reino.\nEn 1101 Baldu\u00edno tomou Arsuf e Cesarea, co apoio dunha frota xenovesa. A cambio, aos xenoveses se lles concederon barrios comerciais en ditas cidades, e en Cesarea creouse un arcebispado. En setembro, Baldu\u00edno derrotou os exipcios na batalla de Ramla, a\u00ednda que nun primeiro momento creuse en Xerusal\u00e9n que o ex\u00e9rcito cruzado fora derrotado, e que Baldu\u00edno morrera. Tancredo preparouse para facerse cargo da rexencia antes de que se co\u00f1ecese a vitoria real de Baldu\u00edno.\nEn 1102 tivo lugar outra batalla en Ramla, cos restos da Cruzada de 1101, na que estaban Estevo II de Blois, Guillerme IX de Aquitania e Hugo VI de Lusignan. Desta vez os exipcios resultaron vencedores; Baldu\u00edno perdeu gran parte do seu ex\u00e9rcito, e entre eles a Estevo de Blois, pero este puido escapar a cabalo at\u00e9 Arsuf. Non quixo arriscarse a sa\u00edr da cidade ante o temor de ser capturado polos exipcios, polo que foi levado por mar at\u00e9 Jaffa polo pirata ingl\u00e9s Godric de Finchale, e desde al\u00ed, en segredo, chegou at\u00e9 Xerusal\u00e9n. Os exipcios dominaban a\u00ednda o campo, e Baldu\u00edno enfrontouse a eles f\u00f3ra de Jaffa, venc\u00e9ndoos esta vez.\nEn 1103 Baldu\u00edno asediou Acre sen \u00e9xito, pois a cidade foi abastecida por unha frota exipcia. Tam\u00e9n ese ano, pagou o rescate de Bohemundo de Antioqu\u00eda, que segu\u00eda en prisi\u00f3n desde a s\u00faa derrota en Melitene. Baldu\u00edno prefer\u00eda a Bohemundo en lugar de Tancredo, que gobernaba Antioqu\u00eda como rexente. En 1104, grazas ao apoio dunha frota xenovesa, puido finalmente tomar Acre. En 1105 librou outra batalla en Ramla, onde volveu a vencer. En 1109 exerceu como \u00e1rbitro nun consello dos grandes bar\u00f3ns ante as murallas de Tr\u00edpoli, e obrigou a Tancredo a esquecer a s\u00faa reivindicaci\u00f3n da cidade. Pouco despois a cidade caeu en mans dos cruzados, que formar\u00eda o n\u00facleo do Condado de Tr\u00edpoli. En 1110 engadiuse Beirut ao territorio de Xerusal\u00e9n, de novo grazas \u00e1 axuda xenovesa. Baldu\u00edno trasladouse ent\u00f3n ao norte para axudar a Edesa, que estba asediada por Mawdud de Mosul.\n\u00c1 s\u00faa volta conquistou Sid\u00f3n co apoio de Sigurd I de Noruega. En 1111 Baldu\u00edno axudou a Tancredo no asedio de Shaizar, e logo puxo sitio tam\u00e9n a Tiro sen chegar a tomar a cidade. En 1113 enfrontouse a unha grande invasi\u00f3n das forzas unidas de Toghtekin de Damasco e Aksunkur de Mosul, e o reino estivo a piques de desaparecer, pero Baldu\u00edno contou coa axuda de tropas de Antioqu\u00eda, as\u00ed como coa chegada de peregrinos de toda Europa.\nEn 1113 casou con Adelaida del Vasto, pois en 1108 deixara a s\u00faa esposa armenia Arda co pretexto de que manti\u00f1a relaci\u00f3ns sexuais con musulm\u00e1ns, a\u00ednda que \u00e9 m\u00e1is prob\u00e1bel que a muller lle resultase politicamente in\u00fatil en Xerusal\u00e9n, onde non hab\u00eda poboaci\u00f3n armenia. No acordo matrimonial, se Baldu\u00edno e Adelaida non ti\u00f1an descendencia, o herdeiro ser\u00eda Roxerio II de Sicilia, fillo de Adelaida do seu primeiro marido Roxerio I de Sicilia. Tecnicamente o matrimonio era b\u00edgamo, pois Arda viv\u00eda a\u00ednda nun mosteiro de Xerusal\u00e9n, e posteriormente causar\u00eda moitos problemas tanto a Baldu\u00edno como ao patriarca Arnulfo de Chocques.\nEn 1115 dirixiu unha expedici\u00f3n a Transxordania e al\u00ed edificou o castelo de Montreal. Os cristi\u00e1ns sirios que viv\u00edan na zona foron invitados a asentarse en Xerusal\u00e9n para repoboar a cidade, que fora masacrada en 1099. En 1117 constru\u00edu o castelo de Escandalion cerca de Tiro, que a\u00ednda permanec\u00eda en mans musulm\u00e1s.\nMorte.\nEn 1117 Baldu\u00edno enfermou. Convencido de que o seu mal era debido ao seu matrimonio b\u00edgamo, enviou a Adelaida de volta a Sicilia, moi a pesar dela mesma. Baldu\u00edno recuperouse e, en 1118, dirixiuse a Exipto e saqueou Farama. Segundo Fulquerio de Chartres:\n\u00abEnt\u00f3n un d\u00eda paseaba xunto ao r\u00edo que os gregos chaman Nilo e os hebreos Gihon, cerca da cidade, divert\u00edndose con alg\u00fans amigos. Varios dos cabaleiros usaron habilmente as s\u00faas lanzas para capturaren alg\u00fans peixes, que levaron ao campamento, onde os comeron. Ent\u00f3n, o rei sentiu as dores dunha antiga ferida e sufriu unha gran debilidade.\u00bb\nEn palabras de Thomas Fuller, un historiador do s\u00e9culo XVII, Baldu\u00edno \u00abcapturou moitos peixes, as\u00ed como a s\u00faa morte ao comelos\u00bb.\nBaldu\u00edno foi levado de volta a Xerusal\u00e9n nunha padiola, pero morreu no cami\u00f1o, na aldea de Al-Arish, o 2 de abril de 1118. Fulquerio de Chartres di: \u00abos francos chor\u00e1rono, os sirios e incluso os sarracenos que o viron tam\u00e9n o lamentaron\u00bb. Seu primo Baldu\u00edno de Bourcq foi elixido sucesor, a\u00ednda que o reino tam\u00e9n lle foi ofrecido a Eustaquio III, que o rexeitou."}
{"id": "530383", "revid": "98629", "url": "https://gl.wikipedia.org/wiki?curid=530383", "title": "First Cow", "text": "First Cow \u00e9 un filme estadounidense de 2019 dirixido por Kelly Reichardt. O gui\u00f3n \u00e9 obra de Reichardt e Jonathan Raymond, e bas\u00e9ase na novela de Raymond \"The Half Life\". Est\u00e1 protagonizado por John Magaro, Orion Lee, Toby Jones, Ewen Bremner, Scott Shepherd, Gary Farmer e Lily Gladstone. Tam\u00e9n conta coa interpretaci\u00f3n de Ren\u00e9 Auberjonois, nun dos seus \u00faltimos papeis no cinema.\nEstreouse subtitulado en galego o 21 de maio de 2021 nos cinemas NUMAX. Foi traducido por Samuel Solleiro."}
{"id": "530385", "revid": "5863", "url": "https://gl.wikipedia.org/wiki?curid=530385", "title": "Ard\u00f3n, rei", "text": "Ard\u00f3n (ou \"Ardonus,\" posiblemente abreviatura \"de Ardabastus)\" foi o derradeiro rei dos visigodos en Hispania que, segundo algunhas fontes, reinou na Septimania entre 713 e 720.\nContexto hist\u00f3rico.\nA \"Chronica regum Visigothorum\" rexistra os nomes dos reis visigodos e os anos do seu reinado. Despois da entronizaci\u00f3n de Ervixio, as diferentes versi\u00f3ns das Cr\u00f3nica, difiren en canto \u00e1 continuaci\u00f3n dos seguintes reis. A \"Continuatio codicis C Parisini\", que consiste nun manuscrito do s\u00e9culo XII, non menciona a Rodrigo e indica que Vitiza sucedeu a Akhila II e que despois de tres anos suceder\u00e1o Ard\u00e1n. Tampouco na \"Cr\u00f3nica Moz\u00e1rabe\" nin nas cr\u00f3nicas asturianas posteriores, a \"Cr\u00f3nica Albeldense\" e a \"Cr\u00f3nica de Afonso III,\" hai ningunha menci\u00f3n a Akhila II nin a Ard\u00f3n, nin nas cr\u00f3nicas \u00e1rabes. \nSucede que as cr\u00f3nicas escritas na \u00e1rea de influencia e control de Akhila II -Narbonense e Tarraconense, segundo a distribuci\u00f3n das moedas acu\u00f1adas no seu nome- ignoraron a existencia de Rodrigo, at\u00e9 despois de mediados do s\u00e9culo XIII cando foron traducidos os traballos do bispo Rodrigo Xim\u00e9nez de Rada. Segundo isto, despois do desastre do ex\u00e9rcito visig\u00f3tico do rei Rodrigo, e a morte do propio monarca na batalla de Guadalete, os musulm\u00e1ns emprenderon a conquista do reino visig\u00f3tico. O final do reinado de Akhila II foi coet\u00e1neo coas vitorias musulm\u00e1s no val do Ebro e en Zaragoza, de xeito que pode deducirse que a s\u00faa morte, no 713, foi coma consecuencia da loita contra os novos conquistadores na que despois da conquista de Narbona, pretendeu defender o resto do territorio, sen \u00e9xito.\nReinado de Ard\u00f3n.\nDespois da s\u00faa morte de Akhila II, Ard\u00f3n, foi elixido rei, s\u00e9ndolle atribu\u00eddo pola cr\u00f3nica un reinado de sete anos, dende o 713 at\u00e9 o 721. No 716, os musulm\u00e1ns comandados polo val\u00ed Al-Hurr ibn Abd al-Rahman al-Thaqafi, cruzaron os Pireneos e invadiron a Narbonense polo que Ard\u00f3n houbo defender a derradeira provincia do reino visigodo. A campa\u00f1a foi continuada polo seu sucesor Al-Samh ibn Malik al-Khawlani, o cal finalmente completou a conquista do territorio no 720. Ard\u00f3n finou no 721, presumiblemente, loitando contra os invasores.\nA desaparici\u00f3n total do reino visigodo, produciuse cinco anos m\u00e1is tarde, coa toma de Carcasona e, pouco despois, de todo o territorio at\u00e9 Nimes."}
{"id": "530386", "revid": "23204", "url": "https://gl.wikipedia.org/wiki?curid=530386", "title": "Apis andreniformis", "text": "Apis andreniformis \u00e9 unha especie relativamente rara de abella do mel cuxo h\u00e1bitat nativo \u00e9 a rexi\u00f3n tropical e subtropical do sueste de Asia."}
{"id": "530387", "revid": "89787", "url": "https://gl.wikipedia.org/wiki?curid=530387", "title": "Apis cerana", "text": "Apis cerana \u00e9 unha especie de abella do mel orixinaria do sur, sueste e leste de Asia. Esta especie \u00e9 a especie irm\u00e1 de \"Apis koschevnikovi\", e \u00e1mbalas d\u00faas forman parte do mesmo subx\u00e9nero que a abella do mel europea, \"Apis mellifera\"."}
{"id": "530388", "revid": "23204", "url": "https://gl.wikipedia.org/wiki?curid=530388", "title": "Apis dorsata", "text": "Apis dorsata \u00e9 unha abella do mel orixinaria do sur e sueste de Asia, a cal habita principalmente en \u00e1reas boscosas como Terai, no Nepal. Mide polo xeral entre 17 e 20 mm de longo. Os ni\u00f1os constr\u00faense principalmente en lugares expostos afastados do chan, como nas extremidades das \u00e1rbores, baixo os sa\u00edntes dos cant\u00eds e \u00e1s veces nos edificios. Estas abellas sociais son co\u00f1ecidas polas s\u00faas estratexias de defensa agresivas e comportamento cruel cando son perturbadas. A\u00ednda que non foron domesticadas, os pobos locais usaron a especie como fonte de mel e cera, unha pr\u00e1ctica co\u00f1ecida como caza de mel."}
{"id": "530389", "revid": "98629", "url": "https://gl.wikipedia.org/wiki?curid=530389", "title": "Apis nigrocincta", "text": "Apis nigrocincta \u00e9 unha especie de abella do mel que habita na illa filipina de Mindanao, as\u00ed como nas illas indonesias de Sangihe e C\u00e9lebes. A especie \u00e9 co\u00f1ecida por ter as ra\u00ed\u00f1as con m\u00e1is alta frecuencia de apareamento de calquera especie da tribo Apini.\n\u00c9 unha especie de tama\u00f1o mediano da tribo \"Apini\", comparada coa meirande \"A. dorsata\" ou a m\u00e1is pequena \"A. florea\"."}
{"id": "530390", "revid": "23204", "url": "https://gl.wikipedia.org/wiki?curid=530390", "title": "Cometa Hyakutake", "text": "O Cometa Hyakutake (, C/1996\u00a0B2) \u00e9s un cometa, descuberto o 31 de xaneiro de 1996, que pasou moi preto da Terra en marzo dese ano. Foi denominado o Gran cometa de 1996; o seu paso pola veci\u00f1anza terrestre foi un dos encontros m\u00e1is pr\u00f3ximos dos \u00faltimos dous s\u00e9culos. Hyakutake foi moi brilante nos ceos nouturnos e anplamente contemplado en toda a Terra, superando en popularidade temporal \u00f3 moito m\u00e1is anticipado Cometa Hale-Bopp, que estaba aproxim\u00e1ndose \u00f3 Sistema solar interior naquelas datas.\nAs observaci\u00f3ns cient\u00edficas do cometa levaron a varios descubrimentos. Moitos, sorprenderon \u00f3s cient\u00edficos cometarios, como a primeira emisi\u00f3n observada de Raios X por cometa, o que se cre que foi causado por part\u00edculas ionizadas de vento solar interactuando con \u00e1tomos neutros da coma do cometa. A nave Ulises cruzou de xeito inesperado a cola do cometa a unha distancia de m\u00e1is 500 UA do n\u00facleo cometario, amosando que Hyakutake ti\u00f1a a cola m\u00e1is longa co\u00f1ecida a un cometa.\nHyakutake \u00e9 un cometa de per\u00edodo longo. Antes do seu recente paso a traverso do Sistema Solar, o seu per\u00edodo era duns 17 000 anos, pero as perturbaci\u00f3ns gravitatorias dos planetas xigantes incrementou ese per\u00edodo a 70 000 anos."}
{"id": "530393", "revid": "23204", "url": "https://gl.wikipedia.org/wiki?curid=530393", "title": "Apis florea", "text": "Apis florea \u00e9 unha das d\u00faas especies de abella do mel pequenas, unha especie salvaxe que habita no sur e sueste de Asia. Ten unha distribuci\u00f3n m\u00e1is ampla que a s\u00faa especie irm\u00e1, \"Apis andreniformis\".\n\u00c9 a especie m\u00e1is pequena de abellas do x\u00e9nero \"Apis\", en canto a tama\u00f1o do seu corpo. Unha obreira mide tipicamente de 7\u201310\u00a0mm de lonxitude corporal, e a s\u00faa plena coloraci\u00f3n \u00e9 parda avermellada. Unha colonia de \"Apis florea\" consiste nun s\u00f3 favo, que na s\u00faa parte superior rodea unha p\u00f3la ou obxecto do cal se sost\u00e9n."}
{"id": "530394", "revid": "23204", "url": "https://gl.wikipedia.org/wiki?curid=530394", "title": "Apis koschevnikovi", "text": "Apis koschevnikovi \u00e9 unha especie de abella do mel que habita en Malaisia e na illa indonesia de Borneo, onde vive simpaticamente con outra especie de abella do mel, \"Apis cerana\" (especificamente \"A. c. nuluensis\")."}
{"id": "530395", "revid": "23204", "url": "https://gl.wikipedia.org/wiki?curid=530395", "title": "Apis laboriosa", "text": "Apis laboriosa \u00e9 a especie de abella do mel m\u00e1is grande do mundo; os adultos poden medir at\u00e9 3.0\u00a0cm de lonxitude. Antes de 1980, \"Apis laboriosa\" foi considerada unha subespecie de \"Apis dorsata\", pero case 20 anos despois foi elevada ao rango dunha especie separada. Foi clasificado unha vez m\u00e1is como subespecie de Apis dorsata por Engel en 1999, mais foi confirmado como especie en 2020. \u00c9 unha especie altamente adaptada ao seu h\u00e1bitat nas terras altas."}
{"id": "530397", "revid": "23204", "url": "https://gl.wikipedia.org/wiki?curid=530397", "title": "Stuart Rigold", "text": "Stuart Eborall Rigold, nado o 8 de decembro de 1919 en Blackheath, Gran Londres, e finado en 1980, foi un arque\u00f3logo, numism\u00e1tico e fot\u00f3grafo brit\u00e1nico, especialista na moeda e na arquitectura altomedieval.\nEntre outros cargos, Rigold presidiu a Sociedade Numism\u00e1tica Brit\u00e1nica (1971-1975) e encabezou a Inspecci\u00f3n Central de Monumentos de Inglaterra (1976-1978).\nTraxectoria.\nInfancia e educaci\u00f3n.\nStuart Rigold naceu nunha familia con orixes en Austria ou en Alema\u00f1a. O seu pai, Ernest Rigold, era un enxe\u00f1eiro de minas, e Stuart colleu o seu segundo nome (Eborall) do apelido da s\u00faa nai. A s\u00faa infancia transcorreu na contorna de Rolvenden, no condado de Kent, e cursou a s\u00faa educaci\u00f3n secundaria en \"Sutton Valence School\", en Maidstone. Nesta etapa padeceu unha tartamudez que superou en anos posteriores.\nEn 1936, aos 17 anos, Stuart iniciou a s\u00faa formaci\u00f3n superior na Universidade de St Andrews, onde estudou Xeolox\u00eda, as\u00ed como Ingl\u00e9s, Franc\u00e9s e Estudos Cl\u00e1sicos, a\u00ednda que este per\u00edodo se viu interrompido pola segunda guerra mundial, na que participou nos servizos de intelixencia brit\u00e1nicos co rango de suboficial maior, traballando en Bletchley Park, no seo do equipo Enigma, e tam\u00e9n nun destino en Dinamarca.\nConclu\u00edda a guerra, en 1946 continuou a s\u00faa formaci\u00f3n no \"Saint Peter's College\", da Universidade de Oxford, onde en 1948 se licenciou en \"Literae humaniores\" (cultura cl\u00e1sica, grego, lat\u00edn e filosof\u00eda).\nCarreira profesional.\nLogo de rematar os seus estudos, Rigold ingresou na Inspecci\u00f3n de Monumentos Antigos, onde desenvolveu a s\u00faa vida profesional nas seguintes tres d\u00e9cadas, ata se converter no inspector principal para Inglaterra durante os seus dous derradeiros anos de exercicio.\nOs dous focos principais das s\u00faas investigaci\u00f3ns foron as moedas \"sceatta\" do s\u00e9culo VIII e as fichas comerciais da baixa Idade Media, que aparec\u00edan adoito nas escavaci\u00f3ns en Inglaterra. Mais non descoidou tampouco outras \u00e9pocas da moeda, interes\u00e1ndose sempre pola interacci\u00f3n entre a historia numism\u00e1tica, a pol\u00edtica e a econ\u00f3mica. No entanto, os resultados das s\u00faas investigaci\u00f3ns numism\u00e1ticas non foron obxecto de publicaci\u00f3ns monogr\u00e1ficas; nalg\u00fans casos permanecen in\u00e9ditos e noutros c\u00f3mpre procuralos en artigos espec\u00edficos e nos informes publicados das s\u00faas escavaci\u00f3ns.\nEn 1963 Rigold foi elixido membro da Sociedade de Anticuarios de Londres, de cuxo consello de goberno formou parte dez anos despois. Tam\u00e9n foi un membro destacado doutras entidades acad\u00e9micas e asociativas, como a Sociedade Arqueol\u00f3xica de Kent (en cuxa publicaci\u00f3n \"Archaeologia Cantiana\" contribu\u00edu con numerosos artigos), a Sociedade de Arqueolox\u00eda Medieval (tam\u00e9n dentro do seu comit\u00e9 editorial), a Real Sociedade de Numism\u00e1tica ou a Sociedade Brit\u00e1nica de Numism\u00e1tica. Desta \u00faltima entidade ocupou a presidencia entre 1971 e 1975, e acadou o seu m\u00e1ximo galard\u00f3n en 1977. \nStuart Rigold foi un asiduo visitante da Burlington House, onde se albergan tanto a Academia Brit\u00e1nica como diversas sociedades cient\u00edficas, e tam\u00e9n do Warburg Institute; en ambos participaba en coloquios e encontros de todo tipo acerca da cultura cl\u00e1sica.\nReco\u00f1ecementos.\nA figura de Stuart Rigold foi honrada coa publicaci\u00f3n de senllos libros de homenaxe, o primeiro deles en 1981, a cargo de A. Detsicas, publicado pola Sociedade Arqueol\u00f3xica de Kent, e o segundo en 1982, dirixido por Peter E. Leach e publicado polo Consello da Arqueolox\u00eda Brit\u00e1nica.\nVida persoal.\nStuart Rigold casou en 1955 con Eleanor Pike, con quen non tivo descendencia.\nPublicaci\u00f3ns.\nStuart foi autor dun bo n\u00famero de artigos en diversas revistas especializadas da s\u00faa \u00e9poca, entre as que cabe salientar \"Archaeologia Cantiana\", \"British Numismatic Journal\", \"The Archaeological Journal\", \"Medieval Archaeology\" e \"Journal of the British Archaeological Association\". Os seus traballos monogr\u00e1ficos est\u00e1n maioritariamente vinculados ao seu labor profesional na Inspecci\u00f3n Central de Monumentos de Inglaterra."}
{"id": "530398", "revid": "23204", "url": "https://gl.wikipedia.org/wiki?curid=530398", "title": "Acanthochitona crinita", "text": "Acanthochitona crinita \u00e9 unha especie de poliplac\u00f3foro mari\u00f1o da familia \"Acanthochitonidae\". Habita nas costas rochosas no nordeste do oc\u00e9ano Atl\u00e1ntico, no mar do Norte e no mar Mediterr\u00e1neo."}
{"id": "530399", "revid": "65337", "url": "https://gl.wikipedia.org/wiki?curid=530399", "title": "Stuart Eborall Rigold", "text": ""}
{"id": "530400", "revid": "65337", "url": "https://gl.wikipedia.org/wiki?curid=530400", "title": "Stuart E. Rigold", "text": ""}
{"id": "530401", "revid": "65337", "url": "https://gl.wikipedia.org/wiki?curid=530401", "title": "S. E. Rigold", "text": ""}
{"id": "530402", "revid": "65337", "url": "https://gl.wikipedia.org/wiki?curid=530402", "title": "Rigold, Stuart", "text": ""}
{"id": "530403", "revid": "65337", "url": "https://gl.wikipedia.org/wiki?curid=530403", "title": "Rigold, S. E.", "text": ""}
{"id": "530405", "revid": "89787", "url": "https://gl.wikipedia.org/wiki?curid=530405", "title": "Callochiton septemvalvis", "text": "Callochiton septemvalvis \u00e9 unha especie de molusco. Foi descrito por primeira vez por Montagu en 1803."}
{"id": "530406", "revid": "89787", "url": "https://gl.wikipedia.org/wiki?curid=530406", "title": "Ischnochiton obtusus", "text": "Ischnochiton obtusus \u00e9 unha especie de molusco. Foi descrita por primeira vez por Carpenter en 1893."}
{"id": "530407", "revid": "23204", "url": "https://gl.wikipedia.org/wiki?curid=530407", "title": "Beleza oculta", "text": "Beleza oculta (en ) \u00e9 un filme estadounidense de 2016 dirixido por David Frankel e escrito por Allan Loeb. Est\u00e1 protagonizado por Will Smith, Edward Norton, Keira Knightley, Michael Pe\u00f1a, Naomie Harris, Jacob Latimore, Kate Winslet e Helen Mirren.\nEstreouse en galego o 14 de setembro de 2019 a trav\u00e9s da TVG. A directora de dobraxe \u00e9 Charo Pena."}
{"id": "530408", "revid": "15490", "url": "https://gl.wikipedia.org/wiki?curid=530408", "title": "Cr\u00f3nica do 754", "text": ""}
{"id": "530409", "revid": "15490", "url": "https://gl.wikipedia.org/wiki?curid=530409", "title": "Continuatio Hispanica", "text": ""}
{"id": "530411", "revid": "23204", "url": "https://gl.wikipedia.org/wiki?curid=530411", "title": "Collateral Beauty", "text": ""}
{"id": "530412", "revid": "89787", "url": "https://gl.wikipedia.org/wiki?curid=530412", "title": "Leptochiton gascognensis", "text": "Leptochiton gascognensis \u00e9 unha especie de molusco. Foi descrita por primeira vez por Pieter Kaas e Van Belle en 1985."}
{"id": "530413", "revid": "15490", "url": "https://gl.wikipedia.org/wiki?curid=530413", "title": "TotalEnergies", "text": "TotalEnergies SE (anteriormente chamada Total) \u00e9 unha compa\u00f1\u00eda francesa dedicada \u00e1 produci\u00f3n e subministraci\u00f3n de enerx\u00eda. A s\u00faa sede at\u00f3pase no distrito parisiense de La D\u00e9fense.\nCaracter\u00edsticas.\n\u00c9 unha das sete maiores empresas produtoras de gas e petr\u00f3leo no mundo (grupo co\u00f1ecido co nome en ingl\u00e9s de \"supermajors\"), xunto con ExxonMobil, Eni, Shell, BP, Chevron e ConocoPhillips. \u00c9 a primeira empresa francesa por facturaci\u00f3n en 2015, a 5\u00aa empresa de Europa e a 24\u00aa do mundo, as\u00ed como a 4\u00aa por capitalizaci\u00f3n de mercado da zona do euro en 2015. As s\u00faas actividades abarcan toda a cadea de produci\u00f3n, desde a extracci\u00f3n de cru e gas natural a enerx\u00eda, inclu\u00edndo refino especial e distribuci\u00f3n comercial.\nTotal \u00e9 unha empresa que tam\u00e9n act\u00faa nos sectores de produci\u00f3n de enerx\u00eda e baixo consumo de carbono.\nO Grupo Total est\u00e1 presente en m\u00e1is de 130 pa\u00edses e conta con m\u00e1is de 100.000 empregados, dos cales case o 25% est\u00e1n en Francia. Total tam\u00e9n \u00e9 unha grande empresa qu\u00edmica.\nEn decembro de 2022, as ONG Friends of the Earth, Survie e outras catro ONG ugandesas enviaron ao grupo petroleiro Total aos tribunais e acus\u00e1rono de violar a lei sobre o deber de vixilancia das grandes empresas francesas en materia de dereitos humanos e medio ambiente."}
{"id": "530414", "revid": "5830882", "url": "https://gl.wikipedia.org/wiki?curid=530414", "title": "Total", "text": ""}
{"id": "530415", "revid": "89787", "url": "https://gl.wikipedia.org/wiki?curid=530415", "title": "Leptochiton compostellanum", "text": "Leptochiton compostellanum \u00e9 unha especie de molusco. Foi descrita por primeira vez por Carmona Zalvide e Victoriano Urgorri en 1999."}
{"id": "530416", "revid": "89787", "url": "https://gl.wikipedia.org/wiki?curid=530416", "title": "Lepidochitona iberica", "text": "Lepidochitona iberica \u00e9 unha especie de molusco. Foi descrita por primeira vez por Pieter Kaas e Van Belle en 1981."}
{"id": "530417", "revid": "26385", "url": "https://gl.wikipedia.org/wiki?curid=530417", "title": "Acanthocardia paucicostata", "text": "Acanthocardia paucicostata \u00e9 unha especie de bivalvo da familia dos c\u00e1rdidos e do x\u00e9nero \"Acanthocardia\". Foi descrita por primeira vez por GB Sowerby II en 1834.\nVive nos fondos lamacentos na rexi\u00f3n infralitoral."}
{"id": "530418", "revid": "5863", "url": "https://gl.wikipedia.org/wiki?curid=530418", "title": "Xos\u00e9 Fern\u00e1ndez Gallego", "text": ""}
{"id": "530431", "revid": "82922", "url": "https://gl.wikipedia.org/wiki?curid=530431", "title": "Birimbau", "text": ""}
{"id": "530432", "revid": "82922", "url": "https://gl.wikipedia.org/wiki?curid=530432", "title": "Arca de boca", "text": ""}
{"id": "530433", "revid": "82922", "url": "https://gl.wikipedia.org/wiki?curid=530433", "title": "Trompa galega", "text": ""}
{"id": "530434", "revid": "89787", "url": "https://gl.wikipedia.org/wiki?curid=530434", "title": "Enrique Fern\u00e1ndez Casti\u00f1eiras", "text": " \nEnrique Fern\u00e1ndez Casti\u00f1eiras, nado en Santiago de Compostela en 1950, \u00e9 un historiador da arte e profesor universitario galego."}
{"id": "530436", "revid": "59564", "url": "https://gl.wikipedia.org/wiki?curid=530436", "title": "Susana Rodr\u00edguez Barcia", "text": "Susana Rodr\u00edguez Barcia, nada en Vigo o 23 de outubro de 1977, \u00e9 unha fil\u00f3loga hisp\u00e1nica, tradutora e profesora galega.\nTraxectoria.\nExerce como profesora titular no departamento de Lingua Espa\u00f1ola da Facultade de Filolox\u00eda e Traduci\u00f3n da Universidade de Vigo. Foi profesora axudante e bolseira de investigaci\u00f3n dende 1998. Dende 1999 traballa en \u00e1reas como a an\u00e1lise do discurso, a historiograf\u00eda ling\u00fc\u00edstica ou a lexicograf\u00eda, en particular na presenza de ideolox\u00eda nos dicionarios monoling\u00fces en espa\u00f1ol. As\u00ed mesmo, tam\u00e9n \u00e9 especialista na construci\u00f3n discursiva de estereotipos.\nDoutorouse en 2005 pola Universidade de Vigo cunha tese sobre a ideolox\u00eda na historia da lexicograf\u00eda espa\u00f1ola entre 1611 e 1899, dirixida por Miguel \u00c1ngel Esparza Torres.\nEntre os anos 2005 e 2006 traballou no grupo de Terminolox\u00eda Cient\u00edfico-T\u00e9cnica de Galicia (Termigal), no Centro Ram\u00f3n Pi\u00f1eiro para a Investigaci\u00f3n en Humanidades.\nEntre outras obras, traduciu ao galego \"O escaravello de ouro\" de Edgar Allan Poe. \u00c9, ademais, directora da revista \"Hesperia. Anuario de Filolog\u00eda Hisp\u00e1nica\", da Universidade de Vigo.\nNo eido da lexicograf\u00eda, \u00e9 coautora do \"Gran dicionario s\u00e9culo 21 Galego/Castel\u00e1n\". Entre outras achegas, destaca a \"Introducci\u00f3n a la Lexicograf\u00eda\" publicada en 2016 pola Editorial S\u00edntesis."}
{"id": "530437", "revid": "15490", "url": "https://gl.wikipedia.org/wiki?curid=530437", "title": "Akhila II", "text": "Akhila II, nado no 695 e finado no 716, foi un rei dos visigodos entre 710 e 713. Trala toma violenta do poder por parte de Rodrigo, produciuse a secesi\u00f3n da parte nororiental do reino, onde reinou Akhila\u00a0II. A\u00ednda que apenas existen testemu\u00f1os da s\u00faa existencia, atop\u00e1ronse moedas acu\u00f1adas no seu nome. Foi sucedido por Ard\u00f3n.\nAs fontes.\nA \"Cr\u00f3nica moz\u00e1rabe\" do ano 754 ofrece pouca informaci\u00f3n sobre os acontecementos ocorridos inmediatamente despois do reinado de Vitiza. Indica que Rodrigo se apoderou do trono e que reinou durante un ano, as\u00ed como que houbo unha guerra civil antes da invasi\u00f3n dos \u00e1rabes e engade que foi traizoado por algunhas das s\u00faas tropas. Non obstante, non menciona a Akhila II, nin que os partidarios de Vitiza realizasen a traiz\u00f3n, nin que en ning\u00fan caso se enviase unha petici\u00f3n de axuda para destronar a Rodrigo.\nA \"Chronica regnum Visigothorum\" rexistra os nomes dos reis visigodos e os anos dos seus reinados. Despois da entronizaci\u00f3n de Ervixio, os manuscritos difiren na continuaci\u00f3n dos seguintes reis. A \"Continuatio codicis C Parisini\", que aparece nun manuscrito do s\u00e9culo XII, non menciona a Rodrigo e indica que Vitiza foi sucedido por Akhila e despois de tres anos, este, foi sucedido por Ard\u00f3n. Mais a \"Continuatio Legionensis\", que aparece nun manuscrito do s\u00e9culo XI, afirma que Vitiza foi sucedido por Rodrigo, que reinou durante sete anos e seis meses. Non obstante, non se sabe cando se compilaron por primeira vez e, xa que asignan diferentes durante os reinados dos sucesores de Ervixio, \u00e9 posible que houbese erros de transcrici\u00f3n. As\u00ed a todo, o que est\u00e1 impl\u00edcito que Vitiza foi sucedido por dous reis que controlaban diferentes partes do reino. A partir da existencia de moedas cos nomes respectivos, Collins afirma que Rodrigo controlar\u00eda Toledo e maila Lusitania mentres que Akhila controlar\u00eda a Tarraconense e a Narbonense, sen que se saiba cal era a situaci\u00f3n na B\u00e9tica nin na Gallaecia.\nNin na Cr\u00f3nica moz\u00e1rabe nin nas cr\u00f3nicas asturianas posteriores -a \"Cr\u00f3nica Albeldense\" e a \"Cr\u00f3nica de Afonso III\"- hai menci\u00f3n a Akhila II, nin nas cr\u00f3nicas \u00e1rabes. D\u00e1se a situaci\u00f3n de que as cr\u00f3nicas escritas na \u00e1rea de influencia de Akhila II non co\u00f1eceron a existencia de Rodrigo at\u00e9 despois de mediados do s\u00e9culo XIII, cando se traduciu a obra do bispo Rodrigo Xim\u00e9nez de Rada. Por\u00e9n, houbo un derivaci\u00f3n metodol\u00f3xica err\u00f3nea ao tentar axustar o nome de Akhila con calquera dos personaxes das Cr\u00f3nicas cuxo nome non se d\u00e1, como facelo fillo de Vitiza, cuxo nome non aparece nas cr\u00f3nicas asturianas e incluso acomodalo como fillo ou parente de Vitiza, que estaba asociado ao trono no nordeste da pen\u00ednsula ib\u00e9rica. Non se co\u00f1ecen as orixes familiares de Akhila II, polo que asignar a Akhila unha filiaci\u00f3n vitiz\u00e1 \u00e9 un erro consecuente a datos contraditorios e lendarios da historiograf\u00eda hispano\u00e1rabe. As cr\u00f3nicas asturianas, dada a s\u00faa concepci\u00f3n de que Rodrigo fora o \u00faltimo rei visigodo e que o reino de Asturias foi identificado como o seu sucesor, eliminaron a Akhila, quen reinou dous anos m\u00e1is, e engadiron eses anos ao reinado de Rodrigo, para que este reinase tres anos.\nDebate sobre a sucesi\u00f3n de Vitiza.\nNon hai constancia da s\u00faa morte nin das circunstancias da sucesi\u00f3n de Vitiza, a\u00ednda que se pode deducir que non foi pac\u00edfica. Segundo a \"Chronica Regum Visigothorum\", o reinado de Vitiza rematou no 710, mentres que a Cr\u00f3nica moz\u00e1rabe sit\u00faao no 711. Xeralmente, hai d\u00faas tedencia sobre o reinado de Vitiza: se se considera que era fillo da ra\u00ed\u00f1a Cixilo, o reinado rematar\u00eda ao morrer e contar\u00eda cuns vinte e cinco anos, mais se se considera que Vitiza non era o fillo de Cixilo, sen\u00f3n dun matrimonio anterior de \u00c9xica, ent\u00f3n ter\u00eda unha idade relativamente avanzada no momento da s\u00faa morte. \nDo seguinte rei, Rodrigo, a Cr\u00f3nica moz\u00e1rabe parece indicar que se apoderou do trono dun xeito violento co apoio dunha parte significativa da aristocracia que conformaba a elite secular e eclesi\u00e1stica do reino que, daquela, intervi\u00f1a na elecci\u00f3n do rei. Segundo esta hip\u00f3tese, Vitiza foi derrocado e moi probablemente asasinado pois se morrese por causas naturais e Rodrigo tivese sido elixido, non se ter\u00eda producido ningunha situaci\u00f3n de conflito. Outra hip\u00f3tese suxire que tam\u00e9n puido suceder que Vitiza morrese por causas naturais e que Rodrigo se levantase para evitar que os familiares de Vitiza nomeasen para o trono a un dos seus membros. \nIgualmente, tense apuntado que puido haber un interregno de varias semanas ou meses no que puido haber unha guerra civil entre Rodrigo e outros aspirantes ao trono. Este golpe de estado non produciu un consenso entre a aristocracia, e a chegada de Rodrigo ao trono houbo provocar conflitos internos que se produciron no momento en que os musulm\u00e1ns comezaran a atacar poboaci\u00f3ns do sur da pen\u00ednsula Ib\u00e9rica. A elite nobre estar\u00eda dividida e, como sucedeu coa sucesi\u00f3n de Chindasvinto no 653 e Recesvinto no 672, houbo unha rebeli\u00f3n rexional de territorios que non reco\u00f1ec\u00edan a autoridade de Rodrigo, polo que \u00e9 posible que este tivese que facer fronte \u00e1 divisi\u00f3n do reino polos apoios a Akhila II no nordeste, que \u00e9 de onde proceden as moedas cu\u00f1adas en nome de Akhila II, en concreto da Narbonense e da Taraconense (nas cecas de Narbona, Lleida, Xirona, Tarragona e Zaragoza) sen que se produza unha superposici\u00f3n xeogr\u00e1fica coas moedas cu\u00f1adas a nome de Rodrigo.\nReinado.\nCando morre Vitiza no 710, unha parte da nobreza xunto coa s\u00faa vi\u00fava, promoven para o trono a Akhila, que era parente ou quizais fillo de Vitiza, mentres outra facci\u00f3n apoia ao conde da B\u00e9tica, Rodrigo. Tran enfrontarse, Rodrigo venceu e Akhila II centrouse en controla a Septimania, dende Zaragoza at\u00e9 Nimes, onde cu\u00f1ou moeda. \nDende aquela, os partidarios do bando vitiz\u00e1n e m\u00e1is os apoios de Akhila entran en contacto co prefecto bizantino de Ceuta, o Conde Juli\u00e1n, e con Tariq ibn Ziyad, o gobernador musulm\u00e1n de T\u00e1nxer. \nInvasi\u00f3n musulm\u00e1.\nTralos primeiros tanteos, prod\u00facese o desembarco musulm\u00e1n que levou \u00e1 debacle do ex\u00e9rcito visigodo do rei Rodrigo e \u00e1 desaparici\u00f3n ou morte do propio monarca na batalla de Guadalete. A\u00ednda que inicialmente este desastre fora provocado polos rivais de Rodrigo, que o traizoaron para que fose eliminado ou moi debilitado e as\u00ed poder tomar o poder, e non entregar o reino aos invasores; en ning\u00fan momento houbo unha aproximaci\u00f3n a Akhila II para deter os avances dos conquistadores musulm\u00e1ns.\nA seguir, os musulm\u00e1ns emprenderon a conquista do reino visigodo respectando Tariq, inicialmente, o tratado. As\u00ed, ocupa rapidamente as terras dos partidarios de Rodrigo e evitando os dominios de Akhila e dos partidarios de Vitiza. Por\u00e9n, cando chega a pen\u00ednsula, o superior de Tariq, Musa ibn Nusayr, as circunstancias cambian e non respecta os acordos anteriores polo que se producen enfrontamentos. Daquela, case toda Hispania, ag\u00e1s a Gallaecia, Asturias, o norte cant\u00e1brico e o val do Ebro, pasaron a poder musulm\u00e1n en apenas dous anos, trala morte de rodrigo. No 713, os \u00e1rabes e mailos seus aliados b\u00e9rberes principiaron a conquista do val do Ebro, tomando Zaragoza. Estes feitos, coinciden con final do reinado dos tres anos de Akhila e poden explica-la s\u00faa morte en batalla contra os invasores. Por outra banda, tam\u00e9n hai quen opina que aceptou a dominaci\u00f3n musulm\u00e1 a cambio de mante-las s\u00faas terras e posesi\u00f3ns. \nDespois da s\u00faa morte, Ard\u00f3n foi elixido rei e s\u00f3 reinou na Narbonensis ao norte dos Pireneos e, probablemente, morreu na invasi\u00f3n musulm\u00e1 da zona no 721."}
{"id": "530438", "revid": "98629", "url": "https://gl.wikipedia.org/wiki?curid=530438", "title": "Aftonbladet", "text": "Aftonbladet (en galego: \"A Folla da Tarde\") \u00e9 un xornal vespertino sueco, de tendencia socialdem\u00f3crata e sensacionalista, con sede en Estocolmo.\nHistoria.\nFundado en 1830, por Lars Johan Hierta, un influente pol\u00edtico sueco e empresario, pronto destacou pola s\u00faas cr\u00edticas ao Rei Carlos XIV Xo\u00e1n. Foi as\u00ed que o \"Aftonbladet\" foi censurado en numerosas ocasi\u00f3ns, circulando \u00e1s veces co nome de \"Det Andra Aftonbladet\" (A segunda folla da Tarde) mais mantendo o mesmo estilo, ata ser finalmente autorizado polo rei. \nO longo dos seus case douscentos anos de historia, o xornal mantivo diferentes li\u00f1as editoriais. Comezou sendo unha cabeceira liberal, para ser logo conservador entre 1890 e 1921.\nEn 1929, o xornal foi adquirido pola familia Kreuger, vencellada \u00e1 produci\u00f3n de tabaco. Favorable ao goberno de Per Albin Hanson, primeiro ministro socialdem\u00f3crata, en 1932, logo retomou os postulados liberais e durante a segunda guerra mundial, simpatizou co ex\u00e9rcito alem\u00e1n ata 1943 por influencia dos intereses nazis. \nEn 8 de outubro de 1956, a familia Kreuger vendeu o xornal a Confederaci\u00f3n Sueca de Sindicatos asumindo unha li\u00f1a editorial progresista favorable aos socialdem\u00f3cratas. Logo dunha reduci\u00f3n nos n\u00fameros da s\u00faa circulaci\u00f3n, na d\u00e9cada de 1960 ascender\u00eda ata unha tiraxe de 507.000 exemplares. \nNa d\u00e9cada de 1990 o xornal atravesou unha situaci\u00f3n de crise que levou a que a Confederaci\u00f3n Sueca de Sindicatos vendera o 49.9% do capital social ao grupo de medios de comunicaci\u00f3n noruegu\u00e9s Schibsted en 1996, conservando, a central sindical, o control da li\u00f1a editorial como accionista maioritario. Un ano m\u00e1is tarde logrou ser o xornal sueco m\u00e1is vendido polo de superar ao conservador Expressen e a principios do s\u00e9culo XXI era o l\u00edder de toda a prensa escrita escandinava. \u00c9 considerado un xornal sensacionalista polos enfoques que fai de determinadas noticias e polo seu \u00e9nfase nas cuesti\u00f3ns deportivas e a prensa do coraz\u00f3n. En 2009, Schibsted mercou o 91% do accionariado, conservando a Confederaci\u00f3n Sueca de Sindicatos o 9%. \nAdemais do xornal impreso, conta con sitio web do Aftonbladet dende 1994, sendo unha das p\u00e1xinas m\u00e1is visitadas de Suecia e ten unha canle de televisi\u00f3n, \"Aftonbladet TV7\".\nV\u00e9xase tam\u00e9n.\nLigaz\u00f3ns externas:.\nSitio web do xornal Aftonbladet (en sueco)"}
{"id": "530440", "revid": "22795", "url": "https://gl.wikipedia.org/wiki?curid=530440", "title": "Arda de Armenia", "text": "Arda (en armenio \u0531\u0580\u0564\u0561) foi a segunda esposa do rei Baldu\u00edno I de Xerusal\u00e9n, e a primeira ra\u00ed\u00f1a do Reino de Xerusal\u00e9n, xa que o irm\u00e1n e predecesor do rei, Godofredo de Bouillon, o \"Defensor do Santo Sepulcro\", nunca casou.\nTraxectoria.\nArda era filla de Thoros I de Armenia, se\u00f1or de Marash. Baldu\u00edno casou con ela en 1097 despois da morte da s\u00faa primeira esposa, Godehilde de Tosny, que viaxara con el na Primeira Cruzada e que faleceu en Marash. Thoros prometera 60 000 \"bezanti\" como dote. Foi un matrimonio politicamente conveniente, xa que Baudu\u00edno se convertera no primeiro conde de Edesa, un estado cruzado no territorio de Armenia en Mesopotamia.\nM\u00e1is tarde Baldu\u00edno sucedeu ao seu irm\u00e1n Godofredo co t\u00edtulo de Reino de Xerusal\u00e9n en 1100 e chegou \u00e1 capital por terra. Arda non viaxou con el, pero agardou en Antioqu\u00eda por un barco que a levase cara ao sur; viaxou por mar e chegou a Xerusal\u00e9n probabelmente en 1101. Pouco despois da s\u00faa chegada (seguramente antes de 1105) Baldu\u00edno negou o matrimonio, porque sospeitaba que Arda o traizoara ou, segundo Guibert de Nogent, porque pensaba que fora violada por piratas durante a traves\u00eda a Xerusal\u00e9n. Guillerme de Tiro, pola s\u00faa banda, sostivo que Baldu\u00edno buscou un matrimonio m\u00e1is vantaxoso, xa que Thoros pagara s\u00f3 unha pequena parte do dote prometido, Arda non ti\u00f1a fillos e unha esposa armenia era menos \u00fatil en Xerusal\u00e9n que en Edesa. Fulquerio de Chartres, o cronista m\u00e1is pr\u00f3ximo do rei, non menciona o asunto, o que suxire que Baldu\u00edno non ti\u00f1a ningunha raz\u00f3n lex\u00edtima para anular o matrimonio. Despois obrigou a Arda a facer votos no mosteiro de Sant'Anna. M\u00e1is tarde Arda pediu a s\u00faa liberaci\u00f3n e foi a Constantinopla.\nEn 1112 o patriarca latino de Xerusal\u00e9n Arnulfo de Chocques convenceu a Baldu\u00edno para que casara coa condesa Adelaida del Vasto, vi\u00fava de Roxerio I de Sicilia e rexente de Roxerio II.\nAdelaida chegou a Acre en agosto de 1113, e a voda tivo lugar no mesmo ano. Inicialmente o patrimonio da condesa aliviou os problemas do reino de Baldu\u00edno, pero fracasou no prop\u00f3sito principal, darlle un herdeiro. Os nobres de Xerusal\u00e9n, descontentos coa situaci\u00f3n, atacaron ao patriarca Arnulfo por favorecer o matrimonio a pesar de que a lex\u00edtima esposa de Baldu\u00edno segu\u00eda viva en Constantinopla. En xullo de 1116, o papa Pascual II rehabilitou a Arnulfo coa condici\u00f3n de que diolvese o matrimonio entre Baldu\u00edno e Adelaida. O inverno do mesmo ano o rei caeu gravemente enfermo e foi persuadido de que deixara a Adelaida e que volvera con Arda, pero ela nunca volveu a Xerusal\u00e9n. Baldu\u00edno morreu en 1118, e a data da morte de Arda segue sendo desco\u00f1ecida."}
{"id": "530442", "revid": "85894", "url": "https://gl.wikipedia.org/wiki?curid=530442", "title": "Wladimir Kaminer", "text": "Wladimir Kaminer (en ruso: \u0412\u043b\u0430\u0434\u0438\u043c\u0438\u0440 \u0412\u0438\u043a\u0442\u043e\u0440\u043e\u0432\u0438\u0447 \u041a\u0430\u043c\u0438\u043d\u0435\u0440, \"Vlad\u00edmir V\u00edktorovich Kam\u00edner,\" nado o19 de xullo de 1967) \u00e9 un escritor en lingua alem\u00e1, columnista e DJ nado na URSS e de orixe xud\u00eda. \nTraxectoria.\nKaminer naceu en Moscova, e despois de formarse como enxe\u00f1eiro de son para teatro e radio, estudou dramaturxia no Instituto de Teatro da capital sovi\u00e9tica. Logo da ca\u00edda do Muro de Berl\u00edn en novembro de 1989, Kaminer emigrou a Berl\u00edn en 1990, nos meses previos \u00e1 reunificaci\u00f3n alem\u00e1. Al\u00ed foi regularizado ao recibir o tratamento de asilo pol\u00edtico na Rep\u00fablica Democr\u00e1tica Alem\u00e1. \nDende a d\u00e9cada de 1990 participa no c\u00edrculo literario e art\u00edstico do Kaffee Burger de Berl\u00edn e na compa\u00f1\u00eda de teatro Reformb\u00fchne Heim &amp; Welt. No Kaffe Burger organizou como DJ veladas nas que s\u00f3 se pincha m\u00fasica de grupos rusos, d\u00e1ndolles o nome de \"\"Russendiskos\". \nMalia a que a rusa \u00e9 a s\u00faa lingua materna, a totalidade da s\u00faa obra literaria est\u00e1 escrita en alem\u00e1n. Nos seus relatos adoita presentar situaci\u00f3ns relacionadas coa comunidade rusa de Berl\u00edn, a inmigraci\u00f3n e a vida na capital alem\u00e1. Grazas ao seu seu primeiro libro \"Russendisko,\" cuxos relatos conte\u00f1en referencias autobiogr\u00e1ficas\",\" ga\u00f1ou sona internacional. Esta obra foi traducida ao galego por Fernando de Castro Garc\u00eda co t\u00edtulo de \"A discoteca rusa\", e publicado por Rinoceronte Editora en 2010. Ademais, conta cunha adaptaci\u00f3n cinematogr\u00e1fica estreada en 2012.\nEn 2006 anunciou a s\u00faa intenci\u00f3n de concorrer nas elecci\u00f3ns de 2011 para Alcalde de Berl\u00edn nas elecci\u00f3ns de 2011. Neste senso, o derradeiro cap\u00edtulo do seu libro \"Ich bin kein Berliner\" levaba o t\u00edtulo de \"O meu primeiro discurso como candidato \u00e1 alcald\u00eda\"\" (en alem\u00e1n: \"Meine erste Rede als B\u00fcrgermeisterkandidat\"). Con todo, finalmente non participou nas elecci\u00f3ns de 2011 para a C\u00e1mara de Deputados berlinesa. \nPresentou un programa semanal na Radio Multikulti da radiodifusi\u00f3n p\u00fablica de Berl\u00edn chamado \"Wladimirs Welt.\" Ademais tam\u00e9n traballou para outros medios de comunicaci\u00f3n alem\u00e1ns como ZDF e na WDR. Dende 2018 presenta a serie documental \"Kaminer Inside\" para a canle 3Sat que emite en Alema\u00f1a, Su\u00edza e Austria."}
{"id": "530446", "revid": "98629", "url": "https://gl.wikipedia.org/wiki?curid=530446", "title": "Guillerme de Tiro", "text": "Guillerme de Tiro, nado contra 1130 en Xerusal\u00e9n, e finado o 29 de setembro porbabelmente no ano 1185, foi arcebispo de Tiro, e historiador das Cruzadas e, en xeral, da Idade Media.\nTraxectoria.\nXuventude.\nGuillerme naceu en Xerusal\u00e9n contra o ano 1130, na segunda xeraci\u00f3n de nenos nacidos dos fillos dos cruzados no novo reino de Xerusal\u00e9n. Seus pais probabelmente eran franceses ou italianos de orixe, posibelmente normandos de Sicilia. Ti\u00f1a un irm\u00e1n que foi mercador no reino e, sen d\u00fabida, a s\u00faa familia non pertenc\u00eda \u00e1 nobreza. Educouse en Xerusal\u00e9n, sobre todo en lat\u00edn, pero quizais tam\u00e9n en grego, pera e en \u00e1rabe, e \u00e9 pos\u00edbel que un dos seus compa\u00f1eiros de estudo fose o futuro rei Baldu\u00edno III de Xerusal\u00e9n. Entrou na Igrexa sendo moi xove, e cara a 1146 viaxou a Europa para completar seus estuios. Estudou artes liberais e teolox\u00eda en Par\u00eds e en Orle\u00e1ns durante uns dez anos. Con Pedro Lombardo estudou teolox\u00eda, e despois continuou estudos de dereito civil e can\u00f3nico en Bolo\u00f1a.\nVida relixiosa e pol\u00edtica en Xerusal\u00e9n.\n\u00c1 s\u00faa volta a Terra Santa en 1165 foi nomeado c\u00f3engo da catedral de Acre e, en 1167, arquidi\u00e1cono da catedral de Tiro, polo rei Amalarico I de Xerusal\u00e9n. En 1168 foi enviado en misi\u00f3n diplom\u00e1tica polo mesmo rei \u00e1 corte do emperador bizantino Manuel I Comneno co fin de acordar un tratado para levar a cabo unha campa\u00f1a conxunta contra o Exipto do Califato fatim\u00ed. En 1169 visitou Roma para responder das acusaci\u00f3ns vertidas na s\u00faa contra polo arcebispo de Tiro Federico; non se co\u00f1ecen os cargos, pero quizais te\u00f1an que ver cos seus grandes ingresos como arquidi\u00e1cono. Seguramente logrou a absoluci\u00f3n grazas \u00e1 s\u00faa amiztade co rei.\nAo volver de Roma en 1170 fi nomeado titor do fillo e herdeiro de Amalarico, Baldu\u00edno IV. Descubriu que o pr\u00edncipe sufr\u00eda de lepra, a\u00ednda que o diagn\u00f3stico s\u00f3 foi seguro cando o nenoo chegou \u00e1 pubertade. Nesta \u00e9poca comezou a escribir a s\u00faa historia do reino baixo o patrocinio de Amalarico. Pero o rei morreu pronto (1174) a Baldu\u00edno IV sucedeuno. Raimundo III de Tr\u00edpoli, como rexente, nomeou a Guillerme chanceler de Xerusal\u00e9n e arquidi\u00e1cono de Nazaret. O 6 de xu\u00f1o de 1175 foi nomeado arcebispo de Tiro, un cargo de gran relevancia no reino.\nEn 1179 Guillerme foi un dos delegados de Outremer que asistiu ao Terceiro Concilio de Letr\u00e1n. Ning\u00fano destes delegados conseguiu convencer ao papa da necesidad dunha nova Cruzada. O papa Alexandre III encargou a Guillerme unha misi\u00f3n diplom\u00e1tica ante o emperador Manuel, e desde al\u00ed volveu a Xerusal\u00e9n en 1180. \nGullerme consider\u00e1base a si mesmo como o futuro patriarca latino de Xerusal\u00e9n cando o enfermo patriarca morrese, pero na s\u00faa ausencia a corte se dividira en d\u00faas facci\u00f3ns: en 1180, o rei e a s\u00faa mai, In\u00e9s de Courtenay, frearon un intento de Raimundo III de Tr\u00edpoli e Bohemundo III de Antioqu\u00eda de casar a s\u00faa irm\u00e1 vi\u00fava, Sibila de Xerusal\u00e9n, con Baldu\u00edno de Ibel\u00edn, un nobre da s\u00faa facci\u00f3n. Sibila, en cambio, foi desposada cun nobre recentemente chegado de Poitou, Guido de Lusignan, cuxo irm\u00e1n m\u00e1is vello, Amalarico de Lusignan, fora xa unha figura importante da corte. Este feito parece que distanciou a\u00ednda m\u00e1is \u00e1s d\u00faas facci\u00f3nes cortes\u00e1s.\nCando finalmente, o 6 de outubro de 1180, morreu o patriarca, iniciouse unha loita pola s\u00faa sucesi\u00f3n entre Guillerme e Heraclio de Cesarea. Ambos o dous ti\u00f1an unha formaci\u00f3n similar, a\u00ednda que Guillerme xogara un papel pol\u00edtico maior como titor e chanceler. Parece que, seguindo o precedente da elecci\u00f3n patriarcal de 1157, o rei delegou na s\u00faa nai In\u00e9s, casada con Rexinaldo de Sid\u00f3n. In\u00e9s elixiu a Heraclio, pois Guillerme era m\u00e1is pr\u00f3ximo a Raimundo de Tr\u00edpoli. Como sinalouo Bernard Hamilton, non hai raz\u00f3ns para crer os rumores de que Heraclio era o amante de In\u00e9s, pois tales rumores s\u00f3 reflicten o anoxo da facci\u00f3n derrotada.\nGuillerme seguiu sendo arcebispo de Tiro e chanceler do reino, e o rei e Raimundo reconcili\u00e1ronse. Posibelmente Heraclio excomungou a Guillerme en 1184, pero este feito pode ser unha invenci\u00f3n dun escritor do s\u00e9culo XIII. En calquera caso, a grande influencia de Guillerme reduciuse col acceso ao trono de Baldu\u00edno V de Xerusal\u00e9n en 1185, ao mesmo tempo que tam\u00e9n Guillerme \u00eda pedendo sa\u00fade. A data da s\u00faa morte foi o 29 de setembro, a\u00ednda que non se co\u00f1ece o ano. En maio de 1185 hab\u00eda un novo chanceler e, en outubro de 1186, un novo arcebispo de Tiro, polo que 1185 parece o ano m\u00e1is pos\u00edbel.\nObras.\nO propio Guillerme referiu que escribiu unha \"relaci\u00f3n\" sobre o Concilio de Letr\u00e1n ao que asistiu, as\u00ed como unha \"Historia\" ou \"Gesta orientalium principum\", que trataba sobre a historia da Tierra Santa desde a \u00e9poca de Mahoma at\u00e9 1184. Pero ningunha das d\u00faas chegou aos nosos d\u00edas. \nA s\u00faa obra magna \u00e9 unha \"Cr\u00f3nica\" inacabada en 23 libros. Empeza coa conquista de Siria polo califa Omar, pero a maior parte trata sobre a chegada da Primeira Cruzada e a posterior historia pol\u00edtica do reino de Xerusal\u00e9n. A\u00ednda que usou obras anteriores, como as cr\u00f3nicas da Primeira Cruzada de Fulquerio de Chartres, e outras fontes, a s\u00faa obra \u00e9, en si, unha valiosa fonte primaria. Foi traducida e divulgada por toda Europa \u00e1 morte de Guillerme. \nDesco\u00f1\u00e9cese o nome que lle deu Guillerme, a\u00ednda que un grupo de manuscritos leva por t\u00edtulo \"Historia rerum in partibus transmarinis gestarum\" (RHC) e outro \"Historia Ierosolimitana\". O texto foi impreso por primeira vez en Basilea en 1549 por Nicholas Brylinger. Tam\u00e9n foi publicado nos \"Gesta Dei per Francos\" de Jacques Bongars en 1611 e na \"Recueil des historiens des croisades\" editada por Auguste-Arthur Beugnot e Auguste Le Pr\u00e9vost en 1844. \nA versi\u00f3n de Bongars foi reimpresa na \"Patrologia Latina\" de Jacques Paul Migne en 1855. A edici\u00f3n cr\u00edtica m\u00e1is recente, baseada en seis dos manuscritos que chgaron a n\u00f3s, publicouse en 1986 co nome de \"Willelmi Tyrensis Archiepiscopi Chronicon\" no \"Corpus Christianorum\" por R. B. C. Huygens, con anotaci\u00f3ns de Hans E. Mayer e Gerhard R\u00f6sch. \nA edici\u00f3n RHC foi traducida ao ingl\u00e9s por Emily A. Babcock e August C. Krey en 1943 como \"A History of Deeds Done Beyond the Sea\" a\u00ednda que, en ocasi\u00f3ns, como reco\u00f1ecen os propios autores, a traduci\u00f3n \u00e9 incompleta ou inexacta."}
{"id": "530447", "revid": "5863", "url": "https://gl.wikipedia.org/wiki?curid=530447", "title": "Emilio Garc\u00eda Bengoechea", "text": "Emilio Garc\u00eda Bengoechea, nado en Vigo o 24 de novembro de 1938, \u00e9 un ex-remeiro galego. Competiu nos Xogos Ol\u00edmpicos de 1960 en Roma, na proba de catro con temoneiro.\nTraxectoria.\nFoi remeiro do Real Club N\u00e1utico de Vigo e en 1960, despois de proclamarse campi\u00f3n de Espa\u00f1a no Lago de Banyoles, foi seleccionado para disputar os Xogos Ol\u00edmpicos de Roma. Participou na proba de catro con temoneiro, celebrada no Lago Albano, xunto aos seus compa\u00f1eiros do N\u00e1utico Franco Cobas, Jos\u00e9 Luis M\u00e9ndez e Alberto Valtierra, con Armando Gonz\u00e1lez como temoneiro. Remataron de \u00faltimos tanto na s\u00faa manga dos cuartos de final, como na da repesca, sendo o ouro para o Equipo Alem\u00e1n Unificado."}
{"id": "530448", "revid": "23204", "url": "https://gl.wikipedia.org/wiki?curid=530448", "title": "Arca do diluvio", "text": "Arca do diluvio (\"Anadara diluvii\") \u00e9 unha especie extinta de bivalvos mari\u00f1os da familia \"Arcidae\".\nDistribuci\u00f3n.\nAtop\u00e1ronse f\u00f3siles do Cuaternario en Espa\u00f1a, do Plioceno en Alxeria, Chipre, Grecia, Italia, Espa\u00f1a, do Mioceno en B\u00e9lxica, Bulgaria, Chipre, Alema\u00f1a, Grecia, Italia, Polonia, Roman\u00eda, Eslovaquia e Espa\u00f1a, e do Oligoceno en Austria e Hungr\u00eda."}
{"id": "530449", "revid": "23204", "url": "https://gl.wikipedia.org/wiki?curid=530449", "title": "Anadara diluvii", "text": ""}
{"id": "530450", "revid": "98629", "url": "https://gl.wikipedia.org/wiki?curid=530450", "title": "Daniel Kehlmann", "text": "Daniel Kehlmann (nado o 13 de xaneiro de 1975) \u00e9 un novelista e dramaturgo alem\u00e1n.\nTraxectoria.\nNaceu en M\u00fanic (Baviera) sendo fillo do director televisivo Michael Kehlmann e a actriz Dagmar Mettler. Debido ao traballo dos seus pais, instalouse en Viena (Austria) con seis anos, raz\u00f3n pola que ten dobre nacionalidade xermano-austr\u00edaca. Os seus av\u00f3s paternos eran xudeus, e o seu pai estivo nun campo de concentraci\u00f3n durante a segunda guerra mundial. \nPublicou a s\u00faa primeira novela \"Beerholms Vorstellung,\" en 1997, cando a\u00ednda era un estudante universitario, e ga\u00f1ou sona grazas a \"Ich und Kaminski (2003).\" Con todo, acadar\u00eda o \u00e9xito coa novela \"Die Vermessung der Welt\" (2005), traducida ao galego como \"A medici\u00f3n do mundo.\" Nela, presenta con humor e iron\u00eda a vida, traballos e ambici\u00f3ns do naturalista Alexander von Humboldt e do matem\u00e1tico Carl Friedich Gauss. A novela foi a segunda mellor vendida do mundo no ano 2006, segundo o New York Times. \nAs obras que publicou dende ent\u00f3n foron louvadas pola cr\u00edtica e colleitaron importantes \u00e9xitos de venda, como \"Tyll\" (2017) unha novela hist\u00f3rica con elementos fant\u00e1sticos na que percorre momentos clave da Alema\u00f1a da Guerra dos Trinta Anos e da Paz de Westfalia da man de Till Eulenspiegel, unha figura do folclore alem\u00e1n. Esta novela foi finalista do Premio Internacional Booker en 2020 e est\u00e1 sendo adaptada como unha produci\u00f3n audiovisual para Netflix. Tam\u00e9n conta cunha versi\u00f3n cinematogr\u00e1fica \"Du h\u00e4ttest gehen sollen\" (2016) que foi levada ao cine como \"You should have left\" (2020) protagonizada por Kevin Bacon.\nVive entre Nova York, onde traballa na s\u00faa Universidade, e Berl\u00edn.\nObras traducidas ao galego.\nA Editorial Galaxia publicou d\u00faas novelas de Daniel Kehlmann dentro da s\u00faa colecci\u00f3n Biblioteca Compostela. Tr\u00e1tase de \"Die Vermessung der Welt\" (2005) traducida en 2006 como \"A medici\u00f3n do mundo\", e \"Ruhm. Ein Romano en neun Geschichten\" (2009), vertido como \"A fama. Novela en nove historias.\" Ambas as d\u00faas foron traducidas por Patricia Bux\u00e1n. "}
{"id": "530451", "revid": "5863", "url": "https://gl.wikipedia.org/wiki?curid=530451", "title": "Alberto Valtierra", "text": "Alberto Valtierra Mart\u00ednez, nado en Vigo o 19 de setembro de 1931 e finado en Madrid o 15 de febreiro de 2013, foi un remeiro galego. Competiu nos Xogos Ol\u00edmpicos de 1960, na proba de catro con temoneiro.\nTraxectoria.\nFoi remeiro do Real Club N\u00e1utico de Vigo e en 1960, despois de proclamarse campi\u00f3n de Espa\u00f1a no Lago de Banyoles, foi seleccionado para disputar os Xogos Ol\u00edmpicos de Roma. Participou na proba de catro con temoneiro, celebrada no Lago Albano, xunto aos seus compa\u00f1eiros do N\u00e1utico Franco Cobas, Jos\u00e9 Luis M\u00e9ndez e Emilio Garc\u00eda Bengoechea, con Armando Gonz\u00e1lez como temoneiro. Remataron de \u00faltimos tanto na s\u00faa manga dos cuartos de final, como na da repesca, sendo o ouro para o Equipo Alem\u00e1n Unificado."}
{"id": "530452", "revid": "23204", "url": "https://gl.wikipedia.org/wiki?curid=530452", "title": "Arca diluvii", "text": ""}
{"id": "530456", "revid": "23204", "url": "https://gl.wikipedia.org/wiki?curid=530456", "title": "Ameixa xigante de auga doce", "text": "A ameixa xigante de auga doce (\"Anodonta anatina\") \u00e9 unha especie de ameixa de auga doce, un molusco bivalvo da familia \"Unionidae\", as ameixas de r\u00edo."}
{"id": "530457", "revid": "23204", "url": "https://gl.wikipedia.org/wiki?curid=530457", "title": "Anodonta anatina", "text": ""}
{"id": "530462", "revid": "98629", "url": "https://gl.wikipedia.org/wiki?curid=530462", "title": "Escalada nos Xogos Ol\u00edmpicos de Toquio 2020", "text": "A escalada nos Xogos Ol\u00edmpicos de 2020 foi un evento organizado nos Xogos Ol\u00edmpicos de Ver\u00e1n de 2020 en Toquio, Xap\u00f3n (postergados ao 2021 debido \u00e1 pandemia de COVID-19). Celebr\u00e1ronse dous eventos, un para homes e outro para mulleres. O formato constou de tres disciplinas: escalada de dificultade (ou \"lead\"), escalada de velocidade e \"bouldering\" (ou escalada en bloque). O ga\u00f1ador determinouse en funci\u00f3n de quen tivo mellor rendemento global nas tres disciplinas. Este formato prob\u00e1rase previamente nas Xogos Ol\u00edmpicos da Xuventude 2018. O c\u00f3digo ol\u00edmpico para a escalada deportiva \u00e9 CLB.\nPor mor dunha brecha na seguridade ol\u00edmpica, filtr\u00e1ronse dous \"boulders\" de cualificaci\u00f3n en YouTube; o v\u00eddeo foi rapidamente eliminado e os \"boulders\" afectados restablecidos.\nFormato.\nO 3 de agosto de 2016, o Comit\u00e9 Ol\u00edmpico Internacional (COI) anunciou formalmente que a escalada ser\u00eda deporte ol\u00edmpico con medallas nos Xogos Ol\u00edmpicos de 2020. A inclusi\u00f3n fora proposta pola Federaci\u00f3n Internacional de Escalada (IFSC) en 2015.\nA decisi\u00f3n de combinar tres disciplinas\u2014escalada de dificultade (\"lead\"), \"bouldering\" e escalada de velocidade\u2014 cun total de tres medallas por sexo\u2014causou enorme criticismo no mundo da escalada.\nA escaladora Lynn Hill dixo que a decisi\u00f3n de inclu\u00edr a escalada de velocidade era como \"pedirlle a un corredor de media distancia competir na modalidade de \"sprint\".\" O escalador Adam Ondra manifestou unha opini\u00f3n similar, comentando nunha entrevista que calquera outra cousa tivese sido mellor que a combinaci\u00f3n proposta. Hai certa mestura deportiva entre atletas nas categor\u00edas de escalada de dificultade (\"lead\") e \"boulder\", pero a escalada de velocidade adoita verse como unha disciplina totalmente separada das outras d\u00faas que practican atletas especializados. A escaladora Shauna Coxsey afirmou: \"Ning\u00fan escalador de \"boulder\" fixo unha transici\u00f3n \u00e1 modalidade de velocidade e dificultade, as\u00ed como ning\u00fan escalador de velocidade a fixo ao \"bouldering\" e dificultade\".\nOs membros da IFSC explicaron que o comit\u00e9 ol\u00edmpico s\u00f3 lles concedera unha medalla de ouro por sexo e que non quixeron exclu\u00edr os escaladores de velocidade. O obxectivo da IFSC para os Xogos Ol\u00edmpicos de 2020 era principalmente establecer a escalada e as s\u00faas tres disciplinas como deportes ol\u00edmpicos; os cambios no formato xa poder\u00edan vir m\u00e1is adiante se fosen necesarios. Esta t\u00e1ctica resultou exitosa: conced\u00e9uselles un segundo conxunto de medallas para os Xogos Ol\u00edmpicos de 2024, e en 2024 a escalada de velocidade ser\u00e1 un evento separado do evento que combina escalada de dificultade e \"bouldering\".\nA clasificaci\u00f3n final calculouse multiplicando a clasificaci\u00f3n dos escaladores en cada disciplina de escalada, sendo a mellor puntuaci\u00f3n a m\u00e1is baixa.\nClasificaci\u00f3n.\nHoubo 40 prazas dispo\u00f1ibles en escalada para os Xogos Ol\u00edmpicos de Toquio 2020. Cada comit\u00e9 ol\u00edmpico nacional pod\u00eda obter un m\u00e1ximo de 2 prazas para cada evento (cun m\u00e1ximo de 4 entre dous eventos). Cada evento tivo 20 competidores clasificados: 18 da fase clasificatoria, 1 do anfitri\u00f3n (Xap\u00f3n) e mais 1 das invitaci\u00f3ns da Tripartite Commission.\nO Mundial de Escalada de 2019 serviu como evento clasificatorio outorgando 7 prazas por x\u00e9nero para o torneo ol\u00edmpico aos vencedores dos eventos combinados.\nEquipos participantes.\nClasific\u00e1ronse 40 escaladores de 19 pa\u00edses. Os eventos de clasificaci\u00f3n inclu\u00edron o Mundial de Escalada de 2019, un evento de clasificaci\u00f3n ol\u00edmpica, e campionatos continentais."}
{"id": "530464", "revid": "89787", "url": "https://gl.wikipedia.org/wiki?curid=530464", "title": "Ameixa de r\u00edo", "text": "A ameixa de r\u00edo (\"Anodonta cygnea\") \u00e9 unha especie grande de ameixa de auga doce, un molusco bivalvo da familia \"Unionidae\". Debido \u00e1 s\u00faa variabilidade morfol\u00f3xica e ao seu amplo rango de distribuci\u00f3n, existen m\u00e1is de 500 sin\u00f3nimos desta especie."}
{"id": "530465", "revid": "23204", "url": "https://gl.wikipedia.org/wiki?curid=530465", "title": "Anodonta cygnea", "text": ""}
{"id": "530471", "revid": "72012", "url": "https://gl.wikipedia.org/wiki?curid=530471", "title": "Bouldering", "text": ""}
{"id": "530474", "revid": "5863", "url": "https://gl.wikipedia.org/wiki?curid=530474", "title": "Franco Cobas", "text": "Franco Cobas Gonz\u00e1lez, nado en Boiro o 18 de maio de 1939, \u00e9 un ex-remeiro galego, que competiu nos Xogos Ol\u00edmpicos de 1960.\nTraxectoria.\nNaceu en Boiro, concello no que o seu pai, Franco Cobas Lamas, era alcalde, e durante a s\u00faa infancia instalouse en Vigo. Foi remeiro do Real Club N\u00e1utico de Vigo e, en 1960, despois de se ter proclamado campi\u00f3n de Espa\u00f1a no Lago de Banyoles, foi seleccionado para disputar os Xogos Ol\u00edmpicos de Roma. Participou na proba de catro con temoneiro, celebrada no Lago Albano, xunto aos seus compa\u00f1eiros do N\u00e1utico Emilio Garc\u00eda Bengoechea, Jos\u00e9 Luis M\u00e9ndez e Alberto Valtierra, con Armando Gonz\u00e1lez como temoneiro. Remataron de \u00faltimos tanto na s\u00faa manga dos cuartos de final, como na da repesca, sendo o ouro para o Equipo Alem\u00e1n Unificado.\nPosteriormente foi \u00e1rbitro de remo, chegando a arbitrar nos Xogos Ol\u00edmpicos de Barcelona 1992 e nos de Atenas 2004, e en outubro de 2004 foi elixido presidente do Real Club N\u00e1utico de Vigo."}
{"id": "530475", "revid": "88215", "url": "https://gl.wikipedia.org/wiki?curid=530475", "title": "Franco Cobas Gonz\u00e1lez", "text": ""}
{"id": "530477", "revid": "72012", "url": "https://gl.wikipedia.org/wiki?curid=530477", "title": "Estados Unidos nos Xogos Ol\u00edmpicos", "text": ""}
{"id": "530478", "revid": "89787", "url": "https://gl.wikipedia.org/wiki?curid=530478", "title": "Arca tetragona", "text": "Arca tetragona \u00e9 unha especie de molusco bivalvo. Foi descrita por primeira vez por Giuseppe Saverio Poli en 1795."}
{"id": "530479", "revid": "31997", "url": "https://gl.wikipedia.org/wiki?curid=530479", "title": "Maja Haderlap", "text": "Maja Haderlap, nada en Eisenkappel-Vellach, Carintia, o 8 de marzo de 1961, \u00e9 unha escritora austr\u00edaca de orixe eslovena que emprega o alem\u00e1n e o esloveno nas s\u00faas creaci\u00f3ns literarias. \nTraxectoria.\nNada no seo da comunidade de eslovenos de Carintia, logo de cursar o ensino media en Klagenfurt trasladouse a Viena para estudar dramaturxia e xerman\u00edstica na universidade. Durante esta etapa escribiu os seus primeiros poemarios en esloveno: \"\u017dalik pesmi\" (1983)\", Bajalice\" (1987) e \"Pesmi\" (1989). Exerceu como docente no Instituto de Literatura Comparada da Universidade de Klagenfurt e entre 1992 e 2007 foi directora do teatro municipal da cidade. Tam\u00e9n foi editora da revista cultural en esloveno \"Mladje.\" \nAutora de varios obras de l\u00edrica, ensaio e narrativa, destaca a s\u00faa novela \"Engel des Vergessens\" (2011). Nela ad\u00e9ntrase no trauma colectivo derivado da persecuci\u00f3n dos nazis aos eslovenos de Carintia e a dif\u00edcil convivencia logo da segunda guerra mundial. Para iso mostra a historia da s\u00faa familia: o seu av\u00f3 partisano e a s\u00faa avoa internada no campo de concentraci\u00f3n de Ravensbr\u00fcck, mentres que o seu pai foi torturado con dez anos. As consecuencias marcan a vida das xeraci\u00f3ns posteriores polo que contin\u00faa a obra rememorando a construci\u00f3n da s\u00faa identidade baixo as discriminaci\u00f3ns e humillaci\u00f3ns que decote sufr\u00edan os eslovenos de Carintia nas d\u00e9cadas de 1960 e 1970. \nA obra colleitou grande \u00e9xito entre o p\u00fablico e a cr\u00edtica e foi merecente dalg\u00fans dos m\u00e1is importantes galard\u00f3ns literarios de Austria en 2011 como o Ingeborg Bachmann, o Bruno-Kreisky-Preis e o Rauriser Literaturpreis de 2011. Grazas a sona acadada, o libro foi traducido a diferentes idiomas e consolidou a Haderlap como unha das autoras de referencia tanto das letras en alem\u00e1n como en esloveno."}
{"id": "530480", "revid": "89787", "url": "https://gl.wikipedia.org/wiki?curid=530480", "title": "Arcopagia crassa", "text": "Arcopagia crassa \u00e9 unha especie de molusco bivalvo. Foi descrita por primeira vez por Thomas Pennant en 1777."}
{"id": "530482", "revid": "5863", "url": "https://gl.wikipedia.org/wiki?curid=530482", "title": "Jos\u00e9 Luis M\u00e9ndez Garc\u00eda", "text": "Jos\u00e9 Luis M\u00e9ndez Garc\u00eda, nado en Pontevedra o 9 de maio de 1937 e finado o 8 de xaneiro de 2021, foi un remeiro e adestrador galego, que competiu nos Xogos Ol\u00edmpicos de 1960 en Roma.\nTraxectoria.\nFoi remeiro do Real Club N\u00e1utico de Vigo e en 1960, despois de proclamarse campi\u00f3n de Espa\u00f1a no Lago de Banyoles, foi seleccionado para disputar os Xogos Ol\u00edmpicos de Roma. Participou na proba de catro con temoneiro, celebrada no Lago Albano, xunto aos seus compa\u00f1eiros do N\u00e1utico Franco Cobas, Emilio Garc\u00eda Bengoechea e Alberto Valtierra, con Armando Gonz\u00e1lez como temoneiro. Remataron de \u00faltimos tanto na s\u00faa manga dos cuartos de final, como na da repesca, sendo o ouro para o Equipo Alem\u00e1n Unificado.\nDespois dos Xogos, viviu durante anos en Francia, onde continuou practicando remo. Posteriormente foi adestrador no Centro Galego de Tecnificaci\u00f3n Deportiva, na selecci\u00f3n espa\u00f1ola de remo, e en numerosos clubs como o Liceo Mar\u00edtimo de Bouzas, a SD Samertolam\u00e9u, a SD Tir\u00e1n, o SC Caminhense ou o Club de Mar de Castropol. Ademais foi preparador da selecci\u00f3n de remo de Venezuela para os Xogos Suramericanos de 1970 e o xefe do equipo espa\u00f1ol de remo nos Xogos Ol\u00edmpicos de 1992 en Barcelona, onde tam\u00e9n trasportou a lapa ol\u00edmpica. Foi cofundador e profesor da Escola de Adestradores da Federaci\u00f3n Espa\u00f1ola de Remo, vicepresidente da propia Federaci\u00f3n e cofundador da Asociaci\u00f3n de Galegos Ol\u00edmpicos.\nEn 1974 fundou o Club Remo do Mi\u00f1o de Tui, do que foi presidente, adestrador, delegado, e ata a s\u00faa morte, presidente honor\u00edfico.\nReco\u00f1ecementos.\nEn 2013 foi galardoado pola Xunta de Galicia coa Distinci\u00f3n ao M\u00e9rito Deportivo, pola s\u00faa promoci\u00f3n e fomento da educaci\u00f3n f\u00edsica en Galicia."}
{"id": "530484", "revid": "89787", "url": "https://gl.wikipedia.org/wiki?curid=530484", "title": "Arctica islandica", "text": "Arctica islandica \u00e9 unha especie de molusco bivalvo. Foi descrita por primeira vez por Carl von Linn\u00e9 en 1767."}
{"id": "530486", "revid": "89787", "url": "https://gl.wikipedia.org/wiki?curid=530486", "title": "Astarte fusca", "text": "Astarte fusca \u00e9 unha especie de molusco bivalvo. Foi descrita por primeira vez por Giuseppe Saverio Poli en 1791."}
{"id": "530487", "revid": "89787", "url": "https://gl.wikipedia.org/wiki?curid=530487", "title": "Astarte sulcata", "text": "Astarte sulcata \u00e9 unha especie de molusco bivalvo. Foi descrita por primeira vez por Da Costa en 1778."}
{"id": "530488", "revid": "89787", "url": "https://gl.wikipedia.org/wiki?curid=530488", "title": "Atrina fragilis", "text": "Atrina fragilis \u00e9 unha especie de molusco bivalvo. Foi descrita por primeira vez por Thomas Pennant en 1777."}
{"id": "530489", "revid": "89787", "url": "https://gl.wikipedia.org/wiki?curid=530489", "title": "Azorinus chamasolen", "text": "Azorinus chamasolen \u00e9 unha especie de molusco bivalvo. Foi descrita por primeira vez por Da Costa en 1778."}
{"id": "530490", "revid": "1131", "url": "https://gl.wikipedia.org/wiki?curid=530490", "title": "Armando Gonz\u00e1lez", "text": "Armando Gonz\u00e1lez Gonz\u00e1lez, nado en Vigo o 8 de agosto de 1931 e finado na mesma cidade o 7 de decembro de 2022, foi un remeiro galego. Participou nos Xogos Ol\u00edmpicos de 1960 en Roma.\nTraxectoria.\nFoi remeiro do Real Club N\u00e1utico de Vigo e en 1960, despois de proclamarse campi\u00f3n de Espa\u00f1a no Lago de Banyoles, foi seleccionado para disputar os Xogos Ol\u00edmpicos de Roma. Participou na proba de catro con temoneiro, celebrada no Lago Albano, actuando como temoneiro xunto aos seus compa\u00f1eiros do N\u00e1utico Franco Cobas, Jos\u00e9 Luis M\u00e9ndez, Emilio Garc\u00eda Bengoechea e Alberto Valtierra. Remataron de \u00faltimos tanto na s\u00faa manga dos cuartos de final, como na da repesca, sendo o ouro para o Equipo Alem\u00e1n Unificado."}
{"id": "530491", "revid": "65337", "url": "https://gl.wikipedia.org/wiki?curid=530491", "title": "George Carpenter Miles", "text": "George Carpenter Miles, nado o 30 de setembro de 1904 en Saint Davids, condado de Delaware, Pensilvania, e finado o 15 de outubro de 1975 en Nova York, foi un numism\u00e1tico estadounidense especializado na moeda do mundo isl\u00e1mico.\nTraxectoria.\nMiles graduouse en Lingua Inglesa na Universidade de Princeton en 1926 e, logo dun per\u00edodo de cinco anos como profesor de ingl\u00e9s no \"Robert College\", de Istambul, regresou a Princeton para acadar primeiro o mestrado, en 1930, e posteriormente o seu doutoramento, en 1937, baixo a direcci\u00f3n de Philip Hitti, coa tese \"The Numismatic History of Ravy\", que se converteu na s\u00faa primeira publicaci\u00f3n. \nA s\u00faa carreira numism\u00e1tica transcorreu estreitamente vinculado \u00e1 \"American Numismatic Society\" (ANS), na que ingresou en outubro de 1937. Logo dunha par\u00e9ntese para se dedicar \u00e1 docencia na Universidade de Princeton e para servir na Mari\u00f1a Estadounidense como comandante, destinado en Turqu\u00eda e na India, durante a segunda guerra mundial, en 1946 retornou \u00e1 ANS como investigador axudante de numism\u00e1tica do mundo musulm\u00e1n, e encargouse do estudo da importante colecci\u00f3n de moedas doada por Archer M. Huntington \u00e1 \"Hispanic Society of America\". En 1954 sucedeu a Sydney P. Noe no posto de conservador xefe da ANS e en 1966 foi nomeado director executivo da Sociedade, posto que ocupou ata o seu retiro en 1972, compaxin\u00e1ndoo co de secretario entre 1966 e 1968. \nParalelamente, entre 1956 e 1967 pasou catro tempadas na \"American School of Classical Studies\" de Atenas, como membro asociado, e a partir de 1961 en condici\u00f3n de membro do seu comit\u00e9 de direcci\u00f3n. \nAdemais da ANS, Miles formou parte doutras entidades acad\u00e9micas e asociativas, entre elas a \"American Philosophical Society\", a \"American Oriental Society\" (vicepresidente en 1960-1961), a Comisi\u00f3n Internacional de Numism\u00e1tica (1953) e o comit\u00e9 executivo da \"Encyclopaedia of Islam\" (1951). Ademais, foi membro honorario da Sociedade Francesa de Numism\u00e1tica, da Sociedade Real de Numism\u00e1tica de B\u00e9lxica, da \"Royal Numismatic Society\" (Londres), do \"Institut d'Egypte\" (O Cairo) e da \"Real Academia de la Historia\" (Madrid).\nGeorge Carpenter Milles morreu no hospital \"Columbia-Presbyterian Medical Center\", en Nova York o 15 de outubro de 1975, como consecuencia do cancro que padec\u00eda.\nVida persoal.\nMiles casou en 1937 con Eleanor Briggs, con quen tivo unha filla chamada Marian.\nReco\u00f1ecementos.\nEn 1976, Miles foi obxecto da publicaci\u00f3n dun libro na s\u00faa homenaxe, dirixido por W. E. Metcalf, no que colaboran 48 autores procedentes de 14 pa\u00edses.\nPublicaci\u00f3ns.\nAo longo da s\u00faa traxectoria como investigador, Miles publicou 16 traballos monogr\u00e1ficos e m\u00e1is de 75 artigos en revistas especializadas do seu tempo."}
{"id": "530492", "revid": "89787", "url": "https://gl.wikipedia.org/wiki?curid=530492", "title": "Barnea candida", "text": "Barnea candida \u00e9 unha especie de molusco bivalvo. Foi descrita por primeira vez por Linnaeus en 1758."}
{"id": "530493", "revid": "65337", "url": "https://gl.wikipedia.org/wiki?curid=530493", "title": "George C. Miles", "text": ""}
{"id": "530494", "revid": "65337", "url": "https://gl.wikipedia.org/wiki?curid=530494", "title": "G. C. Miles", "text": ""}
{"id": "530495", "revid": "65337", "url": "https://gl.wikipedia.org/wiki?curid=530495", "title": "Miles, George Carpenter", "text": ""}
{"id": "530496", "revid": "65337", "url": "https://gl.wikipedia.org/wiki?curid=530496", "title": "Miles, George C.", "text": ""}
{"id": "530497", "revid": "65337", "url": "https://gl.wikipedia.org/wiki?curid=530497", "title": "Miles, G. C.", "text": ""}
{"id": "530498", "revid": "89787", "url": "https://gl.wikipedia.org/wiki?curid=530498", "title": "Bornia geoffroyi", "text": "Bornia geoffroyi \u00e9 unha especie de molusco bivalvo. Foi descrita por primeira vez por Charles Payraudeau en 1826."}
{"id": "530499", "revid": "88215", "url": "https://gl.wikipedia.org/wiki?curid=530499", "title": "Armando Gonz\u00e1lez Gonz\u00e1lez", "text": ""}
{"id": "530500", "revid": "89787", "url": "https://gl.wikipedia.org/wiki?curid=530500", "title": "Cardita calyculata", "text": "Cardita calyculata \u00e9 unha especie de molusco bivalvo. Foi descrita por primeira vez por Carl von Linn\u00e9 en 1758."}
{"id": "530501", "revid": "23204", "url": "https://gl.wikipedia.org/wiki?curid=530501", "title": "Chamelea striatula", "text": ""}
{"id": "530502", "revid": "89787", "url": "https://gl.wikipedia.org/wiki?curid=530502", "title": "Xoieiro (molusco)", "text": "Xoieiro (\"Chama gryphoides\") \u00e9 unha especie de molusco bivalvo. Foi descrita por primeira vez por Carl von Linn\u00e9 en 1758."}
{"id": "530503", "revid": "23204", "url": "https://gl.wikipedia.org/wiki?curid=530503", "title": "Chama gryphoides", "text": ""}
{"id": "530504", "revid": "89787", "url": "https://gl.wikipedia.org/wiki?curid=530504", "title": "Chlamys bruei", "text": "Chlamys bruei \u00e9 unha especie de molusco bivalvo. Foi descrita por primeira vez por Charles Payraudeau en 1826."}
{"id": "530505", "revid": "1131", "url": "https://gl.wikipedia.org/wiki?curid=530505", "title": "Liceo Mar\u00edtimo de Bouzas", "text": "O Liceo Mar\u00edtimo de Bouzas \u00e9 un club n\u00e1utico situado en Bouzas, Vigo.\nAnualmente organiza varias competici\u00f3ns acu\u00e1ticas, as\u00ed como unha cantidade importante dos actos culturais que se celebran en Bouzas.\nHistoria.\nFoi fundado en 1907 trala fusi\u00f3n de d\u00faas sociedades m\u00e1is antigas, o Liceo e o Casino, dando lugar ao Liceo Art\u00edstico y Recreativo de Bouzas, estando situado ao principio nunha antiga f\u00e1brica de salgadura, en Barreras. En 1964 adoptou o actual nome e en 1971, trasladouse ao edificio onde se atopa hoxe, convert\u00e9ndose co paso do tempo no segundo club n\u00e1utico m\u00e1is antigo de Galicia, s\u00f3 por detr\u00e1s do Real Club de Regatas de Vilagarc\u00eda de Arousa.\nO club tivo varias secci\u00f3ns deportivas ao longo dos anos, como o R\u00e1pido de Bouzas, secci\u00f3n de f\u00fatbol que en 1917 converteuse nun club independente, ou a secci\u00f3n de balonm\u00e1n, activa entre os anos 60 e 70. A finais dos 70 e comezos dos 80 cre\u00e1ronse as secci\u00f3ns de remo e vela, e o regatista Rodrigo Andrade Olivi\u00e9 deulle ao club o seu primeiro t\u00edtulo internacional, ao proclamarse campi\u00f3n do mundo da clase Vaurien.\nInstalaci\u00f3ns.\nO Liceo conta con 300 prazas de amarre en pantal\u00e1ns e 95 nas s\u00faas cadeas de fondeo, e cun guindastre cunha capacidade de carga de m\u00e1is de 12 toneladas.\nActividade deportiva.\nTen actividade nos deportes de vela, pirag\u00fcismo e pesca. Organiza d\u00faas regatas do calendario galego de vela de cruceiro: a regata \"Vila de Bouzas\", desde 2005, e a regata en solitario e a dous \"Volta \u00e1s C\u00edes\", desde 2006. Ademais conta con escolas de vela (lixeira e de cruceiro) e pesca."}
{"id": "530506", "revid": "89787", "url": "https://gl.wikipedia.org/wiki?curid=530506", "title": "Chlamys distorta", "text": "Chlamys distorta \u00e9 unha especie de molusco bivalvo. Foi descrita por primeira vez por Carl von Linn\u00e9 en 1758."}
{"id": "530507", "revid": "785", "url": "https://gl.wikipedia.org/wiki?curid=530507", "title": "Libro de Roxerio", "text": ""}
{"id": "530508", "revid": "15490", "url": "https://gl.wikipedia.org/wiki?curid=530508", "title": "Patti, Italia", "text": "Patti \u00e9 unha cidade e comuna de Italia da rexi\u00f3n de Sicilia e provincia de Messina, que forma parte da s\u00faa \u00e1rea metropolitana, da que \u00e9 a quinta comuna m\u00e1is poboada. \u00c9 co\u00f1ecida polas ru\u00ednas de T\u00edndaris, famosas polo seu antigo teatro de orixe grega e a Vila Romana.\nXeograf\u00eda.\nPatti, a unha altitude media de 157 msnm, est\u00e1 situada no centro do golfo hom\u00f3nimo que vai do cabo Milazzo ao cabo Calav\u00e0. \nA cidade, ademais de ser a sede hist\u00f3rica de numerosas instituci\u00f3ns, oficinas administrativas e servizos de interese p\u00fablico, \u00e9 tam\u00e9n a sede dun distrito xudicial e do bispado da diocese de Patti, unha das m\u00e1is antigas de Sicilia, que incl\u00fae 41 municipios.\nO municipio ocupa unha superficie de 50,08 km\u00b2. Segundo o censo do 31 de agosto de 2020 contaba con 12 882 habitantes, polo que a s\u00faa [[densidade de poboaci\u00f3n]] nese ano era de 257,23 hab./km\u00b2.\nDista 76 km da capital provincial, e est\u00e1 conectada co resto de Sicilia por tren, a trav\u00e9s da estaci\u00f3n de ferrocarril Patti-San Piero Patti, situada na li\u00f1a f\u00e9rrea Mesina-Palermo, e a autoestrada A20 Palermo-Mesina. \nEtimolox\u00eda.\nO nome da cidade deriva do grego \u1f18\u03c0\u03b1\u03ba\u03c4\u03ae\u03bd (\"Epakt\u1e17n\") \"preto das augas\", \"entre as augas\", \"na costa\". \u00c1 luz das recentes escavaci\u00f3ns e estudos posteriores, a orixe da cidade pode remontarse a un per\u00edodo que vai desde o [[s\u00e9culo XV]] a.C. at\u00e9 o [[s\u00e9culo VIII]] a.C.\nHistoria.\nA orixe e a historia de Patti est\u00e1n intimamente ligadas ao declive da antiga cidade [[Antig\u00fcidade cl\u00e1sica|grecorromana]] de T\u00edndaris, a s\u00faa aldea e un dos [[sitio arqueol\u00f3xico|sitios arqueol\u00f3xicos]] m\u00e1is importantes de Sicilia.\nA primeira informaci\u00f3n hist\u00f3rica que testemu\u00f1a a existencia da cidade de Patti rem\u00f3ntase a [[1094]], cando o \"Gran Conde\" [[Roxerio I de Sicilia]] fundou o mosteiro beneditino de San Salvador.\nEn [[1131]] erixiuse a diocese de Patti e Lipari, e en [[1399]] dividiuse en d\u00faas dioceses distintas. O centro de Patti desenvolveuse, e sempre asumiu unha maior importancia econ\u00f3mica e administrativa en toda a zona de Messina, sen\u00f3n, non se xustificar\u00eda a parada que o corpo do [[emperador]] do [[Sacro Imperio]] [[Frederico II Hohenstaufen]], falecido en [[Puglia]], fixo na catedral de Patti antes de ser enterrado en [[Palermo]].\n[[Ficheiro:Cattedrale Patti 08.JPG|miniatura|200px|Sepultura de Adelaida del Vasto]]\nO nobre Antonino Natoli, bar\u00f3n de Messina e membro da familia do rei [[Carlos I de Anjou]], marido de Francesca, filla de Girolamo d'Amato, cuxos fillos foron Simone e Gerardo Natoli, viviu en Patti desde a primeira metade do [[1300]].\nO rei [[Afonso V de Arag\u00f3n]] titulouna \"Tyndarium et Pactarum urbs nobilissima et magnanima\" (Tindari e Patti, unha cidade nobil\u00edsima e magn\u00e1nima).\nOs restos mortais de [[Adelaida del Vasto]], terceira esposa de Roxerio I de Sicilia, e [[Reino de Xerusal\u00e9n|ra\u00ed\u00f1a consorte de Xerusal\u00e9n]] polo seu matrimonio con [[Baldu\u00edno I de Xerusal\u00e9n]], repousan na Catedral de Patti.\nV\u00e9xase tam\u00e9n.\nBibliograf\u00eda.\n[[Categor\u00eda:Cidades de Italia]]"}
{"id": "530509", "revid": "1888", "url": "https://gl.wikipedia.org/wiki?curid=530509", "title": "Emilio M\u00e9ndez-Brand\u00f3n Bartolom\u00e9", "text": "Emilio Edmundo M\u00e9ndez-Brand\u00f3n Bartolom\u00e9, finado en Santiago de Compostela o 10 de maio de 1962, foi un avogado e pol\u00edtico galego.\nTraxectoria.\nFillo de Emilio M\u00e9ndez Brand\u00f3n. Estudou nos Escolapios de Celanova. Licenciouse en Dereito na Universidade de Santiago de Compostela. Foi concelleiro e tenente-alcalde de Santiago de Compostela. Foi presidente da Real Sociedade Econ\u00f3mica de Amigos do Pa\u00eds de Santiago dende 1942 ata a s\u00faa morte. Finou en Santiago de Compostela o 10 de maio de 1962.\nVida persoal.\nCasou con Concepci\u00f3n Lez\u00f3n de Burdeos."}
{"id": "530510", "revid": "89787", "url": "https://gl.wikipedia.org/wiki?curid=530510", "title": "Ramiro Rueda Neira", "text": "Ram\u00f3n Ramiro Rueda Neira, nado en Lamaquebrada (Fi\u00f3n, O Savi\u00f1ao) en 1840 e finado en Madrid o 2 de maio de 1904, foi un avogado e profesor galego.\nTraxectoria.\nEstudou o bacharelato no Instituto de Monforte. Licenciose en Dereito na Universidade de Santiago de Compostela. Foi catedr\u00e1tico de Dereito Mercantil e Penal da Universidade de Santiago de Compostela. Foi presidente da Real Sociedade Econ\u00f3mica de Amigos do Pa\u00eds de Santiago de 1890 a 1899. Despois foi catedr\u00e1tico de Dereito Penal e Antropolox\u00eda criminal na Facultade de Dereito da Universidade Central de Madrid. Finou en Madrid o 2 de maio de 1904.\nVida persoal.\nCasou con Eladia de Andr\u00e9s Garc\u00eda."}
{"id": "530511", "revid": "5863", "url": "https://gl.wikipedia.org/wiki?curid=530511", "title": "Jes\u00fas Rodr\u00edguez Corredoyra", "text": ""}
{"id": "530512", "revid": "1888", "url": "https://gl.wikipedia.org/wiki?curid=530512", "title": "Ram\u00f3n Ramiro Rueda Neira", "text": ""}
{"id": "530513", "revid": "98629", "url": "https://gl.wikipedia.org/wiki?curid=530513", "title": "Condado de Edesa", "text": "O condado de Edesa foi o primeiro, e un dos principados estados cruzados do s\u00e9culo XII, centrado en torno \u00e1 cidade de Edesa, que ti\u00f1a unha longa historia desde a Antig\u00fcidade, ademais dunha extensa tradici\u00f3n cristi\u00e1. \nO condado de Edesa era diferente do resto dos principados cruzados, pois estaba no interior, rodeado de territorio musulm\u00e1n, alonxado dos demais principados, e non manti\u00f1a boas relaci\u00f3ns co seu veci\u00f1o m\u00e1is pr\u00f3ximo, o principado de Antioqu\u00eda. \nAdemais, a metade do condado, inclu\u00edda a s\u00faa capital, encontr\u00e1base ao leste do r\u00edo \u00c9ufrates e, polo tanto, nunha posici\u00f3n moi oriental con respecto aos demais territorios dos cruzados. A s\u00faa parte occidental, ao oeste do \u00c9ufrates, rex\u00edase desde a fortaleza de Turbessel.\nHistoria.\nEn 1098, Baldu\u00edno de Boulogne, nobre franco que foi un dos l\u00edderes da Primeira Cruzada, viaxou cos seus irm\u00e1ns m\u00e1is vellos, Eustaquio (m\u00e1is tarde Eustaquio III de Boulogne) e Godofredo de Bouillon at\u00e9 Heraclea Cybistra en Asia Menor. \nEn 1097 separouse do corpo principal da Cruzada, que se dirix\u00eda cara ao sur, cara Antioqu\u00eda e Xerusal\u00e9n, e viaxou cara ao leste en direcci\u00f3n a Edesa, cruzando Cilicia.\nBaldu\u00edno conquistou importantes fortalezas nas terras ao oeste do \u00c9ufrates coa axuda da poboaci\u00f3n armenia local. Thoros de Edesa invitouno a ir a Edesa para loitar contra os selx\u00facidas. Unha vez al\u00ed, convenceu ao se\u00f1or da cidade, Thoros de Edesa, de que o adoptase como fillo e herdeiro. \nPor\u00e9n, aproveitando unha revolta contra Thoros, Baldu\u00edno conquistou a cidade e estableceu o primeiro estado cruzado o 10 de marzo de 1098. Para fortalecer o seu goberno, Baldu\u00edno, vi\u00favo, casou cunha nobre armenia, Arda de Armenia.\nBaldu\u00edno entrou nun conflito que durar\u00eda moitos anos, con Tancredo de Hauteville, tam\u00e9n co\u00f1ecido como Tancredo de Galilea, un se\u00f1or normando da baixa nobreza, que participaba na Cruzada, pola conquista e dominio da cidade de Tarso, na Cilicia. Tancredo pretend\u00eda facerse con alg\u00fan territorio para establecerse como pr\u00edncipe en Oriente, e Baldu\u00edno deb\u00eda de ter as mesmas intenci\u00f3ns. Baldu\u00edno conquistou Tarso, que era de Tancredo. Os ex\u00e9rcitos de Tancredo e Baldu\u00edno enfront\u00e1ronse brevemente en Mamistra, pero nunca chegaron \u00e1 guerra aberta, e Tancredo seguiu cami\u00f1o de Antioqu\u00eda.\nThoros era greco-ortodoxo, e como tal non era do agrado dos seus s\u00fabditos ortodoxos-armenios, e pronto morreu asasinado, non se sabe se Baldu\u00edno tivo algo que ver na s\u00faa morte. En calquera caso, Baldu\u00edno pasou a ser o novo se\u00f1or, tomando o t\u00edtulo de conde (xa fora conde de Verd\u00fan, en Europa, como vasalo do seu irm\u00e1n Godofredo). \nEn 1100, Baldu\u00edno converteuse en rei de Xerusal\u00e9n, cando o seu irm\u00e1n Godofredo de Bouillon, o \"Defensor do Santo Sepulcro\" e gobernador do novo estado, morreu. O condado de Edesa pasou ent\u00f3n ao seu primo Baldu\u00edno de Bourg, ao que se lle uniu Xoscelino de Courtenay, como se\u00f1or da fortaleza de Turbessel sobre o \u00c9ufrates, unha importante defensa fronte aos turcos selx\u00facidas. \nOs se\u00f1ores francos mantiveron boas relaci\u00f3ns cos seus s\u00fabditos armenios, e houbo varios matrimonios mixtos: os tres primeiros condes casaron con damas armenias:&lt;br&gt; Como quedou dito, Baldu\u00edno I casou con Arda, Baldu\u00edno de Bourcq casou con Morfia, filla de Gabriel de Melitene e Xoscelino de Courtenay, cunha filla de Constantino I de Armenia."}
{"id": "530514", "revid": "22795", "url": "https://gl.wikipedia.org/wiki?curid=530514", "title": "Patti", "text": ""}
{"id": "530518", "revid": "22795", "url": "https://gl.wikipedia.org/wiki?curid=530518", "title": "Edesa", "text": "Edesa \u00e9 o nome hist\u00f3rico dunha cidade da Mesopotamia superior, refundada sobre outra anterior por Seleuco I Nic\u00e1tor. \nA cidade actual ch\u00e1mase \u015eanl\u0131urfa, na rexi\u00f3n do sueste de Anatolia, Turqu\u00eda.\nNo \u00e9poca das Cruzadas foi a capital do condado de Edesa."}
{"id": "530519", "revid": "47401", "url": "https://gl.wikipedia.org/wiki?curid=530519", "title": "Dezs\u0151 Kosztol\u00e1nyi", "text": "Dezs\u0151 Kosztol\u00e1nyi (Subotica, 29 de marzo de 1885 - Budapest, 3 de novembro de 1936) foi un escritor h\u00fangaro que tam\u00e9n exerceu como xornalista, cr\u00edtico literario e tradutor.\nTraxectoria.\nKosztol\u00e1nyi naceu en Szabadka, Austria-Hungr\u00eda (hoxe Subotica, Serbia) en 1885. Foi fillo de \u00c1rp\u00e1d Kosztol\u00e1nyi (1859\u20131926), profesor de F\u00edsica e Qu\u00edmica, e Eul\u00e1lia Brenner (1866\u20131948), quen ti\u00f1a orixe francesa. Un conflito cos seus docentes provocou a expulsi\u00f3n do instituto de ensino medio da s\u00faa cidade natal, rematando os seus estudos nun colexio privado de Szeged. \nFoi fillo de \u00c1rp\u00e1d Kosztol\u00e1nyi (1859\u20131926), profesor de F\u00edsica e Qu\u00edmica, e Eul\u00e1lia Brenner (1866\u20131948), quen ti\u00f1a orixe francesa. Un conflito cos seus docentes provocaron a expulsi\u00f3n do instituto de ensino medio da s\u00faa cidade natal, rematando os seus estudos nun colexio privado de Szeged. \nEn 1903, Kosztol\u00e1nyi instalouse en Budapest para estudar na Universidade, onde co\u00f1eceu aos poetas \u00a0Mih\u00e1ly Babits e Gyula Juh\u00e1sz. Logo dunha breve estad\u00eda en Viena, comezou a traballar de xornalista. En 1908, Kosztol\u00e1nyi incorporouse como reporteiro nun xornal da capital h\u00fangara en substituci\u00f3n de\u00a0 Endre Ady, quen se mudara a Par\u00eds. Nesa \u00e9poca comezou a colaborar na revista literaria \"Nyugat\" (en h\u00fangaro: occidente) que xogou un rol determinante na renovaci\u00f3n das letras maxiares. \nEn 1910, publicou o seu primeiro volume de poemas, \"A szeg\u00e9ny kisgyermek panaszaiue\", que tivo un grande \u00e9xito a nivel h\u00fangaro. Comezou as\u00ed unha carreira prol\u00edfica que o levou a presentar un libro case cada ano.\nCo\u00f1eceu a actriz Ilona Harmos en 1910 con quen casou en 1913. Do matrimonio naceu un fillo. Doente dun cancro de larinxe, Kosztol\u00e1nyi, morreu en 1936. \nImportancia literaria.\nEstilo.\nCultivou todos os x\u00e9neros literarios, dende poes\u00eda ata ensaio, pasando por obras de teatro. Como poeta \u00e9 inclu\u00eddo como membro da chamada primeira xeraci\u00f3n Nyugat, polo seu vencello coa revista hom\u00f3nima.\nNon foi ata a d\u00e9cada de 1920 que comezou a cultivar a prosa, preferindo o relato curto e a novela. As novelas \"Pacsirta\" (1924) e \"Aranys\u00e1rk\u00e1ny\" (1925) est\u00e1n ambientadas na vila ficticia S\u00e1rszeg, para a que tomou como modelo a s\u00faa Subotica natal.\nArtellou un estilo propio influ\u00eddo polo simbolismo franc\u00e9s, o impresionismo, o expresionismo e o realismo psicol\u00f3xico. Tam\u00e9n \u00e9 considerado pai do futurismo na literatura h\u00fangara. A s\u00faa influencia como escritor \u00e9 notable noutros autores h\u00fangaros como S\u00e1ndor M\u00e1rai e P\u00e9ter Esterh\u00e1zy e no iugoslavo Danilo Kis.\nAdemais verteu do ingl\u00e9s ao h\u00fangaro obras de Shakespeare (como \"Romeo e Xulieta\"), de Lewis Carroll (\"Alicia no Pa\u00eds das marabillas\") ou de Rudyard Kipling (o poema \"If...\").\nTraduci\u00f3n ao galego.\nEn lingua galega est\u00e1 traducida unha compilaci\u00f3n de oito relatos baixo o t\u00edtulo de \"O tradutor clept\u00f3mano\", por Jairo Dorado Cadilla en 2009, as\u00ed como a novela \"Cotov\u00eda\", traducida por Sergio de la Ossa en 2017. Ambas as d\u00faas foron publicadas pola editorial Rinoceronte."}
{"id": "530520", "revid": "72012", "url": "https://gl.wikipedia.org/wiki?curid=530520", "title": "Elvira de Le\u00f3n, ra\u00ed\u00f1a de Sicilia", "text": "Elvira Alf\u00f3nsez, infanta de Le\u00f3n, nada en setembro de 1103 en Toledo e finada o 6 de febreiro de 1135, foi a primeira ra\u00ed\u00f1a consorte de Sicilia, polo seu matrimonio con Roxerio II.\nTraxectoria.\nPrimeiros anos.\nElvira era filla de Afonso VI de Le\u00f3n e de Isabel, a s\u00faa cuarta esposa, que alg\u00fans autores consideran a mesma persoa que Zaida, mentres que outros discrepan. \nElvira foi criada en Toledo, polo que deb\u00eda estar acostumada \u00e1 convivencia entre cristi\u00e1ns e musulm\u00e1ns, como a que exist\u00eda tam\u00e9n en Sicilia.\nMatrimonio e descendencia.\nElvira casou co daquela conde de Sicilia Roxerio\u00a0II de Sicilia en 1117, e converteuse en ra\u00ed\u00f1a en 1130 cando o seu esposo se fixo coroar rei. \nFroito do matrimonio tiveron cinco fillos e d\u00faas fillas: \nMorte e posterioridade.\nEn 1135 tanto Roxerio como Elvira enfermaron. A enfermidade era grave e contaxiosa. Roger sobreviviu, pero Elvira non tivo a mesma sorte, e morreu o 6 de febreiro do mesmo ano. \nElvira recibiu sepultura na capela real de Santa Magdalena, en Palermo. \nRoxerio permanece vi\u00favo durante catorce anos, e s\u00f3 volveu casar cando catro dos seus cinco fillos con Elvira morreran. \nEn 1149 contraeu matrimonio con Sibila de Borgo\u00f1a, e en 1151 volveu casar con Beatriz de Rethel."}
{"id": "530522", "revid": "62248", "url": "https://gl.wikipedia.org/wiki?curid=530522", "title": "Uxue Apaolaza", "text": "Uxue Apaolaza Larrea, nada en Hernani, Guip\u00fascoa, o 20 de abril de 1981, \u00e9 unha escritora e xornalista vasca. Foi columnista primeiro todos os d\u00edas e despois todas as semanas no xornal \"Berria\". Tam\u00e9n colaborou na revista \"Argia\" ou o suplemento \"Ortzadar\".\nEn agosto de 2021, N\u00f3s Diario publicou o relato curto \"Un equipo\" (\"Un ver\u00e1n en Galeusca:\" proxecto impulsado entre VilaWeb, Berria e N\u00f3s Diario e Belfastmedia). "}
{"id": "530523", "revid": "25871", "url": "https://gl.wikipedia.org/wiki?curid=530523", "title": "Mitteldeutscher BC", "text": "O Mitteldeutscher Basketball Club (do alem\u00e1n: \"Club de Baloncesto da Alema\u00f1a Central\"), m\u00e1is co\u00f1ecido como por motivos de patrocinio como Syntainics MBC, \u00e9 un equipo profesional de baloncesto alem\u00e1n con sede na cidade de Wei\u00dfenfels, Saxonia-Anhalt. Fundado en 1958, actualmente compite na Basketball Bundesliga, m\u00e1xima categor\u00eda do baloncesto xermano. O seu maior \u00e9xito foi a consecuci\u00f3n do FIBA EuroCup Challenge 2004, torneo no que ga\u00f1aron na final ao JDA Dijon franc\u00e9s. O equipo xoga os seus partidos como local no Stadthalle Wei\u00dfenfels, pavill\u00f3n con capacidade para 3\u00a0000 espectadores.\nHistoria.\nO Mitteldeutscher BC compite na Basketball Bundesliga, m\u00e1xima categor\u00eda do baloncesto alem\u00e1n, \u00e1 que chegou por vez primeira na temporada 1999\u20132000. En 2004, o club ga\u00f1ou o FIBA EuroCup Challenge ap\u00f3s derrotar nas semifinais da Final Four ao Dynamo Moscow Region ruso por 95\u221288 e na final ao JDA Dijon franc\u00e9s tam\u00e9n por 95\u221288. Por\u00e9n, ao final desa mesma temporada o equipo decl\u00e1rase en bancarrota e \u00e9 descendido \u00e1 Regionalliga (terceira divisi\u00f3n). Na temporada 2004\u221205 o equipo ascende \u00e1 ProA (segunda divisi\u00f3n) e regresa \u00e1 Bundesliga despois da temporada 2008\u201309. Nos anos 2010 e 2016 o equipo volveu descender, a\u00e7inda que ambas ocasi\u00f3ns regresou \u00e1 m\u00e1xima categor\u00eda nun ano.\nT\u00edtulos.\nSegunda divisi\u00f3n de Alema\u00f1a\nFIBA EuroCup Challenge"}
{"id": "530524", "revid": "1888", "url": "https://gl.wikipedia.org/wiki?curid=530524", "title": "Manuel L\u00e1melo D\u00edaz", "text": "Manuel L\u00e1melo D\u00edaz, nado no Savi\u00f1ao cara a 1919 e finado no mesmo concello o 25 de outubro de 2016, foi un mestre e pol\u00edtico galego.\nTraxectoria.\nEstudou Maxisterio na Escola Normal de Santiago de Compostela. Diplomado en Iniciaci\u00f3n Profesional Agr\u00edcola, en medios audiovisuais e na \u00e1rea social. Foi mestre en Cuntis (1940), A P\u00e1xara (1943) e Escair\u00f3n, onde foi director do Colexio. Foi nomeado alcalde do Savi\u00f1ao a finais dos anos corenta. Dende 1971 foi mestre do Colexio P\u00fablico Jos\u00e9 Antonio de Vilagarc\u00eda de Arousa, onde se xubilou en 1984. Finou no Savi\u00f1ao o 25 de outubro de 2016.\nVida persoal.\nCasou con Julia Garc\u00eda Garc\u00eda. Foi pai de Manuel L\u00e1melo Iglesias."}
{"id": "530525", "revid": "98629", "url": "https://gl.wikipedia.org/wiki?curid=530525", "title": "Axente de transferencia de xenes", "text": "Os axentes de transferencia de xenes ou ATX (ou, en ingl\u00e9s, GTA, de \"gene transfer agent\", sigla que se utilizar\u00e1 neste artigo) son part\u00edculas similares a virus que conte\u00f1en ADN producidas por algunhas bacterias e arqueas que interve\u00f1en na transferencia horizontal de xenes. En varias li\u00f1axes de bacterias e arqueas orixin\u00e1ronse distintos tipos destes axentes de transferencia de xenes de forma independente a partir de virus. Estes procariotas producen part\u00edculas de axentes de transferencia de xenes que conte\u00f1en segmentos curtos do ADN presente na c\u00e9lula. Unha vez que as part\u00edculas se liberan da c\u00e9lula que as produce, poden adherirse a c\u00e9lulas relacionadas e inxectar o seu ADN no seu citoplasma.\u00a0Este ADN pode despois converterse en parte do xenoma da c\u00e9lula receptora.\nDescubrimento dos axentes de transferencia de xenes.\nO primeito sistema GTA descubriuse en 1974, cando cultivos mesturados de cepas de \"Rhodobacter capsulatus\" produc\u00edan unha alta frecuencia de c\u00e9lulas con novas combinaci\u00f3ns de xenes. O factor responsable era distinto dos mecanismos xa co\u00f1ecidos de transferencia de xenes por ser independente do contacto coas c\u00e9lulas, insensible \u00e1 desoxirribonuclease e non estar asociado coa produci\u00f3n de fagos. Debido \u00e1 funci\u00f3n que se lle supo\u00f1\u00eda foron denominados axentes de transferencia de xenes ou GTA (polas s\u00faas siglas en ingl\u00e9s), agora RcGTA. M\u00e1is recentemente descubr\u00edronse outros sistemas de transferencia de xenes ao incubar medio de cultivo filtrado (libre de c\u00e9lulas) cunha cepa xeneticamente distinta.\nXenes GTA e evoluci\u00f3n.\nOs xenes que especifican os GTA derivan de ADN de bacteri\u00f3fagos (fagos) que se integrou no cromosoma do h\u00f3spede. Ditos profagos adoitan adquirir mutaci\u00f3ns que os fan defectivos e incapaces de producir part\u00edculas de fagos. Moitos xenomas bacterianos conte\u00f1en un ou m\u00e1is profagos defectivos que sufriron mutaci\u00f3ns e deleci\u00f3ns m\u00e1is ou menos grandes. Os axentes de transferencia de xenes, como profagos defectivos, orix\u00ednanse por mutaci\u00f3ns de profagos, pero conservan xenes funcionais para os compo\u00f1entes da cabeza e cola da part\u00edcula do fago (xenes estruturais) e os xenes para o empaquetado do ADN. Os xenes do fago que especifican a s\u00faa regulaci\u00f3n e a replicaci\u00f3n do ADN foron normalmente eliminados, e a expresi\u00f3n da agrupaci\u00f3n ou \"cluster\" de xenes estruturais est\u00e1 baixo o control de sistemas regulatorios celulares. Adoitan estar presentes tam\u00e9n xenes adicionais que contrib\u00faen \u00e1 produci\u00f3n ou captaci\u00f3n de GTA e est\u00e1n situados noutros lugares do cromosoma. Alg\u00fans destes xenes te\u00f1en funci\u00f3ns regulatorias e outros contrib\u00faen directamente \u00e1 produci\u00f3n de GTA (por exemplo os xenes de lise derivados de fagos) ou \u00e1 captaci\u00f3n e recombinaci\u00f3n (por exemplo a produci\u00f3n de c\u00e1psulas na superficie celular e prote\u00ednas de transporte de ADN). Estes xenes asociados a GTA est\u00e1n a mi\u00fado baixo regulaci\u00f3n coordinada co \"cluster\" de xenes GTA principal.\u00a0As prote\u00ednas de lise celular derivadas de fagos (holinas e endolisinas) debilitan despois a parede celular e a membrana celular, o que permite que a c\u00e9lula explote e libere as part\u00edculas GTA. O n\u00famero de particulas GTA producidas por cada c\u00e9lula non se co\u00f1ece.\nAlg\u00fans sistemas GTA parecen ser adici\u00f3ns recentes aos xenomas do h\u00f3spede, mais outros levan nos seus h\u00f3spedes moitos mill\u00f3ns de anos. Nos casos nos que se fixeron estudos de diverxencia de secuencias (an\u00e1lises dN/dS), observouse que os xenes foron mantidos nas c\u00e9lulas por selecci\u00f3n natural da funci\u00f3n proteica (\u00e9 dicir, as versi\u00f3ns defectivas est\u00e1n sendo eliminadas).\nPor\u00e9n, a natureza desta selecci\u00f3n non est\u00e1 clara. A\u00ednda que o descubrimento dos GTA asum\u00eda que a funci\u00f3n destas part\u00edculas era a transferencia de xenes, os beneficios que se sup\u00f3n produce a transferencia de xenes est\u00e1n asociados cun custo substancial para a poboaci\u00f3n.\u00a0A maior\u00eda destes custos orix\u00ednanse porque as c\u00e9lulas produtoras de GTA deben sufrir lise (explotan) para liberar as s\u00faas part\u00edculas GTA, pero hai tam\u00e9n custos xen\u00e9ticos asociados con facer novas combinaci\u00f3ns de xenes, porque a maior\u00eda das novas combinaci\u00f3ns normalmente ser\u00e1n menos apropiadas que a combinaci\u00f3n orixinal. Unha explicaci\u00f3n alternativa \u00e9 que os xenes GTA persisten porque os GTA son parasitos xen\u00e9ticos que se espallan de maneira infecciosa a novas c\u00e9lulas. Por\u00e9n, isto est\u00e1 descartado porque as part\u00edculas GTA son tipicamente demasiado pequenas para conter os xenes que as codifican. Por exemplo, o principal \"cluster\" RcGTA (v\u00e9xase m\u00e1is adiante) ten unha lonxitude de 14 kb, pero as part\u00edculas RcGTA poden conter como m\u00e1ximo 4\u20135 kb de ADN.\u00a0 \u00a0\nNon se fixeron cribados da maior\u00eda das bacterias para detectar a presenza de GTAs, e seguramente haber\u00e1 moitos m\u00e1is sistemas GTA que a\u00ednda est\u00e1n sen descubrir. A\u00ednda que os estudos baseadas no ADN de xenes relacionados con GTA atoparon hom\u00f3logos en moitos xenomas, a s\u00faa interpretaci\u00f3n est\u00e1 dificultada pola dificultade que hai para distinguir os xenes que codifican GTAs dos xenes ordinarios de profagos.\u00a0\nProduci\u00f3n de GTA.\nEn cultivos de laboratorio, a produci\u00f3n de GTAs est\u00e1 normalmente maximizada para condici\u00f3ns de crecemento determinadas que inducen a transcrici\u00f3n de xenes GTA; a maior\u00eda dos GTAs non est\u00e1n inducidos polos tratamentos que danan o ADN que causan a induci\u00f3n de moitos profagos. Mesmo en condici\u00f3ns de m\u00e1xima induci\u00f3n s\u00f3 unha pequena fracci\u00f3n dos cultivos produce GTAs, xeralmente menos do 1%.\nOs pasos seguidos na produci\u00f3n de GTA derivan dos pasos na infecci\u00f3n de fagos. Os xenes estruturais son os primeiros que se transcriben e traducen e as prote\u00ednas ens\u00e1mblanse formando as cabezas inicialmente baleiras e colas separadas. A maquinaria de empaquetado do ADN empaqueta despois o ADN dentro das cabezas, cortando o ADN cando a cabeza xa est\u00e1 chea, unindo a cola \u00e1 cabeza e despois pasando o extremo do ADN acabado de crear a unha nova cabeza baleira. A diferenza dos xenes de profagos, os xenes que codifican GTAs non son escindidos do xenoma e replicados para o empaquetamento en part\u00edculas GTA. Os dous GTAs mellor estudados (RcGTA e BaGTA) empaquetan aleatoriamente todo o ADN da c\u00e9lula, sen que haxa unha sobrerrepresentaci\u00f3n nel de xenes que codifican GTAs. O n\u00famero de part\u00edculas GTA producidas por cada c\u00e9lula non se co\u00f1ece.\nTransduci\u00f3n mediada por GTA.\nQue as part\u00edculas GTA orixinen a transferencia do ADN a novos xenomas depende de varios factores. Primeiro, as part\u00edculas deben sobrevivir no ambiente natural e s\u00e1bese pouco disto, a\u00ednda que se informou que as part\u00edculas son bastante inestables en condici\u00f3ns de laboratorio. Segundo, as part\u00edculas deben encontrar c\u00e9lulas receptoras axeitadas e unirse a elas, xeralmente membros da mesma especie ou de especies moi emparentadas. Igual que os fagos, os GTAs \u00fanense a prote\u00ednas espec\u00edficas ou estruturas de carbohidratos da superfice da c\u00e9lula receptora antes de inxectaren o seu ADN.\u00a0A diferenza dos fagos, os GTAs que foron ben estudados parecen inxectar o seu ADN s\u00f3 a trav\u00e9s da primeira das d\u00faas membranas que rodean o citoplasma de moitas c\u00e9lulas bacterianas receptoras e usan un sistema diferente, derivado da competencia e non derivado de fago, para transportar unha febra do ADN bicatenario a trav\u00e9s da membrana interna cara ao citoplasma.\nSe a maquinaria de reparaci\u00f3n recombinacional da c\u00e9lula encontra unha secuencia cromos\u00f3mica moi similar \u00e1 do ADN entrante, substit\u00fae o anterior por este \u00faltimo por medio de recombinaci\u00f3n hom\u00f3loga, mediada pola prote\u00edna celular RecA. Se as secuencias non son id\u00e9nticas isto producir\u00e1 unha c\u00e9lula cunha nova combinaci\u00f3n xen\u00e9tica.\u00a0Non obstante, se o ADN entrante non est\u00e1 esteitamente relacionado con secuencias de ADN da c\u00e9lula, ser\u00e1 degradado e a c\u00e9lula reutilizar\u00e1 os seus nucle\u00f3tidos para a replicaci\u00f3n normal do ADN.\nSistemas GTA espec\u00edficos.\nRcGTA (\"Rhodobacter capsulatus\").\nO GTA producido pola alfaproteobacteria \"Rhodobacter capsulatus\", o cal se denomina RcGTA (GTA de \"R. capsulatus\"), \u00e9 hoxe o GTA mellor estudado. Cando cultivos de laboratorio de \"R. capsulatus\" entran en fase estacionaria, algunhas das poboaci\u00f3ns bacterianas inducen a produci\u00f3n de RcGTA, e as part\u00edculas son seguidamene liberadas da c\u00e9lula por lise celular. A maior\u00eda dos xenes estruturais do RcGTA est\u00e1n codificados nun \"cluster\" xen\u00e9tico de ~ 15 kb do cromosoma bacteriano. Por\u00e9n, c\u00f3mpren tam\u00e9n outros xenes para o funcionamento do RcGTA, como os xenes necesarios para a lise da c\u00e9lula, que est\u00e1n situados separadamente. As part\u00edculas RcGTA conte\u00f1en fragmentos de ADN de 4,5 kb.\u00a0\nEn \"R. capsulatus\" \u00e9 onde se estudou mellor a regulaci\u00f3n da produci\u00f3n de GTA, onde un sistema de percepci\u00f3n do qu\u00f3rum e un CtrA-phosphorelay controlan a expresi\u00f3n non s\u00f3 do \"cluster\" x\u00e9nico principal RcGTA sen\u00f3n tam\u00e9n dun sistema de lise celular holina/endolisna, das esp\u00edculas das part\u00edculas da cabeza, as\u00ed como dunha prote\u00edna de adhesi\u00f3n (posiblemente fibras da cola) e da c\u00e1psula e dos xenes de procesamento do ADN necesarios para a funci\u00f3n receptora do RcGTA. Un proceso estoc\u00e1stico non caracterizado limita adicionalmente a expresi\u00f3n do \"cluster\" x\u00e9nico a s\u00f3 0,1-3% das c\u00e9lulas. \u00a0\n\"Clusters\" similares a RcGTA encontr\u00e1ronse nun gran subclado de alfaproteobacterias, a\u00ednda que estes xenes parece que frecuentemente se perderon por deleci\u00f3n. Recentemente, varios membros da orde Rhodobacterales demostraron producir part\u00edculas funcionais de tipo RcGTA. Grupos de xenes con homolox\u00eda co RcGTA est\u00e1n presentes nos cromosomas de varios tipos de alfaproteobacterias.\nDsGTA (\"Dinoroseobacter shibae\").\n\"Dinoroseobacter shibae\", igual que \"R. capsulatus\", \u00e9 un membro da orde Rhodobacterales, e os seus GTA te\u00f1en un antepasado com\u00fan e moitas caracter\u00edsticas do RcGTA, inclu\u00edndo a organizaci\u00f3n do xene, o empaquetamento de fragmentos curtos de ADN (4,2 kb) e a regulaci\u00f3n por percepci\u00f3n do qu\u00f3rum e por un CtrA-phosphorelay.\u00a0Por\u00e9n, a s\u00faa maquinaria de empaquetamento do ADN ten moita m\u00e1is especificidade, e suxeriuse que pode iniciar preferentemente o empaquetado en puntos espec\u00edficos do xenoma.\u00a0O ADN do maior \"cluster\" x\u00e9nico de DsGTA \u00e9 escasamente empaquetado.\u00a0 \u00a0\nBaGTA (\"Bartonella\" species).\nAs especies do x\u00e9nero \"Bartonella\" pertencen \u00e1s Alphaproteobacteria igual que \"R. capsulatus\" e \"D. shibae\", pero o BaGTA non est\u00e1 relacionado co RcGTA ou o DsGTA. As part\u00edculas\u00a0BaGTA son m\u00e1is grandes que as RcGTA e conte\u00f1en fragmentos de ADN de 14 kb. A\u00ednda que esta capacidade poder\u00eda en principio permitir que o BaGTA se empaquetase e transmitise o seu \"cluster\" GTA de 14 kb, as medidas de cobertura do ADN mostran unha reducida cobertura do \"cluster\". Unha rexi\u00f3n adxacente de alta cobertura p\u00e9nsase que se debe \u00e1 replicaci\u00f3n local do ADN.\nVSH-1 (\"Brachyspira hyodysenteriae\").\n\"Brachyspira\" \u00e9 un x\u00e9nero de espiroquetas no que varias especies te\u00f1en \"clusters\" de xenes hom\u00f3logos de GTA. As part\u00edculas conte\u00f1en fragmentos de ADN de 7,5 kb. A produci\u00f3n de VSH-1 \u00e9 estimulada polo axente que dana o ADN mitomicina C e por alg\u00fans antibi\u00f3ticos.\u00a0Est\u00e1 tam\u00e9n asociado cunha lise celular detectable, o que indica que unha fracci\u00f3n substancial do cultivo pode estar producindo VSH-1.\nDd1 (\"Desulfovibrion desulfuricans\").\n\"Desulfovibrion desulfuricans\" \u00e9 unha bacteria do solo pertencente \u00e1s deltaproteobacterias. O Dd1 empaqueta fragmentos de ADN de 13,6 kb.\nVTA (\"Methanococcus voltae\").\n\"Methanococcus voltae\" \u00e9 unha arquea. O seu GTA transfire fragmentos de ADN de 4,4 kb, pero non se determinaron m\u00e1is caracter\u00edsticas."}
{"id": "530530", "revid": "104999", "url": "https://gl.wikipedia.org/wiki?curid=530530", "title": "Aurichu Pereira", "text": "Aurora Pereira Carballo, m\u00e1is co\u00f1ecida como Aurichu Pereira, nada o 15 de xaneiro de 1940 en Santiago de Compostela e finada na mesma cidade o 1 de novembro de 2023, foi unha pintora galega.\nTraxectoria.\nNaceu en Santiago, filla de mestres: a nai era Mar\u00eda Carballo Casado e o pai Xes\u00fas Pereira Vilari\u00f1o, mestre republicano de Vedra represaliado polo franquismo.\nEn 1956 comezou a exercitarse no debuxo e na pintura baixo a tutela do pintor Carlos Maside.\nDurante o curso 1957-58 residiu en Madrid para preparar o ingreso na Escola de Belas Artes de San Fernando, traballando no Cas\u00f3n do Retiro.\nDende os anos sesenta interesouse no movemento pl\u00e1stico de gravado da Estampa Galega, participando en diversas exposici\u00f3ns colectivas. O pintor Luis Seoane interesouse pola s\u00faa obra e prop\u00fasolle patrocinarlle unha exposici\u00f3n individual.\nEn 1973 participou na exposici\u00f3n de X\u00f3venes Artistas Galegos, promovida por Luis Seoane e Reimundo Pati\u00f1o, baixo o patrocinio do Concello da Coru\u00f1a, que adquir\u00edu unha das s\u00faas obras nese certame, hoxe catalogada no patrimonio art\u00edstico desa corporaci\u00f3n. Exposici\u00f3n conxunta de trinta artistas compostel\u00e1ns na Galer\u00eda Grido en Santiago de Compostela (1974).\nDo 1975 ao 1999 dese\u00f1ou ropa e obxectos para a s\u00faa propia loxa. Exposici\u00f3n colectiva na 8\u00aa exposici\u00f3n de pintura, debuxo e gravado, celebrada con motivo do centenario da Caixa de Aforros Municipal de Vigo (1980).\nFoi inclu\u00edda no Libro elaborado a partir das exposici\u00f3ns de pintura e escultura que a Caixa de Aforros Municipal de Vigo celebra no centenario da s\u00faa fundaci\u00f3n, 1980-1981.\nNo ano 1985 \u00e9 inclu\u00edda no Cat\u00e1logo de pintura e gravado: Patrimonio do Excmo. Concello da Coru\u00f1a. Exposici\u00f3n individual na Galer\u00eda Sargadelos de Santiago de Compostela (2004), apadri\u00f1ada polo escultor Silverio Rivas e o pintor Xos\u00e9 Luis de Dios con sendos textos no seu cat\u00e1logo.\nNo ano 2005, exp\u00f3n de maneira individual na galer\u00eda Voltaire de Ourense. En 2006, leva a cabo unha exposici\u00f3n individual na Galer\u00eda Medulio de Tui, e no ano 2007, exposici\u00f3n individual na sala de exposici\u00f3ns do Clube Financiero de Vigo. Na sala de exposici\u00f3ns do Auditorio Municipal de Vilagarc\u00eda de Arousa exp\u00f3n de forma individual no ano 2009, e neste mesmo, ano no Liceo de Noia, participa na mostra colectiva de \"catro mulleres pintoras\" \u201cA flor de pel\u201d.\nParticipa na exposici\u00f3n colectiva \u201cMulleres x Mulleres\u201d, organizada polo Concello da Coru\u00f1a na Casa da Cultura \u201cSalvador de Madariaga\u201d (2010). Participa tam\u00e9n na IV Exposici\u00f3n \u201cArte e Solidaridade\u201d organizada polo Proxecto Home e itinerante por Galiza.\nNo ano 2011 leva a cabo unha exposici\u00f3n individual \"Meu Courel Imaxinario\" no Centro Cultural da Deputaci\u00f3n de Ourense. Neste mesmo ano forma parte dunha exposici\u00f3n colectiva na galer\u00eda Citania de Santiago de Compostela.\nAo seguinte ano (2012), exposici\u00f3n individual na galer\u00eda Citania. Neste ano sae o libro o \"Asociacionismo cultural en Galicia (1961-1975)\", co t\u00edtulo Un canto e unha luz na noite, que traza a actividade cultural nos quince derradeiros anos da ditadura franquista, este t\u00edtulo d\u00e9bese a Aurichu Pereira. Ao longo deste decenio leva colaborando con ilustraci\u00f3ns en libros e revistas, Nomeada en volumes da editorial Laiovento e da revista teatral \u201cCasa Hamlet\u201d.\nVida persoal.\nCasou con Salvador Garc\u00eda Boda\u00f1o, poeta e procurador, co que tivo catro fillos. Logo de divorciarse, emparellou con Xos\u00e9 Manuel Beiras, pol\u00edtico, co que estivo ata o final da s\u00faa vida."}
{"id": "530532", "revid": "89787", "url": "https://gl.wikipedia.org/wiki?curid=530532", "title": "Kornelia Ender", "text": "Kornelia Ender, nada en Plauen o 25 de outubro de 1958, \u00e9 unha nadadora alem\u00e1 que competiu pola Rep\u00fablica Democr\u00e1tica Alem\u00e1. Foi a primeira muller que ga\u00f1ou catro medallas de ouro nuns \u00fanicos Xogos Ol\u00edmpicos, todas con r\u00e9cord do mundo. Posteriormente probouse que os m\u00e9dicos do equipo da RDA administraban esteroides sistematicamente aos deportistas sen o seu co\u00f1ecemento. Ender mostrou s\u00edntomas do uso de esteroides en 1976 (voz profunda, corpo sobredesenvolvido), polo que houbo fortes sospeitas sobre a validez dos seus resultados.\nTraxectoria.\nKornelia Ender comezou a nadar aos dez anos cando o pediatra aconsellou \u00e1 s\u00faa nai que a levase a nadar para corrixir unha lixeira desviaci\u00f3n de cadeira. A s\u00faa progresi\u00f3n foi tan espectacular que con s\u00f3 trece anos xa se deu a co\u00f1ecer nos Xogos Ol\u00edmpicos de M\u00fanic (1972). A\u00ednda que non ga\u00f1ou ningunha medalla de ouro, deixou constancia da s\u00faa enorme capacidade ao obter tres medallas de prata nas probas de 200\u00a0m estilos, remudas 4\u00d7100 estilos e 4\u00d7100 libres.\nA partir de a\u00ed e durante os seguintes catro anos non tivo rival nas probas de velocidade. Primeiro nos Campionato do Mundo de Belgrado 1973 onde obtivo catro medallas de ouro e unha de prata. Sen moitos problemas volveu conseguir outros catro triunfos nos europeos de Viena en 1974. No Campionato do Mundo de Cali 1975, volveu ser intratable con outros catro ouros e unha prata nos 200\u00a0m libres, onde foi derrotada pola estadounidense Shirley Babashoff, eterna segundona que desta volta obtivo a recompensa do ouro. Polos seus triunfos en Cali, Kornelia Ender foi nomeada a mellor deportista do mundo de 1975.\nA consagraci\u00f3n definitiva de Kornelia Ender e a actuaci\u00f3n pola que \u00e9 lembrada como unha das mellores nadadoras da historia tivo lugar nos Xogos Ol\u00edmpicos de Montreal (1976). Ender sumou catro medallas de ouro en 100\u00a0m libres, 200 libres, 100 bolboreta e 4\u00d7100 estilos, batendo en cada proba o correspondente r\u00e9cord do mundo. Como d\u00eda hist\u00f3rico l\u00e9mbrase o 22 de xullo, cando en apenas 25 minutos foi quen de ga\u00f1ar as probas de 100 bolboreta e 200 libres. Ademais, o equipo de remudas 4\u00d7100 libres obtivo a medalla de prata tras ser derrotado na final polo estadounidense liderado por Shirley Babashoff. Kornelia Ender foi, xunto coa ximnasta Nadia Com\u0103neci e o nadador John Naber, unha das grandes estrelas dos Xogos de Montreal.\nEn 1991 falou sobre as sospeitas que hab\u00eda sobre o seu estado f\u00edsico nos Xogos de 1976, reco\u00f1ecendo que os m\u00e9dicos e os adestradores do equipo lle fixeran moitas inxecci\u00f3ns de medicamentos durante os meses anteriores. Ender dixo que nin nese momento nin despois sobou exactamente cales eran as drogas. Afirmou que s\u00f3 lle dic\u00edan que as drogas a axudar\u00edan a \"rexenerarse e recuperarse\" e, polo tanto, a\u00ednda que estaba sorprendida pola masa muscular que chegou a ter, atribu\u00eduna ao seu rigoroso adestramento. Cando comezou a sospeitar e rexeitou tomar clorodehidrometiltestosterona en 1977 foi apartada do equipo por Manfred Ewald.\nVida persoal.\nEn 1978, casou co nadador Roland Matthes, tam\u00e9n campi\u00f3n ol\u00edmpico, do que se divorciou catro anos despois. Posteriormente casou co tam\u00e9n deportista Steffen Grummt."}
{"id": "530534", "revid": "5863", "url": "https://gl.wikipedia.org/wiki?curid=530534", "title": "Roberto Alonso Rodr\u00edguez", "text": ""}
{"id": "530536", "revid": "23204", "url": "https://gl.wikipedia.org/wiki?curid=530536", "title": "Zona \u00danica de Pagos en Euros", "text": "A Zona \u00danica de Pagos en Euros (en ingl\u00e9s, \"Single Euro Payments Area\", SEPA) \u00e9 unha iniciativa de pago integrado da Uni\u00f3n europea para a simplificaci\u00f3n de transferencias bancarias en euros. En 2020 hab\u00eda 36 membros na SEPA, dos cales 27 son estados membros da Uni\u00f3n europea, 4 estados membro da Asociaci\u00f3n Europea de Libre Comercio (Islandia, Liechtenstein, Noruega e Su\u00edza), e o Reino Unido. Ademais alg\u00fans pa\u00edses participan tam\u00e9n na infraestrutura t\u00e9cnica: Andorra, Cidade do Vaticano, M\u00f3naco e San Marino.\nObxectivos.\nA finalidade da SEPA \u00e9 mellorar a eficiencia dos pagamentos transfronteirizos e converter o que antes eran mercados nacionais fragmentados nun s\u00f3. A SEPA permite facer pagos en euros sen di\u00f1eiro en efectivo a calquera conta dentro da \u00e1rea cunha \u00fanica conta bancaria e un \u00fanico conxunto de instrumentos de pago. As persoas titulares dunha conta bancaria nun pa\u00eds da eurozona poden usala para recibir salarios e facer pagos en toda a eurozona, por exemplo cando van traballar a outro pa\u00eds dentro da SEPA.\nO proxecto incl\u00fae o desenvolvemento de instrumentos financeiros com\u00fans, est\u00e1ndares, procedementos e infraestrutura para facer pos\u00edbel econom\u00edas de escala. Isto deber\u00eda \u00e1 s\u00faa vez reducir o custo total que ten na econom\u00eda europea o movemento de capital na rexi\u00f3n (estimado nun 2-3% do PIB total).\nA SEPA non cubre pagos en moedas distintas ao euro. Isto significa que os pagos nos pa\u00edses da SEPA que non usan o euro seguir\u00e1n a usar instrumentos de pago propios, ag\u00e1s nos pagos transfronteirizos en euros e en pa\u00edses da eurozona.\nOs pa\u00edses n\u00f3rdicos (excepto Finlandia), que non te\u00f1en previsto adoptar o euro, comezaron en 2017-2019 iniciativas para ter pagos transfronteirizos m\u00e1is sinxelos, m\u00e1is r\u00e1pidos e m\u00e1is baratos entre eles.\nDescrici\u00f3n xeral.\nHoubo dous fitos no establecemento da SEPA:\nPara os d\u00e9bitos directos, o primeiro fito non se cumpriu debido a unha demora na implantaci\u00f3n da lexislaci\u00f3n habilitante (a Directiva de Servizos do pago ou PSD) no Parlamento Europeo. Os d\u00e9bitos directos estiveron dispo\u00f1\u00edbeis en novembro de 2009, o que aumentou a presi\u00f3n de tempo sobre o segundo fito.\nA Comisi\u00f3n Europea estabeleceu a base xur\u00eddica coa PSD. Os marcos de traballo comerciais e t\u00e9cnicos para os instrumentos de pago foron desenvoltos polo Consello de Pagos Europeo (EPC), formado por bancos europeos. O EPC comprometeuse a entregar tres instrumentos de pago paneuropeos:\nPara ofrecer straight-through processing (STP) end-to-end para a compensaci\u00f3n SEPA o EPC comprometeuse a entregar subconxuntos de validaci\u00f3n t\u00e9cnica da ISO 20022. As mensaxes (\"pacs\") de banco-a-banco son de uso obrigatorio; non as\u00ed as mensaxes de cliente-a-banco de iniciaci\u00f3n do pago (PAIN), inda que si \u00e9 moi recomend\u00e1bel o seu uso. Posto que est\u00e1n abertas a interpretaci\u00f3n ag\u00e1rdase que se publiquen numerosas especificaci\u00f3ns PAIN nos pa\u00edses da SEPA.\nEmpresas, comerciantes, consumidores e gobernos tam\u00e9n est\u00e1n interesados no desenvolvemento da SEPA. As Asociaci\u00f3ns Europeas de Tesoureiros de Empresa (EACT), o TWIST, o Banco Central Europeo, a Comisi\u00f3n Europea, o Consello de Pagos europeos, a Asociaci\u00f3n de C\u00e1maras de Compensaci\u00f3n Automatizada Europea (EACHA), procesadores de pagos e asociaci\u00f3ns de bancos paneuropeas \u2013 Federaci\u00f3n Bancaria Europea (EBF), Asociaci\u00f3n de Bancos Cooperativos Europea (EACB) e Grupo Europeo de Caixas de Aforros (ESBG) \u2013 est\u00e1n a xogar un papel activo en definir os servizos que ofrecer\u00e1 a SEPA.\nOs bancos levan dende xaneiro de 2008 cambiando os clientes aos novos instrumentos de pago. Agard\u00e1base que en 2010 a maior\u00eda estivera na SEPA. Para isto os bancos da SEPA precisan investir en tecnolox\u00eda que poida manexar instrumentos de pago SEPA.\nA compensaci\u00f3n SEPA bas\u00e9ase no C\u00f3digo Internacional de Conta Bancaria (IBAN). As transacci\u00f3ns nacionais con euros fanse a trav\u00e9s do IBAN; a anterior infraestrutura de numeraci\u00f3n de cada pa\u00eds deixou de estar en uso en febreiro de 2014, facilitando as\u00ed o acceso uniforme aos novos instrumentos de pago. Dende febreiro de 2016 os usuarios do sistema de pago da Eurozona xa non precisan ordenar a informaci\u00f3n con BIC para as transacci\u00f3ns SEPA e son automaticamente derivados dende o IBAN para todos os bancos na SEPA.\nO 21 de novembro de 2017 activouse a infraestrutura de pago inmediato 24/7/365 co\u00f1ecida como SCT Inst. permitindo o pago inmediato as 24 horas do d\u00eda e os 365 d\u00edas do ano. Os bancos participantes encargaranse da \"interface\" de usuario e da seguranza, como xa vi\u00f1an facendo cos pagos SEPA, p.ex. webs e aplicativos para m\u00f3biles.\nA SEPA cubre principalmente transferencias bancarias correntes. Os m\u00e9todos de pago con servizos ou caracter\u00edsticas adicionais, como os sistemas de pago con tarxeta intelixente ou tel\u00e9fono m\u00f3bil, non est\u00e1n directamente cubertos. A\u00ednda as\u00ed, a infraestrutura de pago inmediato da SEPA facilita o uso de produtos de pago tam\u00e9n en dispositivos intelixentes.\nInfraestrutura.\nAs diferentes funcionalidades que proporciona a SEPA div\u00eddense en infraestruturas de pago separadas.\nA Transferencia de Cr\u00e9dito SEPA (\"SCT\") permite facer transferencias de fondos dende unha conta bancaria a outra. As normas de compensaci\u00f3n SEPA establecen que os pagos que se fagan antes da fin dun d\u00eda labor\u00e1bel ser\u00e1n abonados na conta destino o seguinte d\u00eda labor\u00e1bel.\nA Transferencia de Cr\u00e9dito Inmediato SEPA (\"SCT Inst\"), tam\u00e9n co\u00f1ecida como Pago Inmediato SEPA, proporciona o abono inmediato ao beneficiario cunha demora de menos de dez segundos, que pode chegar a ser de vinte segundos en circunstancias excepcionais. Esta infraestrutura comezou a funcionar en novembro de 2017 para clientes finais simultaneamente en oito pa\u00edses da zona euro e ag\u00e1rdase que pronto estea dispo\u00f1\u00edbel na maior\u00eda de pa\u00edses da Eurozona e potencialmente en todos os pa\u00edses da SEPA.\nA funcionalidade de d\u00e9bito directo \u00e9 proporcionada por d\u00faas infraestruturas separadas. A infraestrutura b\u00e1sica, \"Core SDD\", est\u00e1 principalmente dirixida aos consumidores e foi lanzada o 2 de novembro de 2009. Os bancos que ofrecen pagos SEPA est\u00e1n obrigados a formar parte desta infraestrutura. Unha segunda infraestrutura, \"B2B SDD\", est\u00e1 dirixida a usuarios empresariais. Algunhas diferenzas respecto a \"Core\" \"SDD\":\nOs bancos que ofrecen pagos SEPA non est\u00e1n obrigados a participar nesta infraestrutura (a participaci\u00f3n \u00e9 opcional).\nCobertura.\nA SEPA son 36 pa\u00edses:\nTodas as partes dun pa\u00eds son normalmente parte da SEPA. Inda as\u00ed, os seguintes pa\u00edses te\u00f1en territorios especiais que non est\u00e1n na SEPA:\nXurisdici\u00f3ns que usan o euro e que non est\u00e1n na SEPA: Akrotiri e Dhekelia, Terras Austrais e Ant\u00e1rticas Francesas, Kosovo, e Montenegro.\nXurisdici\u00f3ns que non pertencen formalmente \u00e1 SEPA normalmente usan a infraestrutura SEPA para pagos internacionais en euros, especialmente a ou dende a Eurozona.\nComisi\u00f3ns.\nA SEPA garante que os pagos en euros se reciban nun tempo m\u00ednimo garantido e os bancos non poden facer ningunha deduci\u00f3n da cantidade transferida, segundo un regulamento de 2001. Os bancos e as entidades de pago te\u00f1en a opci\u00f3n de cobrar unha comisi\u00f3n por transferencia de cr\u00e9dito en euros sempre que sexa a mesma para todos os membros do EEA, bancos ou entidades de pago, nacionais ou estranxeiros. Isto \u00e9 relevante para os pa\u00edses que non usan o euro, onde as transferencias nacionais en euros feitas por consumidores son infrecuentes e as transferencias en euros poden levar unha comisi\u00f3n elevada nestes estados. Suecia e Dinamarca lexislaron para que as transferencias en euros te\u00f1an as mesmas comisi\u00f3ns que as feitas na s\u00faa moeda propia; o que fai que a retirada de efectivo en caixeiros sexa gratu\u00edta, pero non a retirada noutras moedas usadas na UE.\nNo Regulamento 924/2009 CE (Regulamento de Pagos Transfronteirizos) o Parlamento Europeo ordena que as comisi\u00f3ns por pagos transfronteirizos en euros (de m\u00e1is de 50 000 EUR) entre estados membros da UE deben ser as mesmas que para os mesmos pagos dentro do estado membro. A pesar de todo, o regulamento da UE non se aplica en todos os pa\u00edses da SEPA; sendo Su\u00edza a principal diferenza. A regra apl\u00edcase incluso se a transacci\u00f3n se env\u00eda como unha transacci\u00f3n internacional en vez dunha transacci\u00f3n SEPA (moi habitual antes de 2008, ou se os bancos implicados non admiten transacci\u00f3ns SEPA). O Regulamento CE 924/2009 non regula as comisi\u00f3ns por conversi\u00f3n de moeda, polo que as comisi\u00f3ns para transacci\u00f3ns que non sexan en euros poden seguir aplic\u00e1ndose (se non est\u00e1n prohibidas por unha lei nacional).\nImplantaci\u00f3n.\nEn agosto de 2014, o 99,4% das transferencias de cr\u00e9dito,\u00a0o 99,9% do d\u00e9bito directo, e o 79,2% dos pagos con tarxeta estaban migrados a SEPA na zona euro.\nO informe de situaci\u00f3n oficial foi publicado en marzo de 2013.\nEn outubro de 2010 o Banco Central Europeo publicou o seu s\u00e9timo informe de situaci\u00f3n sobre a SEPA. O BCE considera a SEPA un elemento esencial para avanzar na usabilidade e madurez do euro."}
{"id": "530537", "revid": "116530", "url": "https://gl.wikipedia.org/wiki?curid=530537", "title": "Lingua eslava com\u00fan", "text": "Lingua eslava com\u00fan pode referirse a:"}
{"id": "530538", "revid": "13949", "url": "https://gl.wikipedia.org/wiki?curid=530538", "title": "Lingua intereslava", "text": "A lingua intereslava (\"med\u017euslovjansky jezyk\", en cir\u00edlico \"\u043c\u0435\u0434\u0436\u0443\u0441\u043b\u043e\u0432\u0458\u0430\u043d\u0441\u043a\u044b \u0458\u0435\u0437\u044b\u043a\") \u00e9 unha lingua auxiliar zonal creada a partir das linguas eslavas. O proxecto ten como obxectivo servir como medio de comunicaci\u00f3n entre os pa\u00edses eslavos, as\u00ed como facilitar a comunicaci\u00f3n cos eslavos para as persoas que non saben unha lingua eslava. \u00c9 o resultado da s\u00edntese en 2011 de tres proxectos ling\u00fc\u00edsticos, a saber:\nEn agosto de 2021, a comunidade da lingua en Facebook ti\u00f1a m\u00e1is de 14.300 membros.\nA lingua intereslava tam\u00e9n se fala na pel\u00edcula checa \"O paxaro pintado\".\nAlfabetos intereslavos.\nO intereslavo escr\u00edbese mediante dous alfabetos, latino ou cir\u00edlico."}
{"id": "530539", "revid": "6470619", "url": "https://gl.wikipedia.org/wiki?curid=530539", "title": "Real Club de Regatas de Galicia", "text": "O Real Club de Regatas de Galicia \u00e9 un club n\u00e1utico situado en Vilagarc\u00eda de Arousa. Fundado en 1902, \u00e9 o club n\u00e1utico m\u00e1is antigo de Galicia.\nHistoria.\nFoi fundada en 1902 absorbendo outra entidade chamada \"La Pe\u00f1a\". O seu primeiro presidente foi John Trulock, av\u00f3 de Camilo Jos\u00e9 Cela, e entre os seus promotores estaban o vicec\u00f3nsul do Reino Unido, Reginald Cameron-Walker, e o armador, consignatario e, m\u00e1is tarde, alcalde de Vilagarc\u00eda, P\u00edo Carrasco Iglesias. En 1905, o rei Afonso XIII concedeulle o t\u00edtulo de Real e o permiso para utilizar o seu escudo de armas. En 1913 p\u00faxose en marcha a \"Semana N\u00e1utica de Vilagarc\u00eda\", que foi a primeira semana n\u00e1utica en Espa\u00f1a e que ofrec\u00eda un premio de 1000 pesetas, unha importante cantidade para a \u00e9poca.\nRegatas.\nOrganiza anualmente a Regata Almirante Rodr\u00edguez Toubes de clase cruceiro, desde 1997, e o \"Trofeo San Roque\" da clase Snipe, desde 1968."}
{"id": "530540", "revid": "116530", "url": "https://gl.wikipedia.org/wiki?curid=530540", "title": "Intereslavo", "text": ""}
{"id": "530543", "revid": "88215", "url": "https://gl.wikipedia.org/wiki?curid=530543", "title": "Jos\u00e9 Ignacio Bugar\u00edn", "text": "Jos\u00e9 Ignacio Bugar\u00edn Pereira, nado en Tui o 10 de marzo de 1968, \u00e9 un ex remeiro galego. Foi varias veces campi\u00f3n de Espa\u00f1a, unha vez subcampi\u00f3n do mundo e competiu nos Xogos Ol\u00edmpicos de 1992 en Barcelona.\nTraxectoria.\nFoi remeiro do Club Remo do Mi\u00f1o e comezou a destacar nos anos 80, proclam\u00e1ndose subcampi\u00f3n de Espa\u00f1a cadete en 1984 e d\u00faas veces campi\u00f3n de Espa\u00f1a xuvenil en 1986, nas modalidades de dous con temoneiro e dous sen temoneiro. \nEn 1990 proclamouse subcampi\u00f3n do mundo de dous con temoneiro, no campionato celebrado no Lago Barrington de Tasmania, onde participou xunto ao vasco Ibon Urbieta e co c\u00e1ntabro Gabriel de Marco como patr\u00f3n, quedando por detr\u00e1s da embarcaci\u00f3n italiana e por diante da iugoslava. En 1992 participou nos Xogos Ol\u00edmpicos de Barcelona, na mesma modalidade e de novo con Urbieta como compa\u00f1eiro, mais esta vez co donostiarra Javier Cano como temoneiro. O equipo logrou meterse nas semifinais, pero non na final, quedando co 12\u00ba posto.\nEn 1993 proclamouse campi\u00f3n de Espa\u00f1a absoluto por primeira vez, en dous con temoneiro, xunto a Jacobo Moro\u00f1o e con Ardal como patr\u00f3n. Ao ano seguinte foi campi\u00f3n no dobre scull, xunto a Miguel \u00c1ngel \u00c1lvarez. En 2001, en Banyoles, logrou o seu terceiro t\u00edtulo nacional, esta vez no catro scull.\nReco\u00f1ecementos.\nEn 2012 o concello de Tui deulle a unha das s\u00faas r\u00faas o nome de R\u00faa Ol\u00edmpicos Tudenses, en reco\u00f1ecemento aos deportistas da vila que participaron nos Xogos Ol\u00edmpicos, como Bugar\u00edn, Enrique M\u00edguez, Pedro Areal ou Frank Casa\u00f1as."}
{"id": "530544", "revid": "98629", "url": "https://gl.wikipedia.org/wiki?curid=530544", "title": "Materiais refractarios", "text": "Un material refractario \u00e9 un material que ten unha forte resistencia a un factor (f\u00edsico, qu\u00edmico, biol\u00f3xico) suscept\u00edbel de degradalo, sendo este a maior\u00eda das veces a calor. Non hai unha fronteira clara entre os materiais refractarios e os que non o son, pero unha das caracter\u00edsticas habituais dun material para consideralo refractario \u00e9 que soporte temperaturas de m\u00e1is de 1600 \u00b0C mantendo a s\u00faa resistencia e estrutura. Por exemplo, un forno de le\u00f1a pode estar feito de ladrillos refractarios. Dependendo da operaci\u00f3n, estes materiales deben resistir os choques t\u00e9rmicos, seren quimicamente inertes, presentar unha baixa conductividade t\u00e9rmica e un baixo coeficiente de dilataci\u00f3n. Adoitan utilizarse para facer crisois e recobrementos de fornos e incineradoras.\nTerminolox\u00eda.\n\"Refractario\" \u00e9 un termo franc\u00e9s recollido en 1539 por Robert Estienne, no seu \"dicionario latino-gallicum\". Prov\u00e9n do lat\u00edn culto , que significa rifante, rebelde. A ra\u00edz latina leva o verbo , cuxo primeiro significado \u00e9 derrubar, abater unha partici\u00f3n; o segundo significado \u00e9 relativo \u00e1 desviaci\u00f3n dos raios de luz que entran na auga ou nunha substancia v\u00edtrea. En galego aparece recollido con ese significado no dicionario Galaxia de Eladio Rodr\u00edguez e no DRAG tam\u00e9n co significado referido \u00e1s propiedades dos materiais. \nA refracci\u00f3n ou refrencia de luz \u00e9 un bo exemplo. A desviaci\u00f3n do feixe de luz segundo as leis de Snell-Descartes obedece a unha restrici\u00f3n dos medios f\u00edsicos ou das \"fases cruzadas\". O medio ou fase caracter\u00edzase por un \u00edndice de refracci\u00f3n n, cuxo valor est\u00e1 correlacionado coa velocidade de propagaci\u00f3n da luz no medio. Ao pasar a interface, unha lei substit\u00faese por outra, revelando unha ruptura ou unha separaci\u00f3n de fases para a propiedade f\u00edsica. Parte da radiaci\u00f3n refl\u00edctese. Esta reflexi\u00f3n, no sentido latino de \"reflexio,\" retrocede, segue tam\u00e9n unha lei xeom\u00e9trica precisa: o feixe permanece no plano e as medidas do \u00e1ngulo de incidencia e de distancia coa superficie normal \u00e1 superficie afectada son id\u00e9nticas.Este modelo da ciencia emerxente no s\u00e9culo XVIII parece que se adaptou a todo tipo de fluxo (radiaci\u00f3n, son, calor ...) atravesado ou repelido por corpos. En 1762, o termo refractario aplicouse a materiais resistentes \u00e1 penetraci\u00f3n do fluxo de calor, \u00e9 dicir, a altas temperaturas. Como a vella teor\u00eda das calor\u00edas se conservou durante moito tempo, o vello vocabulario asociado mant\u00edvose e \u00e1s veces perdurou nas t\u00e9cnicas modernas. As\u00ed, en 1804, apareceu o reflector de cer\u00e1mica branca, colocado no interior das novas chemineas inglesas, mellorando a eficiencia por radiaci\u00f3n.\nA renovaci\u00f3n das concepci\u00f3ns sobre calor, en particular a equivalencia coa enerx\u00eda demostrada por Mayer e Joule, ao redor de 1845, non modificou as terminolox\u00edas t\u00e9cnicas, ademais dos termos no uso de calorimetr\u00eda como a capacidade calor\u00edfica, especialmente desde a noci\u00f3n da temperatura s\u00f3 foi entendida por enfoques estat\u00edsticos chamados estat\u00edstica de Maxwell-Boltzmann. A refracci\u00f3n t\u00e9rmica sup\u00f3n que o gradiente de temperatura ou a axitaci\u00f3n molecular obedecen diferentes leis no coraz\u00f3n do material dependendo da natureza do corpo, necesariamente s\u00f3lidas se o quecemento \u00e9 significativo na superficie.\nHistoria.\nOs primeiros estudos sobre materiais refractarios deben moito aos fundadores e especialistas en artes cer\u00e1micas, en particular aos fabricantes de louza e porcelana. Nos tempos do desenvolvemento do aceiro e o ladrillo, en 1880, a definici\u00f3n de alta temperatura definiu o material refractario, que resiste da orde de 1200\u00a0\u00b0C para os ceramistas; desde ent\u00f3n os instrumentos de medida e a potencia dos fornos non deixaron de mellorar. En 1920, o l\u00edmite superaba os 1400\u00a0\u00b0C. Ao redor de 1950, a temperatura subiu ao redor de 1500\u00a0\u00b0C e hoxe m\u00e1is de 2000\u00a0\u00b0C, temperatura superior \u00e1 cal os intercambios por radiaci\u00f3n son predominantes. En canto ao forno de arco el\u00e9ctrico, o do qu\u00edmico Henri Moissan en 1897 o alcanzou os 2000\u00a0\u00b0C e posteriormente os 3500 \u00b0C.\nAdemais da metalurxia e do aceiro, a industria do vidro e do cemento, as industrias mec\u00e1nicas e a fabricaci\u00f3n de materiais refractarios para motores e fornos, xurdiron outras variaci\u00f3ns deste desenvolvemento. \nDefinici\u00f3ns.\nA definici\u00f3n de \"refractario\" var\u00eda moito segundo os \u00e1mbitos e os diversos pa\u00edses. A americana describe materiais de formig\u00f3n resistentes \u00e1 calor que se poden empregar para aplicaci\u00f3ns de calefacci\u00f3n ou servizos m\u00e1is al\u00e1 de 538\u00a0\u00b0C. Constit\u00faen unha barreira, unha parede protectora ou un recinto t\u00e9rmico para fornos e reactores, revestindo as paredes dentro das c\u00e1maras de combusti\u00f3n e outras unidades de proceso t\u00e9rmico.\nA caracter\u00edstica fundamental dun bloque ou ensamblado \u00e9 a posibilidade de manter un recinto ou preservar a expansi\u00f3n dun ambiente confinado, formado por corpos e substancias a altas temperaturas. A modelaxe local descr\u00edbeo de xeito m\u00e1is eficaz en forma de parede illante fronte a un medio externo, no caso dun forno. \nOs materiais refractarios elixidos deben soportar tensi\u00f3ns t\u00e9rmicas e fen\u00f3menos f\u00edsicos inducidos por intercambios de calor e variaci\u00f3ns locais de temperatura, xa que necesariamente deben manter a resistencia f\u00edsica, a cohesi\u00f3n mec\u00e1nica e non ser facilmente alterados pola corrosi\u00f3n por axentes qu\u00edmicos.\nMesmo se exclu\u00edmos os metais refractarios a priori, a primeira definici\u00f3n anterior abarca unha ampla gama de materiais refractarios: son moi diferentes nos seus usos, \u00e1s veces restrinxidos entre certos rangos de temperatura, sometidos a tempos de exposici\u00f3n variables, a un arrefriamento ou quecemento repentino en ambientes f\u00edsicos espec\u00edficos. En consecuencia, non se debe ignorar a toda unha serie de especialistas en diversos materiais refractarios: investigadores, enxe\u00f1eiros, cient\u00edficos, t\u00e9cnicos e persoal cualificado da f\u00e1brica.\nPor iso, para usos espec\u00edficos constantemente os materiais refractarios est\u00e1n feitos con ingredientes sint\u00e9ticos ou naturais. Mencionando produtos minerais: aluminas, arxilas refractarias, mullitas, bauxitas, cromitas, dolomita, magnesia, carburo de silicio en ausencia de os\u00edxeno e circonia resistentes a altas temperaturas etc.\nO inventario americano de produci\u00f3n de materiais refractarios enumera m\u00e1is de 5000 nomes xen\u00e9ricos . Corresponden a unha inmensa variedade de tipos de fabricaci\u00f3n industrial, xeometr\u00edas, formas, conxuntos, accesorios e utensilios para adaptarse a un gran n\u00famero de aplicaci\u00f3ns t\u00e9cnicas.\nOs manuais anglosax\u00f3ns adoitan manter d\u00faas categor\u00edas :\nNo primeiro caso, a referencia ref\u00edrese \u00e1 construci\u00f3n dun forno de ladrillo, pero a variedade de elementos que forman o conxunto \u00e9 moi grande; a s\u00faa masa pode ser min\u00fascula ou superior a varias toneladas, como a fusi\u00f3n de bloques de fundici\u00f3n. A construci\u00f3n da estrutura, con paredes m\u00e1is ou menos axustadas, suxeita a exposici\u00f3n a altas temperaturas, pode ser sinxela ou sofisticada, case gratu\u00edta ou moi cara. As\u00ed, o dese\u00f1o do escudo de ladrillo refractario do transbordador espacial durante moito tempo foi un importante peso nas finanzas da NASA, antes de terminar todo o programa dos transbordadores tras os seus reiterados fallos.\nNa industria m\u00e1is com\u00fan atopamos a fabricaci\u00f3n de dispositivos e a construci\u00f3n de instalaci\u00f3ns sometidas a altas tensi\u00f3ns t\u00e9rmicas: caldeiras, fornos, calefacci\u00f3n central ou incineradoras, pero tam\u00e9n r\u00e9plicas e alambiques, crisois, fornos de cer\u00e1mica ou cemento, culler\u00f3ns en fundici\u00f3ns, evaporadores, instalaci\u00f3ns de purificaci\u00f3n de metais non f\u00e9rreos etc.\nE dependendo dos casos espec\u00edficos enumerados, os materiais refractarios deben, ademais de soportar os choques t\u00e9rmicos e os seus impactos f\u00edsicos, manter varias resistencias:\nO universo t\u00e9cnico \u00e9 multidisciplinar, esencialmente composto, agrupado por especialidades e disciplinas que parcialmente se ignoran unhas \u00e1s outras, excepto por unha canle tecnol\u00f3xica a mi\u00fado imposta polas necesidades de instruci\u00f3n e educaci\u00f3n. Por iso hai que tomar a definici\u00f3n en cada \u00e1mbito con cautela. Tomemos o exemplo da cer\u00e1mica :Un material refractario resiste, sen suavizar, a exposici\u00f3n \u00e1 calor, nun ambiente de alta temperatura, necesario para a metalurxia e a cristaler\u00eda. Os refractarios poden ser arxilosos, sil\u00edceos, aluminosos ou b\u00e1sicos, en forma de ladrillos, crisois, macetas, r\u00e9plicas .\nSe a segunda definici\u00f3n, sinxela e especializada, ten o m\u00e9rito de referirse \u00e1 definici\u00f3n de altas temperaturas \u00e1 vez que identifica un m\u00ednimo de aplicaci\u00f3ns, o mundo acad\u00e9mico ofrece actualmente unha definici\u00f3n xeral centrada nun corpo s\u00f3lido: pode soportar temperaturas moi altas sen sufrir transformaci\u00f3ns significativas. Estas \u00faltimas transformaci\u00f3ns poden caracterizarse por medici\u00f3ns: o punto de fusi\u00f3n do s\u00f3lido maior 1580\u00a0\u00b0C, deformaci\u00f3n limitada para non causar desestruturaci\u00f3n, polo tanto faise fincap\u00e9 no moi baixo coeficiente de expansi\u00f3n t\u00e9rmica, alteraci\u00f3n o suficientemente baixa como para garantir unha duraci\u00f3n de uso adecuada, o que implica resistencia mec\u00e1nica a altas temperaturas e ambientes corrosivos etc. A uniformidade cualitativa do refractario est\u00e1 determinada por medidas mec\u00e1nicas, desde a resistencia \u00e1 compresi\u00f3n aos \u00edndices de porosidade.\nA industria aeron\u00e1utica e a tecnolox\u00eda de foguetes espaciais ou de m\u00edsiles dirixiron, al\u00e9n da capacidade de soportar tensi\u00f3ns a altas temperaturas, a fabricaci\u00f3n de materiais refractarios cara a un aumento da dureza e lixeireza, as\u00ed como a mec\u00e1nica de resistencia e a duraci\u00f3n das estruturas montadas. O avance das aplicaci\u00f3ns afecta \u00e1 industria de avi\u00f3ns e de drons.\nEfecto dunha fonte de calor.\nOs materiais refractarios m\u00e1is com\u00fans, por exemplo un ladrillo refractario, te\u00f1en unha alta inercia t\u00e9rmica. Cando se expo\u00f1en a unha fonte de calor, qu\u00e9ntanse relativamente lentamente e, unha vez que est\u00e1n a temperatura elevada, arrefr\u00edan lentamente .\nColocada en contacto cunha chama ou un plasma, unha placa refractaria permite \u00e1s paredes dos fornos conter a fonte de calor, en particular restrinxindo a expansi\u00f3n de zonas a temperaturas moi altas que poder\u00edan alterar a totalidade ou parte das paredes do forno. forno. Como estes materiais adoitan ser malos condutores de calor, reducen a perda de calor dun sistema de calefacci\u00f3n ou proporcionan un illamento t\u00e9rmico importante.\nEsta inercia t\u00e9rmica caracter\u00edzase por un coeficiente chamado capacidade t\u00e9rmica : \u00e9 a enerx\u00eda que hai que levar a un material para aumentar a s\u00faa temperatura relativa un kelvin (1 K).\n&lt;br&gt;Con : formula_2 = calor disipada en xulios\nformula_3 = masa corporal en kg\nformula_4 = capacidade t\u00e9rmica espec\u00edfica a presi\u00f3n corporal constante, en J / (kg\u22c5K)\nformula_5 = diferenza de temperatura entre o corpo e o flu\u00eddo, en Kelvin .\nCapacidade dun corpo e unha fase s\u00f3lida de liberar o exceso de calor\n- Por conduci\u00f3n t\u00e9rmica : transferencia de calor polo corpo.\n- Por convecci\u00f3n: intercambio de calor debido a movementos de flu\u00eddo na superficie do corpo. Unha das principais caracter\u00edsticas internas dos corpos refractarios \u00e9 a s\u00faa microporosidade, polo menos preto da superficie.\nCoeficiente global de intercambio superficial :\n- Por radiaci\u00f3n en particular de ondas electromagn\u00e9ticas, infravermellos a baixa temperatura, logo do espectro visible do corpo negro. A cota de radiaci\u00f3n faise predominante m\u00e1is al\u00e1 de 2000\u00a0\u00b0 C\nInalteraci\u00f3n dunha fase dun s\u00f3lido refractario en presenza dun intenso fluxo de calor\nA escala microsc\u00f3pica, o fluxo de calor p\u00f3dese modelar polo seu impacto : provoca vibraci\u00f3ns m\u00e1is ou menos coherentes de estruturas ou redes moleculares ou at\u00f3micas. O limiar de perda de coherencia de fase p\u00f3dese alcanzar a unha determinada escala, pero non leva a unha descohesi\u00f3n global catastr\u00f3fica. Todo acontece coma se a transici\u00f3n de fase de primeira orde (por exemplo, o punto de fusi\u00f3n) fose, mentres se mov\u00eda na escala de temperatura, transmutada en transici\u00f3ns de fase secundaria, en forma de reorganizaci\u00f3ns m\u00e1is ou menos revers\u00edbeis de estruturas, que permiten almacenar enerx\u00eda e tam\u00e9n restauralo.\nEn realidade, a organizaci\u00f3n inicial a baixa temperatura non se recupera completamente: a maior\u00eda das superficies de exposici\u00f3n refractarias deteri\u00f3ranse irreversibelmente e fanse hipersens\u00edbeis a pequenos efectos mec\u00e1nicos.\nCorpos ou fases s\u00f3lidos que, colocados no recinto dun forno de resistencia el\u00e9ctrica normal quentado ao m\u00e1ximo, soportan ser sometidos a puntos quentes superiores a 1500 \u00b0C e preservar a estabilidade t\u00e9rmica e mec\u00e1nica, sen o inconveniente dunha grande dilataci\u00f3n, amolecemento, esfarelado ou evaporaci\u00f3n - a volatilizaci\u00f3n com\u00fan a altas temperaturas, ch\u00e1manse normalmente refractarios. Esta definici\u00f3n dos anos 50 consid\u00e9rase obsoleta, sendo com\u00fan para corpos s\u00f3lidos superiores aos 1800\u00a0\u00b0C, correspondendo aproximadamente \u00e1 temperatura m\u00e1xima da chama da combusti\u00f3n de gas natural e aire.\nClasificaci\u00f3n.\nBaseada na s\u00faa composici\u00f3n qu\u00edmica e no PH.\nMateriais refractarios \u00e1cidos.\nOs refractarios \u00e1cidos prod\u00facense a base de s\u00edlice nas s\u00faas diferentes formas como cuarzo, cuarcita ou area.\nMateriais refractarios neutros.\nSon os m\u00e1is com\u00fans e \u00fasanse en todo tipo de industrias. Son quimicamente est\u00e1beis fronte a \u00e1cidos e bases. Prod\u00facense a base de bauxita ou chamote. Te\u00f1en SiO 2 e Al 2 O 3 ; son igual de duros.\nMateriais refractarios b\u00e1sicos.\nOs seus compo\u00f1entes principais son o \u00f3xido de magnesio e o \u00f3xido de calcio; o ladrillo m\u00e1is com\u00fan \u00e9 a magnesita, que ten unha boa resistencia \u00e1 compresi\u00f3n e unha alta refractariedade. Util\u00edzase principalmente en fornos abertos, convertidores de os\u00edxeno, fornos el\u00e9ctricos e outros equipos operados a altas temperaturas.\nBaseada na temperatura de fusi\u00f3n.\nOs materiais refractarios clasif\u00edcanse en tres tipos en funci\u00f3n da temperatura de fusi\u00f3n (punto de fusi\u00f3n).\nSegundo as enerx\u00edas de cohesi\u00f3n e as ligaz\u00f3ns tam\u00e9n se clasifican en \nCon todo, quedan f\u00f3ra desta terceira categor\u00eda os \u00f3xidos. A singularidade dos estados enerx\u00e9ticos dos \u00f3xidos de metais alcalinos terrosos conv\u00e9rteos en compostos iono-covalentes a alta temperatura.\nMateriais a base de s\u00edlice, en forma de fibras ou calquera outro material poroso (que conte\u00f1a aire atrapado).\nA magnesia (MgO) \u00fasase como material refractario en fornos como a cal e a al\u00famina . O circ\u00f3n a cromita ou a olivina \u00fasanse \u00e1s veces como membros refractarios na fabricaci\u00f3n de moldes.\nTam\u00e9n pode ser combinaci\u00f3ns de \u00f3xidos : caol\u00edn (s\u00edlice-al\u00famina), arxilas (s\u00edlice-al\u00famina-cal) e andalusita atopan na cer\u00e1mica, comezando por ladrillos sinxelos ata barro e porcelana. Outras combinaci\u00f3ns de \u00f3xidos tam\u00e9n son refractarias como a cromita (\u00f3xido cr\u00f3mico-\u00f3xido de ferro) : FeCr2O4 )\nOutros elementos refractarios.\nOs metais refractarios son, por exemplo, o t\u00e1ntalo, o niobio, o volframio, o platino e outros platinoides.\nMateriais carbonosos est\u00e1beis a alta temperatura.\nUnha serie de corpos carbonosos cumpren estes requisitos: grafito, carburo e carborundo (SiC) preparado nun forno el\u00e9ctrico. O grafeno \u00e9 un nanomaterial de carbono que se demostrou en laboratorio que incrementa as propiedades de materiais refractarios cando se aplica sobre eles.\nOutras definici\u00f3ns com\u00fans.\nDise que un aceiro \u00e9 refractario se se trata dun aceiro inoxidable cun alto contido en cromo e molibdeno, con trazas de n\u00edquel e volframio . Conserva as\u00ed unha boa resistencia \u00e1 temperatura."}
{"id": "530545", "revid": "1131", "url": "https://gl.wikipedia.org/wiki?curid=530545", "title": "Columbie\u1e37\u1e37o, \u1e36\u1e37ena", "text": "Columbie\u1e37\u1e37o \u00e9 unha parroquia do concello asturiano de \u1e36\u1e37ena. At\u00f3pase na parte noroccidental do concello e linda ao norte coa parroquia de La Pola, ao oeste coa de Castie\u1e37\u1e37o, ao sur coa de Felgueras e ao leste co concello de Ayer. Ten unha extensi\u00f3n de 7,88 km\u00b2 e at\u00f3pase na beira dereita do r\u00edo \u1e36\u1e37ena. A s\u00faa poboaci\u00f3n era de 105 habitantes segundo os datos do INE de 2010. Abrangue os seguintes n\u00facleos de poboaci\u00f3n: La Cobertoria, Columbie\u1e37\u1e37o, El Piridii\u1e37\u1e37u, La Puente e El Sot\u00f3n."}
{"id": "530546", "revid": "88215", "url": "https://gl.wikipedia.org/wiki?curid=530546", "title": "Jos\u00e9 Ignacio Bugar\u00edn Pereira", "text": ""}
{"id": "530547", "revid": "1131", "url": "https://gl.wikipedia.org/wiki?curid=530547", "title": "Pir\u00e1mide do Sol", "text": "A Pir\u00e1mide do Sol \u00e9 o maior edificio de Teotihuac\u00e1n, e un dos maiores de Mesoam\u00e9rica. Crese que foi constru\u00eddo arredor do ano 200. Situado na avenida dos Mortos, entre a Pir\u00e1mide da L\u00faa e a Cidadela, \u00e1 sombra da monta\u00f1a Cerro Gordo, a pir\u00e1mide fai parte dun gran complexo no centro da cidade.\nHistoria.\nO nome de Pir\u00e1mide do Sol v\u00e9n dos aztecas, que visitaron a cidade de Teotihuac\u00e1n s\u00e9culos despois de ser abandonada; desco\u00f1\u00e9cese o nome que deron \u00e1 pir\u00e1mide os teotihuacanos. Foi constru\u00edda en d\u00faas fases. A primeira etapa de construci\u00f3n, arredor do ano 200, levou a pir\u00e1mide case ao tama\u00f1o actual. A segunda etapa deu como resultado o seu tama\u00f1o completo de 225\u00a0metros de largura e 75\u00a0metros de altura, o que a converte na terceira pir\u00e1mide m\u00e1is grande do mundo, a\u00ednda que s\u00f3 con algo m\u00e1is da metade da altura da Gran Pir\u00e1mide de Gizeh (146\u00a0metros). A segunda fase tam\u00e9n viu a construci\u00f3n dun altar no alto da pir\u00e1mide que non sobreviviu aos tempos modernos.\nSobre a estrutura, os antigos teotihuacanos remataron a s\u00faa pir\u00e1mide con xeso de cal importado das zonas circundantes, sobre o que pintaron murais de cores brillantes. A\u00ednda que a pir\u00e1mide perdurou durante s\u00e9culos, a pintura e o xeso que xa non son visibles.\nPensouse que na pir\u00e1mide se veneraba unha deidade dentro da sociedade teotihuacana. Non obstante, hai poucas evidencias que avale esta hip\u00f3tese.\nDimensi\u00f3n, localizaci\u00f3n e orientaci\u00f3n.\nA pir\u00e1mide constru\u00eduse nun lugar coidadosamente seleccionado, desde onde era posible ali\u00f1ala tanto co destacado Cerro Gordo ao norte como, en direcci\u00f3ns perpendiculares, ao amencer e \u00e1 posta do sol en datas determinadas, rexistradas por varias orientaci\u00f3ns arquitect\u00f3nicas en Mesoam\u00e9rica. Toda a parte central da rede urbana de Teotihuac\u00e1n, inclu\u00edda a Avenida dos Mortos, reproduce a orientaci\u00f3n da pir\u00e1mide do Sol, mentres que a parte sur presenta unha orientaci\u00f3n lixeiramente diferente, ditada pola Cidadela.\nA pir\u00e1mide constru\u00eduse sobre un t\u00fanel artificial que conduc\u00eda a unha \"cova\" situada seis metros baixo o centro da estrutura. Orixinalmente cr\u00edase que era un tubo de lava formado naturalmente e interpret\u00e1base como posiblemente o lugar de Chicomoztoc, o lugar de orixe humana segundo as lendas de Nahua. Escavaci\u00f3ns m\u00e1is recentes suxeriron que o espazo era artificial e puido servir de tumba real. Recentemente os cient\u00edficos empregaron detectores de mu\u00f3ns para tratar de atopar outras c\u00e1maras no interior da pir\u00e1mide.\nObxectos recuperados.\nS\u00f3 se atoparon alg\u00fans restos de artefactos na pir\u00e1mide e arredor dela. Descubr\u00edronse puntas de frecha de obsidiana e figuri\u00f1as humanas dentro da pir\u00e1mide e atop\u00e1ronse obxectos similares nas pr\u00f3ximas Pir\u00e1mide da L\u00faa e Pir\u00e1mide da Serpe Emplumada na Cidadela. Estes obxectos poden representar v\u00edtimas de sacrificio. Un artefacto hist\u00f3rico \u00fanico descuberto preto do p\u00e9 da pir\u00e1mide a finais do s\u00e9culo XIX foi o Ocelote de Teotihuac\u00e1n, que est\u00e1 na colecci\u00f3n do Museo Brit\u00e1nico. Ademais, atop\u00e1ronse lugares de enterramento de nenos en escavaci\u00f3ns nas esquinas da pir\u00e1mide. Crese que estes enterramentos formaban parte dun ritual de sacrificio dedicado \u00e1 construci\u00f3n da pir\u00e1mide."}
{"id": "530548", "revid": "89787", "url": "https://gl.wikipedia.org/wiki?curid=530548", "title": "Baltasar M\u00e1rquez", "text": "Baltasar M\u00e1rquez Rodr\u00edguez, nado en Vigo o 7 de febreiro de 1966, \u00e9 un ex-remeiro galego. Competiu nos Xogos Ol\u00edmpicos de 1988 en Se\u00fal.\nTraxectoria.\nFoi remeiro do Liceo Mar\u00edtimo de Bouzas e do Real N\u00e1utico de Vigo, e en 1986 proclamouse campi\u00f3n de Espa\u00f1a na modalidade de catro con temoneiro, t\u00edtulo que revalidou ao ano seguinte. En 1988 foi subcampi\u00f3n de Espa\u00f1a en dous sen temoneiro, xunto a Luis Tiz\u00f3n, e ga\u00f1ou a medalla de ouro en catro con temoneiro dos Campionatos de Remo de Europa Occidental, celebrados no campo de regatas belga de Hazewinkel. \nFoi seleccionado para participar nos Xogos Ol\u00edmpicos de Se\u00fal, na proba de catro con temoneiro, xunto aos remeiros vascos Agust\u00edn Alarc\u00f3n, Jos\u00e9 Ram\u00f3n Oyarz\u00e1bal e Ibon Urbieta, e co catal\u00e1n Javier Vi\u00f1olas como patr\u00f3n. Non conseguiron meterse nas semifinais e acabaron no posto 13\u00ba, sendo o ouro para a embarcaci\u00f3n de Alema\u00f1a Oriental.\nEn 1992 logrou o seu terceiro e derradeiro t\u00edtulo de campi\u00f3n de Espa\u00f1a, na modalidade de dous con temoneiro."}
{"id": "530550", "revid": "89787", "url": "https://gl.wikipedia.org/wiki?curid=530550", "title": "Martha S\u00e1nchez N\u00e9stor", "text": "Martha S\u00e1nchez N\u00e9stor, nada en Xochistlahuaca, Guerrero o 4 de febreiro de 1974 e finada en Ometepec, Guerrero o 30 de xullo de 2021, foi unha l\u00edder ind\u00edxena do pobo amuzgo e unha feminista mexicana.\nTraxectoria.\nDurante a s\u00faa adolescencia, migrou do seu lugar de orixe, situado no concello de Xochistlahuaca, a Chilpancingo para realizar os seus estudos. Al\u00ed traballou no Consello Estatal Electoral, lugar no que co\u00f1eceu a outras mulleres con intereses pol\u00edticos e encargadas da defensa dos dereitos das mesmas. Nese contexto deu inicio a s\u00faa participaci\u00f3n na defensa dos dereitos das mulleres. \nEn 1994, incorporouse a traballar no Consello Guerrerense \"500 A\u00f1os de Resistencia Ind\u00edgena\" e m\u00e1is tarde, foi fundadora do Consello da Naci\u00f3n Amuzga \"\u00d1e cwii \u00f1'oom\" A.C. e da cooperativa de tecedoras \"Flores de la Tierra Amuzga\". Colaborou na creaci\u00f3n da Convenci\u00f3n Nacional Democr\u00e1tica na Selva Lacandona. \nEn 2004, participou na conformaci\u00f3n da Coordinadora Guerrerense de Mulleres Ind\u00edxenas (CGMI), que reuniu \u00e1s catro etnias de Guerrero: amuzga, mixteca, n\u00e1huatl e tlapaneca. Al\u00ed escribiu con outra l\u00edder ind\u00edxena, Libni Iracema Dircio Chautla, e a acad\u00e9mica Gisela Espinosa Dami\u00e1n, a obra titulada \"Una nueva intelectualidad femenina en los pueblos ind\u00edgenas de Guerrero\" (Espinosa, Libni, Chautla e S\u00e1nchez N\u00e9stor, 2010).\nFoi unha das defensoras de dereitos das mulleres ind\u00edxenas m\u00e1is sobresalientes pola s\u00faa participaci\u00f3n na loita polo reco\u00f1ecemento dos seus dereitos. Pertenceu \u00e1 Directiva da Coordinaci\u00f3n Estatal Ind\u00edxena e Afromexicana, foi coordinadora da Alianza de Mulleres Ind\u00edxenas de Centroam\u00e9rica e M\u00e9xico, \u00e9 membro voceira do Consello Directivo do Instituto de Liderado Simone de Beauvoir, as\u00ed como membro do Consello Cidad\u00e1n para a Promoci\u00f3n e Defensa dos Dereitos Pol\u00edticos das Mulleres do INMUJERES.\nMorte.\nMartha S\u00e1nchez N\u00e9stor faleceu o 30 de xullo do 2021, en Ometepec, Guerrero, por complicaci\u00f3ns da COVID-19."}
{"id": "530551", "revid": "47401", "url": "https://gl.wikipedia.org/wiki?curid=530551", "title": "Galaxia el\u00edptica", "text": "Unha galaxia el\u00edptica \u00e9 un tipo de galaxia, cunha forma aproximadamente elipsoidal e unha imaxe suave e case sen trazos caracter\u00edsticos. De xeito distinto das galaxias espirais en que hai organizaci\u00f3n e estrutura, as galaxias el\u00edpticas est\u00e1n distribu\u00eddas mais igualmente entre as tres dimensi\u00f3ns do espazo, sen posu\u00edr moita estrutura. As s\u00faas estrelas pos\u00faen \u00f3rbitas aleatrias, en contraste coas \u00f3rbitas planas e organizadas das galaxias espirais. A gran maior\u00eda desas galaxias te\u00f1en pouco gas, pouco po e poucas estrelas novas. Dunha forma m\u00e1is expresa, par\u00e9cense moito ao n\u00facleo e ao halo das galaxias espirais. Algunhas son moi alongadas e outras moi planas se se ven desde a Terra. \nA pesar de parecer simples, crese que as galaxias el\u00edpticas sexan o resultado da uni\u00f3n complexa de d\u00faas ou m\u00e1is galaxias espirais.\nCaracter\u00edsticas.\n\u00c9 pos\u00edbel notar un achatamento nesas galaxias principalmente nas de maior masa; ese achatamento non se debe \u00e1 s\u00faa rotaci\u00f3n, sen\u00f3n \u00e1 anisotrop\u00eda da distribuci\u00f3n da velocidade das estrelas que as integran. Na direcci\u00f3n do semieixo maior as estrelas m\u00f3vense con maior velocidade que no semieixo menor.\nNas galaxias el\u00edpticas, as estrelas orbitan dunha forma aleatoria, moi diferente das galaxias espirais onde as estrelas do disco se moven de xeito ordenado arredor do centro gal\u00e1ctico.\nComo nese tipo de galaxia hai pouco gas en comparaci\u00f3n con outras galaxias, non hai unha gran formaci\u00f3n estelar; por iso presenta un tipo de poboaci\u00f3n estelar vella, despois resulta nunha coloraci\u00f3n amarelo-vermello.\nDebido a esas disparidades inmensas de tama\u00f1o, as galaxias el\u00edpticas divid\u00edronse en varias clases morfol\u00f3xicas:"}
{"id": "530552", "revid": "89787", "url": "https://gl.wikipedia.org/wiki?curid=530552", "title": "Escupi\u00f1a de bandas", "text": "Escupi\u00f1a de bandas (\"Clausinella fasciata\") \u00e9 unha especie de molusco bivalvo. Foi descrita por primeira vez por Da Costa en 1778."}
{"id": "530553", "revid": "23204", "url": "https://gl.wikipedia.org/wiki?curid=530553", "title": "Clausinella fasciata", "text": ""}
{"id": "530554", "revid": "5863", "url": "https://gl.wikipedia.org/wiki?curid=530554", "title": "Jes\u00fas Gonz\u00e1lez Guisande", "text": "Jes\u00fas Gonz\u00e1lez Guisande, nado en Vigo o 6 de xaneiro de 1959 e finado o 3 de setembro de 2017, foi un remeiro galego, que competiu en dous Xogos Ol\u00edmpicos (Moscova 1980 e Os \u00c1nxeles 1984).\nTraxectoria.\nComezou a remar no Liceo Mar\u00edtimo de Bouzas, pasando logo ao Club Nataci\u00f3 Banyoles. En 1978 en Mequinensa ga\u00f1ou os seus dous primeiros Campionatos de Espa\u00f1a absolutos, un deles no dobre scull xunto a Fernando Climent e outro na modalidade de oito con temoneiro. Revalidou o t\u00edtulo de oito en 1979, 1981, 1982 e 1984. Foi tam\u00e9n campi\u00f3n de Espa\u00f1a de skiff en 1981; de catro con temoneiro en 1983 e 1984; de catro sen temoneiro en 1983 e de catro scull en 1986 e 1987; ademais de subir en numerosas ocasi\u00f3ns m\u00e1is ao podio. \nEn 1980 disptuou os seus primeiros Xogos Ol\u00edmpicos, os celebrados na capital sovi\u00e9tica, Moscova. F\u00edxoo na proba do catro scull, xunto a Joan Solano, Manuel Vera e Julio Oliver, e acadou a quinta praza final, e con ela o diploma ol\u00edmpico. Repetiu participaci\u00f3n na seguinte cita ol\u00edmpica, Os \u00c1nxeles 1984, co mesmo equipo excepto Solano, que foi substitu\u00eddo por Luis Miguel Oliver. Conseguiu de novo un diploma ol\u00edmpico, sendo o seu resultado desta vez a sexta praza."}
{"id": "530555", "revid": "89787", "url": "https://gl.wikipedia.org/wiki?curid=530555", "title": "Cochlodesma praetenue", "text": "Cochlodesma praetenue \u00e9 unha especie de molusco bivalvo. Foi descrita por primeira vez por Pulteney en 1799."}
{"id": "530556", "revid": "119096", "url": "https://gl.wikipedia.org/wiki?curid=530556", "title": "Distinci\u00f3n de Graduado con Excelencia", "text": "A distinci\u00f3n de \u201cGraduado con Excelencia\u201d, menci\u00f3n de \u201cGraduado con Excelencia\u201d ou menci\u00f3n de Excelencia (no Grao) \u00e9 unha distinci\u00f3n menor concedida pola Universidade do Pa\u00eds Vasco a alg\u00fans alumnos en cada estudo de Grao universitario.\nA diferenza do Premio Extraordinario de Fin de Carrera, tr\u00e1tase dunha distinci\u00f3n menor que non se outorga en funci\u00f3n da nota media do expediente acad\u00e9mico, sen\u00f3n cumprindo outros requisitos acad\u00e9micos universitarios. Nunha promoci\u00f3n de 100 alumnos pode haber 7 ou 8 menci\u00f3ns de \u201cGraduado con Excelencia\u201d.\nAs condici\u00f3ns para a obtenci\u00f3n desta distinci\u00f3n menor son:\nNo caso de que o total dos alumnos que cumpra esas condici\u00f3ns sexa maior de 14 ordenarase aos estudantes en funci\u00f3n da nota media do seu expediente. Se o n\u00famero total de estudantes que cumpren os requisitos supera o n\u00famero m\u00e1ximo de distinci\u00f3ns estipulado, ent\u00f3n os estudantes clasificaranse segundo a nota media do seu expediente e outorgarase unha por cada 14 alumnos, ou mesmo m\u00e1is distinci\u00f3ns, no caso que as notas medias de varios estudantes coincidan (sexan id\u00e9nticas).\n\u00c9 por iso que pode ocorrer que un alumno obtivese unha cualificaci\u00f3n de 8 sobre 10 e outro de 6 sobre 10 e a distinci\u00f3n conc\u00e9daselle a este \u00faltimo, xa que a menci\u00f3n non vai en funci\u00f3n da nota media."}
{"id": "530557", "revid": "89787", "url": "https://gl.wikipedia.org/wiki?curid=530557", "title": "Corbula gibba", "text": "Corbula gibba \u00e9 unha especie de molusco bivalvo. Foi descrita por primeira vez por Giuseppe Olivi en 1792."}
{"id": "530559", "revid": "89787", "url": "https://gl.wikipedia.org/wiki?curid=530559", "title": "Coralliophaga lithophagella", "text": "Coralliophaga lithophagella \u00e9 unha especie de molusco bivalvo. Foi descrita por primeira vez por Jean-Baptiste Lamarck en 1819."}
{"id": "530560", "revid": "89787", "url": "https://gl.wikipedia.org/wiki?curid=530560", "title": "Osti\u00f3n portugu\u00e9s", "text": "Osti\u00f3n portugu\u00e9s (\"Crassostrea angulata\") \u00e9 unha especie de molusco bivalvo. Foi descrita por primeira vez por Lamarck en 1819."}
{"id": "530561", "revid": "23204", "url": "https://gl.wikipedia.org/wiki?curid=530561", "title": "Crassostrea angulata", "text": ""}
{"id": "530563", "revid": "89787", "url": "https://gl.wikipedia.org/wiki?curid=530563", "title": "Ostra americana", "text": "A ostra americana (\"Crassostrea virginica\") \u00e9 unha especie de molusco bivalvo. Foi descrita por primeira vez por Gmelin en 1791."}
{"id": "530564", "revid": "23204", "url": "https://gl.wikipedia.org/wiki?curid=530564", "title": "Crassostrea virginica", "text": ""}
{"id": "530565", "revid": "89787", "url": "https://gl.wikipedia.org/wiki?curid=530565", "title": "Ctena decussata", "text": "Ctena decussata \u00e9 unha especie de molusco bivalvo. Foi descrita por primeira vez por O. G. Costa en 1829."}
{"id": "530566", "revid": "89787", "url": "https://gl.wikipedia.org/wiki?curid=530566", "title": "Cuspidaria capensis", "text": "Cuspidaria capensis \u00e9 unha especie de molusco bivalvo. Foi descrita por primeira vez por E. A. Smith en 1885."}
{"id": "530567", "revid": "89787", "url": "https://gl.wikipedia.org/wiki?curid=530567", "title": "Cuspidaria cuspidata", "text": "Cuspidaria cuspidata \u00e9 unha especie de molusco bivalvo. Foi descrita por primeira vez por Giuseppe Olivi en 1792."}
{"id": "530570", "revid": "89787", "url": "https://gl.wikipedia.org/wiki?curid=530570", "title": "Cuspidaria obesa", "text": "Cuspidaria obesa \u00e9 unha especie de molusco bivalvo. Foi descrita por primeira vez por Sven Ludvig Lov\u00e9n en 1846."}
{"id": "530572", "revid": "89787", "url": "https://gl.wikipedia.org/wiki?curid=530572", "title": "Cyclopecten hoskynsi", "text": "Cyclopecten hoskynsi \u00e9 unha especie de molusco bivalvo. Foi descrita por primeira vez por Forbes en 1844."}
{"id": "530573", "revid": "89787", "url": "https://gl.wikipedia.org/wiki?curid=530573", "title": "Dacrydium vitreum", "text": "Dacrydium vitreum \u00e9 unha especie de molusco bivalvo. Foi descrita por primeira vez por M\u00f8ller en 1842."}
{"id": "530574", "revid": "1131", "url": "https://gl.wikipedia.org/wiki?curid=530574", "title": "Cabez\u00f3n, \u1e36\u1e37ena", "text": "Cabez\u00f3n \u00e9 unha parroquia do concello asturiano de \u1e36\u1e37ena. At\u00f3pase na parte centroriental do concello e linda ao noroeste coa parroquia de Las Puentes, ao nord\u00e9s coa de Parana, ao sur coa de Payares e ao leste e o sueste coa provincia de Le\u00f3n. Ten unha extensi\u00f3n de 12,11 km\u00b2 e unha poboaci\u00f3n de 26 habitantes segundo datos do INE de 2010, repartidos nos seguintes n\u00facleos de poboaci\u00f3n: Cabez\u00f3n, La Muela, Naveo, La Rom\u00eda Baxo e La Rom\u00eda Riba. Casar\u00edas: El Posa\u00fariu e Ventaveranes."}
{"id": "530575", "revid": "89787", "url": "https://gl.wikipedia.org/wiki?curid=530575", "title": "Delectopecten vitreus", "text": "Delectopecten vitreus \u00e9 unha especie de molusco bivalvo. Foi descrita por primeira vez por Johann Friedrich Gmelin en 1791."}
{"id": "530577", "revid": "1131", "url": "https://gl.wikipedia.org/wiki?curid=530577", "title": "Campumanes, \u1e36\u1e37ena", "text": "Campumanes \u00e9 unha parroquia do concello asturiano de \u1e36\u1e37ena. At\u00f3pase na zona central do concello e linda ao norte coa parroquia de Castie\u1e37\u1e37o, ao sur coa de Sotie\u1e37\u1e37o, ao sueste coa de Er\u00edas, ao leste coa de Casorv\u00eda e ao oeste coa de Zurea. Ten unha extensi\u00f3n de 8,79 km\u00b2 e unha poboaci\u00f3n de 644 (segundo datos de 2018). Nela incl\u00faense os habitantes da vila hom\u00f3nima (526 en 2017), centro econ\u00f3mico e de servizos da contorna.\nA parroquia, consagrada \u00e1 Nosa Se\u00f1ora das Neves, abrangue os seguintes n\u00facleos de poboaci\u00f3n: Campumanes, La Caseta'l Rubl\u00edn, La Caseta los Sierros, El Co\u1e37\u1e37eu, Corneyana, Cuturresu, La Envarniega, L'Escobal, Ferreras, El Mocl\u00edn, Montalegre, La Nozala, Las Pegas, La Rasa Baxo, El Re\u00fandu, R\u00edo, La R\u00faa, Salas, Ti\u00f3s e La Torre."}
{"id": "530578", "revid": "1131", "url": "https://gl.wikipedia.org/wiki?curid=530578", "title": "Felgueras, \u1e36\u1e37ena", "text": "Felgueras \u00e9 unha parroquia do concello asturiano de \u1e36\u1e37ena. Ten unha superficie de 8,48 km\u00b2 na que viven 116 persoas (segundo datos de 2017).\nO lugar de Felgueras at\u00f3pase a unha altitude de 525 msnm e a 5,50 km de La Pola, a capital do concello.\nN\u00facleos.\nA parroquia est\u00e1 formada polas seguintes localidades:\nMonumentos.\nNesta parroquia at\u00f3pase a igrexa de Santa Cristina de \u1e36\u1e37ena, monumento prerrom\u00e1nico de mediados do s\u00e9culo IX. Esta igrexa foi declarada Patrimonio da Humanidade pola UNESCO en decembro de 1985.\nMedios de transporte.\nPara acceder a Felgueras e \u00e1 igrexa por estrada, c\u00f3mpre sa\u00edr da autov\u00eda A-66, tomar a N-630 (Ruta da Prata) e agora AS-242; e cruzar a ponte sobre o r\u00edo \u1e36\u1e37ena. Tanto Felgueras como a ermida est\u00e1n na beira dereita do r\u00edo."}
{"id": "530579", "revid": "89787", "url": "https://gl.wikipedia.org/wiki?curid=530579", "title": "Rhodobacter capsulatus", "text": "Rhodobacter capsulatus \u00e9 unha especie de bacteria p\u00farpura, un grupo de bacterias que pode obter enerx\u00eda por medio da fotos\u00edntese.\nDesta bacteria secuenciouse o xenoma completo, o cal pode consultarse publicamente.\nDescubrimento.\nO descubrimento de \"Rhodobacter capsulatus\" atrib\u00faese ao bot\u00e1nico checo-austr\u00edaco Hans Molisch. Este microorganismo, que daquela recib\u00eda o nome de \"Rhodonostoc capsulatum\", foi identificado por este autor en 1907 no seu libro \"Die Purpurbakterien nach neuen Untersuchungen\". Despois, C. B. van Niel caracterizou con m\u00e1is detalle a especie en 1944 e foi renomeada como \"Rhodopseudomonas capsulata\". Van Niel inicialmente describiu 16 cepas de \"R. capsulata\" que conseguiu cultivar a partir de mostras de lama recollidas en California e Cuba. En 1984, a especie volveu ser reclasificada como \"Rhodobacter capsulatus\" coa introduci\u00f3n do x\u00e9nero \"Rhodobacter\". Este x\u00e9nero foi introducido para diferenciar mellor as especies de \"Rhodopseudomonas\" con caracter\u00edsticas morfol\u00f3xicas diferentes como as que ti\u00f1an membranas intracitoplasm\u00e1ticas vesiculares (compartimentos rodeados de membrana que adoitan estar implicados na fotos\u00edntese), como \u00e9 o caso de \"R. capsulatus\" e \"R. sphaeroides\".\nCaracter\u00edsticas xen\u00f3micas.\nO xenoma de \"R. capusulatus\" consta dun cromosoma grande e un pl\u00e1smido. Primeiramente utilizouse a secuenciaci\u00f3n de Sanger para ensamblar o xenoma. O xenoma completo foi despois analizado usando varios programas: Critica, Glimmer, RNAmmer, tRNAscan, e ARAGORN. Todos estes programas identifican diferentes grupos de xenes, inclu\u00edndo os codificantes de prote\u00ednas, e xenes de ARNt, ARNtm, e ARNr. O cromosoma \u00e9 de aproximadamente 3,7-Mb con 3.531 marcos de lectura abertos (ORFs), mentres que o pl\u00e1smido \u00e9 m\u00e1is pequeno, de 133-kb e con 154 ORFs. Dos 3.531 ORFs do cromosoma, a 3.100 asign\u00f3uselles unha funci\u00f3n co\u00f1ecida. Outros 610 ORFs ti\u00f1an semellanzas con xenes co\u00f1ecidos, pero as s\u00faas funci\u00f3ns a\u00ednda non est\u00e1n probadas. O resto dos ORFs eran novos, sen nada similar nas bases de datos UniRef90, NCBI-NR, COG ou KEGG usadas para as comparaci\u00f3ns. O material xen\u00e9tico ti\u00f1a un alto contido GC do 66,6%. \"R. capsulatus\" cont\u00e9n todos os xenes necesarios para producir os 20 amino\u00e1cidos proteicos, e tam\u00e9n cont\u00e9n 42 xenes de transposase e 237 xenes de bacteri\u00f3fago, inclu\u00edndo o axente de transferencia de xenes (GTA). Os datos do cromosoma poden encontrarse na base de datos do NCBI como CP001312, e os do pl\u00e1smido te\u00f1en o n\u00famero de acceso CP001313.\nEcolox\u00eda.\nEstas bacterias prefiren ambientes acuosos como os que rodean as fontes de auga naturais ou as augas residuais. \"R. capsulatus\" foi illada nos Estados Unidos de Am\u00e9rica e Cuba. Inicialmente, esta bacteria pod\u00eda cultivarse no laboratorio en mostras en placas tomadas do ambiente con medio RCVBN (\u00e1cido DL-m\u00e1lico, sulfato am\u00f3nico, biotina, \u00e1cido nicot\u00ednico, elementos traza e alg\u00fans compostos adicionais) e incub\u00e1ndoa anaerobicamente con moita luz. As colonias destas placas pod\u00edan despois ser illadas, cultivadas en cultivos puros e identificadas como \"R. capsulatus\". Coa secuenciaci\u00f3n do seu xenoma realizada, pode agora utilizarse a secuenciaci\u00f3n do ARN e ADN para identificar esta especie.\nMorfolox\u00eda e caracter\u00edsticas fisiol\u00f3xicas.\n\"R. capsulatus\" \u00e9 unha bacteria fototr\u00f3fica con algunhas caracter\u00edsticas distintivas. Poden crecer tomando a forma de bacilos ou de cocobacilos m\u00f3biles, o cal depende do seu ambiente. A pH menor de 7 a bacteria \u00e9 esf\u00e9rica e forma cadeas. Cando o pH sobe de 7 cambia \u00e1 morfolox\u00eda de bacilo. A lonxitude da bacteria coa forma de bacilo depende tam\u00e9n do pH; a c\u00e9lula al\u00f3ngase a medida que o pH sobe. Na s\u00faa forma de bacilo tam\u00e9n tende a formar cadeas que est\u00e1n curvadas na natureza. O artigo orixinal describ\u00edaas como \"zigzageantes\". En resposta ao estr\u00e9s a pH 8 ou maior a c\u00e9lula mostra pleiomorfismo, ou un crecemento filamentoso anormal e produce unha substancia limosa para a protecci\u00f3n. O cultivo anaerobio do organismo produce unha cor marr\u00f3n, no espectro do marr\u00f3n amarelado ao vermell\u00f3n. En medios que conte\u00f1an malonato, a cor observada \u00e9 marr\u00f3n avermellado ou vermell\u00f3n. Cando o organismo crece aerobicamente prod\u00facese unha cor vermella. Esta especie non crece por riba de 30\u00a0\u00b0C, e crece entre os pHs 6 e 8,5, a\u00ednda que no artigo da caracterizaci\u00f3n da especie non se sinalaron temperaturas espec\u00edficas e pH \u00f3ptimos explicitamente. A\u00ednda que a maior\u00eda das especies de \"Rhodobacter\" son de auga doce e te\u00f1en pouca tolerancia ao sal, algunhas cepas de \"R. capsulatus\" parecen tolerar ata 0,3 M de NaCl dependendo da s\u00faa fonte de nitr\u00f3xeno.\nMetabolismo.\nComo \u00e9 unha bacteria p\u00farpura non do xofre, pode crecer aerobicamente sen luz, ou anaerobicamente con luz e tam\u00e9n pode fermentar. Tam\u00e9n pode realizar a fixaci\u00f3n do nitr\u00f3xeno. En canto \u00e1s fontes de carbono, \"R. capsulatus\" pode utilizar glicosa, frutosa, alanina, \u00e1cido glut\u00e1mico, propionato, \u00e1cido glut\u00e1rico e outros \u00e1cidos org\u00e1nicos. Por\u00e9n, non pode usar manitol, tartrato, citrato, gliconato, etanol, sorbitol, manosa e leucina, o cal \u00e9 unha caracter\u00edstica \u00fanica de \"R. capsulatus\" comparada con outras especies do x\u00e9nero. Os enriquecementos m\u00e1is exitosos para esta especie son con proprionato e \u00e1cidos org\u00e1nicos. En condici\u00f3ns fotoheter\u00f3trofas, a cepa \"R. capsulatus\" B10 pode usar o acetato como \u00fanica fonte de carbono, pero o mecanismo que utiliza non foi identificado. As cepas estudadas non hidrolizan a xelatina.\nImportancia.\n\"Rhodobacter capsulatus\" foi o primeiro organismo no que se observou que produc\u00eda axentes de transferencia de xenes. Un axente de transferencia de xenes (GTA polas s\u00faas siglas en ingl\u00e9s) \u00e9 unha part\u00edcula similar a un fago que transfire pequenas cantidades de ADN desde o cromosoma da c\u00e9lula produtora para colaborar na transferencia horizontal de xenes. O ADN empaquetado nestas part\u00edculas \u00e9 tam\u00e9n aleatorio; non cont\u00e9n todos os xenes necesarios para a produci\u00f3n de GTA. A\u00ednda que son un pouco similares a part\u00edculas transdutoras, os GTAs non se crean por accidente cando un fago est\u00e1 empaquetando o seu ADN en novas part\u00edculas virais. Os xenes dos GTAs e a s\u00faa regulaci\u00f3n est\u00e1n controladas pola propia c\u00e9lula, non por un fago. Estas partr\u00edculas identific\u00e1ronse primeiro cando os investigadores puxeron en cocultivo varias cepas diferentes resistentes a antibi\u00f3ticos de \"R. capsulatus\" e observaron cepas con dobre resistencia. Este intercambio de ADN foi observado primeiro cando se eliminou o contacto entre c\u00e9lulas e se engadiron DNases, o cal lles permit\u00eda descartar como causa a conxugaci\u00f3n bacteriana e a transformaci\u00f3n. Pouco despois identificouse un pequeno axente filtrable como fonte deste intercambio xen\u00e9tico. Cando se creou unha cepa mutante que sobreproduce estes axentes, probouse que as part\u00edculas non eran producidas por un fago, sen\u00f3n pola propia \"R. capsulatus.\" Unha vez que se secuenciaron os xenes para a produci\u00f3n de GTA, atop\u00e1ronse m\u00e1is especies que produc\u00edan GTAs, o que fixo que a partir de ent\u00f3n o axente de transferencia de xenes de \"Rhodobacter capsulatus\" fose abreviado como RcGTA (en vez de simplemente GTA). Suxeriuse que as condici\u00f3ns ambientais dif\u00edciles poden desencadear que a c\u00e9lula empece a producir GTAs, o que permitir\u00eda que o ADN xen\u00f3mico se compartise con outras c\u00e9lulas e incrementase a diversidade xen\u00e9tica global da poboaci\u00f3n."}
{"id": "530580", "revid": "72012", "url": "https://gl.wikipedia.org/wiki?curid=530580", "title": "Escalada en bloque", "text": ""}
{"id": "530581", "revid": "89787", "url": "https://gl.wikipedia.org/wiki?curid=530581", "title": "Devonia perrieri", "text": "Devonia perrieri \u00e9 unha especie de molusco bivalvo. Foi descrita por primeira vez por Malard en 1904."}
{"id": "530582", "revid": "89787", "url": "https://gl.wikipedia.org/wiki?curid=530582", "title": "Digitaria digitaria", "text": "Digitaria digitaria \u00e9 unha especie de molusco bivalvo. Foi descrita por primeira vez por Carl von Linn\u00e9 en 1758."}
{"id": "530583", "revid": "27155", "url": "https://gl.wikipedia.org/wiki?curid=530583", "title": "Cultivo puro", "text": ""}
{"id": "530584", "revid": "89787", "url": "https://gl.wikipedia.org/wiki?curid=530584", "title": "Diplodonta rotundata", "text": "Diplodonta rotundata \u00e9 unha especie de molusco bivalvo. Foi descrita por primeira vez por Montagu en 1803."}
{"id": "530585", "revid": "89787", "url": "https://gl.wikipedia.org/wiki?curid=530585", "title": "Donacilla cornea", "text": "Donacilla cornea \u00e9 unha especie de molusco bivalvo. Foi descrita por primeira vez por Giuseppe Saverio Poli en 1791."}
{"id": "530586", "revid": "89787", "url": "https://gl.wikipedia.org/wiki?curid=530586", "title": "Cadelucha raiada", "text": "A cadelucha raiada (\"Donax semistriatus\") \u00e9 unha especie de molusco bivalvo. Foi descrita por primeira vez por Giuseppe Saverio Poli en 1795."}
{"id": "530587", "revid": "23204", "url": "https://gl.wikipedia.org/wiki?curid=530587", "title": "Donax semistriatus", "text": ""}
{"id": "530588", "revid": "1131", "url": "https://gl.wikipedia.org/wiki?curid=530588", "title": "Carabanzo, \u1e36\u1e37ena", "text": "Carabanzo \u00e9 unha parroquia do concello asturiano de \u1e36\u1e37ena. Os seus 2,92 km\u00b2 de extensi\u00f3n ocupan o recanto nororiental do concello. Linda ao norte co concello de Mieres, ao leste e ao sueste co de Ayer e, polo oeste e suroeste, coa parroquia de Vi\u1e37\u1e37ayana. Ten unha poboaci\u00f3n de 216 habitantes (segundo datos de 2010, que viven todos eles na vila hom\u00f3nima, \u00fanico n\u00facleo habitado da parroquia.\nEntre a s\u00faa arquitectura destaca o pazo dos Faes-Miranda, do s\u00e9culo XVII."}
{"id": "530589", "revid": "89787", "url": "https://gl.wikipedia.org/wiki?curid=530589", "title": "Donax vittatus", "text": "Donax vittatus \u00e9 unha especie de molusco bivalvo. Foi descrita por primeira vez por Emanuel Mendez da Costa en 1778."}
{"id": "530590", "revid": "23204", "url": "https://gl.wikipedia.org/wiki?curid=530590", "title": "Reloxo (molusco)", "text": ""}
{"id": "530591", "revid": "27155", "url": "https://gl.wikipedia.org/wiki?curid=530591", "title": "Fototr\u00f3fica", "text": ""}
{"id": "530592", "revid": "23204", "url": "https://gl.wikipedia.org/wiki?curid=530592", "title": "Navalla recta", "text": ""}
{"id": "530593", "revid": "23204", "url": "https://gl.wikipedia.org/wiki?curid=530593", "title": "Eastonia rugosa", "text": "Eastonia rugosa \u00e9 unha especie de molusco bivalvo. Foi descrita por primeira vez por Helbling en 1779."}
{"id": "530594", "revid": "1131", "url": "https://gl.wikipedia.org/wiki?curid=530594", "title": "Casorv\u00eda, \u1e36\u1e37ena", "text": "Casorv\u00eda \u00e9 unha parroquia do concello asturiano de \u1e36\u1e37ena. At\u00f3pase na zona central do concello, ten unha extensi\u00f3n de 4,64 km\u00b2 e linda: ao norte coa parroquia de Felgueras, ao sur e suroeste coa de Er\u00edas, ao leste coa de Congostinas e ao oeste coa de Campumanes. A s\u00faa poboaci\u00f3n, que est\u00e1 repartida entre os lugares de El Carril, La Caseta, Casorv\u00eda, Malveo e La Pandie\u1e37\u1e37a, \u00e9 de 74 habitantes (segundo datos do INE de 2010)."}
{"id": "530595", "revid": "89787", "url": "https://gl.wikipedia.org/wiki?curid=530595", "title": "Epilepton clarkiae", "text": "Epilepton clarkiae \u00e9 unha especie de molusco bivalvo. Foi descrita por primeira vez por W. Clark en 1852."}
{"id": "530596", "revid": "89787", "url": "https://gl.wikipedia.org/wiki?curid=530596", "title": "Ervilia castanea", "text": "Ervilia castanea \u00e9 unha especie de molusco bivalvo. Foi descrita por primeira vez po rMontagu, 1803."}
{"id": "530597", "revid": "89787", "url": "https://gl.wikipedia.org/wiki?curid=530597", "title": "Galeomma turtoni", "text": "Galeomma turtoni \u00e9 unha especie de molusco bivalvo. Foi descrita por primeira vez por W. Turton en 1825."}
{"id": "530598", "revid": "89787", "url": "https://gl.wikipedia.org/wiki?curid=530598", "title": "Gari costulata", "text": "Gari costulata \u00e9 unha especie de molusco bivalvo. Foi descrita por primeira vez por W. Turton en 1822."}
{"id": "530600", "revid": "89787", "url": "https://gl.wikipedia.org/wiki?curid=530600", "title": "Gari fervensis", "text": "Gari fervensis \u00e9 unha especie de molusco bivalvo. Foi descrita por primeira vez por Johann Friedrich Gmelin en 1791."}
{"id": "530601", "revid": "89787", "url": "https://gl.wikipedia.org/wiki?curid=530601", "title": "Gari tellinella", "text": "Gari tellinella \u00e9 unha especie de molusco bivalvo. Foi descrita por primeira vez por Jean-Baptiste Lamarck en 1818."}
{"id": "530602", "revid": "26385", "url": "https://gl.wikipedia.org/wiki?curid=530602", "title": "Gastrana fragilis", "text": "Gastrana fragilis \u00e9 unha especie de molusco bivalvo. Foi descrita por primeira vez por Carl von Linn\u00e9 en 1758."}
{"id": "530603", "revid": "89787", "url": "https://gl.wikipedia.org/wiki?curid=530603", "title": "Glossus humanus", "text": "Glossus humanus \u00e9 unha especie de molusco bivalvo. Foi descrita por primeira vez por Carl von Linn\u00e9 en 1758."}
{"id": "530604", "revid": "89787", "url": "https://gl.wikipedia.org/wiki?curid=530604", "title": "Goodallia triangularis", "text": "Goodallia triangularis \u00e9 unha especie de molusco bivalvo. Foi descrita por primeira vez por Montagu en 1803."}
{"id": "530605", "revid": "89787", "url": "https://gl.wikipedia.org/wiki?curid=530605", "title": "Gouldia minima", "text": "Gouldia minima \u00e9 unha especie de molusco bivalvo. Foi descrita por primeira vez por Montagu en 1803."}
{"id": "530606", "revid": "89787", "url": "https://gl.wikipedia.org/wiki?curid=530606", "title": "Gregariella petagnae", "text": "Gregariella petagnae \u00e9 unha especie de molusco bivalvo. Foi descrita por primeira vez por Scacchi en 1832."}
{"id": "530607", "revid": "98629", "url": "https://gl.wikipedia.org/wiki?curid=530607", "title": "Antonio Lorenzo S\u00e1nchez", "text": "Antonio Lorenzo S\u00e1nchez, nado en Ribeira o 5 de marzo de 1920 e finado en Madrid cara a 1989, foi un tradutor galego.\nTraxectoria.\nEstudou Filosof\u00eda e Letras na Universidade de Santiago de Compostela e pensionado en Tolosa, e Dereito en Barcelona. Foi oficial piloto de Aviaci\u00f3n Militar. Pertenceu \u00e1 carreira xudicial e fiscal, na que ingresou por oposici\u00f3n. Foi xu\u00edz comarcal de Friol en 1949, fiscal de paz de Larache (1950) e secretario do Xulgado Municipal n\u00famero 25 de Madrid (1952). \nEn 1951 ga\u00f1ou un premio no Centro Galego de Madrid co ensaio \"La lengua gallega de Curros\". Vinculado ao Centro Galego de Barcelona, dirixiu o \u00f3rgano de prensa da colectividade, a revista \"Alborada\", nos anos cincuenta, na que publicou, co pseud\u00f3nimo Amaro Cha\u00edn\nunha versi\u00f3n ao galego dos cap\u00edtulos I e IV do \"Cantar dos cantares\" traducida a partir do lat\u00edn, co t\u00edtulo \"Dous analeitos da versi\u00f3n galega de A Cantiga das Cantigas\". Logo refixo esta versi\u00f3n de 1952, a partir do hebreo, coa axuda de Jos\u00e9 Mar\u00eda F\u00f3rneas. En 1956 publicou con Ram\u00f3n Cabanillas o libreto \"Mac\u00edas o namorado\", con m\u00fasica do mestre Maiztegui."}
{"id": "530608", "revid": "89787", "url": "https://gl.wikipedia.org/wiki?curid=530608", "title": "Gregariella semigranata", "text": "Gregariella semigranata \u00e9 unha especie de molusco bivalvo. Foi descrita por primeira vez por Reeve en 1858."}
{"id": "530609", "revid": "23204", "url": "https://gl.wikipedia.org/wiki?curid=530609", "title": "Gregariella subclavata", "text": ""}
{"id": "530610", "revid": "1131", "url": "https://gl.wikipedia.org/wiki?curid=530610", "title": "Castie\u1e37\u1e37o, \u1e36\u1e37ena", "text": "Castie\u1e37\u1e37o \u00e9 unha parroquia do concello asturiano de \u1e36\u1e37ena. At\u00f3pase na zona centrooccidental do concello, ten unha extensi\u00f3n de 11,51 km\u00b2 e linda ao norte e ao oeste coa parroquia de La Pola, ao sur coa de Campumanes, ao sueste coa de Felgueras e ao leste coa de Columbie\u1e37\u1e37o. Ten unha poboaci\u00f3n de 407 habitantes segundo o INE de 2010, que se reparten entre os lugares de Ablano, La Caser\u00eda, El Casitu, El Coveyu, Corravieya, La Cueva, Mamorana, Otero, La Rasa Riba, Ronz\u00f3n, Sorribas, La Vega'l Ciigu e La Vega'l Rei.\nO nome da parroquia fai referencia ao lugar onde se atopan a igrexa parroquial, adicada a Santa Mar\u00eda, e o camposanto."}
{"id": "530611", "revid": "1131", "url": "https://gl.wikipedia.org/wiki?curid=530611", "title": "Congostinas, \u1e36\u1e37ena", "text": "Congostinas \u00e9 unha parroquia do concello asturiano de \u1e36\u1e37ena. At\u00f3pase na zona centrooriental do concello, ten unha extensi\u00f3n de 10,9 km\u00b2 e unha poboaci\u00f3n (INE, 2010) de 17 habitantes. Doce deles viven na vila hom\u00f3nima e os outros cinco no lugar de \u1e36\u1e37inares. A parroquia linda ao noroeste coa parroquia de Felgueras, ao norte e ao oeste co concello de Ayer, ao sueste coa parroquia de Parana, ao sur coa de Las Puentes, ao suroeste coa de Er\u00edas e ao oeste coa de Casorv\u00eda."}
{"id": "530612", "revid": "1888", "url": "https://gl.wikipedia.org/wiki?curid=530612", "title": "Jos\u00e9 L\u00f3pez Quintela", "text": "Jos\u00e9 L\u00f3pez Quintela, nado no Savi\u00f1ao o 17 de xaneiro de 1897, e finado en Monforte de Lemos o 26 de decembro de 1985, foi un mestre e pol\u00edtico galego.\nTraxectoria.\nMestre nacional en Escair\u00f3n. Na Rep\u00fablica foi dirixente de Uni\u00f3n de Derechas y Agrarios do Savi\u00f1ao, vinculado \u00e1 CEDA. Logo do golpe de Estado do 18 de xullo de 1936 foi nomeado alcalde do Savi\u00f1ao nos anos corenta. Finou en Monforte de Lemos o 26 de decembro de 1985.\nVida persoal.\nCasou con Matilde Fern\u00e1ndez Rodr\u00edguez e foi pai de Gloria, Mario, Sara, Jos\u00e9, Mar\u00eda Paz, Mar\u00eda Teresa, Enrique, Jes\u00fas, Josefina, Marta, Rosendo e Mar\u00eda del Carmen L\u00f3pez Fern\u00e1ndez."}
{"id": "530613", "revid": "1131", "url": "https://gl.wikipedia.org/wiki?curid=530613", "title": "Chanos de Somer\u00f3n, \u1e36\u1e37ena", "text": "Chanos de Somer\u00f3n \u00e9 unha parroquia do concello asturiano de \u1e36\u1e37ena. Ocupa 4,04 km\u00b2 da zona centromeridional do concello, e linda ao norte coa parroquia de Las Puentes, ao leste coa de Payares, ao sur coa de Samiguel del R\u00edo e ao oeste coa de Teyeo. Os seus 39 habitantes (INE, 2010) viven na propia vila, asentada nunha chaira na beira esquerda do r\u00edo Valgrande. Os habitantes da vila, que foi noemado \"Vila m\u00e1is bonita de Asturias\" en 1968, son co\u00f1ecidos como \"papariqueros\" ou \"paparicos\".\nChanos de Somer\u00f3n na cultura popular.\nA vila \u00e9 ch\u00e1, como acreditan varios ditos populares en lingua asturiana:\n\"En Chanos, como ye tan chano,\"\n\"picha l'agua hasta la rodicha.\"\n\"En Chanos, como ye tan chano,\"\n\"toda'l agua picha na er\u00eda'l Calechano.\"\nA parroquia tam\u00e9n \u00e9 co\u00f1ecida polos seus ch\u00edcharos (en ). Como di o dito popular:\n\"Pa vainas, Payares, y pa arbeyos, Chanos\"."}
{"id": "530614", "revid": "54334", "url": "https://gl.wikipedia.org/wiki?curid=530614", "title": "Sabine Schultz", "text": "Sabine Schultz, nada o 1 de maio de 1937 en Berl\u00edn, foi unha numism\u00e1tica alem\u00e1 especializada na moeda da Antiga Grecia.\nTraxectoria.\nSchultz doutorouse en 1969 na Universidade de Halle-Wittenberg, cunha tese acerca das Cu\u00f1axes de Magnesia do Meandro durante o Imperio Romano, publicada posteriormente en 1975.\nEntre 1964 e 1992 traballou como axudante de investigaci\u00f3n no Gabinete Numism\u00e1tico de Berl\u00edn (\"M\u00fcnzkabinett Berlin\") e nesta instituci\u00f3n foi a responsable da colecci\u00f3n de moeda grega.\nSabine Schultz est\u00e1 casada co tam\u00e9n numism\u00e1tico Hans Dietrich Schultz, tam\u00e9n vinculado ao \"M\u00fcnzkabinett\", con quen organizou en 1983 a exposici\u00f3n permanente de moeda antiga do Museo de P\u00e9rgamo, en Berl\u00edn.\nPublicaci\u00f3ns.\nEstes son alg\u00fans dos traballos monogr\u00e1ficos m\u00e1is representativos da traxectoria de Sabine Schultz:"}
{"id": "530615", "revid": "785", "url": "https://gl.wikipedia.org/wiki?curid=530615", "title": "Deputaci\u00f3n provincial", "text": ""}
{"id": "530616", "revid": "1131", "url": "https://gl.wikipedia.org/wiki?curid=530616", "title": "Mu\u00f1\u00f3n Cimiru, \u1e36\u1e37ena", "text": "Mu\u00f1\u00f3n Cimiru \u00e9 unha parroquia do concello asturiano de \u1e36\u1e37ena. Ocupa o seu extremo noroccidental e linda ao norte cos concellos de Riosa e Mieres, ao leste coa parroquia de Vi\u1e37\u1e37ayana, ao sueste coa de Mu\u00f1\u00f3n Fondiru, ao sur coa de La Pola e ao oeste de novo co concello de Riosa. Ten unha extensi\u00f3n de 9,28 km\u00b2 e viven nela (INE, 2010) 100 persoas, que se reparten entre o lugar hom\u00f3nimo e os de La Culquera Baxu, La Culquera Riba, Los Fueyos, La Ilesia, La Maer\u00e1, La Maramuniz, La Muela, Pel\u00e1i, Reconcos, Santu Medero, La Soterra\u00f1a, El Trechuru, El Venceyal e La Bildosa. Outras entidades de poboaci\u00f3n menores son Les Cortines, Cuatrovientos, Cuvi\u1e37\u1e37a e Malpica."}
{"id": "530617", "revid": "1131", "url": "https://gl.wikipedia.org/wiki?curid=530617", "title": "Mu\u00f1\u00f3n Fondiru, \u1e36\u1e37ena", "text": "Mu\u00f1\u00f3n Fondiru \u00e9 unha parroquia do concello asturiano de \u1e36\u1e37ena. At\u00f3pase na parte noroccidental do concello, ten unha extensi\u00f3n de 4,2 km\u00b2 e linda ao noroeste coa parroquia de Mu\u00f1\u00f3n Cimiru e ao nord\u00e9s coa de Vi\u1e37\u1e37ayana. O resto da s\u00faa extensi\u00f3n est\u00e1 arrodeada por terras da parroquia de La Pola. A s\u00faa poboaci\u00f3n, que se reparte entre a vila hom\u00f3nima (142 habitantes) e as casar\u00edas de El Vayo, Bra\u00f1a\u1e37\u1e37amosa, El Cortijo e Torneros, \u00e9 de 160 habitantes (INE, 2010).\nSegundo recolle o investigador Luciano Casta\u00f1\u00f3n, os habitantes da vila son co\u00f1ecidos como \"marmechirus\" pola abundancia de \"marmichus\" (marmeleiros) que hai na parroquia."}
{"id": "530619", "revid": "785", "url": "https://gl.wikipedia.org/wiki?curid=530619", "title": "Cronista oficial do Reino de Galiza", "text": ""}
{"id": "530622", "revid": "29029", "url": "https://gl.wikipedia.org/wiki?curid=530622", "title": "Teor\u00eda da decisi\u00f3n racional", "text": ""}
{"id": "530623", "revid": "29029", "url": "https://gl.wikipedia.org/wiki?curid=530623", "title": "Procesos estoc\u00e1sticos", "text": ""}
{"id": "530624", "revid": "29029", "url": "https://gl.wikipedia.org/wiki?curid=530624", "title": "Programaci\u00f3n matem\u00e1tica", "text": ""}
{"id": "530626", "revid": "47401", "url": "https://gl.wikipedia.org/wiki?curid=530626", "title": "Tiro (deporte)", "text": ""}
{"id": "530627", "revid": "47401", "url": "https://gl.wikipedia.org/wiki?curid=530627", "title": "H\u00f3quei sobre herba", "text": ""}
{"id": "530628", "revid": "1131", "url": "https://gl.wikipedia.org/wiki?curid=530628", "title": "Las Puentes, \u1e36\u1e37ena", "text": "Las Puentes \u00e9 unha parroquia do concello asturiano de \u1e36\u1e37ena. At\u00f3pase na zona centrooriental do concello e linda ao norte coa parroquia de Congostinas, ao noroeste coa de Er\u00edas, ao oeste coa de Xomezana, ao sur coa de Chanos de Somer\u00f3n e ao leste coas de Cabez\u00f3n e Parana. A parroquia, consagrada a San Marti\u00f1o, ten unha extensi\u00f3n de 8,38 km\u00b2 e unha poboaci\u00f3n (INE, 2010) de 71 habitantes. Estes viven no lugar hom\u00f3nimo e nos de Gue\u1e37\u1e37es, Fresneo e Fierros."}
{"id": "530629", "revid": "1131", "url": "https://gl.wikipedia.org/wiki?curid=530629", "title": "Pi\u00f1era, \u1e36\u1e37ena", "text": "Pi\u00f1era \u00e9 unha parroquia do concello asturiano de \u1e36\u1e37ena. At\u00f3pase no centro do concello e linda ao norte coa parroquia de Sotie\u1e37\u1e37o, ao nord\u00e9s coa de Er\u00edas, ao leste coa de Las Puentes, ao sueste coa de Chanos de Somer\u00f3n, ao sur coa de Teyeo e ao oeste coa de Xomezana. \nTen unha extensi\u00f3n de 7,78 km\u00b2 e unha poboaci\u00f3n de 57 habitantes (INE, 2010). Estes rep\u00e1rtense entre os lugares de Carraluz (20 habitantes), Pi\u00f1era Baxo (33 habitantes) e Pi\u00f1era Riba (4 habitantes).\nPi\u00f1era na cultura popular.\nHai varios cantares que fan referencia aos \"reniegos\" ou \"conceyones\", os alcumes polos que son co\u00f1ecidos os habitantes de Pi\u00f1era, e as xentes de Carraluz.\n\"Los mozos de Carraluz\"\n\"son pocos y valen menos,\"\n\"hay que llevalos a Faro\"\n\"y cambialos por tarre\u00f1os.\"\n\"Los mocinos de Pi\u00f1era\"\n\"gastan muncho ringo rango,\"\n\"un pa\u00f1uelo en cada bolso\"\n\"y la moquita pingando.\""}
{"id": "530630", "revid": "1131", "url": "https://gl.wikipedia.org/wiki?curid=530630", "title": "Er\u00edas, \u1e36\u1e37ena", "text": "Er\u00edas \u00e9 unha parroquia do concello asturiano de \u1e36\u1e37ena. A parroquia ten unha extensi\u00f3n de 6,66 km\u00b2 e unha poboaci\u00f3n de 54 habitantes (segundo datos de 2009). A vila est\u00e1 situada a 7,3 quil\u00f3metros de La Pola e at\u00f3pase a 560 metros de altitude. \nLugares.\nSegundo o nomencl\u00e1tor de 2009, a parroquia abrangue as poboaci\u00f3ns de:\nTam\u00e9n forman parte da parroquia as casar\u00edas de La Barraca, El Caban\u00f3n, El Quentu e Samiguel d'Eros.\nHistoria.\nO seu poboamente rem\u00f3ntase polo menos \u00e1 Idade Media, xa que se atoparon restos dun mosteiro do s\u00e9culo X, o mosteiro de Santolaya, xunto ao que se encontraban unhas vi\u00f1as, as chamadas leiras de Vi\u00f1amayor, cuxa posesi\u00f3n pola Orde de San Bieito est\u00e1 documentada. Pola s\u00faa parte, a igrexa parroquial, adicada a San Claudio, conserva a data de 1175 nunha das s\u00faas pedras."}
{"id": "530631", "revid": "1131", "url": "https://gl.wikipedia.org/wiki?curid=530631", "title": "Samiguel del R\u00edo, \u1e36\u1e37ena", "text": "Samiguel del R\u00edo \u00e9 unha parroquia do concello asturiano de \u1e36\u1e37ena. Est\u00e9ndese por 1,93 km\u00b2 da cunca superior do r\u00edo Valgrande, que nace no seu territorio, na parte m\u00e1is meridional do concello. Linda ao leste e ao sur coa parroquia de Payares, coa de Teyeo ao oeste e coa de Chanos de Somer\u00f3n ao norte. S\u00f3 conta cun lugar habitado, o de Samiguel, no que viven os seus 26 habitantes (INE, 2010)."}
{"id": "530632", "revid": "89787", "url": "https://gl.wikipedia.org/wiki?curid=530632", "title": "Kabuki", "text": "O kabuki (en ) \u00e9 unha forma de teatro xapon\u00e9s tradicional que se caracteriza polo seu drama estilizado e o uso de maquillaxes elaboradas nos actores.\nEtimolox\u00eda.\nOs caracteres kanji individuais significan \u00abcantar\u00bb (\u6b4c \"ka\"), \u00abbailar\u00bb (\u821e \"bu\") e \u00abhabilidade\u00bb (\u4f0e \"ki\"). Confrecuencia trad\u00facese kabuki como \"a arte de cantar e bailar\". Por\u00e9n, existen caracteres ateji que non reflicten a etimolox\u00eda actual, e pode ser que a palabra kabuki en realidade estea derivada do verbo \"kabuku\", que significa \"inclinarse\" ou \"estar f\u00f3ra do ordinario\", de xeito que o significado de kabuki pode interpretarse tam\u00e9n como teatro \"experimental\" ou \"estra\u00f1o\".\nHistoria.\n1603-1629: Kabuki feminino.\nA historia do kabuki comezou en 1603, cando Izumo no Okuni, unha miko do Santuario Izumo, comezou a realizar un novo estilo de danza dram\u00e1tica nas ribeiras secas do r\u00edo Kamo en Quioto. As executantes femininas interpretaban tanto os papeis femininos como os masculinos en situaci\u00f3ns c\u00f3micas da vida coti\u00e1. Este estilo f\u00edxose popular de xeito case instant\u00e1neo, tanto que mesmo se lle pediu a Okuni que fixese unha interpretaci\u00f3n fronte \u00e1 Corte Imperial. Dado o rotundo \u00e9xito, non tardaron en aparecer rivais, e o kabuki naceu como un conxunto de drama e danza executado por mulleres, unha forma moi diferente da s\u00faa encarnaci\u00f3n moderna. Moitas das execuci\u00f3ns neste per\u00edodo foron de car\u00e1cter indecente e moitas imitadoras realizaban execuci\u00f3ns suxerentes; estas actrices comunmente estaban dispo\u00f1ibles para a prostituci\u00f3n, e os homes do p\u00fablico pod\u00edan requirir libremente dos servizos destas mulleres. Por esta raz\u00f3n, o kabuki tam\u00e9n se escrib\u00eda como \u6b4c\u821e\u5993 (prostituta, cantante e bailarina) a partir do per\u00edodo Edo.\n1629-1652: Mozos masculinos kabuki.\nA atmosfera escandalosa e en ocasi\u00f3ns violenta das executantes de kabuki atraeu a atenci\u00f3n do shogunato Tokugawa, e en 1629 as mulleres foron expulsadas dos escenarios co suposto prop\u00f3sito de protexer a moral p\u00fablica. Alg\u00fans historiadores suxiren que o goberno estaba preocupado dado que a popularidade do kabuki dramatizaba a vida coti\u00e1 en lugar do pasado heroico e daba a co\u00f1ecer esc\u00e1ndalos recentes, alg\u00fans deles en que estaban involucrados oficiais do goberno.\nPosto que o kabuki xa era moi popular, os actores novos masculinos tomaron o lugar das mulleres. Xunto co cambio dos int\u00e9rpretes, o x\u00e9nero cambiou \u00e1 s\u00faa vez a \u00e9nfase da execuci\u00f3n: a tensi\u00f3n crecente p\u00faxose m\u00e1is no drama que na danza. Estas actuaci\u00f3ns resultaron igualmente obscenas, e moitos actores estaban tam\u00e9n dispo\u00f1\u00edbeis para a prostituci\u00f3n, inclu\u00edndo clientes homosexuais. O p\u00fablico alborot\u00e1base frecuentemente e de cando en vez estoupaban as liortas, en ocasi\u00f3ns para requirir os favores dun mozo actor particularmente atractivo, o que levou o shogunato a prohibir tam\u00e9n as actuaci\u00f3ns de actores novos en 1652.\nDespois de 1653: Homes kabuki.\nDesde 1653, s\u00f3 pod\u00edan realizar kabuki homes adultos, o que fixo que se convertese nunha forma sofisticada e altamente estilizada chamada \"yar\u014d kabuki\" (\u91ce\u90ce\u6b4c\u821e\u4f0e, \"kabuki de homes\"). Esta metamorfose de estilo estaba altamente influenciada polo teatro c\u00f3mico \"ky\u014dgen\" (\u72c2\u8a00), que foi extremadamente popular nese tempo. Hoxe, o \"yar\u014d\" decaeu, mais ata non hai moito tempo, todos os roles interpretados no kabuki eran executados s\u00f3 por homes. Os actores que se especializaban en interpretar mulleres eran co\u00f1ecidos como \"onnagata\" ou \"oyama\" (ambos escr\u00edbense \u5973\u5f62). Os \"onnagata\" adoitaban provir de familias especializadas neste estilo. Outros dous roles principais eran \"aragoto\" (\u8352\u4e8b, estilo \u00e1spero) e \"wagoto\" (\u548c\u4e8b, estilo suave).\n1688-1704: Per\u00edodo Genroku.\nDurante a era Genroku o kabuki prosperou. As estruturas onde se levaban a cabo as funci\u00f3ns kabuki foron formalizadas durante este per\u00edodo, as\u00ed como moitos outros elementos de estilizaci\u00f3n. Determin\u00e1ronse os diferentes tipos de personaxes convencionais. Durante este per\u00edodo estiveron asociados os teatros kabuki e \"ningy\u014d j\u014druri\" (\u4eba\u5f62\u6d44\u7460\u7483, a forma elaborada do teatro de monicreques que despois de co\u00f1eceu como bunraku), e cada un influenciou o desenvolvemento do outro. Chikamatsu Monzaemon, un dos primeiros dramaturgos profesionais do kabuki, produciu varios traballos influentes, a\u00ednda que a s\u00faa peza m\u00e1is co\u00f1ecida e significativa, \"Sonezaki Shinj\u016b\" (\u66fe\u6839\u5d0e\u5fc3\u4e2d, \"Os amantes suicidas de Sonezaki\"), foi escrita para executarse no bunraku. Con todo, como moitas obras bunraku foi adaptada ao kabuki e atopou moitos imitadores. Esta e outras obras causaron suicidios por imitaci\u00f3n na vida real polo que o goberno prohibiu os \"shinju mono\" (obras sobre suicidios dobres de amantes) en 1723. Ichikawa Danj\u016br\u014d I, que tam\u00e9n viviu neste per\u00edodo, est\u00e1 reco\u00f1ecido polo desenvolvemento da postura \"mie\" e a maquillaxe \"kumadori\" que semella unha m\u00e1scara.\nA mediados do s\u00e9culo XVIII, o kabuki deixou de ser o favorito e o bunraku tomou o seu lugar como a principal forma de entretemento entre as clases sociais baixas. Isto debeuse en gran medida ao xurdimento de varios dramaturgos bunraku de \u00e9xito nese per\u00edodo. D\u00e9ronse poucos desenvolvementos no kabuki ata finais dese s\u00e9culo, cando comezou a rexurdir.\nO kabuki despois da Restauraci\u00f3n Meiji.\nO enorme cambio cultural que comezou en 1868 trala ca\u00edda do shogunato Tokugawa, a eliminaci\u00f3n da clase samurai, e a apertura do Xap\u00f3n aos produtos e ideas de occidente, contribu\u00edron a prender a chispa que marcou o rexurdimento do kabuki. Mentres a cultura loitaba para adaptarse \u00e1 s\u00faa nova carencia de illamento, os actores esforz\u00e1ronse por aumentar a reputaci\u00f3n do \"zkialo\" entre as clases altas e adaptar os estilos tradicionais aos gustos modernos. Os intentos neste sentido renderon froitos e nunha ocasi\u00f3n ofreceuse unha funci\u00f3n ao Emperador Meiji en 1887.\nMoitas casas kabuki foron destru\u00eddas por bombardeos durante a segunda guerra mundial, e as forzas de ocupaci\u00f3n prohibiron esporadicamente as execuci\u00f3ns de kabuki despois da guerra. Por\u00e9n, en 1947 levantouse a prohibici\u00f3n e as funci\u00f3ns comezaron unha vez m\u00e1is.\nO kabuki na actualidade.\nNo Xap\u00f3n contempor\u00e1neo, o kabuki contin\u00faa a ser relativamente popular; \u00e9 o m\u00e1is popular dos estilos tradicionais de drama xaponeses e os seus actores aparecen con frecunecia en papeis no cinema e na televisi\u00f3n. Por exemplo, o co\u00f1ecido \"onnagata\" Band\u014d Tamasabur\u014d V apareceu en varios papeis en diferentes obras non kabuki e filmes, en ocasi\u00f3ns en papeis femininos.\nAlgunhas compa\u00f1\u00edas teatrais empregan na actualidade actrices nos papeis \"onnagata\", e formouse por exemplo Ichikawa Sh\u014djo Kabuki Gekidan, unha compa\u00f1\u00eda de s\u00f3 actrices, en 1953. Por\u00e9n, a maior\u00eda das compa\u00f1\u00edas contin\u00faan a ser exclusivamente masculinas. En 2003 erixiuse unha estatua de Okuni preto do distrito de Ponto-ch\u014d de Kioto.\nO kabuki entrou na listaxe de Obras Mestras do Patrimonio Oral e Intanx\u00edbel da Humanidade da UNESCO desde o 24 de novembro de 2005.\nElementos.\nO kabuki emprega unha extensi\u00f3n adicional do escenario co\u00f1ecida como \"hanamichi\" (\u82b1\u9053; literalmente \"cami\u00f1o florido\"), unha calzada que se estende cara ao p\u00fablico onde se fan as entradas e sa\u00eddas dram\u00e1ticas. Os teatros e escenarios kabuki foron sofistic\u00e1ndose tecnoloxicamente de xeito constante, e entre as innovaci\u00f3ns at\u00f3panse as portas e os escenarios xiratorios, introducidos no s\u00e9culo XVIII, mellorando en gran medida a escenograf\u00eda das obras.\nNo kabuki, as\u00ed como noutras execuci\u00f3ns da arte xaponesa, os cambios de escenograf\u00eda real\u00edzanse en ocasi\u00f3ns a metade das escenas, mentres os actores contin\u00faan no escenario e os panos se mante\u00f1en abertos. Os encargados de engadir e quitar obxectos co\u00f1\u00e9cense como \"kuroko\" (\u9ed2\u5b50), van sempre vestidos completamente de negro e tradicionalmente se consideran \"invis\u00edbeis\".\nExisten tres categor\u00edas principais de obras kabuki: \"jidaimono\" (\u6642\u4ee3\u7269, \"hist\u00f3rica\", ou prehistorias do per\u00edodo Sengoku), \"sewamono\" (\u4e16\u8a71\u7269, \"dom\u00e9stico\", ou poshistorias do per\u00edodo Sengoku), e \"shosagoto\" (\u6240\u4f5c\u4e8b, pezas de danza).\nAlgunhas caracter\u00edsticas importantes do teatro kabuki incl\u00faen o \"moye\" (\u898b\u5f97), en que o actor adopta unha postura pintoresca para establecer o seu papel. O \"kesh\u014d\", ou maquillaxe, proporciona un elemento de estilo facilmente reco\u00f1ec\u00edbel mesmo por aqueles que non est\u00e1n familiarizados con esta forma de arte. O po de arroz se emprega para crear a base branca co\u00f1ecida como \"oshiroi\", e o \"kumadori\" realza ou esaxera as li\u00f1as faciais para producir m\u00e1scaras sobrenaturais ou de animais para os int\u00e9rpretes."}
{"id": "530635", "revid": "89787", "url": "https://gl.wikipedia.org/wiki?curid=530635", "title": "Sistema planetario", "text": "Un sistema planetario \u00e9 un conxunto de obxectos non estelares ligados gravitacionalmente dentro ou f\u00f3ra da \u00f3rbita ao redor dunha estrela ou sistema estelar. En xeral, os sistemas cun ou m\u00e1is planetas constit\u00faen un sistema planetario, a\u00ednda que estes sistemas tam\u00e9n poden estar formados por corpos como planetas ananos, asteroides, sat\u00e9lites naturais, meteoroides, cometas, e discos circunstelares. O Sol xunto co sistema planetario que xira ao seu redor, inclu\u00edda a Terra, forma o Sistema Solar. O termo sistema exoplanetario \u00fasase \u00e1s veces en referencia a outros sistemas planetarios.\nA 1 de agosto de 2021, hab\u00eda 4801 exoplanetas confirmados en 3552 sistemas planetarios, con 789 sistemas con m\u00e1is dun planeta. Tam\u00e9n se sabe que os discos dispersos son com\u00fans, a\u00ednda que outros obxectos son m\u00e1is dif\u00edciles de observar.\nDe especial interese para a astrobiolox\u00eda \u00e9 a zona habitable dos sistemas planetarios onde os planetas poder\u00edan ter auga l\u00edquida superficial e, polo tanto, a capacidade de soportar vida similar \u00e1 Terra. \nHistoria.\nHistoricamente, o heliocentrismo (a idea de que o Sol est\u00e1 no centro do universo) op\u00faxose ao xeocentrismo (que sit\u00faa a Terra no centro do universo). A noci\u00f3n dun sistema solar helioc\u00e9ntrico co Sol no seu centro posiblemente foi suxerida por primeira vez na literatura v\u00e9dica da antiga India, que a mi\u00fado se refire ao Sol como o \"centro das esferas\". Alg\u00fans interpretan os escritos de Aryabhatta no \"\u0100ryabha\u1e6d\u012bya\" como implicitamente helioc\u00e9ntricos.\nA idea foi proposta por primeira vez na filosof\u00eda occidental e na astronom\u00eda grega xa no s\u00e9culo III\u00a0a.C. por Aristarco de Samos, mais non recibiu apoio da maior\u00eda dos outros astr\u00f3nomos antigos.\n\"De revolutionibus orbium coelestium\" de Nicolao Cop\u00e9rnico, publicado en 1543, presentou o primeiro modelo helioc\u00e9ntrico matematicamente preditivo dun sistema planetario. Os sucesores do s\u00e9culo XVII, Galileo Galilei, Johannes Kepler e Isaac Newton desenvolveron unha comprensi\u00f3n da f\u00edsica que levou \u00e1 gradual aceptaci\u00f3n da idea de que a Terra se move arredor do Sol e de que os planetas est\u00e1n rexidos polas mesmas leis f\u00edsicas que rexen a Terra.\nNo s\u00e9culo XVI o fil\u00f3sofo italiano Giordano Bruno, un dos primeiros partidarios da teor\u00eda copernicana de que a Terra e outros planetas orbitan ao redor do Sol, propuxo que as estrelas fixas eran similares ao Sol e tam\u00e9n estaban acompa\u00f1adas de planetas. A Inquisici\u00f3n Romana queimouno na fogueira polas s\u00faas ideas.\nNo s\u00e9culo XVIII Isaac Newton mencionou a mesma posibilidade en \"General Scholium\" que concl\u00fae os seus \"Principia Mathematica\". Facendo unha comparaci\u00f3n cos planetas do Sol, escribiu \"e se as estrelas fixas son os centros de sistemas similares, todas ser\u00e1n constru\u00eddas segundo un dese\u00f1o similar e suxeitas ao dominio de \"Un\"\".\nAs s\u00faas teor\u00edas ga\u00f1aron forza nos s\u00e9culos XIX e XX a pesar da falta de probas xustificativas. Moito antes da s\u00faa confirmaci\u00f3n por parte dos astr\u00f3nomos, a conxectura sobre a natureza dos sistemas planetarios fora un foco na busca de intelixencia extraterrestre e foi un tema predominante na ficci\u00f3n, particularmente a ficci\u00f3n cient\u00edfica.\nA primeira detecci\u00f3n confirmada dun exoplaneta foi en 1992, co descubrimento de varios planetas de masa terrestre que orbitan arredor do p\u00falsar PSR B1257+12. A primeira detecci\u00f3n confirmada de exoplanetas dunha estrela de secuencia principal f\u00edxose en 1995, cando se atopou un planeta xigante, 51 Pegasi b, nunha \u00f3rbita de catro d\u00edas ao redor da estrela de tipo G 51 Pegasi. A frecuencia das detecci\u00f3ns aumentou desde ent\u00f3n, sobre todo a trav\u00e9s dos avances nos m\u00e9todos de detecci\u00f3n de planetas extrasolares e programas dedicados de busca de planetas como a misi\u00f3n Kepler.\nOrixe e evoluci\u00f3n dos sistemas planetarios.\nCrese que os sistemas planetarios arredor de estrelas de tipo solar se forman como parte do mesmo proceso de formaci\u00f3n estelar. A maior\u00eda das teor\u00edas antigas eran de tipo catastr\u00f3fico e involucraban o paso dunha estrela moi preto do sol capaz de extraer material deste por medio da s\u00faa gravidade e colapsar m\u00e1is tarde formando os planetas. Por\u00e9n, a probabilidade dun evento deste tipo \u00e9 tan reducida que implicar\u00eda unha grande escaseza de sistemas planetarios na galaxia. As teor\u00edas modernas indican que os planetas se formaron a partir dun disco de acrecemento. No caso do sistema solar este formar\u00edase a partir da nebulosa solar.\nAlg\u00fans sistemas planetarios son moi distintos do Sistema Solar, como os sistemas arredor de p\u00falsares detectados a partir das lixeiras variaci\u00f3ns nos pulsos de radiaci\u00f3n electromagn\u00e9tica destes corpos. Os p\u00falsares f\u00f3rmanse en violentas explosi\u00f3ns de supernovas polo que un sistema planetario convencional non poder\u00eda sobrevivir a dita explosi\u00f3n, os planetas evaporar\u00edanse ou escapar\u00edan da atracci\u00f3n gravitacional da estrela central. Algunhas teor\u00edas indican que os compa\u00f1eiros estelares existentes preto da supernova evaporar\u00edan a maior parte da s\u00faa masa deixando corpos de tama\u00f1o planetario. Alternativamente os planetas poder\u00edan formarse nun disco de acrecemento rodeando os p\u00falsares e formado polo material expulsado da estrela."}
{"id": "530636", "revid": "98629", "url": "https://gl.wikipedia.org/wiki?curid=530636", "title": "Cepa (biolox\u00eda)", "text": "En biolox\u00eda, unha cepa \u00e9 unha variante xen\u00e9tica, un subtipo ou cultivo dunha especie biol\u00f3xica. As cepas adoitan considerarse conceptos artificiais, orixinados por un intento espec\u00edfico de illamento xen\u00e9tico. Isto obs\u00e9rvase m\u00e1is claramente en microbiolox\u00eda, onde as cepas derivan dunha soa colonia de c\u00e9lulas e est\u00e1n tipicamente confinadas polas restrici\u00f3ns f\u00edsicas da placa de Petri. As cepas son propagadas e mantidas polo interese que te\u00f1en as s\u00faas cualidades definitorias. O concepto de cepa util\u00edzase tam\u00e9n en virolox\u00eda, bot\u00e1nica e cos roedores usados en estudos experimentais.\nExisten organismos cient\u00edficos que conservan colecci\u00f3ns de cultivos tipo de microorganismos, nos cales a atribuci\u00f3n taxon\u00f3mica de cada clon est\u00e1 asegurada ata o nivel de cepa.\nMicrobiolox\u00eda e virolox\u00eda.\nD\u00edxose que \"non hai unha definici\u00f3n aceptada universalmente dos termos 'cepa', 'variante' e 'illamento' na comunidade da virolox\u00eda, e a maior\u00eda dos vir\u00f3logos simplemente copian o uso dos termos dos outros\".\nUnha cepa \u00e9 unha variante xen\u00e9tica ou subtipo dun microorganismo (por exemplo, un virus, bacteria ou fungo). Por exemplo, unha \"cepa do virus da gripe\" \u00e9 unha determinada forma biol\u00f3xica do virus da gripe. Estas cepas da gripe caracter\u00edzanse polas diferentes isoformas de prote\u00ednas de superficie que levan. As novas cepas virais poden orixinarse por mutaci\u00f3n ou captura de compo\u00f1entes xen\u00e9ticos cando dous ou m\u00e1is virus infectan a mesma c\u00e9lula na natureza. Estes fen\u00f3menos co\u00f1\u00e9cense respectivamente como deriva antix\u00e9nica e cambio antix\u00e9nico. As cepas microbiol\u00f3xicas poden tam\u00e9n diferenciarse pola s\u00faa constituci\u00f3n xen\u00e9tica usando m\u00e9todos metaxen\u00f3micos para maximizar a resoluci\u00f3n dentro dunha mesma especie. Isto converteuse nunha valiosa ferramenta para analiar o microbioma.\nUn exemplo en bacteriolox\u00eda \u00e9 o das cepas de pneumococos \"lisa\" e \"rugosa\", no que as lisas pos\u00faen unha envoltura ou c\u00e1psula formada por carbohidratos complexos e forman colonias, que vistas ao microscopio lles d\u00e1 unha aparencia lisa, mentres que as rugosas non te\u00f1en esa c\u00e1psula e vense m\u00e1is rugosas.\nConstructos artificiais.\nOs cient\u00edficos modifican \u00e1s veces cepas de virus para estudar o seu comportamento, como no caso do virus da gripe H5N1. A\u00ednda que o financiamento e realizaci\u00f3n desas investigaci\u00f3ns orixinou nalgunhas ocasi\u00f3ns controversias por cuesti\u00f3ns de seguridade, o que levou \u00e1 s\u00faa pausa temporal, pero despois esta proseguiuse.\nEn biotecnolox\u00eda const\u00faense artificialmente cepas microbiol\u00f3xicas para establecer as v\u00edas metab\u00f3licas axeitadas para tratar diversas aplicaci\u00f3ns. Historicamente, dedicouse un grande esforzo na investigaci\u00f3n metab\u00f3lica no campo da produci\u00f3n de biocombustibles. \"Escherichia coli\" \u00e9 a especie m\u00e1is comunmente usada para facer enxe\u00f1er\u00eda de cepas procariotas. Conseguiuse establecer xenomas m\u00ednimos vitais a partir dos cales desenvolver novas cepas. Estas cepas m\u00ednimas proporcionan unha considerable seguridade de que os experimentos con xenes f\u00f3ra do marco m\u00ednimo non se efectuar\u00e1n para v\u00edas metab\u00f3licas non esenciais. As cepas optimizadas de \"E. coli\" util\u00edzanse tipicamente para esta aplicaci\u00f3n. \"E. coli\" tam\u00e9n se usa a mi\u00fado como un chasis para a expresi\u00f3n de prote\u00ednas simples. Estas cepas, como a BL21, son modificadas xeneticamente para minimizar a actividade de protease, o que facilitar\u00eda unha alta eficiencia na produci\u00f3n de prote\u00ednas a escala industrial.\nAs cepas de l\u00e9vedos son os suxeitos m\u00e1is com\u00fans para as modificaci\u00f3ns xen\u00e9ticas eucariotas, especialmente para a fermentaci\u00f3n industrial.\nPlantas.\nO termo non ten un status oficial en bot\u00e1nica. Util\u00edzase para referirse ao conxunto de descendentes prodcidos a partir dun antepasado com\u00fan que comparten un car\u00e1cter morfol\u00f3xico ou fisiol\u00f3xico uniforme. Unha cepa \u00e9 un grupo de descendentes designado que descenden dunha planta modificada (producida por hibridaci\u00f3n convencional ou por m\u00e9todos biotecnol\u00f3xicos) ou que se orixinaron como resultado dunha mutaci\u00f3n xen\u00e9tica.\nUn exemplo son algunhas cepas de arroz que se crearon inserindo novo material xen\u00e9tico en plantas de arroz. Todos os descendentes da planta de arroz modificada xeneticamente son unha cepa cunha informaci\u00f3n xen\u00e9tica \u00fanica que se pasa \u00e1s seguintes xeraci\u00f3ns; a designaci\u00f3n da cepa, que normalmentge \u00e9 un n\u00famero ou un nome formal, comprende todas as plantas que descenden da planta orixinal modificada. As plantas de arroz da cepa poden cruzarse con outras cepas ou cultivares de arroz e se como resultado se producen plantas interesantes, estas son despois cruzadas de novo para conseguir estabilizar os trazos desexables; as plantas estabilizadas que se poden propagar e crecer (permanecen id\u00e9nticas \u00e1 planta parental) reciben un nome de cultivar e ofr\u00e9cense para a produci\u00f3n para que poidan ser utilizadas polos agricultores.\nRoedores.\nUnha cepa de rato ou rata de laboratorio \u00e9 un grupo de animais que \u00e9 xeneticamente uniforme. Estas cepas util\u00edzanse en experimentos de laboratorio. As cepas de ratos poden ser cruzadas endogamicamente, mutadas ou modificadas xeneticamente, mentres que as de ratas son normalmente cruzadas endogamicamente. Unha poboaci\u00f3n de roedores resultado destes cruzamentos endog\u00e1micos consid\u00e9rase xeneticamente id\u00e9ntico despois de 20 xeraci\u00f3ns de apareamento cos seus irm\u00e1ns. Desenvolv\u00e9ronse moitas cepas de roedores para usalos como modelos de diversas enfermidades, e tam\u00e9n adoitan utilizarse para as probas de toxicidade de f\u00e1rmacos.\nInsectos.\nA mosca do vinagre ou da froita \"Drosophila melanogaster\" \u00e9 un dos primeiros organismos modelo que foron utilizados para a an\u00e1lise xen\u00e9tica, porque ten un xenoma simple e co\u00f1\u00e9cese moito sobre ela. Continuou sendo un organismo modelo moi utilizado por moitas outras raz\u00f3ns, como a facilidade de cruzarse e manterse e a velocidade e volume da s\u00faa reproduci\u00f3n. Desenvolv\u00e9ronse varias cepas espec\u00edficas, entre as que hai versi\u00f3ns que non poden voar por teren \u00e1s atrofiadas (tam\u00e9n usadas nos comercios de animais de compa\u00f1\u00eda como comida viva para pequenos r\u00e9ptiles e anfibios).\nAgrupaci\u00f3ns.\nAs cepas poden agruparse segundo as s\u00faas caracter\u00edsticas com\u00fans nas seguintes categor\u00edas: "}
{"id": "530637", "revid": "47401", "url": "https://gl.wikipedia.org/wiki?curid=530637", "title": "Principia Mathematica", "text": ""}
{"id": "530638", "revid": "47401", "url": "https://gl.wikipedia.org/wiki?curid=530638", "title": "Principia mathematica", "text": ""}
{"id": "530639", "revid": "25871", "url": "https://gl.wikipedia.org/wiki?curid=530639", "title": "Hans Dietrich Schultz", "text": "Hans Dietrizh Schultz, nado o 24 de xaneiro de 1934 en Szcecin, na Pomerania Occidental, \u00e9 un numism\u00e1tico alem\u00e1n especializado na moeda da Antig\u00fcidade.\nTraxectoria.\nEn 1959 Schultz ingresou no Gabinete Numism\u00e1tico de Berl\u00edn (\"M\u00fcnzkabinett Berlin\"), onde estivo a cargo da colecci\u00f3n de moedas antigas. \nEn 1972 foi nomeado xefe do departamento e en 1981 comisario, ata a s\u00faa xubilaci\u00f3n en 1999.\nHans Dietrich Schultz est\u00e1 casado coa tam\u00e9n numism\u00e1tica Sabine Schultz, igualmente vinculada ao \"M\u00fcnzkabinett\", con quen organizou en 1983 a exposici\u00f3n permanente de moeda antiga do Museo de P\u00e9rgamo, en Berl\u00edn.\nPublicaci\u00f3ns.\nEstes son os traballos monogr\u00e1ficos m\u00e1is representativos da traxectoria de Hans Dietrich Schultz:"}
{"id": "530641", "revid": "5132", "url": "https://gl.wikipedia.org/wiki?curid=530641", "title": "Jordan Sakho", "text": "Jordan Djounorou Sakho, nado o 4 de abril de 1997 en Kinshasa, \u00e9 un xogador profesional de baloncesto congol\u00e9s. Cunha altura de 2,09 m xoga na posici\u00f3n de pivote. O seu actual equipo \u00e9 o UCAM Murcia da Liga ACB.\nTraxectoria.\nNado en Kinshasa, Rep\u00fablica Democr\u00e1tica do Congo, Sakho formouse como xogador nas categor\u00edas inferiores do Torrelodones. Tras debutar en Liga EBA, ao seguinte asina co B\u00e0squet Manresa da Liga ACB, categor\u00eda na que debuta o 9 de outubro de 2016 ante o UCAM Murcia. No encontro, disputou 1:40 minutos nos que conseguiu anotar dous puntos. Esa mesma temporada disputa dez xogos m\u00e1is, sendo a s\u00faa mellor actuaci\u00f3n na xornada 33 ante o Joventut con 6 puntos e 9 rebotes. Tras ser cedido ao San Pablo Burgos e finalizar o seu contrato en Manresa, o 7 de agosto de 2021 asina polo R\u00edo Breog\u00e1n.\nClubs.\nAo longo da s\u00faa carreira, Sakho ten xogado para os seguintes equipos profesionais:"}
{"id": "530642", "revid": "85894", "url": "https://gl.wikipedia.org/wiki?curid=530642", "title": "Al-Arish", "text": "Al-Arish ou El-Arish (en \u00e1rabe \u0627\u0644\u0639\u0631\u064a\u0634\u200e \"al-\u02bfAr\u012b\u0161\", en copto \u03e9\u2ca3\u2c93\u2c9b\u2c9f\u2c95\u2c9f\u2ca3\u2c9f\u2ca9\u2ca3\u2c81 \"Hrinokorura\"), e unha cidade de Exipto, \u00e9 a capital e cidade m\u00e1is grande, con 164 830 habitantes en 2012, da gobernaci\u00f3n (provincia) de Exipto do Sina\u00ed do Norte, as\u00ed como a cidade m\u00e1is grande de toda a pen\u00ednsula do Sina\u00ed\nSituada na costa mediterr\u00e1nea, a 344 quil\u00f3metros ao nordeste do Cairo, limita coa franxa de Gaza e con Israel.\nAl-Ar\u012bsh dist\u00ednguese polo mar de augas azuis claras, as frondosas formaci\u00f3ns de palmeiras datileiras na s\u00faa costa e as s\u00faas suaves praia de areas brancas. Ten un porto deportivo e moitos hoteis de luxo. A cidade tam\u00e9n ten algunhas das facultades da Universidade do Canal de Suez.\nAl-Ar\u012bsh est\u00e1 xunto a un gran leito fluvial, o \"W\u0101d\u012b al-\u02bbAr\u012bsh\", que recibe augas de gran parte do norte e do centro do Sina\u00ed.\nHistoria.\nA cidade xurdiu en torno a un asentamento bedu\u00edno pr\u00f3ximo ao antigo posto avanzado de \"Rinocolura\", durante a dinast\u00eda tolemaica. Localizada a medio cami\u00f1o entre Israel e Exipto, Al-Arish ten grande interese arqueol\u00f3xico pero, asombrosamente, non se realizaou ning\u00fan proxecto arqueol\u00f3xico importante nela ou na s\u00faa veci\u00f1anza. Na Idade Media, os peregrinos interpretaron mal o lugar como o \"Sukkot\" da Biblia. \"Arish\" significa \"chozas de palma\", que corresponde en \u00e1rabe ao \"Sukkot\" hebreo.\nNesta \u00e9poca, en 1117 o primeiro rei de Xerusal\u00e9n Baldu\u00edno I, visitando a costa da pen\u00ednsula do Sina\u00ed, enfermou. Convencido de que o seu mal era debido ao seu matrimonio b\u00edgamo, enviou \u00e1 s\u00faa esposa Adelaida de volta ao reino de Sicilia.\nSegundo Fulquerio de Chartres:\nEn palabras de Thomas Fuller, un historiador do s\u00e9culo XVII, Baldu\u00edno \u00abcapturou moitos peixes, as\u00ed como a s\u00faa morte ao comelos\u00bb.\nBaldu\u00edno foi levado de volta a Xerusal\u00e9n nunha padiola, pero morreu no cami\u00f1o, na aldea de Al-Arish, o 2 de abril de 1118. Fulquerio de Chartres di: \u00abos francos chor\u00e1rono, os sirios e incluso os sarracenos que o viron tam\u00e9n o lamentaron\u00bb. \nNo Imperio otom\u00e1n constru\u00edronse novas fortalezas no lugar, en 1560. \nDurante as Guerras napole\u00f3nicas, os franceses sitiaron a fortaleza, que caeu despois de once d\u00edas, o 19 de febreiro de 1799. \nA fortaleza foi destru\u00edda polos bombarderos brit\u00e1nicos durante a Primeira guerra mundial.\nDespois da creaci\u00f3n do Estado de Israel en 1956 Al-Arish estivo un tempo baixo administraci\u00f3n israel\u00ed nese ano, e o outra vez desde 1967 at\u00e9 1979, cando se asinou o tratado de Paz entre Israel e Exipto de 1979. Despois de volver a soberan\u00eda exipcia converteuse nun centro para o comercio e de tr\u00e1nsito entre os dous pa\u00edses. \u00c9 un destino tur\u00edstico cada vez m\u00e1is popular.\nDespois de 1967, Israel destru\u00edu a li\u00f1a de Al-Arish ao Canal de Suez por raz\u00f3ns de seguridade."}
{"id": "530643", "revid": "22795", "url": "https://gl.wikipedia.org/wiki?curid=530643", "title": "El-Arish", "text": ""}
{"id": "530644", "revid": "1131", "url": "https://gl.wikipedia.org/wiki?curid=530644", "title": "Vi\u1e37\u1e37ayana, \u1e36\u1e37ena", "text": "Vi\u1e37\u1e37ayana \u00e9 unha parroquia do concello asturiano de \u1e36\u1e37ena. At\u00f3pase na parte m\u00e1is setentrional do concello, ten unha extensi\u00f3n de 11,31 km\u00b2 e linda ao norte co concello de Mieres, ao leste coa parroquia de Carabanzo, ao sueste co concello de Ayer, ao sur coa parroquia de La Pola e ao oeste coa de Mu\u00f1\u00f3n Cimiru. Cunha poboaci\u00f3n de 590 habitantes (INE, 2015), \u00e9 a terceira vila m\u00e1is poboada do concello despois de La Pola e Campumanes.\nAsentamentos.\nA parroquia de Vi\u1e37\u1e37ayana, segundo o nomencl\u00e1tor de 2009, est\u00e1 formada polos seguintes lugares:"}
{"id": "530645", "revid": "1093", "url": "https://gl.wikipedia.org/wiki?curid=530645", "title": "Suso Morl\u00e1n", "text": ""}
{"id": "530646", "revid": "89787", "url": "https://gl.wikipedia.org/wiki?curid=530646", "title": "Halonympha ledaeformis", "text": "Halonympha ledaeformis \u00e9 unha especie de molusco bivalvo. Foi descrita por primeira vez por Philippe Dautzenberg e Heinz Fischer en 1897."}
{"id": "530647", "revid": "89787", "url": "https://gl.wikipedia.org/wiki?curid=530647", "title": "Jes\u00fas Morl\u00e1n", "text": "Jes\u00fas Tom\u00e1s Morl\u00e1n Fari\u00f1a, chamado tam\u00e9n Suso Morl\u00e1n, nado en Pontevedra o 1 de novembro de 1966 e finado en Lagoa Santa (Minas Xerais, O Brasil) o 11 de novembro de 2018, foi un adestrador de pirag\u00fcismo galego.\nTraxectoria.\nAdestrador de pirag\u00fcismo, foi seleccionador espa\u00f1ol do equipo masculino de canoa durante varios anos e desde 2002 adestrador persoal de David Cal, o padexeiro cangu\u00e9s que chegou a conseguir 5 medallas ol\u00edmpicas.\nDurante a s\u00faa etapa como adestrador de Cal e responsable ol\u00edmpico da selecci\u00f3n de canoa para a Federaci\u00f3n Espa\u00f1ola de Pirag\u00fcismo, Cal conseguiu varios podios europeos e mundiais en categor\u00eda absoluta padexando s\u00f3 (C1) (ademais dos que xa conseguira coma j\u00fanior), como a prata no mundial de Gainesville (2003), no de Zagreb (2005), o ouro no mundial de Duisburgo (2007) sobre 500m, e bronce sobre 1000m, de novo prata en Szeged (2011), e mais bronce no europeo de Zagreb (2012). Mais, sobre todo, Cal conseguiu cinco medallas ol\u00edmpicas (un ouro en Atenas 2004, tres pratas consecutivas en Atenas, Beix\u00edn e Londres, ademais da prata de Beix\u00edn na distancia curta, os 500m), o que fixo del o espa\u00f1ol con m\u00e1is medallas ol\u00edmpicas da historia (marca igualada por Sa\u00fal Craviotto logo dos Xogos de Toquio en 2021, se ben Craviotto conseguiu as medallas en probas individuais e en parella).\nAdemais de Cal, tam\u00e9n adestraron en Pontevedra con Morl\u00e1n o tudense Jos\u00e9 Luis Bouza en canoa e a Ana Varela, en piragua.\nLogo dos Xogos de Londres, en febreiro de 2013, Morl\u00e1n marchou ao Brasil, contratado polo Comit\u00e9 Ol\u00edmpico Brasileiro, para preparar o equipo dese pa\u00eds cara aos Xogos do R\u00edo de 2016. Canda el levou a David Cal, que seguiu a adestrar al\u00ed. Os deportistas da selecci\u00f3n de pirag\u00fcismo do Brasil conseguiron rapidamente \u00e9xitos: Isaquias Queiroz, o padexeiro m\u00e1is destacado, obtivo o ouro en C1 500m e o bronce en 1000m xa no mundial de Duisburgo de 2013, onde Cal non chegara a participar. Nos mundiais de Moscova de 2014 Queiroz proclamouse campi\u00f3n de 500m (non chegou a rematar a final de 1000m, onde Cal foi s\u00e9timo).\nMentres o progreso chegaba cos deportistas brasileiros, Cal aumentou rapidamente de peso. A finais de 2014 era reco\u00f1ecido polos dous, Cal e Morl\u00e1n, que o padexeiro ti\u00f1a sobrepeso. S\u00f3 tres meses despois Cal decid\u00eda retirarse.\nobtivo al\u00f3 tres medallas, d\u00faas de prata (Erlon Souza e Isaquias Queiroz, no C2, e Isaquias Queiroz, no C1) e unha de bronce (de novo Queiroz), as primeiras acadadas polo Brasil nunha competici\u00f3n ol\u00edmpica.\nMeses despois de remataren os Xogos Ol\u00edmpicos, en novembro de 2016, diagnostic\u00e1ronlle un tumor cerebral. Oper\u00e1rono e someteuse a tratamentos de quimio e radioterapia, mentres continuou coa preparaci\u00f3n da selecci\u00f3n brasileira para os Xogos Ol\u00edmpicos de 2020 en Toquio. As\u00ed, acompa\u00f1ou os seus atletas nos campionatos do mundo de Racice e Montemor-o-Velho. En 2018 morreu en lagoa Santa, o campo de adestramento da selecci\u00f3n brasileira, no estado de Minas Xerais: o padexeiro adestrado por el, Isaquias Queiroz, conseguiu o ouro en C1 1000m seguindo a s\u00faa planificaci\u00f3n."}
{"id": "530648", "revid": "89787", "url": "https://gl.wikipedia.org/wiki?curid=530648", "title": "Hemilepton nitidum", "text": "Hemilepton nitidum \u00e9 unha especie de molusco bivalvo da familia \"Lasaeidae\". Foi descrita por primeira vez por Turton en 1822."}
{"id": "530649", "revid": "89787", "url": "https://gl.wikipedia.org/wiki?curid=530649", "title": "Heteranomia squamula", "text": "Heteranomia squamula \u00e9 unha especie de molusco bivalvo. Foi descrita por primeira vez por Carl von Linn\u00e9 en 1758."}
{"id": "530650", "revid": "1888", "url": "https://gl.wikipedia.org/wiki?curid=530650", "title": "Alborada (Barcelona)", "text": "Alborada foi unha publicaci\u00f3n peri\u00f3dica que se editou en Barcelona de 1948 aos anos setenta.\nHistoria e caracter\u00edsticas.\nSubtitulado \"Bolet\u00edn de la Casa de Galicia\", apareceu en 1948. Publicaci\u00f3n sen peridicidade fixa. Bolet\u00edn societario creado co obxectivo de informar aos integrantes da Casa de Galicia de Barcelona das actividades societarias. Inclu\u00edu artigos sobre arte, literatura e foclore e entregou unha novela por cap\u00edtulos. Entre os seus colaborades figuraron Augusto Casas, Fernando Neyra, P. Santalices, Antonio Quintela Ferreiro, Victorio Aguado e Carlos Mart\u00ednez-Barbeito.\nSegunda \u00e9poca.\nA partir de 1952 pasou a ser voceiro oficial do Centro Galego de Barcelona, logo da fusi\u00f3n de ambas as d\u00faas entidades."}
{"id": "530651", "revid": "89787", "url": "https://gl.wikipedia.org/wiki?curid=530651", "title": "Hiatella arctica", "text": "Hiatella arctica \u00e9 unha especie de molusco bivalvo. Foi descrita por primeira vez por Carl von Linn\u00e9 en 1767."}
{"id": "530652", "revid": "1131", "url": "https://gl.wikipedia.org/wiki?curid=530652", "title": "Parana, \u1e36\u1e37ena", "text": "Parana \u00e9 unha parroquia do concello asturiano de \u1e36\u1e37ena. Ocupa o extremo centrooriental do concello e linda ao leste, nord\u00e9s e sueste co concello de Ayer, ao suroeste coa parroquia de Cabez\u00f3n, ao oeste coa de Las Puentes e ao noroeste coa de Congostinas. Ten unha extensi\u00f3n de 23,33 km\u00b2 e unha poboaci\u00f3n (INE, 2010) de 40 habitantes. Estes rep\u00e1rtense entre a vila hom\u00f3nima (38 habitantes) a as casar\u00edas de Santandr\u00e9s, que ten dous habitantes, e as de Navidii\u1e37\u1e37u, La Polea e Vi\u1e37\u1e37ar, hoxe en d\u00eda deshabitadas.\nA vila de Parana est\u00e1 dividada en dous barrios, \u1e36\u1e37ugar de Riba e \u1e36\u1e37ugar de Baxu, que arrodean o n\u00facleo de La Casona, un caser\u00f3n que se chama tam\u00e9n L'Hospital, porque contan que nel houbo un albergue para os cami\u00f1antes que baixaban dos altos de Pendilla ou dos de Payares. "}
{"id": "530653", "revid": "65337", "url": "https://gl.wikipedia.org/wiki?curid=530653", "title": "Ulrich E. G. Schrock", "text": "Ulrich E. G. Schrock, nado o 4 de setembro de 1956 en Hannover, \u00e9 un numism\u00e1tico e prol\u00edfico escritor alem\u00e1n, autor de m\u00e1is de medio milleiro de publicaci\u00f3ns.\nTraxectoria.\nNacido en Hannover o 4 de setembro de 1956, U. E. G. Schrock pasou a s\u00faa infancia nas localidades de Bad M\u00fcnder e Hamelin, na Baixa Saxonia. Logo da s\u00faa graduaci\u00f3n en educaci\u00f3n secundaria cursou estudos superiores de Alem\u00e1n, Historia, Ciencias Pol\u00edticas, Pedagox\u00eda e Filosof\u00eda na Universidade de Gotinga, e en 1981 aprobou o exame estatal para o acceso \u00e1 docencia de Alem\u00e1n e de Ciencia Pol\u00edtica.\nA partir dese momento, residindo en Weserbergland e en Catalu\u00f1a, exerceu como escritor aut\u00f3nomo, alternando esta dedicaci\u00f3n coa de profesor, numism\u00e1tico, axudante de investigaci\u00f3n e empregado da Oficina Literaria da Baixa Saxonia, da que se converteu en director xeral en 1994, o que lle deu ocasi\u00f3n de se relacionar cos escritores alem\u00e1ns m\u00e1is destacados do momento. \nComo autor literario destacan os seus volumes de poses\u00eda baseada nos xogos de palabras, as s\u00faas escenas dram\u00e1ticas e a s\u00faa prosa sarc\u00e1stica, as\u00ed como as s\u00faas novelas que entrelazan as historias persoais coa pol\u00edtica. \nComo numism\u00e1tico, levou a cabo varias investigaci\u00f3ns acerca da historia da moeda no norte de Alema\u00f1a, que deron lugar a un bo n\u00famero de publicaci\u00f3ns, e en 1979 foi galardoado co premio m\u00e1is relevante dos outorgados pola Sociedade Numism\u00e1tica Alem\u00e1. \nPublicaci\u00f3ns.\nEsta \u00e9 unha escolma da ampla obra publicada por U. E. G. Schrock ao longo da s\u00faa traxectoria:"}
{"id": "530654", "revid": "89787", "url": "https://gl.wikipedia.org/wiki?curid=530654", "title": "Hiatella rugosa", "text": "Hiatella rugosa \u00e9 unha especie de molusco bivalvo. Foi descrita por primeira vez por Carl von Linn\u00e9 en 1767."}
{"id": "530655", "revid": "65337", "url": "https://gl.wikipedia.org/wiki?curid=530655", "title": "U. E. G. Schrock", "text": ""}
{"id": "530656", "revid": "65337", "url": "https://gl.wikipedia.org/wiki?curid=530656", "title": "Schrock, Ulrich E. G.", "text": ""}
{"id": "530657", "revid": "65337", "url": "https://gl.wikipedia.org/wiki?curid=530657", "title": "Schrock, Ulrich", "text": ""}
{"id": "530658", "revid": "65337", "url": "https://gl.wikipedia.org/wiki?curid=530658", "title": "Schrock, U. E. G.", "text": ""}
{"id": "530659", "revid": "1131", "url": "https://gl.wikipedia.org/wiki?curid=530659", "title": "Payares, \u1e36\u1e37ena", "text": "Payares \u00e9 unha parroquia do concello asturiano de \u1e36\u1e37ena. \nSituaci\u00f3n.\nAt\u00f3pase na aba das monta\u00f1as da cordilleira Cant\u00e1brica, a unha altitude duns 970 metros. D\u00e1 nome ao val onde se atopa, ao r\u00edo que discorre pola vila e ao porto de monta\u00f1a de Payares (1378 m), que durante s\u00e9culos foi a principal v\u00eda de comunicaci\u00f3n enre Asturias e o resto da pen\u00ednsula. \nOcupa o extremo suroriental do concello e linda ao sur e ao leste coa provincia de Le\u00f3n, ao oeste coas parroquias de Samiguel del R\u00edo e Chanos de Somer\u00f3n e ao norte e nord\u00e9s coa parroquia de Cabez\u00f3n. Ten unha extensi\u00f3n de 43,62 km\u00b2 e unha poboaci\u00f3n de 111 habitantes (segundo datos de 2018). A meirande parte deles vive na vila hom\u00f3nima, e os outros rep\u00e1rtense entre os lugares de El Bra\u00f1i\u1e37\u1e37in, La Campa, Floracebos, La Malvea, El Noc\u00edu, La Estaci\u00f3n, La Pedrosa, Santa Marina e Vi\u1e37\u1e37ar. Os seus habitantes reciben o alcume de \"bainas\".\nEstaci\u00f3n de esqu\u00ed.\nDestaca nesta parroquia a estaci\u00f3n invernal e de monta\u00f1a Valgrande-Pajares, principal motor econ\u00f3mico da zona.\nA estaci\u00f3n de esqu\u00ed comezou a s\u00faa actividade no porto de Payares, xunto ao Parador de turismo do porto, onde Jes\u00fas Su\u00e1rez Valgrande constru\u00edu o primeiro telesqu\u00ed (La Cerra) en 1954, sendo unha das primeiras estaci\u00f3ns de esqu\u00ed espa\u00f1olas. Actualmente, as instalaci\u00f3ns deportivas at\u00f3panse nas abas de Cueto Negro (1890 m), a un par de quil\u00f3metros do porto de Payares, xunto \u00e1 urbanizaci\u00f3n de El Bra\u00f1i\u1e37\u1e37in, onde comezan os dominios da estaci\u00f3n de esqu\u00ed.\nPayares na cultura popular.\nA vila de Payares, pola s\u00faa condici\u00f3n de lugar de paso obrigado no cami\u00f1o que leva a Castela dende o centro de Asturias, \u00e9 nomeado en multitude de ditos e cantares. Dous que recolle Luciano Casta\u00f1\u00f3n son os seguintes:\n(Orixinal en lingua asturiana):"}
{"id": "530660", "revid": "89787", "url": "https://gl.wikipedia.org/wiki?curid=530660", "title": "Idas simpsoni", "text": "Idas simpsoni \u00e9 unha especie de molusco bivalvo da familia dos mit\u00edlidos. Foi descrita por primeira vez por J. T. Marshall en 1900."}
{"id": "530661", "revid": "23204", "url": "https://gl.wikipedia.org/wiki?curid=530661", "title": "Idasola simpsoni", "text": ""}
{"id": "530662", "revid": "89787", "url": "https://gl.wikipedia.org/wiki?curid=530662", "title": "Similipecten similis", "text": "Similipecten similis \u00e9 unha especie de molusco bivalvo. Foi descrita por primeira vez por Laskey en 1811."}
{"id": "530663", "revid": "23204", "url": "https://gl.wikipedia.org/wiki?curid=530663", "title": "Hyalopecten similis", "text": ""}
{"id": "530664", "revid": "23204", "url": "https://gl.wikipedia.org/wiki?curid=530664", "title": "Panthera spelaea", "text": ""}
{"id": "530665", "revid": "25871", "url": "https://gl.wikipedia.org/wiki?curid=530665", "title": "Porto de Pajares", "text": ""}
{"id": "530666", "revid": "23204", "url": "https://gl.wikipedia.org/wiki?curid=530666", "title": "Diplodonta trigona", "text": "Diplodonta trigona \u00e9 unha especie de molusco bivalvo da familia \"Ungulinidae\". O nome cient\u00edfico da especie publicouse validamente por primeira vez en 1835 por Scacchi."}
{"id": "530667", "revid": "89787", "url": "https://gl.wikipedia.org/wiki?curid=530667", "title": "Niners Chemnitz", "text": "O Niners Chemnitz e.V., anteriomente co\u00f1ecido como BV Chemnitz 99, \u00e9 un equipo profesional de baloncesto alem\u00e1n con sede na cidade de Chemnitz, Saxonia. Fundado en 1999, actualmente compite na Basketball Bundesliga, m\u00e1xima categor\u00eda do baloncesto xermano. O equipo xoga os seus partidos como local no Chemnitz Arena, pavill\u00f3n con capacidade para 5\u00a0200 espectadores.\nHistoria.\nO club foi fundado no ano 1999 co nome de \"BV Chemnitz 99\", xurdindo da fusi\u00f3n do BG Chemnitz e do Lok Chemnitz. No ano 2001, o Chemnitz 99 comezou a cooperar coa Universidade Polit\u00e9cnica de Chemnitz (en alem\u00e1n: \"Technische Universit\u00e4t Chemnitz\"), polo cal o club engadiu ao seu nome as siglas \"TU\", pasando o equipo masculino a denominarse BV TU Chemnitz 99 e o feminino Chemcats Chemnitz. No caso do equipo masculino, recibiu o alcume de \"Niners\" (do ingl\u00e9s: \"Noves\") debido ao ano de fundaci\u00f3n do equipo. Ap\u00f3s varios anos na segunda categor\u00eda do baloncesto xermano, a ProA, no ano 2015 chega ao equipo o adestrador Rodrigo Pastore, o que levou ao equipo a finalizar regularmente entre os primeiros postos da t\u00e1boa de clasificaci\u00f3n. No ano 2017 o club adoptou o seu alcume como nome oficial, pasando a denominarse \"Niners Chemnitz\". Na temporada 2019\u221220, marcada pola pandemia de COVID-19, o equipo consegue o por vez primeira ascenso \u00e1 m\u00e1xima categor\u00eda do baloncesto alem\u00e1n, a Basketball Bundesliga."}
{"id": "530668", "revid": "5132", "url": "https://gl.wikipedia.org/wiki?curid=530668", "title": "Chemnitz 99", "text": ""}
{"id": "530669", "revid": "5132", "url": "https://gl.wikipedia.org/wiki?curid=530669", "title": "BV Chemnitz 99", "text": ""}
{"id": "530670", "revid": "23204", "url": "https://gl.wikipedia.org/wiki?curid=530670", "title": "Diplodonta apicalis", "text": ""}
{"id": "530671", "revid": "1131", "url": "https://gl.wikipedia.org/wiki?curid=530671", "title": "Sotie\u1e37\u1e37o, \u1e36\u1e37ena", "text": "Sotie\u1e37\u1e37o \u00e9 unha parroquia do concello asturiano de \u1e36\u1e37ena. At\u00f3pase na zona central do concello e linda coa parroquia de Campumanes ao norte, coa de Er\u00edas ao leste e nord\u00e9s, coa de Xomezana ao sur e coa de Zurea ao oeste. Ten unha extensi\u00f3n de 4,64 km\u00b2 e unha poboaci\u00f3n de 56 habitantes (segundo datos de 2017). A totalidade dos habitantes da parroquia est\u00e1n empadroados na vila hom\u00f3nima, a\u00ednda que tam\u00e9n existe a localidade de Alceo e o lugar de San Bras."}
{"id": "530672", "revid": "89787", "url": "https://gl.wikipedia.org/wiki?curid=530672", "title": "Cardiomya cadiziana", "text": "Cardiomya cadiziana \u00e9 unha especie de molusco bivalvo. Foi descrita por primeira vez por M. Huber en 2010."}
{"id": "530673", "revid": "23204", "url": "https://gl.wikipedia.org/wiki?curid=530673", "title": "Cuspidaria curta", "text": ""}
{"id": "530674", "revid": "1131", "url": "https://gl.wikipedia.org/wiki?curid=530674", "title": "Teyeo, \u1e36\u1e37ena", "text": "Teyeo \u00e9 unha parroquia do concello asturiano de \u1e36\u1e37ena. Ocupa boa parte (37,26 km\u00b2 ) da parte m\u00e1is meridional do concello e linda ao sur con terras da provincia de Le\u00f3n, ao oeste coa parroquia de Tu\u00edza, ao norte coas de Pi\u00f1era e Xomezana e ao leste coas de Chanos de Somer\u00f3n e Samiguel del R\u00edo. Ten unha poboaci\u00f3n de 105 habitantes (segundo datos de 2018) que se reparten entre a vila hom\u00f3nima e os lugares de Arm\u00e1, Arn\u00f3n, La Cortina, La Cruz, \u1e36\u1e37andicuandia, Los Pontones, Reconcos, Rospaso e Traslacruz."}
{"id": "530675", "revid": "98629", "url": "https://gl.wikipedia.org/wiki?curid=530675", "title": "Fulquerio de Chartres", "text": "Fulquerio de Chartres, nado contra 1059 en Chartres, e finado contra 1059 en Xerusal\u00e9n (Reino de Xerusal\u00e9n), foi un cl\u00e9rigo franc\u00e9s, cronista da Primeira cruzada.\nTraxectoria.\nO seu nomeamento como capel\u00e1n de Baldu\u00edno de Boulogne en 1097 suxire que ti\u00f1a formaci\u00f3n de cl\u00e9rigo, posibelmente na escola de Chartres, a\u00ednda que seguramente non era membro do cap\u00edtulo da Catedral de Chartres, pois non aparece nos listados da mesma.\nOs detalles que d\u00e1 na s\u00faa historia sobre o concilio de Clermont suxiren que estivo presente nel, ou quizais algu\u00e9n a quen co\u00f1ec\u00eda, como o bispo Ivo de Chartres. \nFulquerio formou parte da expedici\u00f3n do conde Esteban de Blois e Roberto de Normand\u00eda, que viaxou polo sur de Francia e Italia en 1096, pasando ao Imperio bizantino desde Bari. Chegaron a Constantinopla en 1097, onde se uniron aos demais ex\u00e9rcitos da Primeira Cruzada. Viaxou por Asia Menor at\u00e9 Mara\u015f ou Marash (hoxe Kahramanmara\u015f), pouco antes da chegada do ex\u00e9rcito a Antioqu\u00eda en 1097, onde foi nomeado capel\u00e1n de Baldu\u00edno. Seguiu ao seu novo se\u00f1or cando este se separou do corpo principal cami\u00f1o de Edesa, onde Baldu\u00edno fundou o condado de Edesa.\nTras o sitio e toma de Xerusal\u00e9n en 1099, Fulquerio e Baldu\u00edno viaxaron \u00e1 cidade para cumprir o su voto de peregrinaci\u00f3n. Cando Baldu\u00edno pasou a ser o primeiro rei de Xerusal\u00e9n en 1100, Fulquerio trasladouse con el \u00e1 capital, e seguiu sendo seu capel\u00e1n at\u00e9 1115. Despois desta data foi c\u00f3engo da igrexa do Santo Sepulcro e, probabelmente, respons\u00e1bel das reliquias al\u00ed conservadas. Morreu, a causa da peste, posibelmente na primavera de 1127.\nComo moi pronto, empezou a escribir a s\u00faa cr\u00f3nica a finais do outono de 1100, pero non m\u00e1is tarde da primavera de 1101, nunha versi\u00f3n que non chegou aos nosos d\u00edas, pero que pasou a Europa durante a s\u00faa vida. Esta versi\u00f3n rematouna contra 1106. Entre as s\u00faas fontes est\u00e1n a \"Historia Francorum\" de Raimundo de Aguilers e a \"Gesta Francorum\", para aqueles asuntos dos que non foi testemu\u00f1a presencial.\nDividiu a s\u00faa cr\u00f3nica en tres libros. No primeiro describe desde a preparaci\u00f3n da Primeira Cruzada en Clermont en 1095 at\u00e9 a toma de Xerusal\u00e9n e o establecemento do reino por Godofredo de Bouillon. No segundo (escrito ca. 1109-1115), os feitos de Baldu\u00edno I. E no terceiro (escrito ca. 1118-1127), a vida de Baldu\u00edno II at\u00e9 1127, cando tivo lugar unha peste na cidade, na que aparentemente morreu o propio Fulquerio.\nA s\u00faa obra foi moi utilizada por outros cronistas posteriores. Guillerme de Tiro e Guillerme de Malmesbury us\u00e1rona como fonte. Foi publicada no \"Recueil des historiens des croisades\" e na \"Patrologia Latina\". Existe unha edici\u00f3n cr\u00edtica da versi\u00f3n latina publicada por Heinrich Hagenmeyer en 1913."}
{"id": "530678", "revid": "1131", "url": "https://gl.wikipedia.org/wiki?curid=530678", "title": "Tu\u00edza, \u1e36\u1e37ena", "text": "Tu\u00edza \u00e9 unha parroquia do concello asturiano de \u1e36\u1e37ena. De 23,32 km\u00b2 de extensi\u00f3n, ocupa o extremo suroccidental do concello. Linda ao sur e ao oeste coa provincia de Le\u00f3n, ao norte co concello de Quir\u00f3s, ao nord\u00e9s coa parroquia de Xomezana e ao leste e sueste coa de Teyeo. Ten unha poboaci\u00f3n (INE, 2010) de 53 habitantes, que est\u00e1n repartidos entre os lugares de El Quempu, Tu\u00edza Baxo e Tu\u00edza Riba.\nActividades de monta\u00f1a.\nEn Tu\u00edza at\u00f3pase a vertente asturiana do macizo de Ubi\u00f1a. Sendo Pena Ubi\u00f1a, de 2417 metros, a maior altitude dentro do concello. Neste macizo pract\u00edcanse toda clase de actividades de alta monta\u00f1a, dende sendeirismo at\u00e9 a escalada invernal. Na veiga do Meic\u00edn, a 1560 metros, hai un refuxio de monta\u00f1a."}
{"id": "530680", "revid": "23204", "url": "https://gl.wikipedia.org/wiki?curid=530680", "title": "Flexopecten flexuosus", "text": "Flexopecten flexuosus \u00e9 unha especie de molusco bivalvo. Foi descrita por primeira vez por Giuseppe Saverio Poli en 1795."}
{"id": "530681", "revid": "23204", "url": "https://gl.wikipedia.org/wiki?curid=530681", "title": "Chlamys flexuosa", "text": ""}
{"id": "530683", "revid": "89787", "url": "https://gl.wikipedia.org/wiki?curid=530683", "title": "Asperarca nodulosa", "text": "Asperarca nodulosa \u00e9 unha especie de molusco bivalvo. Foi descrita por primeira vez por O. F. M\u00fcller en 1776."}
{"id": "530684", "revid": "23204", "url": "https://gl.wikipedia.org/wiki?curid=530684", "title": "Barbatia nodulosa", "text": ""}
{"id": "530685", "revid": "89787", "url": "https://gl.wikipedia.org/wiki?curid=530685", "title": "Bathyarca pectunculoides", "text": "Bathyarca pectunculoides \u00e9 unha especie de molusco bivalvo. Foi descrita por primeira vez por Scacchi en 1835."}
{"id": "530686", "revid": "23204", "url": "https://gl.wikipedia.org/wiki?curid=530686", "title": "Arca pectunculoides", "text": ""}
{"id": "530687", "revid": "89787", "url": "https://gl.wikipedia.org/wiki?curid=530687", "title": "Irus irus", "text": "Irus irus \u00e9 unha especie de molusco bivalvo. Foi descrita por primeira vez por Carl von Linn\u00e9 en 1758."}
{"id": "530688", "revid": "89787", "url": "https://gl.wikipedia.org/wiki?curid=530688", "title": "Kellia suborbicularis", "text": "Kellia suborbicularis \u00e9 unha especie de molusco bivalvo. Foi descrita por primeira vez por Montagu en 1803."}
{"id": "530689", "revid": "89787", "url": "https://gl.wikipedia.org/wiki?curid=530689", "title": "Laevicardium oblongum", "text": "Laevicardium oblongum \u00e9 unha especie de molusco bivalvo. Foi descrita por primeira vez por Gmelin en 1791."}
{"id": "530690", "revid": "89787", "url": "https://gl.wikipedia.org/wiki?curid=530690", "title": "Lasaea rubra", "text": "Lasaea rubra \u00e9 unha especie de molusco bivalvo. Foi descrita por primeira vez por Montagu en 1803."}
{"id": "530691", "revid": "89787", "url": "https://gl.wikipedia.org/wiki?curid=530691", "title": "Lepton squamosum", "text": "Lepton squamosum \u00e9 unha especie de molusco bivalvo. Foi descrita por primeira vez por Montagu en 1803."}
{"id": "530692", "revid": "89787", "url": "https://gl.wikipedia.org/wiki?curid=530692", "title": "Limaria hians", "text": "Limaria hians \u00e9 unha especie de molusco bivalvo. Foi descrita por primeira vez por Gmelin en 1791."}
{"id": "530693", "revid": "23204", "url": "https://gl.wikipedia.org/wiki?curid=530693", "title": "Lima hians", "text": ""}
{"id": "530694", "revid": "89787", "url": "https://gl.wikipedia.org/wiki?curid=530694", "title": "Lima marioni", "text": "Lima marioni \u00e9 unha especie de molusco bivalvo. Foi descrita por primeira vez por P. Fischer en 1882."}
{"id": "530695", "revid": "89787", "url": "https://gl.wikipedia.org/wiki?curid=530695", "title": "Limaria loscombi", "text": "Limaria loscombi \u00e9 unha especie de molusco bivalvo. Foi descrita por primeira vez por G. B. Sowerby I en 1823."}
{"id": "530696", "revid": "23204", "url": "https://gl.wikipedia.org/wiki?curid=530696", "title": "Mara\u015f", "text": "Mara\u015f, ou Marash (en turco \"Kahramanmara\u015f\", 'Heroica Mara\u015f'; en lat\u00edn, \"Germanicia Cesarea\") \u00e9 unha cidade de Turqu\u00eda, capital da provincia de Kahramanmara\u015f, na rexi\u00f3n de Anatolia Suroriental. \nXeograf\u00eda.\nA cidade est\u00e1 situada nunha chaira aos p\u00e9s dos montes Tauros. \nA 568 msnm, o municipio ocupa unha superifie de 3,02 km\u00b2. No ano 2020 contaba cunha poboaci\u00f3n de 1 154 102 habitantes, polo que a s\u00faa densidade de poboaci\u00f3n nese ano era de 382,15 hab./km\u00b2.\nA rexi\u00f3n onde se encontra \u00e9 co\u00f1ecida pola s\u00faa produci\u00f3n de \"salep\", unha fari\u00f1a feita de tub\u00e9rculos secos de orqu\u00eddeas, e o seu t\u00edpico xeado.\nHistoria.\nKahramanmara\u015f foi fundada como unha cidade-Estado hitita contra o ano 1000 a.C. M\u00e1is tarde a cidade chamouse \"Germanicia Cesarea\", na \u00e9poca dos Imperios romano e bizantino (en grego \u0393\u03b5\u03c1\u03bc\u03b1\u03bd\u03af\u03ba\u03b5\u03b9\u03b1, \"German\u00edkeia\").\nAntes de 1973, Kahranmanmara\u015f era co\u00f1ecida como Mara\u015f ou Marash. Non obtivo o seu nome actual at\u00e9 o 7 de outubro de 1973, cando a Grande Asemblea Nacional de Turqu\u00eda engadiu \"Kahraman\" ao nome. A adici\u00f3n de \"Kahraman\" (\"heroica\" en turco) foi en conmemoraci\u00f3n da vitoria contra a Lexi\u00f3n francesa de Armenia durante a batalla de Mara\u015f, na Guerra da Independencia Turca. Despois da guerra, Mara\u015f tam\u00e9n recibiu a Medalla turca da Independencia, dada \u00e1 cidade por acci\u00f3ns como o incidente do im\u00e1n S\u00fct\u00e7\u00fc.\nEn decembro de 1978, en Kahramanmara\u015f tivo lugar un masacre de esquerdistas alev\u00eds (\"aleviler\" en turco), grupo etnorrelixioso isl\u00e1mico xi\u00edta, heterodoxo e sincr\u00e9tico. Un grupo de ultranacionalistas, os \"Lobos Grises\", incitaron \u00e1 violencia que deixou m\u00e1is de mil mortos. O incidente tivo importancia clave na decisi\u00f3n do goberno turco de declarar a lei marcial, e o seguiente golpe militar do 12 de setembro de 1980.\nO 6 de febreiro de 2023 a provincia de Kahramanmara\u015f foi o epicentro dun sismo de magnitude 7,8 duns trinta segundos de duraci\u00f3n, arredor das catro da ma\u00f1\u00e1 e dezasete minutos, hora local (2h 17m, hora galega)."}
{"id": "530697", "revid": "22795", "url": "https://gl.wikipedia.org/wiki?curid=530697", "title": "Marash", "text": ""}
{"id": "530698", "revid": "22795", "url": "https://gl.wikipedia.org/wiki?curid=530698", "title": "Kahramanmara\u015f", "text": ""}
{"id": "530700", "revid": "27155", "url": "https://gl.wikipedia.org/wiki?curid=530700", "title": "Variante (biolox\u00eda)", "text": "En microbiolox\u00eda e virolox\u00eda, o termo variante ou \"variante xen\u00e9tica\" util\u00edzase par describir un subtipo dun microorganismo que \u00e9 xeneticamente distinto da cepa principal, pero non o suficiente como para ser considerada unha cepa diferente. Definici\u00f3ns similares apl\u00edcanse en bot\u00e1nica para distinguir entre diferentes variedades cultivadas dunha especie de planta, que neste caso se denominan cultivares.\nD\u00edxose en 2013 que \"non hai unha definici\u00f3n universalmente aceptada dos termos 'cepa', 'variante' e 'illamento' na comunidade da virolox\u00eda, e a maior\u00eda dos vir\u00f3logos simplemente copian o uso dos termos dos outros\". A falta dunha definici\u00f3n precisa continuaba en 2020; por exemplo, no contexto da versi\u00f3n denominada 21FEB-02 (antes chamada VOC-202012/01) do virus SARS-CoV-2, causante da COVID-19, na p\u00e1xina web dos Centros para o Control e Prevenci\u00f3n de Enfermidades (CDC) dos Estados Unidos afirm\u00e1base o seguinte: \"A prensa a mi\u00fado utiliza os termos \"variante\", \"cepa\", \"li\u00f1axe\" e \"mutante\" intercambiablemente. Polo momento no contexto desta variante, os tres primeiros destes termos [\"variante\", \"cepa\" e \"li\u00f1axe\"] son xeralmente usados como intercambiables pola comunidade cient\u00edfica tam\u00e9n\".\nUn exemplo de variantes \u00e9 o das que xurdiron por mutaci\u00f3n no virus SARS-CoV-2 ao longo da pandemia iniciada en 2019. Estas variantes, a\u00ednda que en xeral non te\u00f1en diferenzas xeneticas moi grandes, presentan distintas propiedades, como unha maior facilidade de transmisi\u00f3n ou reinfecci\u00f3n, orixinan s\u00edntomas m\u00e1is graves ou reducen a efectividade das vacinas. Entre as moitas variantes atopadas por secuenciaci\u00f3n de mostras tomadas dos pacientes, salientan as chamadas \"variantes preocupantes\" (\"variants of concern\", VOC), das cales en 2021 se atoparan as seguintes: alfa (li\u00f1axe B.1.1.7, aparecida en Gran Breta\u00f1a), beta (li\u00f1axe B.1.351, aparecida en Sur\u00e1frica), gamma (li\u00f1axe P.1, aparecida no Brasil), delta (li\u00f1axe B.1.617.2, aparecida na India)."}
{"id": "530701", "revid": "98629", "url": "https://gl.wikipedia.org/wiki?curid=530701", "title": "Agnes Arber", "text": "Agnes Robertson Arber, nada en Londres o 23 de febreiro de 1879 e finada en Cambridge o 22 de marzo de 1960, foi unha bot\u00e1nica e historiadora da ciencia brit\u00e1nica.\nTraxectoria.\nAgnes Arber naceu en Londres en 1879. Foi a primeira filla do artista Henry Robert Robertson e de Agnes Lucy Turner. Tivo tres irm\u00e1ns m\u00e1is novos: Donald Struan Robertson (1885-1961, que foi profesor em\u00e9rito de grego en Cambridge), Janet Robertson, pintora retratista, e Margaret Robertson (de casada, Margaret Hills), destacada sufraxista e pol\u00edtica local. O seu pai deulle clases de debuxo durante a infancia, coas que adquiriu as habilidades necesarias para ilustrar ela mesma as s\u00faas publicaci\u00f3ns cient\u00edficas. Varios membros da familia materna, Agnes Lucy Turner, eran personalidades intelectuais como John Davidson (1797-1836) ou George Fownes (1815-1849), membros de Royal Society.\nAgnes Robertson cursou os seus estudos na North London Collegiate School for Girls onde o ensino das ciencias ti\u00f1a unha gran reputaci\u00f3n e axi\u00f1a se apaixonou pola bot\u00e1nica. Descubriu aos trece anos a pequena obra \"Plant Life\" de George Edward Massee (1850-1917) e ao mesmo tempo a obra de Goethe (1749-1832), que foi unha das grandes paix\u00f3ns da s\u00faa vida.&lt; Durante a s\u00faa escolaridade, descubriu unha edici\u00f3n de 1578 de \"Lyte's Herbal\", traduci\u00f3n ao ingl\u00e9s da obra de Rembert Dodoens (1517-1585) sutilmente ilustrado. Este descubrimento incitoulle a interesarse pola historia dos primeiros herbarios impresos e en 1912 publicou unha obra fundamental da historia das ciencias, \"Herbals, their origin and evolution\".\nGrazas ao club cient\u00edfico da s\u00faa escola atopou a bot\u00e1nica Ethel Sargant (1816-1918). Esta especialista na anatom\u00eda dos embri\u00f3ns vexetais posu\u00eda un laboratorio privado no que convidou a moza Agnes a pasar as s\u00faas vacaci\u00f3ns e onde lle ensinou microt\u00e9cnicas empregadas para preparar esp\u00e9cimes de plantas para seren examinadas no microscopio. En 1897 ingregou no University College de Londres. Seguiu en particular os cursos de Francis Wall Oliver (1864-1951) e de Arthur George Tansley (1871-1955). Obtivo o seu Bachelor of Science en 1899. Ent\u00f3n entrou no Newnham College de Cambridge onde recibiu clases de Albert Charles Seward (1863-1941), Harry Marshall Ward (1854-1906), Frederick Frost Blackman (1866-1947), Francis Darwin (1848-1925) e Edward Alexander Newell Arber (1870-1918). Un dos profesores que tivo maior influencia nela foi William Bateson (1861-1926) que contribu\u00edu ao redescubrimento dos traballos de Gregor Mendel (1822-1884). Despois de traballar conxuntamente con Ethel Sargant e que publicase con ela un artigo sobre os xermes das herbas, entre 1903 e 1908 estudou no University College con F.W. Oliver. Interesouse ent\u00f3n polas ximnospermas actuais e f\u00f3siles.\nO 5 de agosto de 1909 casou co seu antigo profesor E.A.N. Arber, nove anos m\u00e1is vello ca ela e docente de paleobot\u00e1nica en Cambridge. Deste matrimonio naceu un fillo, Muriel, en xullo de 1912. O seu sogro foi o profesor Edward Arber (1836-1912), especialista en literatura inglesa antiga.\nDespois da publicaci\u00f3n do seu libro \"Herbals\" (1912), publicou numerosos artigos en \"Annals of Botany\" e en \"The Botanical Gaceta\". En 1920, Arber publicou un libro sobre as plantas acu\u00e1ticas, \"Water plants: a study of aquatic angiosperms\". Retomou un proxecto iniciado por Ethel Sargant, un manual de bot\u00e1nica titulado \"The Monocotyledons\" que apareceu en 1925 con 140 ilustraci\u00f3ns feitas por ela. Na d\u00e9cada de 1930 comezou unha serie de estudos sobre a estrutura floral.\nDurante a segunda guerra mundial, consagrouse a estudos m\u00e1is xerais como \"The Natural Philosophy of Planta Form\" (1950) e sobre todo \"The Mind and the Eye, a Study of the Biologist's Standpoint\" (1954). Agnes Arber diferenciaba entre a natureza da investigaci\u00f3n biol\u00f3xica e como unha especialista observa o que estuda.\nHonras.\nFoi designada membro da Sociedade Linneana de Londres (1908), participando no seu comit\u00e9 director de 1915 a 1919. Foi correspondente estranxeira da Botanical Society of America (1942) e membro da Royal Society (1946), sendo a terceira muller en recibir esa honra. Tam\u00e9n recibiu a medalla linneana en 1948. Supervisou a publicaci\u00f3n da obra bot\u00e1nica de Goethe en 1946 e de Nehemiah Grew (1641-1712).\nAbreviaturas.\nA abreviaturas A.Arber empr\u00e9ganse para reco\u00f1ecer a como autoridade na descrici\u00f3n en taxonom\u00eda en bot\u00e1nica."}
{"id": "530702", "revid": "27155", "url": "https://gl.wikipedia.org/wiki?curid=530702", "title": "Variante xen\u00e9tica", "text": ""}
{"id": "530703", "revid": "98629", "url": "https://gl.wikipedia.org/wiki?curid=530703", "title": "Baldu\u00edno II de Xerusal\u00e9n", "text": "Baldu\u00edno II de Rethel, co\u00f1ecido tam\u00e9n como Baldu\u00edno II de Bourg, Baldu\u00edno II de Edesa e Baldu\u00edno II de Xerusal\u00e9n, nado en 1060 en Francia, e finado en Xerusal\u00e9n o 21 de agosto de 1131, foi o segundo conde de Edesa desde 1100 a 1118, e o segundo rei de Xerusal\u00e9n desde 1118 at\u00e9 a s\u00faa morte.\nTraxectoria.\nLi\u00f1axe.\nBaldu\u00edno era fillo de Hugo I de Rethel e da s\u00faa esposa Melisenda de Montlh\u00e9ry. Ti\u00f1a dous irm\u00e1ns m\u00e1is novos, Xervasio e Manases, e d\u00faas irm\u00e1s, Matilde e Hodierna. As fontes ref\u00edrense a Baldu\u00edno como primo dos irm\u00e1ns Eustaquio de Boulogne, Godofredo de Bouillon e Baldu\u00edno de Boulogne, pero a relaci\u00f3n familiar exacta non se co\u00f1ece. Alg\u00fans autores (en particular Steven Runciman na s\u00faa \"Historia das Cruzadas\") citan unha ficticia Ida de Boulogne como avoa de Baldu\u00edno II para forzar a relaci\u00f3n familiar, pero tal persoa nunca existiu.\nConde de Edesa.\nBaldu\u00edno deixou \u00e1 s\u00faa familia para seguir aos seus primos na Primeira Cruzada en 1096. Durante esta Cruzada, Baldu\u00edno de Boulogne converteuse en conde de Edesa, sucedendo ao seu curm\u00e1n Baldu\u00edno I cando este entrou ao servizo de Bohemundo I de Antioqu\u00eda, pr\u00edncipe de Antioqu\u00eda en 1100, cando Baldu\u00edno I Boulogne foi elixido rei de Xerusal\u00e9n \u00e1 morte do seu irm\u00e1n Godofredo, e Baldu\u00edno de Bourcq pasou a ser conde de Edesa no seu lugar. Como conde, en 1101 casou con Morfia de Melitene, filla do pr\u00edncipe armenio Gabriel de Melitene. Tam\u00e9n axudou a rescatar a Bohemundo cando foi apresado polos danism\u00e9ndidas (li\u00f1axe turcom\u00e1n que dominou a Anatolia oriental entre os s\u00e9culos XI e XII), pois prefer\u00eda a Bohemundo ao sobri\u00f1o deste, Tancredo, que era ent\u00f3n o rexente.\nEn 1102 Baldu\u00edno e Tancredo axudaron ao rei Baldu\u00edno I contra os exipcios en Ascal\u00f3n. En 1104 os turcos selx\u00facidas invadiron Edesa e, co apoio de Antioqu\u00eda, o conde Baldu\u00edno loitou contra eles na batalla de Harran. Esta batalla foi desastrosa, e o conde Baldu\u00edno foi feito prisioneiro; Tancredo pasou a ser rexente de Edesa na s\u00faa ausencia. Tancredo e Bohemundo prefiriron pagar os rescates polos seus propios prisioneiros aos selx\u00facidas que acordar un intercambio por Baldu\u00edno, polo que o conde estivo prisioneiro en Mosul at\u00e9 1108, cando foi rescatado por 60 000 dinares por Xoscelino de Courtenay. Tancredo negouse a devolverlle Edesa, pero co apoio dos armenios, os bizantinos e incluso dos selx\u00facidas, Tancredo vise obrigado a retirarse. En 1109, tras reconciliarse con Tancredo, os dous participaron no asedio de Tripoli.\nSucesi\u00f3n.\nEn apoio a Baldu\u00edno durante o ataque a Damasco estaba tam\u00e9n o seu novo xenro Fulco V de Anjou. Baldu\u00edno tivera catro fillas con Morfia: Melisenda, Alicia, Hodierna e Ioveta. \nEn 1129 Baldu\u00edno designou a Melisenda como a s\u00faa herdeira, e acordou seu matrimonio con Fulco. Alicia e Hodierna tam\u00e9n casaron con importantes pr\u00edncipes, Bohemundo II de Antioqu\u00eda e Raimundo II de Tr\u00edpoli, respectivamente. En 1131 Baldu\u00edno enfermou, morrendo o 21 de agosto. Fue enterrado na Igrexa do Santo Sepulcro.\nGuillerme de Tiro describe a Baldu\u00edno como \"un home devoto e temeroso de Deus, not\u00e1bel pola s\u00faa lealdade e pola s\u00faa grande experiencia en asuntos militares\", e di que o seu sobrenome era \"o Espi\u00f1oso\" (\"cognominatus est Aculeus\"). Ibn al-Qalanisi, que se refire a el como \"Baldu\u00edno o Menor\" (\"Baghdawin al-ru'aiuis\") para distinguilo de Baldu\u00edno I, sinala que \"non hab\u00eda outro entre eles que tivese un xu\u00edz tan sagaz e tal capacidade de goberno\". Melisenda, herdeira por dereito do reino, sucedeu ao seu pai xunto con Fulco como seu consorte. Os novos reis foron coroados o 14 de setembro de 1131."}
{"id": "530704", "revid": "72012", "url": "https://gl.wikipedia.org/wiki?curid=530704", "title": "Eurocopa de F\u00fatbol Europa 2020 - Final", "text": ""}
{"id": "530706", "revid": "72012", "url": "https://gl.wikipedia.org/wiki?curid=530706", "title": "Eurocopa de F\u00fatbol 2021 - Final", "text": ""}
{"id": "530707", "revid": "72012", "url": "https://gl.wikipedia.org/wiki?curid=530707", "title": "Eurocopa de F\u00fatbol Europa 2021 - Final", "text": ""}
{"id": "530708", "revid": "72012", "url": "https://gl.wikipedia.org/wiki?curid=530708", "title": "Eurocopa de F\u00fatbol Europa 2020 - Grupo A", "text": ""}
{"id": "530709", "revid": "72012", "url": "https://gl.wikipedia.org/wiki?curid=530709", "title": "Eurocopa de F\u00fatbol Europa 2020 - Grupo B", "text": ""}
{"id": "530710", "revid": "72012", "url": "https://gl.wikipedia.org/wiki?curid=530710", "title": "Eurocopa de F\u00fatbol Europa 2020 - Grupo C", "text": ""}
{"id": "530711", "revid": "72012", "url": "https://gl.wikipedia.org/wiki?curid=530711", "title": "Eurocopa de F\u00fatbol Europa 2020 - Grupo D", "text": ""}
{"id": "530712", "revid": "72012", "url": "https://gl.wikipedia.org/wiki?curid=530712", "title": "Eurocopa de F\u00fatbol Europa 2020 - Grupo E", "text": ""}
{"id": "530713", "revid": "72012", "url": "https://gl.wikipedia.org/wiki?curid=530713", "title": "Eurocopa de F\u00fatbol Europa 2020 - Grupo F", "text": ""}
{"id": "530714", "revid": "23204", "url": "https://gl.wikipedia.org/wiki?curid=530714", "title": "San Marino RTV", "text": "Radiotelevisione della Repubblica di San Marino (en galego: Radiotelevisi\u00f3n da Rep\u00fablica de San Marino), co\u00f1ecida comercialmente como San Marino RTV (SMRTV), \u00e9 o servizo p\u00fablico de radiodifusi\u00f3n de San Marino. Ao longo da s\u00faa historia empregou diferentes denominaci\u00f3ns, pois ademais da actual, entre 2011 e 2013 usou a de SMtv. Xestiona d\u00faas canles de televisi\u00f3n (San Marino RTV e San Marino RTV Sport) e d\u00faas emisoras de radio (Radio San Marino e Radio San Marino Classic).\nHistoria.\nSan Marino RTV naceu en agosto de 1991 logo dun acordo entre o Ente per la Radiodiffusione Sammarinese (ERAS) e a RAI italiana. Cada unha das sociedades comparte o 50% do capital social de San Marino RTV e periodicamente revisan o acordo de colaboraci\u00f3n para manter e actualizar o servizo de radiodifusi\u00f3n. \nAs primeiras emisi\u00f3ns experimentais de radio comezaron o 27 de decembro de 1992. Dende uns meses despois, o 28 de febreiro de 1993, Radio San Marino emite as 24 horas do d\u00eda. A televisi\u00f3n empezou as s\u00faas emisi\u00f3ns de proba o 24 de abril de 1993. O 28 de febreiro de 1994, a televisi\u00f3n comezou a programaci\u00f3n regular entre as 10:00 A.M. e as 2:00 A.M.\nEn xullo de 1995, San Marino RTV foi admitido como membro da Uni\u00f3n Europea de Radiodifusi\u00f3n. Tam\u00e9n \u00e9 membro fundador da Comunit\u00e0 radiotelevisiva italofona, asociaci\u00f3n dalgunhas empresas de radio e televisi\u00f3n de Italia, O Vaticano e Eslovenia que empregan o italiano.\nConta cun portal web operativo dende o 1 de outubro de 2003, renovado logo en 2009 e 2013. Ademais o 21 de xu\u00f1o de 2004 naceu unha segunda emisora, Radio San Marino Classic.\nEn 2007, San Marino RTV amosou interese por participar no Festival de Eurovisi\u00f3n. O 27 de novembro de 2007, anunciouse o debut de San Marino na edici\u00f3n de 2008 en Belgrado. Logo de non participar nas edici\u00f3ns de 2009 e 2010 por mor de problemas financeiros, San Marino chegou a unha final do festival por primeira vez en 2014. \nEn 2011, San Marino RTV tam\u00e9n intentou participar no Festival Eurovisi\u00f3n J\u00fanior, adi\u00e1ndoo logo e\u00a0non debutou ata a edici\u00f3n de K\u00ediv de 2013.\nTelevisi\u00f3n.\nSan Marino RTV opera d\u00faas canles de televisi\u00f3n: \nRadio.\nSan Marino RTV xestiona d\u00faas emisoras: "}
{"id": "530716", "revid": "1131", "url": "https://gl.wikipedia.org/wiki?curid=530716", "title": "Xomezana, \u1e36\u1e37ena", "text": "Xomezana \u00e9 unha parroquia do concello asturiano de \u1e36\u1e37ena. Abrangue 18,57 km\u00b2 da zona centrooccidental do concello e linda ao norte coas parroquias de Zurea e Sotie\u1e37\u1e37o, ao nord\u00e9s coa de Er\u00edas, ao leste coa de Las Puentes, ao sueste coa de Chanos de Somer\u00f3n, ao sur coa de Teyeo, ao suroeste coa de Tu\u00edza e ao oeste co concello de Quir\u00f3s. Os seus 153 habitantes (INE, 2010) rep\u00e1rtense entre os lugares de Espineo, Xomezana Baxo, Xomezana Riba, Las Monas e Vi\u1e37\u1e37ar\u00edn. "}
{"id": "530717", "revid": "54334", "url": "https://gl.wikipedia.org/wiki?curid=530717", "title": "Dar\u00edo Rivas", "text": "Dar\u00edo Rivas Cando, nado en Loentia (Castro de Rei) en 1920 e finado en Buenos Aires o 15 de abril de 2019, foi o primeiro querelante espa\u00f1ol da causa que investiga na Arxentina os crimes de lesa humanidade, xenocidio e desaparici\u00f3n forzada cometidos durante a guerra civil e a ditadura de Francisco Franco. Rivas conseguiu que o seu pai, Severino Rivas Barja, fose o primeiro fusilado exhumado en Galicia.\nTraxectoria.\nFillo de Severino Rivas Barja, logo da morte da s\u00faa nai, o pai enviouno a estudar a Arxentina en 1929, con oito anos, onde xa estaban outras das s\u00faas irm\u00e1s. Con dezaseis anos, recibiu a noticia de que o seu pai, alcalde republicano de Castro de Rei, fora fusilado \"por traici\u00f3n a la patria\" o 29 de outubro de 1936. Severino ti\u00f1a 58 anos e nove fillos cando foi asasinado por un grupo de falanxistas, tres meses despois de asumir o seu cargo.\nAo co\u00f1ecer a noticia, Rivas quixo conseguir xustiza para o seu pai e iniciou o proceso para encontrar onde estaba soterrado. Pasados setenta anos logrou recuperar o seu corpo e, en 2005, converteuse no primeiro fusilado exhumado en Galicia. Despois de recuperar os seus restos, colocou unha placa coa inscrici\u00f3n: \u201cPap\u00e1, descansa en paz. Te lo pide tu ni\u00f1o mimado\u201d. Logo da exhumaci\u00f3n, volveu a Arxentina pero decidiu axudar a outras persoas para que se exhumaran os restos dos seus familiares das fosas com\u00fans e as cunetas.\nO 14 de abril de 2010, Rivas, que ti\u00f1a noventa anos, presentou no Juzgado Nacional en lo Criminal y Correccional Federal n\u00ba 1 de Buenos Aires unha denuncia particular para que comenzase unha investigaci\u00f3n sobre os crimes do franquismo con base no principio de xustiza universal reco\u00f1ecida pola Constituci\u00f3n da Naci\u00f3n Arxentina. A decisi\u00f3n de levalo ante unha instituci\u00f3n arxentina foi motivada pola Lei de Amnist\u00eda de 1977, pola que a xustiza espa\u00f1ola impide xulgar os crimes de lesa humanidade, xenocidio e desaparici\u00f3n forzada cometidos durante a guerra civil e a ditadura de Francisco Franco. Rivas converteuse as\u00ed na primeira persoa en formar parte da querela arxentina contra os crimes do franquismo, que denuncia o Estado espa\u00f1ol como responsable dos delitos cometidos entre o d\u00eda 17 de xullo de 1936 e o 15 de xu\u00f1o de 1977, data das primeiras elecci\u00f3ns despois da morte do ditador Francisco Franco.\nEstando de visita en Santiago de Compostela, Rivas entregoulle \u00e1 chanceler Angela Merkel unha carta na que lle ped\u00eda \u201creparaci\u00f3n polos crimes do ex\u00e9rcito alem\u00e1n que axudou a Franco a instaurar a s\u00faa ditadura\u201d. En 2014, a proposta da Asociaci\u00f3n para a Recuperaci\u00f3n da Memoria Hist\u00f3rica (ARMH), a Deputaci\u00f3n de Lugo entregou a Rivas unha placa de honra en agradecemento \u201cpola s\u00faa defensa dos dereitos humanos e a s\u00faa loita en defensa dos represaliados e familiares das v\u00edtimas da represi\u00f3n franquista\u201d."}
{"id": "530718", "revid": "1888", "url": "https://gl.wikipedia.org/wiki?curid=530718", "title": "Dar\u00edo Rivas Cando", "text": ""}
{"id": "530720", "revid": "1131", "url": "https://gl.wikipedia.org/wiki?curid=530720", "title": "Zurea, \u1e36\u1e37ena", "text": "Zurea \u00e9 unha parroquia do concello asturiano de \u1e36\u1e37ena. At\u00f3pase na zona centrooccidental do concello e ten unha extensi\u00f3n de 12,92 km\u00b2. Linda ao norte coa parroquia de La Pola, ao sur coa de Xomezana, ao leste coas de Campumanes e Sotie\u1e37\u1e37o e ao oeste co concello de Quir\u00f3s. A s\u00faa poboaci\u00f3n, de 159 habitantes (INE, 2010), est\u00e1 repartida entre os lugares de Va\u1e37\u1e37e e Zurea."}
{"id": "530722", "revid": "23204", "url": "https://gl.wikipedia.org/wiki?curid=530722", "title": "Community Shield 2021", "text": "A Community Shield 2021 foi a XCIX edici\u00f3n da FA Community Shield, un partido de f\u00fatbol anual disputado polos ga\u00f1adores da tempada pasada da Premier League, o Manchester City, e os vencedores da FA Cup da tempada anterior, o Leicester City. Esta foi a primeira Community Shield do Manchester City dende 2019 cando lograron derrotar ao Liverpool por 5\u20134 nos penaltis tras empatar 1\u20131; e a primeira Community Shield do Leicester City dende a derrota por 2\u20131 ante o Manchester United na edici\u00f3n de 2016. O encontro tivo lugar o 7 de agosto de 2021 no Wembley Stadium de Wembley, Londres, resultando ga\u00f1ador o Leicester tras venceren ao Manchester City por 1\u20130 cun penalti decisivo no minuto 89 de partido, transformado por Kelechi Iheanacho.\nO Arsenal era o defensor do t\u00edtulo grazas \u00e1 s\u00faa vitoria na Community Shield 2020, pero non puido clasificarse novamente para a edici\u00f3n deste ano.\nO partido foi televisado en directo a trav\u00e9s de ITV. Por vez primeira, a FA Community Shield retransmitiuse en aberto (gratuitamente) en televisi\u00f3n dende a edici\u00f3n de 2012, que tam\u00e9n foi retransmitida por ITV.\nParticipantes.\nO Leicester City ga\u00f1ou o seu primeiro t\u00edtulo da FA Cup tras derrotar ao Chelsea por 1\u20130 na final. Foi a s\u00faa terceira aparici\u00f3n nunha Community Shield, tendo previamente ga\u00f1ado unha (1971), e perdido outra (2016).\nO Manchester City ga\u00f1ou a s\u00faa terceira Premier League en catro anos baixo o adestramento de Pep Guardiola, despois de que o Manchester United fose derrotado por 1\u20132 ante o Leicester City no Old Trafford o 11 de maio de 2021. Foi a s\u00faa d\u00e9cimoterceira aparici\u00f3n nunha Community Shield, tendo previamente ga\u00f1ado seis (1937, 1968, 1972, 2012, 2018 e 2019), e perdido outras seis (1934, 1956, 1969, 1973, 2011, 2014).\nPartido.\nResumo.\nNa primeira metade, Zack Steffen conseguiu parar un disparo de Jamie Vardy coa dereita mentres se internaba pola esquerda, rebotando a pelota contra o poste esquerdo. No \u00faltimo minuto do partido, o Leicester recibiu un penalti cando Nathan Ake derrubou na \u00e1rea de penalti a Iheanacho despois de non controlar axeitadamente un pase de Rodri.\nIheanacho anotou a pena m\u00e1xima coa esquerda \u00e1 dereita da rede para ga\u00f1ar o partido por 1-0.\nPost-partido.\nO adestrador do Leicester City Brendan Rodgers mostrou a s\u00faa satisfacci\u00f3n tras ga\u00f1ar a Community Shield por vez primeira en BBC Radio Leicester: \"Houbo unha gran sensaci\u00f3n chegando aqu\u00ed hoxe. Todos os xogadores, afeccionados e membros do persoal do Leicester que vindo aqu\u00ed foi unha sensaci\u00f3n realmente especial. Queriamos trasladar todo iso no noso xogo e manter esa sensaci\u00f3n e, afortunadamente, fix\u00e9molo\". O adestrador do Manchester City Pep Guardiola felicitou ao rival tras a derrota: \"Parab\u00e9ns ao Leicester [City]. Estou m\u00e1is que satisfeito con como xogamos. Moitas cousas estiveron ben, os xogadores novos estiveron excelente. Demos minutos a diversos xogadores, polo que en xeral houbo moitas cousas boas.\" Guardiola fixo debutar a varios futbolistas da canteira: Cole Palmer, Samuel Edozie e Ben Knight con Edozie e mais Palmer comezando o partido de inicio e Knight substitu\u00edndo a Ferran Torres no minuto 74.\nO Leicester City empezou a tempada 2021-2022 da Premier League cunha vitoria por 1-0 na casa fronte o Wolverhampton Wanderers cun \u00fanico gol de Jamie Vardy no minuto 41. Por contra, o Manchester City debutou na campa\u00f1a como defensor do t\u00edtulo cunha derrota por 1-0 no Tottenham Hotspur Stadium contra o Tottenham Hotspur grazas a un gol no minuto 55 de Son Heung-min, dando ao novo adestrador do Tottenham Hotspur Nuno Esp\u00edrito Santo a s\u00faa primeira vitoria a cargo do club. A fichaxe r\u00e9cord Jack Grealish fixo o seu debut no Manchester City sa\u00edndo desde o once inicial."}
{"id": "530732", "revid": "25871", "url": "https://gl.wikipedia.org/wiki?curid=530732", "title": "Riesen Ludwigsburg", "text": "O Riesen Ludwigsburg (do alem\u00e1n: \"Xigantes de Ludwigsburg\"), co\u00f1ecido por motivos de patrocinio como MHP Riesen Ludwigsburg, \u00e9 un equipo profesional de baloncesto alem\u00e1n con sede na cidade de Ludwigsburg, Saxonia. Fundado en 1960, actualmente compite na Basketball Bundesliga, m\u00e1xima categor\u00eda do baloncesto xermano. O equipo xoga os seus partidos como local no MHPArena, pavill\u00f3n con capacidade para 5\u00a0325 espectadores.\nHistoria.\nO Riesen Ludwigsburg foi fundado en 1960 como a secci\u00f3n de baloncesto do club polideportivo DJK Ludwigsburg. Na temporada 1979\u201380, o equipo ascendeu por vez primeira \u00e1 m\u00e1xima categor\u00eda, a Basketball Bundesliga. Entre 1970 e 1987, o club foi co\u00f1ecido como SpVgg 07, xa que formaba parte do club polideportivo SpVgg Ludwigsburg. En 1987, o equipo separouse de SpVgg e pasou a chamarse BSG Basket Ludwigsburg. En 2008, o Ludwigsburg chegou \u00e1 final da Copa de Alema\u00f1a por primeira vez, mais perdeu contra os Artland Dragons por 60-74.\nNa temporada 2016\u201317, o Ludwigsburg participou na temporada inaugural da Basketball Champions League (BCL), onde foi eliminado por tan s\u00f3 no conxunto da eliminatoria dos cuartos de final polo Banvit turco. Esta campa\u00f1a marcou a mellor actuaci\u00f3n europea do equipo na s\u00faa historia, xa que era a primeira vez que chegaban aos play-offs dunha competici\u00f3n europea. Na temporada 2017-18, o Ludwigsburg mellorou esa actuaci\u00f3n ao chegaren \u00e1 Final Four da BCL. O equipo conseguira eliminar ao Oldenburg en oitavos de final (162\u2212149) e ao medi Bayreuth en cuartos (170\u2212163). Con todo, o Ludwigsburg perdeu en semifinais contra o AS Monaco por 65\u221287. No xogo polo terceiro posto o equipo perdeu por 74\u221285 ante o UCAM Murcia. O 19 de xullo de 2019, David McCray, que estaba no club desde 2015, anunciou a s\u00faa retirada, sendo o seu n\u00famero 4 o primeiro dorsal retirado na historia do club. A temporada 2019-20 alterouse debido \u00e1 pandemia de COVID-19 e, nun torneo final a porta pechada en M\u00fanic, o Luwdigsburg alcanzou a s\u00faa primeira final da liga alem\u00e1, a\u00ednda que perderon ante o Alba Berlin en dous partidos.\nPatrocinadores.\nAo longo dos anos, debido a motivos de patrocinio, o equipo foi co\u00f1ecido como:"}
{"id": "530733", "revid": "5132", "url": "https://gl.wikipedia.org/wiki?curid=530733", "title": "MHP Riesen Ludwigsburg", "text": ""}
{"id": "530744", "revid": "98629", "url": "https://gl.wikipedia.org/wiki?curid=530744", "title": "Eustaquio II de Boulogne", "text": "Eustaquio II de Bologne (en franc\u00e9s \"Eustache II de Boulogne\"), co\u00f1ecido tam\u00e9n como Eustace aux Gernons (Eustaquio con bigotes), nado entre 1015 e 1020 no Ducado de Lorena (Reino de Francia), e finado contra 1087, foi un nobre franc\u00e9s.\nTraxectoria.\nFillo de Eustaquio I e Matilde de Lovaina, ao morrer seu pai, herdou o condado de Boulogne, mentres que seu irm\u00e1n Lamberto herdou o de Lens. Sempre viviu en busca de aliados poderosos para evitar que o seu veci\u00f1o, o conde Baldu\u00edno V de Flandres, anexionara o seu condado, que era pr\u00f3spero por acharse na ruta comercial entre Francia e Inglaterra. \nContra 1036 casou con Goda de Inglaterra, irm\u00e1 de Eduardo o Confesor, matrimonio que lle permitiu establecer unha alianza coa monarqu\u00eda inglesa. Vi\u00favo de Goda (1047), Eustaquio casou en 1049 con Ida de Lorena.\nEustaquio II de Boulogne foi un dos compa\u00f1eiros de Guillerme o Conquistador na batalla de Hastings, polo que recibiu grandes posesi\u00f3ns en Inglaterra. Gran personaxe, os seus dominios estend\u00edanse no que hoxe \u00e9 Pas-de-Calais. Foi o primeiro conde de Boulogne en acu\u00f1ar moeda.\nEn 1048 uniuse ao seu sogro contra o emperador Henrique III. Ao ano seguinte, o papa Le\u00f3n IX excomungouno por casar dentro do grao prohibido de consanguinidade.\nEn 1051 Eustaquio visitou Inglaterra e foi recibido con honor na corte de Eduardo o Confesor, o seu excu\u00f1ado, co que continuaban sendo aliado. Pero, por outra parte, Godwin de Wessex, a figura dominante na Inglaterra da \u00e9poca, casara ao seu fillo Tostig con Judit de Flandres. M\u00e1is a\u00ednda, Sven, outro fillo de Godwin, manti\u00f1a unha disputa co fillastro de Eustaquio, Ra\u00fal o T\u00edmido. Unha pelexa na que estiveron implicados cabaleiros de Eustaquio e cidad\u00e1ns de Dover derivou nun grave conflito entre o rei e Godwin. Este \u00faltimo, en cuxa xurisdici\u00f3n estaba Dover, negouse a castigar aos habitantes, polo que o rei desterrouno cos seus fillos en setembro de 1051. Poren, Godwin regresou e desembarcou ao ano seguinte \u00e1 fronte de tropas flamengas e, pola forza, obtivo de Eduardo a devoluci\u00f3n das s\u00faas terras.\nDescendencia.\nNon tivo fillos da s\u00faa primeira uni\u00f3n con Goda de Inglaterra (ou Godjifu). Do seu matrimonio con Ida de Lorena naceron:"}
{"id": "530749", "revid": "72012", "url": "https://gl.wikipedia.org/wiki?curid=530749", "title": "FA Community Shield 2021", "text": ""}
{"id": "530750", "revid": "72012", "url": "https://gl.wikipedia.org/wiki?curid=530750", "title": "FA Community Shield de 2021", "text": ""}
{"id": "530751", "revid": "72012", "url": "https://gl.wikipedia.org/wiki?curid=530751", "title": "Community Shield de 2021", "text": ""}
{"id": "530752", "revid": "72012", "url": "https://gl.wikipedia.org/wiki?curid=530752", "title": "2021 FA Community Shield", "text": ""}
{"id": "530753", "revid": "72012", "url": "https://gl.wikipedia.org/wiki?curid=530753", "title": "2021 Community Shield", "text": ""}
{"id": "530761", "revid": "89787", "url": "https://gl.wikipedia.org/wiki?curid=530761", "title": "Telescopio espacial James Webb", "text": "O James Webb Space Telescope ou JWST \u00e9 un proxecto dunha misi\u00f3n non tripulada norteamericana da Administraci\u00f3n Nacional de Aeron\u00e1utica e Espazo (NASA), co prop\u00f3sito de colocar un observatorio no espazo para capturar radiaci\u00f3n infravermella. O telescopio deber\u00e1 observar a formaci\u00f3n das primeiras galaxias e estrelas, estudar a evoluci\u00f3n das galaxias, ver a produci\u00f3n dos elementos por parte das estrelas e ver os procesos de formaci\u00f3n de estrelas e planetas.\nChamouse inicialmente \"Next Generation Space Telescope\" (Telescopio Espacial de Nova Xeraci\u00f3n) ou NGST. O termo \"pr\u00f3xima xeraci\u00f3n\" ref\u00edrese ao feito de que se pretende substitu\u00edr ao Hubble, porque despois do seu lanzamento desenvolv\u00e9ronse novas tecnolox\u00edas que permitiron a construci\u00f3n do novo telescopio baixo un novo concepto.\nPosteriormente foi renomeado en 2002, en homenaxe a un antigo administrador da axencia espacial estadounidense, James Edwin Webb, que encabezou o programa do Proxecto Apollo al\u00e9n dunha serie doutras importantes misi\u00f3ns espaciais.\nEste telescopio est\u00e1 destinado a substitu\u00edr parcialmente as funci\u00f3ns do telescopio espacial Hubble. Deber\u00e1 ter un espello primario moito maior cun di\u00e1metro 2,5 veces maior ou unha superficie do espello seis veces maior, permitindo captar moita m\u00e1is luz. Tam\u00e9n deber\u00eda ter un mellor equipamento para captar a radiaci\u00f3n infravermella. Tam\u00e9n se espera que funcione moito m\u00e1is lonxe da Terra, orbitando ao redor do halo que constit\u00fae o segundo punto de Lagrange L2 .\nO telescopio tardar\u00e1 uns tres meses en chegar \u00e1 s\u00faa \u00f3rbita final. O punto L2 de Lagrange est\u00e1 m\u00e1is al\u00e1 da \u00f3rbita da L\u00faa e como o transbordador espacial non poder\u00eda alcanzalo, o telescopio est\u00e1 pensado para non precisar mantemento e deber\u00eda ter unha curta vida \u00fatil en comparaci\u00f3n co telescopio Hubble.\nA construci\u00f3n do telescopio contou coa participaci\u00f3n da Axencia Espacial Canadense, a Axencia Espacial Europea e a NASA. Ap\u00f3s consecutivos atrasos, o lanzamento estaba previsto para novembro de 2021, pero finalmente foi lanzado o 25 de decembro de 2021 desde a G\u00fciana Francesa a bordo dun Ariane 5 CEA.\nMisi\u00f3n.\nA misi\u00f3n principal do JWST ser\u00e1 examinar a radiaci\u00f3n infravermella resultante da grande expansi\u00f3n (Big Bang) e facer observaci\u00f3ns sobre a infancia do Universo. Para levar a cabo estes estudos cunha sensibilidade sen precedentes, todo o Observatorio debe ser mantido fr\u00edo e hai que bloquear grandes fontes de interferencia infravermella como o Sol, a Terra e a L\u00faa. Para conseguilo, o JWST leva consigo un gran protector solar pleg\u00e1bel metalizado, aberto no espazo e bloquear todas estas fontes de radiaci\u00f3n infravermella. O telescopio realizar\u00e1 unha \u00f3rbita seguindo un dos puntos de Lagrange, o Sol e a Terra ocupar\u00e1n a mesma posici\u00f3n relativa e isto facilitar\u00e1 as observaci\u00f3ns do telescopio.\nDespois do seu lanzamento, o per\u00edodo de axuste previsto \u00e9 de seis meses e logo comeza o per\u00edodo de observaci\u00f3n.\nUn mes despois do seu lanzamento e case d\u00faas semanas despois de completar o seu despregamento, o JWST chegou \u00e1 s\u00faa \u00f3rbita final. O 24 de xaneiro de 2022 \u00e1s 19:00 UTC, disparou os motores SCAT-3 e SCAT-4 por primeira vez a 1,5 mill\u00f3ns de quil\u00f3metros da Terra durante 297 segundos para realizar unha manobra cun Delta-V de 1,6 m/s. Ao final da queima MCC-2 (\"Mid-Course Correction 2\"), que durou case cinco minutos, o telescopio foi colocado nunha \u00f3rbita de halo arredor do punto de Lagrange ESL-2 do sistema Terra-Sol. Nesta \u00f3rbita, o JWST permanecer\u00e1 durante o resto da s\u00faa vida \u00fatil, que se estima nuns vinte anos. A \u00f3ptica JWST a 24 de xaneiro estaba a -211 \u00b0C, e a temperatura adecuada \u00e9 algo m\u00e1is baixa que esa.\nOs 18 segmentos hexagonais do espello primario de 6,5 metros deben estar ali\u00f1ados para formar unha \u00fanica imaxe coherente. O proceso de ali\u00f1amento leva uns tres meses.. O 13 de xaneiro comezou o proceso de ali\u00f1amento e os 18 segmentos do espello primario comezaron a moverse da posici\u00f3n de lanzamento \u00e1 posici\u00f3n de observaci\u00f3n (a uns 12,5 mil\u00edmetros de distancia). .\nInstrumentos.\nOs tres principais m\u00f3dulos de instrumentos do telescopio son:\nISIM \u00e9 un sistema totalmente distribu\u00eddo que consiste nun m\u00f3dulo criox\u00e9nico que est\u00e1 integrado co OTE e co software, circu\u00edtos de procesadores e outros instrumentos electr\u00f3nicos, situados na parte quente do SSM.\nISIM proporciona estrutura, ambiente e transporte para os datos que sexan recolectados polos tres m\u00f3dulos cient\u00edficos: NIRCam, NIRSpec e MIRI. \nAdemais do sensor de axuste fino (\"Fine Guidance Sensor\" - FGS):\nNorthrop Grumman Space Technology \u00e9 o principal contratista respons\u00e1bel do desenvolvemento e integraci\u00f3n do Observatorio. S\u00faa \u00e9 a responsabilidade do desenvolvemento e construci\u00f3n da nave, que incl\u00fae ambos; o corpo principal e o escudo solar. Ball Aerospace foi subcontratada para desenvolver e constru\u00edr o elemento do telescopio \u00f3ptico \"Optical Telescope Element\" (OTE). Goddard Space Flight Center \u00e9 o respons\u00e1bel de fornecer o m\u00f3dulo de instrumentos cient\u00edficos integrados (ISIM).\nDivulgaci\u00f3n e exposici\u00f3ns.\nUn telescopio a grande escala estivo exposto en varios lugares desde 2005: nos Estados Unidos en Seattle, Washington (estado), Colorado Springs, Colorado; Greenbelt, Maryland; Rochester, Nova York; Manhattan, Nova York; e Orlando, Florida; e noutras cidades como Par\u00eds, Francia; Dubl\u00edn, Irlanda; Montreal, Quebec, Canad\u00e1; Hatfield, Reino Unido; e M\u00fanic, Alema\u00f1a. O modelo foi constru\u00eddo por Northrop Grumman Aerospace Systems.\nEn maio de 2007, montouse un modelo a grande escala do telescopio para exhibilo no Museo Nacional do Aire e do Espazo da Smithsonian Institution no National Mall, Washington DC. O modelo pretend\u00eda mostrar ao p\u00fablico unha mellor comprensi\u00f3n do tama\u00f1o, a escala e a complexidade do sat\u00e9lite, as\u00ed como espertar o interese dos espectadores pola ciencia e a astronom\u00eda en xeral. O modelo \u00e9 significativamente diferente do telescopio porque debe resistir a gravidade e a intemperie, polo que est\u00e1 constru\u00eddo principalmente en aluminio e aceiro aproximadamente 24 \u00d7 12 \u00d7 12 metros (79 \u00d7 39 \u00d7 39 p\u00e9s) e pesa 5, 5 toneladas (12.000) lb).\nO modelo exhibiuse en Battery Park (Nova York) durante o World Science Festival 2010, onde serviu de pano de fondo para unha mesa de debate co Premio Nobel John C. Mather, o astronauta John M. Grunsfeld e o astr\u00f3nomo Heidi Hammel. En marzo de 2013, mudaron o modelo a Austin, Texas, para a SXSW 2013.\nResultados cient\u00edficos.\nO lanzamento das primeiras imaxes a toda cor e datos espectrosc\u00f3picos foron previstos para seren publicados o 12 de xullo de 2022, o que tam\u00e9n marca o inicio oficial das operaci\u00f3ns cient\u00edficas xerais de Webb. O presidente Joe Biden revelou a primeira imaxe do telescopio Webb o 11 de xullo de 2022. A NASA anunciou a lista de observaci\u00f3ns dirixidas \u00e1 publicaci\u00f3n:\nO 6 de xullo de 2022, a NASA publicou unha imaxe de proba do sensor de orientaci\u00f3n fina do JWST.\nEn 2023 MIRI proporcionou datos de temperatura e atmosfera sobre Trappist-1b.\nO mesmo ano, os datos recollidos por NIRSpec do Cometa Read permitiron constatar que o Cinto de asteroides pode manter auga do primitivo sistema solar en forma de xeo."}
{"id": "530763", "revid": "89787", "url": "https://gl.wikipedia.org/wiki?curid=530763", "title": "Grandes Observatorios Astron\u00f3micos", "text": "A serie de Grandes Observatorios Espaciais da NASA, a axencia espacial estadounidense, consist\u00eda nun grupo de catro grandes observatorios, baseados no espazo. O proxecto \u00e9 chamado, en ingl\u00e9s, \"Great Observatories\" \"Program.\"\nCada un dos observatorios ti\u00f1a ou ten un tama\u00f1o e un custo similares, e cada un fixo unha contribuci\u00f3n substancial \u00e1 astronom\u00eda. Cada telescopio buscou centrarse nunha banda particular do espectro electromagn\u00e9tico para obter unha an\u00e1lise m\u00e1is precisa e profunda de cada espectro e as\u00ed comprender mellor como naceu o Universo e como se desenvolve.\nAs\u00ed, en varias ocasi\u00f3ns, o mesmo corpo celeste foi observado por diferentes telescopios, obtendo unha visi\u00f3n m\u00e1is profunda del.\nTelescopio Espacial Hubble.\nO Telescopio Espacial Hubble (HST) cham\u00e1base anteriormente \"Space Telescope\" (ST),\nEst\u00e1 destinado a observar preferentemente luz ultravioleta, luz vis\u00edbel e ondas pr\u00f3ximas ao infravermello.\nRecibiu un total de 5 visitas de transbordadores espaciais, a primeira o 12-13 de decembro de 1993 - para corrixir os defectos de dese\u00f1o que causaban distorsi\u00f3n nas imaxes obtidas - e a \u00faltima os d\u00edas 11-24 de maio de 2009 - onde recibiu unha nova actualizaci\u00f3n de equipamentos.\nFoi o primeiro telescopio lanzado o 24 de abril de 1990 .\nObservatorio de Raios Gama Compton.\nO Observatorio de raios gamma Compton \"(Compton Gamma Ray Observatory\" - CGRO) cham\u00e1base anteriormente \"Gamma Ray Observatory\" (GRO).\nDestin\u00e1base a observar a radiaci\u00f3n de alta enerx\u00eda, co\u00f1ecida como \"radiaci\u00f3n gamma\" e pod\u00eda rexistrar moitos procesos f\u00edsicos no Universo, como; erupci\u00f3ns solares, explosi\u00f3ns de raios gamma, p\u00falsares, explosi\u00f3ns de nova e supernova, emisi\u00f3n de quasar e interacci\u00f3ns de raios c\u00f3smicos co medio interestelar.\nFoi o segundo telescopio que se lanzou o 5 de abril de 1991 . Compton foi retirado de \u00f3rbita ao ser lanzado con seguridade \u00e1 atmosfera terrestre o 4 de xu\u00f1o de 2000 .\nObservatorio de Raios-X Chandra.\nO Observatorio de raios X Chandra \"(Chandra X-ray Observatory\" - CXO) foi nomeado anteriormente como \"Advanced X-ray Astronomical Facility\" (AXAF).\nEst\u00e1 destinado a detectar e observar emisi\u00f3ns de raios X, buratos negros, quasares e gases en alta temperatura, axudando aos cient\u00edficos a comprenderen a estrutura e a evoluci\u00f3n do universo. Debido \u00e1 absorci\u00f3n de raios X pola atmosfera terrestre, o observatorio debe orbitar por riba dela, a unha altitude de 139.000 km no espazo.\nFoi o terceiro telescopio a ser lanzado, no 23 de xullo de 1999 .\nTelescopio espacial Spitzer.\nO Telescopio Espacial Spitzer (\"Spitzer Space Telescope\" - SST) foi denominado anteriormente como \"Space Infra-red Telescope Facility\" (SIRTF).\nEst\u00e1 destinado a observar radiaci\u00f3n infravermella. Debido \u00e1 absorci\u00f3n deste tipo de radiaci\u00f3n pola atmosfera terrestre, \u00e9 necesario que el permaneza f\u00f3ra da atmosfera, permitindo o estudo de partes ocultas de telescopios terrestres como; o centro de galaxias e formaci\u00f3ns de novos sistemas planetarios.\nPara funcionar correctamente, precisa ser simultaneamente aquecido e arrefriado at\u00e9 poucos graos por encima do cero absoluto - 0\u00a0K (-459\u00a0\u00b0F ou -273\u00a0\u00b0C). O telescopio foi dese\u00f1ado para durar uns 2,5 anos, pero a fase de arrefriamento durou uns 5,5 anos, complet\u00e1ndose o 15 de maio de 2009 , dando comezo \u00e1 \"misi\u00f3n de quecemento\". Spitzer pode seguir operando at\u00e9 finais da d\u00e9cada.\nFoi o cuarto telescopio en ser lanzado, no 25 de agosto de 2003 .\nEstado do programa.\nDe todos estes sat\u00e9lites, s\u00f3 o Compton non est\u00e1 operativo. Un dos seus xiroscopios fallou e a NASA optou por lanzalo contra a atmosfera, de forma segura, no 4 de xu\u00f1o de 2000. A NASA anunciou oficialmente que desactivar\u00e1 o Hubble no futuro, pero en maio de 2009, unha misi\u00f3n tripulada do transbordador espacial Atlantis, comandada polo astronauta Scott Altman, realizou un mantemento do seu equipo e o intercambio doutros que lle deron unha supervivencia doutros 4 ou 5 anos m\u00e1is.\nSpitzer foi o \u00fanico dos Grandes Observatorios que non foi lanzado a bordo dun transbordador espacial. Orixinalmente pretend\u00edase usalo, pero debido ao desastre do Columbia, decidiuse usar o foguete Delta II, que o colocou nunha \u00f3rbita helioc\u00e9ntrica.\nOs sucesores do programa orixinal.\nJames Webb Space Telescope.\nO telescopio espacial James Webb ou JWST \u00e9 un proxecto de telescopio espacial co prop\u00f3sito de captar radiaci\u00f3n infravermella. O telescopio JWST deber\u00e1 observar a formaci\u00f3n das primeiras galaxias, estrelas e planetas, estudar a s\u00faa evoluci\u00f3n e ver a produci\u00f3n dos elementos formados polas estrelas. Tras ser adiado varias veces desde 2018, est\u00e1 previsto o seu lanzamento polo foguete Ariane 5 desde a Guiana Francesa en outubro de 2021.\nConstellation-X.\nConstellation-X \u00e9 o dese\u00f1o dun telescopio espacial de raios X operado pola NASA. Abre unha nova xanela de raios X para a astrof\u00edsica, xa que pode ver buratos negros s\u00faper masivos e, como resultado, fai pel\u00edculas desde a \u00f3rbita do burato negro e quizais al\u00e9n do Horizonte de sucesos.\nTelescopio espacial de raios gamma Fermi.\nO Fermi Gamma-ray Space Telescope, foi denominado anteriormente como \"Gamma-ray Large Area Space Telescope (GLAST).\n\u00c9 un potente observatorio espacial dese\u00f1ado para observar o comportamento da radiaci\u00f3n de alta enerx\u00eda. Fermi permite aos cient\u00edficos responder a preguntas persistentes sobre unha ampla gama de temas, inclu\u00edndo: sistemas de buratos negros supermasivos, p\u00falsares, a orixe dos raios c\u00f3smicos e investigaci\u00f3n de sinais \"Nova F\u00edsica\".\nO telescopio foi lanzado o 11 de xu\u00f1o de 2008 e despois de 5 anos en funcionamento entrou na fase prolongada da misi\u00f3n. O seu nome \u00e9 en homenaxe ao astr\u00f3nomo italiano Enrico Fermi.\nINTEGRAL.\nO laboratorio internacional de astrof\u00edsica de raios gamma INTErnational Gamma-Ray Astrophysics Laboratory (INTEGRAL) \u00e9 un telescopio co prop\u00f3sito de detectar parte da radiaci\u00f3n enerx\u00e9tica que se emite ao espazo. \n\u00c9 o observatorio de raios gamma m\u00e1is sens\u00edbel que se puxo en marcha. INTEGRAL ofrece unha nova visi\u00f3n dos obxectos m\u00e1is violentos e ex\u00f3ticos do Universo, como buratos negros, estrelas de neutr\u00f3ns e supernovas, axudando tam\u00e9n a comprender o proceso de formaci\u00f3n de novos elementos qu\u00edmicos e a misteriosa explosi\u00f3n de raios gamma, o fen\u00f3meno m\u00e1is enerx\u00e9tico do Universo.\nINTEGRAL \u00e9 unha misi\u00f3n da ESA en cooperaci\u00f3n coa Axencia Espacial Rusa e a NASA. O lanzamento tivo lugar o 17 de outubro de 2002, no cosmodromo de Baikonur en Casaquist\u00e1n. "}
{"id": "530765", "revid": "89787", "url": "https://gl.wikipedia.org/wiki?curid=530765", "title": "Xuventude Comunista dos Pobos de Espa\u00f1a", "text": "A Xuventude Comunista dos Pobos de Espa\u00f1a (XCPE) \u00e9 a organizaci\u00f3n xuvenil do Partido Comunista dos Pobos de Espa\u00f1a (PCPE). En\u00a0Galicia a Mocidade utiliza o nome de Xuventude Comunista do Pobo Galego (XCPG). \nNo plano internacional mant\u00e9n relaci\u00f3ns con organizaci\u00f3ns xuven\u00eds comunistas e revolucionarias de distintos lugares do mundo. \nHistoria.\nA JCPE foi fundada o 13 de maio de 2017 nun pleno de mozos do PCPE por iniciativa do Comit\u00e9 Central do PCPE como a s\u00faa organizaci\u00f3n xuvenil tras a crise interna vivida polo PCPE en abril de 2017 que supuxo a ruptura coa cal at\u00e9 ent\u00f3n fora a s\u00faa organizaci\u00f3n xuvenil, os Colectivos de Mozos Comunistas (CJC), ent\u00f3n recibiu a denominaci\u00f3n de Xuventude do PCPE.\nEn novembro de 2018, unha delegaci\u00f3n da JCPE foi convidada pola Uni\u00f3n de Mozos Comunistas a visitar Cuba, mantendo intercambios coas direcci\u00f3ns das organizaci\u00f3ns pol\u00edticas e de masas do pa\u00eds co fin de fortalecer as relaci\u00f3ns. En decembro do mesmo ano, a J-PCPE celebrou a s\u00faa I Escola Central de Formaci\u00f3n en Vila-real (Castell\u00f3).\nEn abril de 2019, celebrouse a I Conferencia da JCPE baixo o lema \u00abA xuventude obreira e popular planta cara, organiz\u00e1monos para vencer\u00bb. Ad\u00f3ptase un novo logotipo e a denominaci\u00f3n de Xuventude Comunista dos Pobos de Espa\u00f1a (JCPE). Maite Plazas resulta elixida como Respons\u00e1bel Pol\u00edtica da JCPE. En novembro de 2019, a JCPE acudiu como delegaci\u00f3n internacional ao I Congreso Internacional de Mozos e Estudantes organizado polo \u2033Foro de S\u00e3o Paulo\u2033 en Caracas (Venezuela).\nDesde o ano 2019, a Xuventude enviou delegaci\u00f3ns todos os anos \u00e1 Festa do Avante (Quinta da Atalaia, Portugal) mantendo reuni\u00f3ns con diversas organizaci\u00f3ns. En 2021, xunto ao PCPE participando co seu posto propio na \u00e1rea internacional.\nOs d\u00edas 10, 11 e 12 de setembro de 2021 na serra madrile\u00f1a organizouse o I Campamento da Xuventude, reunindo militantes de diferentes territorios do Estado.A segunda edici\u00f3n do Campamento realizouse os d\u00edas 23, 24 e 25 de setembro de 2022, novamente na serra madrile\u00f1a.\nO 16 de xullo de 2020, militantes da xuventude participaron na paralizaci\u00f3n dun desafiuzamento en El Astillero (Cantabria). Cun gran dispositivo da Garda Civil a concentraci\u00f3m terminou cunha carga policial e un militante da xuventude foi agredido dentro do portal. A d\u00eda de hoxe est\u00e1 en proceso xudicial acusado xunto a outro activista de agresi\u00f3n \u00e1 autoridade. Tam\u00e9n o 6 de maio de 2021, na Universidade Xaime I de Castell\u00f3 (UJI) (Comunidade Valenciana) nas protestas pola visita do rei, Filipe VI, \u00e1 universidade, un militante da xuventude foi arrestado, xunto a outro activista, e finalmente condenado a seis meses de c\u00e1rcere por agresi\u00f3n \u00e1 autoridade. Non entrou finalmente a prisi\u00f3n por ser o seu primeiro delito e est\u00e1 \u00e1 espera de ser ratificada.\nAs actividades do partido c\u00e9ntranse de varias campa\u00f1as que te\u00f1en \u00e1 xuventude da clase obreira como suxeito central da s\u00faa intervenci\u00f3n, ademais desenv\u00f3lvese en distintas frontes e organizaci\u00f3ns estudant\u00eds, sindicais, barriais, feministas da Fronte Obreira e Popular Polo Socialismo.\nOrganizaci\u00f3n.\nO \u00f3rgano de direcci\u00f3n da JCPE \u00e9 o Comit\u00e9 Estatal de Direcci\u00f3n, que dirixe a organizaci\u00f3n e aplica a li\u00f1a emanada da Conferencia Central da JCPE e o Congreso do PCPE.\nEstrutura territorial.\nA JCPE organ\u00edzase en Comit\u00e9s Nacionais ou Rexionais, que agrupan aos diversos colectivos da organizaci\u00f3n dun territorio. Nalg\u00fans territorios, o seu nome cambia ou denom\u00ednase na lingua propia do territorio. Nesta t\u00e1boa m\u00f3stranse as denominaci\u00f3ns territoriais da JCPE:"}
{"id": "530769", "revid": "98629", "url": "https://gl.wikipedia.org/wiki?curid=530769", "title": "S.Oliver W\u00fcrzburg", "text": "O s.Oliver W\u00fcrzburg, antes co\u00f1ecido como s.Oliver Baskets, \u00e9 un equipo profesional de baloncesto alem\u00e1n con sede na cidade de W\u00fcrzburg, Baviera. O club foi fundado no ano 2007 coa idea de seguir o legado do club orixinal da cidade, o DJK W\u00fcrzburg, equipo afiliado \u00e1 DJK-Sportverband e \u00e1 igrexa cat\u00f3lica alem\u00e1. Da canteira deste club xurdiron os exxogadores da NBA Dirk Nowitzki e Maxi Kleber. Actualmente compite na Basketball Bundesliga, m\u00e1xima categor\u00eda do baloncesto xermano. O equipo xoga os seus partidos como local no s.Oliver Arena, pavill\u00f3n con capacidade para 3\u00a0140 espectadores.\nHistoria.\nA DJK-Sportverband (do alem\u00e1n: \"Asociaci\u00f3n Deportiva da Forza Xuvenil Alem\u00e1\") foi fundada o 16 de setembro de 1920 en W\u00fcrzburg. Esta asociaci\u00f3n est\u00e1 afiliada \u00e1 igrexa cat\u00f3lica alem\u00e1. Durante o Terceiro Reich, o goberno prohibiu a filiaci\u00f3n a esta sociedade. Despois da segunda guerra mundial, a DJK retomou a s\u00faa actividade, contando hoxe con m\u00e1is de 3000 membros. A secci\u00f3n de baloncesto do club ga\u00f1ou fama na d\u00e9cada de 1990, xa que tanto o equipo feminino como o masculino conseguiron acadar a Basketball Bundesliga (BBL), a m\u00e1xima divisi\u00f3n do baloncesto en Alema\u00f1a. No caso do equipo masculino, conseguiu ascender en 1997 con Dirk Nowitzki no equipo. En 2001, a DJK converteu o seu equipo masculino de baloncesto nunha entidade privada, agora co\u00f1ecida como W\u00fcrzburg Baskets, para capitalizar o seu crecemento como equipo profesional de baloncesto. Por\u00e9n, en 2005 o club renunciou ao seu posto na BBL e o club deixou de competir.\nEn 2007, o empresario estadounidense Jochen B\u00e4hr adquiriu os dereitos para participar cun equipo de W\u00fcrzburg na RegionalLiga, cuarta categor\u00eda do baloncesto no pa\u00eds, co obxectivo de chega \u00e1 elite en poucas temporadas. O equipo recibiu o nome de SCH W\u00fcrzburg Baskets. En 2010, o club adoptou o nome de s.Oliver Baskets e, ao ano seguinte, conseguiu o ascenso \u00e1 BBL. Na s\u00faa primeira temporada na m\u00e1xima categor\u00eda, o equipo alcanzou as semifinais polo t\u00edtulo, despois de vencer ao Alba Berlin por 3\u22121 na serie de cuartos de final dos playoffs. En 2012\u221213 o club xogou en Europa por primeira vez, concretamente na Eurocup. Con todo, ao ano seguinte o equipo perde a categor\u00eda, descendendo \u00e1 ProA. Este paso pola segunda divisi\u00f3n foi r\u00e1pida, xa que inmediatamente volveron ao primeiro nivel. Na temporada 2015-16 acadaron o oitavo lugar, clasific\u00e1ndose as\u00ed para os playoffs por segunda vez despois de 2012. En cuartos de final, o equipo foi eliminado polo futuro campi\u00f3n de liga Brose Baskets, perdendo todos os partidos con polo menos unha marxe de 35 puntos. O 15 de xullo de 2016 o equipo mudou o seu nome de \"s.Oliver Baskets\" a \"s.Oliver W\u00fcrzburg\" para reforzar a identificaci\u00f3n do equipo coa cidade. Na temporada 2018-19, o W\u00fcrzburg xogou a FIBA Europe Cup e chegou \u00e1 final. Por\u00e9n, perdeu na mesma ante o Dinamo Sassari.\nXogadores.\nDestacados.\nA seguinte \u00e9 unha lista de xogadores destacados tanto do DJK W\u00fcrzburg como do s.Oliver W\u00fcrzburg."}
{"id": "530770", "revid": "5132", "url": "https://gl.wikipedia.org/wiki?curid=530770", "title": "S.Oliver Baskets", "text": ""}
{"id": "530771", "revid": "5132", "url": "https://gl.wikipedia.org/wiki?curid=530771", "title": "DJK W\u00fcrzburg", "text": ""}
{"id": "530772", "revid": "34155", "url": "https://gl.wikipedia.org/wiki?curid=530772", "title": "Castelo de Windsor", "text": "O castelo de Windsor \u00e9 unha residencia real en Windsor, no condado ingl\u00e9s de Berkshire. Est\u00e1 fortemente asociado \u00e1 familia real inglesa e \u00e1 s\u00faa sucesora brit\u00e1nica e encarna case mil anos da historia da arquitectura.\nO castelo orixinal foi constru\u00eddo no s\u00e9culo XI despois da invasi\u00f3n normanda de Inglaterra por Guillerme o Conquistador. Dende a \u00e9poca de Henrique I, foi empregado polo monarca reinante e \u00e9 o palacio europeo ocupado durante m\u00e1is tempo continuado. Os luxosos apartamentos estatais do comezo do s\u00e9culo XIX do castelo foron descritos polo historiador de arte de principios do s\u00e9culo XX Hugh Roberts como \"unha magn\u00edfica e inigualable secuencia de cuartos considerada como a mellor e m\u00e1is completa expresi\u00f3n do gusto xeorxiano posterior\". Dentro das murallas do castelo at\u00f3pase a capela de San Xurxo do s\u00e9culo XV, definida polo historiador John Martin Robinson como \"un dos logros supremos do dese\u00f1o do g\u00f3tico perpendicular ingl\u00e9s\".\nOrixinalmente dese\u00f1ado para protexer o dominio normando arredor das aforas de Londres e supervisar unha parte estratexicamente importante do r\u00edo T\u00e1mese, foi constru\u00eddo como un castelo de mota, con tres salas que arrodeaban un mont\u00edculo central. Substitu\u00eddo gradualmente por fortificaci\u00f3ns de pedra, o castelo resistiu un prolongado asedio durante a Primeira Guerra dos Bar\u00f3ns a principios do s\u00e9culo XIII. Henrique III constru\u00edu un luxoso palacio real dentro do castelo durante mediados do s\u00e9culo, e Eduardo III foi m\u00e1is al\u00e1, reconstru\u00edndo o palacio para facer un conxunto a\u00ednda m\u00e1is grande de edificios no que se converter\u00eda \"no proxecto de construci\u00f3n secular m\u00e1is caro de toda a Idade Media en Inglaterra\". O dese\u00f1o central de Eduardo durou durante o per\u00edodo Tudor, durante o cal Henrique VIII e Isabel I fixeron un uso crecente do castelo como corte real e centro de entretemento diplom\u00e1tico.\nO castelo de Windsor sobreviviu ao tumultuoso per\u00edodo da guerra civil inglesa, cando foi usado como sede militar polas forzas parlamentarias e prisi\u00f3n para Carlos I. Na Restauraci\u00f3n da monarqu\u00eda en 1660, Carlos II reconstru\u00edu gran parte do castelo de Windsor coa axuda do arquitecto Hugh May, creando un conxunto de interiores barrocos extravagantes. Despois dun per\u00edodo de abandono durante o s\u00e9culo XVIII, Xurxo III e Xurxo IV renovaron e reconstru\u00edron o palacio de Carlos II cun gasto colosal, producindo o dese\u00f1o actual dos apartamentos do estado, cheos de mobiliario rococ\u00f3, g\u00f3tico e barroco. A ra\u00ed\u00f1a Vitoria fixo alg\u00fans pequenos cambios no castelo, que se converteu no centro de entretemento real durante gran parte do seu reinado. O castelo de Windsor foi utilizado como refuxio pola familia real durante as campa\u00f1as de bombardeo da Luftwaffe durante a segunda guerra mundial e sobreviviu a un incendio en 1992. \u00c9 unha popular atracci\u00f3n tur\u00edstica, un lugar para acoller visitas estatais e o fogar preferido da fin de semana da ra\u00ed\u00f1a Isabel II. \nArquitectura.\nO castelo de Windsor ocupa un terreo de cinco hect\u00e1reas e combina os elementos dunha fortificaci\u00f3n, un palacio e unha pequena cidade. O castelo actual foi creado por unha sucesi\u00f3n de edificaci\u00f3ns por fases que culminaron no traballo de reconstruci\u00f3n tralo incendio de 1992. En esencia \u00e9 un dese\u00f1o xeorxiano e vitoriano baseado nunha estrutura medieval, con elementos g\u00f3ticos reinventados en estilo moderno. Dende o s\u00e9culo XIV, a arquitectura do castelo intentou producir unha reinterpretaci\u00f3n contempor\u00e1nea das antigas modas e tradici\u00f3ns, imitando repetidamente estilos anticuados ou pasados de moda. Como resultado, o arquitecto William Whitfield apuntou a arquitectura do castelo como cunha \"cerat calidade ficticia\", cos dese\u00f1os pintorescos e g\u00f3ticos xerando \"unha sensaci\u00f3n de que se est\u00e1 a realizar unha representaci\u00f3n teatral\", a pesar dos esforzos do s\u00e9culo XX de expo\u00f1er m\u00e1is as estruturas m\u00e1is antigas para incrementar a sensaci\u00f3n de autenticidade. A pesar das cr\u00edticas, a arquitectura e a historia do castelo proporci\u00f3nalle un \"lugar entre os grandes palacios europeos\"."}
{"id": "530773", "revid": "89787", "url": "https://gl.wikipedia.org/wiki?curid=530773", "title": "Associated Press", "text": "Associated Press (AP) \u00e9 unha axencia de noticias estadounidense sen \u00e1nimo de lucro con sede en Nova York. Fundada en 1846, opera como unha asociaci\u00f3n cooperativa e non incorporada. Os seus membros son xornais e emisores estadounidenses. As noticias de AP que distrib\u00fae aos seus membros e clientes prod\u00facense en ingl\u00e9s, castel\u00e1n e \u00e1rabe. AP obtivo 54 premios Pulitzer, inclu\u00eddos 32 por fotograf\u00edas, dende que se creou o premio en 1917.\nAP rastrexa o n\u00famero de votos nas elecci\u00f3ns dos Estados Unidos desde 1848, inclu\u00edndo elecci\u00f3ns nacionais, estatais e locais ata o nivel lexislativo nos 50 estados.\nEn 2016, as novas recollidas por AP foron publicadas e reeditadas por m\u00e1is de 1300 xornais e emisoras. AP pos\u00faa 248 oficinas de noticias en 99 pa\u00edses. Tam\u00e9n opera a rede de radio AP, que ofrece informativos d\u00faas veces cada hora para emisoras de radio e televisi\u00f3n por sat\u00e9lite. Moitos xornais e emisores f\u00f3ra dos Estados Unidos son subscritores de AP, pagando unha taxa por usar o material da axencia sen seren membros da cooperativa. Como parte do seu acordo de cooperaci\u00f3n con AP, a maior\u00eda das organizaci\u00f3ns de noticias membros conceden permiso autom\u00e1tico a AP para distribu\u00edr as s\u00faas noticias locais. AP empregaba tradicionalmente a f\u00f3rmula da \"pir\u00e1mide invertida\" para escribir, un m\u00e9todo que permite aos medios de comunicaci\u00f3n editar unha historia para axustala \u00e1 s\u00faa \u00e1rea de publicaci\u00f3n dispo\u00f1ible sen perder o esencial dela, a\u00ednda que en 2007, o ent\u00f3n presidente de AP, Tom Curley, cualificou a pr\u00e1ctica como \"morta\"."}
{"id": "530774", "revid": "89787", "url": "https://gl.wikipedia.org/wiki?curid=530774", "title": "Deriva antix\u00e9nica", "text": "A deriva antix\u00e9nica \u00e9 un tipo de variaci\u00f3n xen\u00e9tica que se produce en virus, orixinada pola acumulaci\u00f3n de mutaci\u00f3ns nos xenes v\u00edricos que codifican as prote\u00ednas da superficie viral e que son reco\u00f1ecidos polos anticorpos do h\u00f3spede. Isto pode ter como resultado a formaci\u00f3n dunha nova cepa de part\u00edculas v\u00edricas que non \u00e9 inhibida de forma efectiva polos anticorpos que imped\u00edan a infecci\u00f3n de cepas anteriores. Isto fai que o virus cambiado se espalle nunha poboaci\u00f3n parcialmente inmunizada. A deriva antix\u00e9nica ocorre, por exemplo, nos virus da gripe A e B.\nO sistema inmunitario reco\u00f1ece os virus cando os ant\u00edxenos da superficie do virus se unen a receptores inmunitarios das c\u00e9lulas que son espec\u00edficos para eses ant\u00edxenos. Estes receptores poden ser anticorpos circulantes no sangue ou prote\u00ednas similares situadas na superficie das c\u00e9lulas inmunitarias. Este reco\u00f1ecemento \u00e9 bastante preciso, como o dunha chave cando penetra na s\u00faa pechadura. Despois dunha infecci\u00f3n ou dunha vacinaci\u00f3n, o corpo produce moitos m\u00e1is destes receptores inmunes espec\u00edficos para o virus, o cal prev\u00e9n a reinfecci\u00f3n por esa determinada cepa do virus; isto \u00e9 o que se chama inmunidade adquirida. Por\u00e9n, os xenomas virais est\u00e1n mutando constantemente, producindo novas formas deses ant\u00edxenos. Se unha desas novas formas dun ant\u00edxeno \u00e9 dabondo diferente do ant\u00edxeno vello, xa non se unir\u00e1 aos anticorpos ou receptores inmunitarios celulares, o que permite que o virus mutante infecte persoas que eran inmunes \u00e1 cepa orixinal do virus debido a anteriores infecci\u00f3ns ou vacinaci\u00f3ns.\nNa d\u00e9cada de 1940, Maurice Hilleman descubriu a deriva antix\u00e9nica, que \u00e9 o xeito m\u00e1is com\u00fan polo que o virus da gripe cambia. Isto non se debe confundir cun segundo tipo de cambio, o cambio antix\u00e9nico, tam\u00e9n descuberto por Hilleman, no cal o virus adquire unha nova versi\u00f3n completamente diferente dos xenes dunha das s\u00faas prote\u00ednas superficiais tomada de segmentos x\u00e9nicos dun virus da gripe distantemente emparentado. A taxa de deriva antix\u00e9nica depende de d\u00faas caracter\u00edsticas: a duraci\u00f3n da epidemia e a potencia da inmunidade do h\u00f3spede. Unha epidemia m\u00e1is longa permite que a presi\u00f3n de selecci\u00f3n contin\u00fae durante un longo per\u00edodo de tempo e que respostas inmunes m\u00e1is fortes do h\u00f3spede incrementen a presi\u00f3n de selecci\u00f3n favorecendo que se desenvolvan novos ant\u00edxenos.\nNo virus da gripe.\nNo virus da gripe, os dous ant\u00edxenos relevantes son as prote\u00ednas de superficie hemaglutinina e neuraminidase. A hemaglutinina \u00e9 responsable da uni\u00f3n e entrada nas c\u00e9lulas epiteliais do h\u00f3spede, mentres que a neuraminidase est\u00e1 implicada no proceso de evaxinaci\u00f3n e sa\u00edda dos novos viri\u00f3ns das c\u00e9lulas do h\u00f3spede. Os sitios reco\u00f1ecidos nas prote\u00ednas hemaglutinina e neuraminidase polo sistema inmunitario do h\u00f3spede est\u00e1n baixo constante presi\u00f3n selectiva. A deriva antix\u00e9nica permite a evasi\u00f3n destes sistemas inmunitarios por medio de pequenas mutaci\u00f3ns nos xenes da hemaglutinina e neuraminidase que fan que a prote\u00edna sexa irreco\u00f1ecible pola inmunidade previa do h\u00f3spede. A deriva antix\u00e9nica \u00e9 ese proceso continuo de cambio xen\u00e9tico e antix\u00e9nico, como o observado nas cepas do virus da gripe.\nNas poboaci\u00f3ns humanas os individuos inmunes (como os vacinados) exercen unha presi\u00f3n selectiva para que se produzan mutaci\u00f3ns puntuais no xene da hemaglutinina que incrementan a avidez para unirse ao receptor, mentres que os individuos non inmunizados exercen unha presi\u00f3n selectiva para que se produzan mutaci\u00f3ns puntuais que dimin\u00faen a avidez da uni\u00f3n ao receptor. Estas presi\u00f3ns de selecci\u00f3n din\u00e1micas facilitan a evoluci\u00f3n r\u00e1pida observada no xene da hemaglutinina. Concretamente, identific\u00e1ronse 18 cod\u00f3ns espec\u00edficos no dominio HA1 do xene da hemaglutinina que sofren selecci\u00f3n positiva para cambiar o amino\u00e1cido que codifican. Para enfront\u00e1rmonos ao reto do cambio antix\u00e9nico, c\u00f3mpre utilizar vacinas que proporcionen unha protecci\u00f3n ampla contra cepas heterovariantes para combater as epidemias estacionais e pandemias de gripe.\nComo en todos os virus de ARN, as mutaci\u00f3ns na gripe ocorren frecuentemente porque a RNA polimerase do virus non ten un mecanismo de correcci\u00f3n de probas, o que ten como resultado unha taxa de erros de entre 1\u00b710-3 e 8\u00b710-3 substituci\u00f3ns por sitio e por ano durante a replicaci\u00f3n do xenoma viral. As mutaci\u00f3ns na superficie das prote\u00ednas permiten que o virus eluda en maior ou menor medida a inmunidade do h\u00f3spede, e o n\u00famero e localizaci\u00f3n destas mutaci\u00f3ns que confiren o maior grao de escape inmune foi un importante tema de estudo durante moitos anos.\nA deriva antix\u00e9nica foi responsable de tempadas de gripe m\u00e1is fortes do normal no pasado, como o gromo de gripe H3N2 variante A/Fujian/411/2002 na tempada de gripe dos anos 2003\u20132004. Todos os virus da gripe experimentan algunha forma de deriva antix\u00e9nica, pero \u00e9 m\u00e1is pronunciada no virus da gripe A."}
{"id": "530775", "revid": "5863", "url": "https://gl.wikipedia.org/wiki?curid=530775", "title": "Daniel Alves", "text": ""}
{"id": "530778", "revid": "5863", "url": "https://gl.wikipedia.org/wiki?curid=530778", "title": "Juventud Comunista de los Pueblos de Espa\u00f1a", "text": ""}
{"id": "530779", "revid": "1987", "url": "https://gl.wikipedia.org/wiki?curid=530779", "title": "Cambio antix\u00e9nico", "text": "O cambio antix\u00e9nico \u00e9 o proceso por medio do cal d\u00faas ou m\u00e1is cepas dun mesmo virus ou cepas de dous ou m\u00e1is virus diferentes se combinan para formar un novo subtipo que ten unha mestura de ant\u00edxenos de superficie das cepas orixinais implicadas. O termo adoita aplicarse correntemente ao virus da gripe, xa que \u00e9 o exemplo mellor co\u00f1ecido, mais o proceso tam\u00e9n se sabe que ocorre noutros virus, como o virus visna das ovellas. O cambio antix\u00e9nico \u00e9 un caso espec\u00edfico de redistribuci\u00f3n, rearranxo ou cambio viral que confire un cambio fenot\u00edpico.\nO cambio antix\u00e9nico contrasta coa deriva antix\u00e9nica, que \u00e9 a mutaci\u00f3n natural que sofren co tempo cepas co\u00f1ecidas de virus como o da gripe, que pode conducir a unha perda de inmunidade ou a unha inadecuaci\u00f3n das vacinas. Na deriva antix\u00e9nica s\u00f3 interv\u00e9n unha cepa do virus. A deriva antix\u00e9nica ocorre en todos os tipos de virus da gripe, como os causantes da gripe A, gripe B e C. Por\u00e9n, o cambio antix\u00e9nico ocorre s\u00f3 na gripe A porque este non s\u00f3 infecta humanos, sen\u00f3n tam\u00e9n outras especies. As especies afectadas incl\u00faen tanto outros mam\u00edferos coma aves, o que lle d\u00e1 ao virus da gripe A a oportunidade de realizar unha reorganizaci\u00f3n importante dos seus ant\u00edxenos de superficie. Os virus da gripe B e C afectan principalmente a humanos, o que minimiza a posibilidade de que se produza unha redistribuci\u00f3n xen\u00e9tica que cambie o seu fenotipo drasticamente.\nNa d\u00e9cada de 1940 Maurice Hilleman descubriu o cambio antix\u00e9nico, que \u00e9 importante para a aparici\u00f3n de novos pat\u00f3xenos virais, xa que \u00e9 a v\u00eda que os virus seguen para ocupar un novo nicho e espallar a s\u00faa infectividade.\nPapel na transmisi\u00f3n de virus da gripe de animais non humanos a persoas.\nEnc\u00f3ntranse virus da gripe A en oitos animais diferentes, inclu\u00edndo patos, polos, porcos, humanos, baleas, cabalos e focas. Os virus da gripe B circulan principalmente entre humanos, pero recentemente atop\u00e1ronse tam\u00e9n en focas. As cepas da gripe nom\u00e9anse polos seus tipos de prote\u00ednas superficiais hemaglutinina e neuraminidase (das cales hai 18 e 9 distintas, respectivamente); por exemplo denom\u00ednase H3N2 se ten o tipo 3 de hemaglutinina e o tipo 2 de neuraminidase. Algunhas cepas de gripe aviaria (das cales se cre que derivaron outros tipos de cepas de gripe A) poden infectar porcos ou outros mam\u00edferos. Cando d\u00faas cepas diferentes de virus da gripe infectan a mesma c\u00e9lula simultaneamente, as s\u00faas c\u00e1psidas proteicas e envolturas lip\u00eddicas son eliminadas, expo\u00f1endo o seu ARN, que se transcribe despois a ARNm. A c\u00e9lula h\u00f3spede forma ent\u00f3n novos virus que combinan os seus ant\u00edxenos; por exemplo, o H3N2 e o H5N1 poden formar o H5N2 deste modo. Como o sistema inmunitario humano ter\u00e1 dificultades para reco\u00f1ecer a nova cepa de virus da gripe, pode ser moi perigosa e orixinar unha nova pandemia.\nOs virus da gripe que sufriron un cambio antix\u00e9nico causaron a pandemia de gripe asi\u00e1tica de 1957, a pandemia de gripe de Hong Kong de 1968 e a da gripe porcina de 1976. Ata hai pouco cr\u00edase que tales combinaci\u00f3ns causaran o gromo de gripe espa\u00f1ola de 1918, que matou 40~100 mill\u00f3ns de pesoas no mundo. Por\u00e9n, investigaci\u00f3ns m\u00e1is recentes indican que a pandemia de 1918 foi causada por deriva antix\u00e9nica dun virus totalmente aviario que mutou a unha forma que pod\u00eda infectar humanos eficientemente.O gromo de H1N1 m\u00e1is recente de 2009 foi o resultado de cambio antix\u00e9nico e redistribuci\u00f3n de material xen\u00e9tico entre virus humanos, aviarios e porcinos.\nPapel dos porcos no cambio antix\u00e9nico na gripe.\nOs porcos son especialmente importantes no cambio antix\u00e9nico dos virus da gripe. Como os porcos poden infectarse con cepas do virus da gripe que infectan outras especies de animais, act\u00faan como 'potas de mestura' para o virus. Cando varias cepas do virus, como as de pato e humanas, infectan porcos, \u00e9 probable que se produza un cambio antix\u00e9nico. A\u00ednda que a maior\u00eda das cepas de virus resultantes disto son cepas sen posibilidades de infectar humanos, unhas poucas te\u00f1en o potencial de converterse en virus pand\u00e9micos humanos."}
{"id": "530780", "revid": "98629", "url": "https://gl.wikipedia.org/wiki?curid=530780", "title": "Eustaquio I de Boulogne", "text": "Eustaquio I de Boulogne (en franc\u00e9s \"Eustace Ier, dit \u00e0 l'\u0152il (Per\u00e7ant)\" [chamado \"O Ollo (Penetrante)\"]), nado contra o ano 995 no Ducado de Lorena (Reino de Francia), e finado en 1049, foi un nobre franc\u00e9s, o fundador da rama de Boulogne da Casa de Flandres. Foi conde de Boulogne desde 1033 a 1049.\nTraxectoria.\nEustaquio era o \u00fanico fillo do conde de Boulogne Baldu\u00edno II e a s\u00faa esposa Adelina de Holanda, filla do conde de Holanda Arnolfo de Holanda (950-993) e Liutgarda de Luxemburgo (955-1003).\nSegundo o \"Chronicon Centulense\" ou \"Chronique de l'Abbaye de Saint-Riquier\", o seu pai, o conde Baldu\u00edno, foi asasinado en combate, en 1033, polo conde de Ponthieu Enguerrando I, que casou coa s\u00faa vi\u00fava, Adelina de Holanda (o matrimonio entre Adelina e Enguerrando \u00e9 confirmado polo \"Europ\u00e4ische Stammtafeln\", vol II, cap. 2, e tomou posesi\u00f3n do ducado de Boulogne, asumindo o t\u00edtulo de conde como Eustaquio I.\nEustaquio I (\"Eustachius comes\") \u00e9 mencionado en dous documentos das \"Actes et documents anciens int\u00e9ressant la Belgique\":\nEustaquio I morreu en 1049 e foi enterrado en Samer (Boulogne-sur-Mer).\nFoi sucedido no t\u00edtulo de conde de Boulogne polo seu fillo m\u00e1is vello, Eustaquio II, mentres que o condado de Lens foi para o seu terceiro fillo, Lamberto, como Lamberto II.\nDescendencia.\nEustaquio I e Matilde tiveron catro fillos (o seu matrimonio v\u00e9n confirmado en \"Auberti Mir\u00e6i\")."}
{"id": "530781", "revid": "23204", "url": "https://gl.wikipedia.org/wiki?curid=530781", "title": "Ficci\u00f3n detectivesca", "text": "A ficci\u00f3n detectivesca ou ficci\u00f3n con detectives (en ingl\u00e9s \"detective fiction\") \u00e9 un subx\u00e9nero da novela negra e da ficci\u00f3n de misterio e de suspense, en que un investigador, a mi\u00fado un detective profesional ou afeccionado, integrante ou nos das forzas oficiais, investiga un determinado delito.\nHistoria.\nLiteratura antiga.\nAlg\u00fans estudosos suxeriron que certos textos antigos te\u00f1en semellanzas co que m\u00e1is tarde se co\u00f1eceu como ficci\u00f3n detectivesca ou literatura de misterio. No Antigo Testamento, a historia de Susana e os anci\u00e1ns (Daniel 13, na Biblia protestante, esta historia consid\u00e9rase entre os ap\u00f3crifos), est\u00e1 relatada por d\u00faas testemu\u00f1as mentres Daniel os interroga. Julian Symons respondeu os escritores e investigadores que ven este tipo de pasaxes como un embri\u00f3n de novela policial, argumentando que \"os que buscan fragmentos e indicios deste x\u00e9nero na Biblia ou nas obras de Her\u00f3doto, s\u00f3 buscan pezas dun crebacabezas sen unha visi\u00f3n de conxunto\", e estas pezas desconexas non forman verdadeiras historias detectivescas.\nNon obstante, ese enfoque non \u00e9 compartido por todos os estudosos. Por exemplo, na obra \"Edipo rei\" (contra 430\u00a0a.C.) do dramaturgo grego S\u00f3focles, o protagonista descobre a verdade sobre as s\u00faas orixes despois de interrogar varias testemu\u00f1as, e a\u00ednda que a investigaci\u00f3n de Edipo bas\u00e1se en m\u00e9todos sobrenaturais ou m\u00e1xicos, esta narrativa ten \"todas as principais caracter\u00edsticas e os elementos formais da novela detectivesca, inclu\u00edndo un misterio que rodea un asasinato, as\u00ed como un c\u00edrculo pechado de sospeitosos, e o descubrimento gradual dun pasado ocultado\".\nNo mundo \u00e1rabe.\nUn primeiro exemplo co\u00f1ecido referente a unha historia de investigaci\u00f3n detectivesca fue \"As tres maz\u00e1s\", un conto narrado por Sherezade nas \"Mil e unha noites\". Neste conto, un pescador descobre un caix\u00f3n pesado e pechado no r\u00edo Tigris e v\u00e9ndeo ao califa Har\u00fan al-Rashid, quen ent\u00f3n leva o caix\u00f3n ao palacio. Ao abrilo atopa dentro o cad\u00e1ver dunha moza cortado en pedazos. Har\u00fan ordena ao seu visir Ja'far ibn Yahya que solucione o crime e atope o asasino nos seguintes tres d\u00edas, ameaz\u00e1ndoo con executalo se falla na misi\u00f3n. O suspenso x\u00e9rase por m\u00faltiples cambios na li\u00f1a argumental segundo a historia progresa. Esta historia, polo seu esquema claro e simple, ben pode ser considerada un arquetipo das narraci\u00f3ns de ficci\u00f3n detectivesca, a pesar de que non interv\u00e9n ning\u00fan detective no sentido moderno do concepto.\nA principal diferenza entre Yafar en \"As tres maz\u00e1s\" e os detectives de ficci\u00f3n que xurdiron m\u00e1is adiante \u00e9 que Yafar non ten ning\u00fan desexo real de resolver o caso. Esta antiga historia policial resolveuse cando o asasino confesou o crime.\nA ficci\u00f3n detectivesca na China.\nAs historias \"Gong An\", literalmente\uff1a\"rexistros de casos nun tribunal de dereito p\u00fablico\", corresp\u00f3ndense co x\u00e9nero literario de ficci\u00f3n chinesa policial m\u00e1is antigo do que se ten noticia. O heroe destas historias adoita ser un xu\u00edz tradicional ou funcionario similar, baseado en personaxes hist\u00f3ricas como o xu\u00edz Bao ou o xu\u00edz Di. A\u00ednda que estas personalidades hist\u00f3ricas puideron vivir nun tempo anterior (dinast\u00eda Song ou Tang), a maior parte das narraci\u00f3ns escrib\u00edronse durante as dinast\u00edas Ming ou Qing.\nEstas historias difer\u00e9ncianse das da tradici\u00f3n occidental en varios aspectos, como sinala van Gulik:\nRobert van Gulik escolleu traducir \"Di Gong An\" porque presentaba certas caracter\u00edsticas m\u00e1is achegadas \u00e1 tradici\u00f3n occidental, o que probablemente xerar\u00eda narrativas m\u00e1is amigables co lector non chin\u00e9s.\nUn feito salientable \u00e9 que certo n\u00famero das historias orixinais Gong An, pode que se perdesen ou se destru\u00edsen no per\u00edodo da inquisici\u00f3n literaria chinesa, ou durante as sucesivas guerras. Polo tanto, s\u00f3 puideron acharse un pequeno n\u00famero dos correspondentes volumes, alg\u00fans deles incompletos, e frecuentemente rescatados das librar\u00edas de segunda man de Toquio.\nEstablecemento da ficci\u00f3n detectivesca no mundo occidental.\nUn dos exemplos m\u00e1is temper\u00e1ns de ficci\u00f3n detectivesca bastante ben definida \u00e9 \"Zadig\", de Voltaire (1748).\n\"Das Fr\u00e4ulein von Scuderi\", unha historia curta de 1819 escrita por Ernst Theodor Amadeus Hoffmann, en que Mlle Scudery establece a inocencia do sospeitoso favorito da polic\u00eda no asasinato dun xoieiro, \u00e1s veces tam\u00e9n se cita como un antecedente e como unha referencia que inspirou a Edgar Allan Poe cando escribiu \"Os crimes da r\u00faa Morgue\".\nComo outra posible influencia sobre Poe en relaci\u00f3n \u00e1 ficci\u00f3n detectivesca tam\u00e9n se suxeriu \"The Secret Cell\", conto publicado en setembro de 1837 e escrito por William Evans Burton, onde se presenta un polic\u00eda londiniense que resolve o misterio do secuestro dunha rapaza. O detective creado por Burton conf\u00eda en m\u00e9todos pr\u00e1cticos (tenacidade e constancia, co\u00f1ecemento da hampa, eficacia da vixilancia discreta, procura sistem\u00e1tica de indicios por descoido esquecidos polo delincuente) moito m\u00e1is que no brillante poder dedutivo e de observaci\u00f3n de quen rodea a investigaci\u00f3n. Esta posibilidade de que Poe se inspirase nalg\u00fan sentido neste conto est\u00e1 avalada pola circunstancia de que o propio Poe traballou para Burton en 1839.\nNon obstante, polo xeral os estudosos e os cr\u00edticos literarios opinan que a verdadeiras ficci\u00f3n detectivesca comezou no mundo de lingua inglesa en 1841 coa publicaci\u00f3n do citado \"Os crimes da r\u00faa Morgue\", onde se presenta o primeiro detective ficticio cun perfil ben definido, exc\u00e9ntrico, l\u00f3xico, brillante e con boa cultura xeral, C. Auguste Dupin; con el, Edgar Allan Poe inventou unha f\u00f3rmula para a trama que despois foi reiterada por moitos outros escritores con grande \u00e9xito. Posteriormente, Poe continuou a escribir contos en que intervi\u00f1a a personaxe de Auguste Dupin: \"O misterio de Marie Rog\u00eat\" en 1843 e \"A carta roubada\" en 1845.\nPoe referiuse a estas historias como \"Contos de raciocinio\". Nese tipo de narraci\u00f3ns, a preocupaci\u00f3n primaria do argumento c\u00e9ntrase en descubrir a verdade, e o medio habitual de obtela en xeral \u00e9 un proceso complexo e misterioso que combina intuici\u00f3n, l\u00f3xica, astucia e inferencia perspicaz: \"As primeiras historias polic\u00edacas orient\u00e1ronse a seguir o investigador-protagonista dende a primeira escena ata a \u00faltima, constru\u00edndo unha trama crible e realista, tanto dende o punto de vista pr\u00e1ctico como en materia emocional e humana\"\n\"O misterio de Marie Rog\u00eat\" (1842-1843) \u00e9 particularmente interesante porque presenta unha descrici\u00f3n apenas novelada, sustentada na teor\u00eda de Poe relativa ao que realmente ocorreu na verdadeira vida de Mary Rogers.\nPola s\u00faa parte, \u00c9mile Gaboriau foi un pionero do x\u00e9nero da ficci\u00f3n detectivesca en Francia. En \"Monsieur Lecoq\" (1868) por exemplo, a personaxe principal \u00e9 experto en disfraces, unha caracter\u00edstica con frecuencia importante para os detectives. Consid\u00e9rase que a obra de \u00c9mile Gaboriau cont\u00e9n o primeiro exemplo dun detective que examina minuciosamente a escena do crime, para descubrir pistas al\u00ed.\nA idade de ouro.\nO per\u00edodo comprendido entre a primeira e a segunda guerra mundial (1920 e 1930) denom\u00ednase xeralmente a Idade de Ouro da ficci\u00f3n detectivesca. Durante este per\u00edodo xurdiron unha serie de escritores moi populares, inclu\u00eddos principalmente brit\u00e1nicos pero tam\u00e9n un notable subconxunto de escritores estadounidenses e neozelandeses. As escritoras constitu\u00edan unha parte importante de notables escritores da Idade de Ouro. As brit\u00e1nicas Agatha Christie, Dorothy L. Sayers, Josephine Tey e Margery Allingham e a neozelandesa Ngaio Marsh foron especialmente famosas desta \u00e9poca.\nDurante a Idade de Ouro estandariz\u00e1ronse varias convenci\u00f3ns sobre o x\u00e9nero de detectives e, en 1929, algunhas delas foron codificadas polo sacerdote cat\u00f3lico ingl\u00e9s e autor de relatos de detectives Ronald Knox no seu \"Dec\u00e1logo\" de regras para a ficci\u00f3n detectivesca. Unha das s\u00faas regras era evitar elementos sobrenaturais para que o foco permanecese no propio misterio. Knox sostivo que unha historia de detectives \"debe ter como principal interese desvelar un misterio; un misterio con elementos que se presentan claramente ao lector nunha fase inicial do proceso e cunha natureza tal que esperte a curiosidade e que se satisfai ao final\". Outra convenci\u00f3n com\u00fan nas historias de detectives da Idade de Ouro implicaba un forasteiro (\u00e1s veces un investigador asalariado ou un oficial de polic\u00eda, pero a mi\u00fado un afeccionado superdotado) que investigaba un asasinato cometido nun ambiente pechado por un dos n\u00famero limitado de sospeitosos.\nO subx\u00e9nero m\u00e1is estendido da novela policial foi o \"whodunit\" (abreviatura de \"quen o fixo?\"). Neste subx\u00e9nero p\u00f3dese exercer un grande enxe\u00f1o na narraci\u00f3n do crime, normalmente un homicidio, e a investigaci\u00f3n posterior. Este obxectivo era ocultar a identidade do criminal ao lector ata o final do libro, cando se revelan o m\u00e9todo e o culpable. Segundo os eruditos Carole Kismaric e Marvin Heiferman, \"a \u00e9poca dourada da ficci\u00f3n detectivesca comezou con detectives afeccionados de clase alta que usmaban os asasinos que axexaban nos xard\u00edns de rosas, polos cami\u00f1os campestres e nas pintorescas aldeas. Moitas convenci\u00f3ns do x\u00e9nero de ficci\u00f3n detectivesca evolucionaron nesta \u00e9poca, xa que numerosos escritores, dende animadores populistas ata respectados poetas, tentaron facer historias de misterio coas s\u00faas propias mans\".\nJohn Dickson Carr (que tam\u00e9n escribiu como Carter Dickson) empregou o enfoque \"crebacabezas\" na s\u00faa literatura, caracterizada por inclu\u00edr un complexo crebacabezas para que o lector intentase desentra\u00f1alo. Creou tramas enxe\u00f1osas e aparentemente imposibles e foi considerado o mestre do \"misterio da habitaci\u00f3n pechada\". D\u00faas das obras m\u00e1is famosas de Carr son \"The Case of Constant Suicides\" (1941) e \"The Hollow Man\" (1935). Outro autor, Cecil Street, que tam\u00e9n asinou como John Rhode, escribiu sobre un detective, o doutor Priestley, especializado en elaborados dispositivos t\u00e9cnicos. Nos Estados Unidos, Rex Stout e Ellery Queen, xunto con outros, adoptaron e estenderon o subx\u00e9nero \"whodunit\". A \u00e9nfase nas regras formais durante a Idade de Ouro produciu grandes obras, a\u00ednda que cunha forma moi estandarizada. As novelas m\u00e1is exitosas desta \u00e9poca inclu\u00edan \"unha trama orixinal e emocionante; distinci\u00f3n na escrita, un sentido vivo do lugar, un heroe memorable e convincente e a capacidade de atraer o lector ao seu mundo reconfortante e altamente individual\".\nCr\u00edtica moderna.\nPreservaci\u00f3n do segredo.\nA\u00ednda que non o pretendan, os publicistas, os cr\u00edticos, os estudosos ou os afeccionados \u00e1s veces dan detalles ou partes da trama e, en ocasi\u00f3ns, como no caso da novela \"I, the Jury\", de Mickey Spillane, mesmo a soluci\u00f3n. Despois dos cr\u00e9ditos do filme de Billy Wilder\"[Testemu\u00f1a de cargo (filme)|Testemu\u00f1a de cargo]]\", p\u00eddese ao p\u00fablico que non falen con ningu\u00e9n sobre a trama para que os futuros espectadores tam\u00e9n poidan gozar plenamente da resoluci\u00f3n do misterio.\nPlausibilidade e coincidencia.\nPara as series en que participan detectives afeccionados, os seus encontros frecuentes con delitos a mi\u00fado proban os l\u00edmites da verosimilitude. A personaxe de Miss Marple, por exemplo, investigou uns dous asasinatos ao ano; De Andrea describiu a cidade natal de Marple, a tranquila e pequena aldea de St. Mary Mead, como \"un concurso de depravaci\u00f3n humana que s\u00f3 rivaliza con Sodoma e Gomorra\". Do mesmo xeito, a hero\u00edna televisiva Jessica Fletcher de \"Murder, She Wrote\" encontr\u00e1base con cad\u00e1veres onde queira que fose, pero sobre todo na s\u00faa pequena cidade natal, Cabot Cove, Maine; \"The New York Times\" estimou que, ao final dos doce anos que durou a serie, case o 2\u00a0% dos residentes da cidade morreran. A serie de televisi\u00f3n \"Monk\" burl\u00e1base con frecuencia desta inveros\u00edmil frecuencia. A personaxe principal, Adrian Monk, era acusado frecuentemente de ser un \"amuleto da mala sorte\" e un \"im\u00e1n para o asasinato\" como resultado da frecuencia coa que ocorr\u00eda un asasinato nas s\u00faas inmediaci\u00f3ns.\nDo mesmo xeito Kogoro Mori da serie manga \"Detective Conan\" obtivo ese tipo de reputaci\u00f3n pouco afagadora. A\u00ednda que Mori \u00e9 realmente un investigador privado coa s\u00faa propia axencia, a polic\u00eda nunca o consulta intencionadamente sen\u00f3n que tropeza coa escena do crime.\nO papel e a lexitimidade da coincidencia foi frecuentemente o tema de acalorados argumentos desde que Ronald A. Knox afirmou categoricamente que \"ning\u00fan accidente debe axudar ao detective\" (Mandamento no 6 do seu \"Dec\u00e1logo\").\nEfectos da tecnolox\u00eda.\nO progreso tecnol\u00f3xico tam\u00e9n fixo que moitas tramas resulten inveros\u00edmiles e anticuadas. Por exemplo, o predominio de tel\u00e9fonos m\u00f3biles, buscapersoas e PDA alterou significativamente as situaci\u00f3ns previamente perigosas en que tradicionalmente se pod\u00edan atopar os investigadores.\nUnha t\u00e1ctica que evita a cuesti\u00f3n da tecnolox\u00eda \u00e9 o x\u00e9nero dos detectives hist\u00f3ricos. Como a interconexi\u00f3n global fai que o suspense lex\u00edtimo sexa m\u00e1is dif\u00edcil de acadar, varios escritores como Elizabeth Peters, P. C. Doherty, Steven Saylor e Lindsey Davis evitaron a fabricaci\u00f3n de tramas intricadas para crear tensi\u00f3ns e pola contra optaron por situar as s\u00faas personaxes nalg\u00fan per\u00edodo anterior. Tal estratexia obriga ao protagonista a confiar en medios de investigaci\u00f3n m\u00e1is inventivos, ao carecer das ferramentas tecnol\u00f3xicas dispo\u00f1ibles para os detectives modernos.\nPola contra, algunha ficci\u00f3n detectivesca abraza a tecnolox\u00eda inform\u00e1tica en rede e trata sobre ciberdelincuencia, como a serie de novelas \"Daemon\" de Daniel Suarez. "}
{"id": "530782", "revid": "98629", "url": "https://gl.wikipedia.org/wiki?curid=530782", "title": "Eustaquio III de Boulogne", "text": "Eustaquio III de Boulogne, en franc\u00e9s \"Eustache III de Boulogne\", nado contra 1056 no Ducado de Lorena, e finado en Rumilly, contra 1125, foi un nobre franc\u00e9s que foi conde de Boulogne desde 1087 at\u00e9 o seu pasamento, contra 1125.\nSucesor de seu pai, Eustaquio II de Boulogne, era irm\u00e1n de Godofredo de Bouillon e de Baldu\u00edno I de Xerusal\u00e9n, e foi un dos participantes na Primeira Cruzada.\nTraxectoria.\nAs primeiras informaci\u00f3ns acerca da vida de Eustaquio sit\u00faano na batalla de Hastings de 1066, como aliado de Guillerme I de Inglaterra, e aparece como un dos pos\u00edbeis causantes da morte do rei Haroldo II de Inglaterra. Crese tam\u00e9n que lle deu a Guillerme o seu propio cabalo despois de que perdera o seu a mans de Gyrth Godwinson, irm\u00e1n de Haroldo.\nSucedeu ao seu pai como conde de Boulogne en 1087.\nEustaquio partiu a loitar na Primeira Cruzada en 1096, xunto cos seus irm\u00e1ns Godofredo e Baldu\u00edno. Eustaquio, por\u00e9n, volver\u00eda pronto para retomar a administraci\u00f3n dos seus dominios. \nCasou con Mar\u00eda de Escocia, filla do rei Malcolm III de Escocia e de Santa Margarida de Escocia, sobri\u00f1a de Eduardo o Confesor. Eustaquio e Mar\u00eda tiveron unha filla, Matilde de Boulogne.\nCando seu irm\u00e1n m\u00e1is novo Baldu\u00edno morreu en 1118 a Eustaqui ofrec\u00e9uselle o trono do Reino de Xerusal\u00e9n. Nun principio Eustaquio non estaba interesado, pero convenc\u00e9rono para aceptalo e partiu en direcci\u00f3n a Xerusal\u00e9n at\u00e9 chegar a Puglia. A\u00ed recibiu a informaci\u00f3n de que un familiar afastado, Baldu\u00edno de Bourcq fora xa coroado, polo que Eustaquio retornou a Boulogne. \nMorreu ao redor de 1125.\n\u00c1 s\u00faa morte o Condado de Boulogne foi herdado pola s\u00faa filla Matilde e o seu marido, Estevo de Blois, conde de Mortain e que chegar\u00eda a ser tam\u00e9n rei de Inglaterra. \n\u00c1 morte de Matilde en 1151 o condado pasou ao seu fillo, Eustaquio IV de Boulogne, e logo ao seu segundo fillo Guillerme e, finalmente, \u00e1 s\u00faa filla Mar\u00eda de Boulogne, posto que os seus dous irm\u00e1ns morreron sen descendencia.\nDescendencia.\nEustaquio III tivo tres fillos:"}
{"id": "530784", "revid": "47401", "url": "https://gl.wikipedia.org/wiki?curid=530784", "title": "Ficci\u00f3n de detectives", "text": ""}
{"id": "530791", "revid": "785", "url": "https://gl.wikipedia.org/wiki?curid=530791", "title": "Xo\u00e1n G\u00f3mez Navaza", "text": ""}
{"id": "530792", "revid": "89787", "url": "https://gl.wikipedia.org/wiki?curid=530792", "title": "Limatula subauriculata", "text": "Limatula subauriculata \u00e9 unha especie de molusco bivalvo. Foi descrita por primeira vez por Montagu en 1808."}
{"id": "530793", "revid": "23204", "url": "https://gl.wikipedia.org/wiki?curid=530793", "title": "Limatula sulcata", "text": ""}
{"id": "530794", "revid": "89787", "url": "https://gl.wikipedia.org/wiki?curid=530794", "title": "Limea crassa", "text": "Limea crassa \u00e9 unha especie de molusco bivalvo. Foi descrita por primeira vez por Forbes en 1844."}
{"id": "530795", "revid": "89787", "url": "https://gl.wikipedia.org/wiki?curid=530795", "title": "Limopsis aurita", "text": "Limopsis aurita \u00e9 unha especie de molusco bivalvo. Foi descrita por primeira vez por Paul Brocchi en 1814."}
{"id": "530796", "revid": "23204", "url": "https://gl.wikipedia.org/wiki?curid=530796", "title": "Ducado de Lorena", "text": "O Ducado de Lorena (en franc\u00e9s, \"duch\u00e9 de Lorraine\"; en alem\u00e1n, \"Herzogtum Lothringen\") foi un ducado que, a grandes trazos, corresponde co que modernamente ser\u00eda a rexi\u00f3n de Lorena no nordeste de Francia, con capital en Nancy.\nHistoria.\nFoi fundado en 959 como resultado da divisi\u00f3n do reino de Lotarinxia en dous ducados separados: a Baixa Lorena e a Lorena Superior. Ambos os ducados formaban a parte occidental do Sacro Imperio Romano Xerm\u00e1nico. \nO ducado inferior foi desmantelado pronto, mentres que a Lorena Superior pasou a ser co\u00f1ecida simplemente como o ducado de Lorena. \nEste ducado perdeu moitos territorios, como os \"Trois-Ev\u00each\u00e9s\" (os tres bispados: Metz, Toul e Verd\u00fan) e o condado de Bar, e foi codiciado e brevemente ocupado polos duques de Borgo\u00f1a e os reis de Francia.\nEn 1737 o ducado pasou a Estanislau I Leszczynski, antigo rei de Polonia \u2014perdera o seu trono como resultado da guerra de Sucesi\u00f3n Polaca (1733-1738)\u2014, co acordo de que pasar\u00eda \u00e1 Coroa francesa \u00e1 s\u00faa morte. \nCando Estanislau faleceu o 23 de febreiro de 1766, Lorena foi anexionada a Francia e reorganizada como unha provincia desta."}
{"id": "530797", "revid": "89787", "url": "https://gl.wikipedia.org/wiki?curid=530797", "title": "Limopsis minuta", "text": "Limopsis minuta \u00e9 unha especie de molusco bivalvo. Foi descrita por primeira vez por Philippi en 1836."}
{"id": "530798", "revid": "23204", "url": "https://gl.wikipedia.org/wiki?curid=530798", "title": "Doodle Champion Island Games", "text": "Doodle Champion Island Games \u00e9 un videoxogo interactivo de Google Doodle lanzado en 2021. \u00c9 un xogo de rol de 16 bits e estilo xapon\u00e9s dese\u00f1ado para conmemorar os Xogos Ol\u00edmpicos de 2020 a cultura e o folclore xaponeses.\nO Doodle conta con sete minixogos baseados en deportes presentes nos Xogos, entre os cales est\u00e1n o tenis de mesa, a monopatinaxe, o tiro con arco, o rugby, a nataci\u00f3n sincronizada, a escalada e o marat\u00f3n."}
{"id": "530799", "revid": "23204", "url": "https://gl.wikipedia.org/wiki?curid=530799", "title": "Magic Cat Academy", "text": "Magic Cat Academy \u00e9 un videoxogo de navegador creado como Google Doodle e lanzado o 30 de outubro de 2016. O xogo, que \u00e9 unha substituci\u00f3n do logo no buscador de Google, foi creado para a conmemoraci\u00f3n de Halloween. Catro anos despois, o 30 de outubro de 2020, Google lanzou \"Magic Cat Academy 2\"."}
{"id": "530800", "revid": "89787", "url": "https://gl.wikipedia.org/wiki?curid=530800", "title": "Loripes lucinalis", "text": "Loripes lucinalis \u00e9 unha especie de molusco bivalvo. Foi descrita por primeira vez por Giuseppe Saverio Poli en 1795."}
{"id": "530801", "revid": "89787", "url": "https://gl.wikipedia.org/wiki?curid=530801", "title": "Lucinella divaricata", "text": "Lucinella divaricata \u00e9 unha especie de molusco bivalvo. Foi descrita por primeira vez por Carl von Linn\u00e9 en 1758."}
{"id": "530802", "revid": "89787", "url": "https://gl.wikipedia.org/wiki?curid=530802", "title": "Lucinoma borealis", "text": "Lucinoma boreal \u00e9 unha especie de molusco bivalvo. Foi descrita por primeira vez por Linnaeus en 1767."}
{"id": "530803", "revid": "89787", "url": "https://gl.wikipedia.org/wiki?curid=530803", "title": "Lutraria angustior", "text": "Lutraria angustior \u00e9 unha especie de molusco bivalvo. Foi descrita por primeira vez por Philippi en 1844."}
{"id": "530804", "revid": "23204", "url": "https://gl.wikipedia.org/wiki?curid=530804", "title": "Pixola", "text": ""}
{"id": "530805", "revid": "89787", "url": "https://gl.wikipedia.org/wiki?curid=530805", "title": "Lyonsia norwegica", "text": "Lyonsia norwegica \u00e9 unha especie de molusco bivalvo. Foi descrita por primeira vez por Gmelin en 1791."}
{"id": "530806", "revid": "23204", "url": "https://gl.wikipedia.org/wiki?curid=530806", "title": "The Ugly Truth", "text": "The Ugly Truth \u00e9 un filme estadounidense de 2009 dirixido por Robert Luketic, escrito por Nicole Eastman, Karen McCullah Lutz e Kirsten Smith, e protagonizado por Katherine Heigl e Gerard Butler. O filme estreouse en Am\u00e9rica do Norte o 24 de xullo de 2009 por Columbia Pictures."}
{"id": "530807", "revid": "1131", "url": "https://gl.wikipedia.org/wiki?curid=530807", "title": "Manuel Puga Pereira", "text": "Manuel Puga Pereira, nado en Redondela o 16 de xullo de 1951, \u00e9 un farmac\u00e9utico e escritor galego.\nTraxectoria.\nLicenciado en Ciencias Biol\u00f3xicas e Farmacia pola Universidade de Santiago de Compostela e doutor en Ciencias. Foi profesor da USC e despois foi director xeral dos laboratorios farmac\u00e9uticos ICI-Farma e AstraZeneca. En 2006 foi nomeado presidente do Consello Social da USC, permanecendo no cargo ata 2011; por ese cargo foi membro do Consello Galego de Universidades, do Consello de Direcci\u00f3n da ACSUG e do comit\u00e9 de honra da Fundaci\u00f3n Camilo Jos\u00e9 Cela.\nFoi presidente da Fundaci\u00f3n Galicia-Empresa (2002-2007) e dende 2014 da Real Academia de Farmacia de Galicia e da Fundaci\u00f3n Julian Francisco Su\u00e1rez Freire. Foi vogal profesional da Comisi\u00f3n Avaliadora da ACSUG no campo do co\u00f1ecemento de Ciencias da Sa\u00fade dende 2014. Conselleiro da Editorial Galaxia, en decembro de 2016 foi nomeado presidente da Fundaci\u00f3n Penzol, en substituci\u00f3n de Afonso Zulueta de Haz."}
{"id": "530808", "revid": "23204", "url": "https://gl.wikipedia.org/wiki?curid=530808", "title": "Me Before You (filme)", "text": "Me Before You \u00e9 un filme estadounidense de 2016 dirixido por Thea Sharrock e adaptado pola autora inglesa Jojo Moyes a partir da s\u00faa novela hom\u00f3nima publicada en 2012. Est\u00e1 protagonizado por Emilia Clarke, Sam Claflin, Janet McTeer, Charles Dance e Brendan Coyle."}
{"id": "530812", "revid": "98629", "url": "https://gl.wikipedia.org/wiki?curid=530812", "title": "Condado de Boulogne", "text": "O Condado de Boulogne foi un condado dentro do reino de Francia durante os s\u00e9culos IX ao XV (896\u20131501), centrado na cidade de Boulogne-sur-Mer, no territorio co\u00f1ecido hoxe como o \"Boulonnais\". \nXeograf\u00eda.\nA principal rexi\u00f3n do condado hist\u00f3rico de Boulogne \u00e9 o chamado \"Boulonnais\". A fosa ou prega do Boulonnais est\u00e1 constitu\u00edda por un anticlinal que inverte o relevo, xa que as rochas deixan ver os terreos margosos (tipo de rochas sedimentarias compostas principalmente de calcita e arxila) e arxilosos subxacentes. \nParticularmente, a prega orientada NO-SO est\u00e1 dividda en d\u00faas pol afundimento que creaou o Canal da Mancha e o estreito do Paso de Calais.\nA outra parte da prega corresponde a Inglaterra.\nHistoria.\nBoulogne, antes de ser chamada \"Bononia\" (\u00e1s veces confundida con Bolo\u00f1a en Italia), foi identificada como \"Portus Itius\", lugar desde o que Xulio C\u00e9sar emprendeu a conquista de Britania, chamada actualmente Gran Breta\u00f1a.\n\"Portus Itus\" converteuse, baixo o Imperio romano, en porto agregado \u00e1 \"Classis brit\u00e1nica\". Das s\u00faaas pegadas e das do seu cuartel xeneral ach\u00e1ronse restos na actual Hauteville en 1980.\nBoulogne foi c\u00e9lebre na Idade Media polo su faro situado no m\u00e1is alto do cantil, no norte, do cal s\u00f3 quedan as ru\u00ednas. Consist\u00eda nunha torre de cachotar\u00eda de dous pisos, m\u00e1is estreita na parte de arriba, na que se prend\u00eda un fogo.\nA actividade relixiosa da cidade, sede dun antigo bispado e antigo lugar de peregrinaci\u00f3ns \u00e1 Virxe de Boulogne, foi moi relevante durante a Idadw Media. Os habitantes da Illa de Francia, para renderlle homenaxe \u00e1 Virxe, crearon un lugar de peregrinaci\u00f3n secundario no bosque de Rouvre (do que se achan restos no [[Bosis de Boulogne), que favoreceu a fundaci\u00f3n de \"Boulogne-la-petite\", actualmente co\u00f1ecida como [[Boulogne-Billancourt|Boulogne-sur-Seine]]. Durante os anos trinta do [[s\u00e9culo XX]] esta devoci\u00f3n foi reavivada mediante o transporte dunha estatua colocada nun auto-remolque que deu a vuelta a toda [[Francia]].\nO condado foi gobernado polos [[Condado de Flandres|condes de Flandres]] no [[s\u00e9culo X]], pero unha rama separada de Boulogne xurdiu no [[s\u00e9culo XI]]. \nFoi anexionado por [[Filipe II de Francia]] en [[1212]], que o entregou en herdanza ao seu fillo, e despois disto formou parte do [[condado de Artois]], at\u00e9 que, finalmente, foi incorporado ao [[Terras da Coroa de Francia|dominio real]] en [[1550]].\nCondes da Casa de Boulogne.\n[[Ficheiro:Blason Courtenay.svg|miniatura|180px|Escudo de armas do Condado]]\nNotas.\n[[Categor\u00eda:Estados desaparecidos de Europa]]\n[[Categor\u00eda:Condados de Francia|Boulogne]]\n[[Categor\u00eda:Historia de Francia]]"}
{"id": "530817", "revid": "98629", "url": "https://gl.wikipedia.org/wiki?curid=530817", "title": "Antonio Rodr\u00edguez Colmenero", "text": "Antonio Rodr\u00edguez Colmenero, nado en Lucenza (Cualedro) o 1 de setembro de 1936, \u00e9 un profesor e arque\u00f3logo galego.\nTraxectoria.\nEstudou no Seminario de Ourense e canto gregoriano na Universidade Pontificia de Salamanca e na Sorbona. Foi sacerdote durante dez anos seculariz\u00e1ndose en 1974. Licenciado en Filosof\u00eda e Letras pola Universidade de Valladolid da que foi profesor de Historia Antiga. Despois foi profesor da Universidade de Deusto, Universidade de Alacant, Oviedo e Santiago de Compostela. Foi catedr\u00e1tico de Historia antiga da Universidade de Santiago de Compostela, campus de Lugo, en 1999.\nFoi director dos proxectos de investigaci\u00f3n das escavaci\u00f3ns arqueol\u00f3xicas da cidade de Lugo, do campamento romano de Aquis Querquennis, do Poboado romano de Santa Marta, Oratorio paleocristi\u00e1n de Ouvigo e escavaci\u00f3ns de Aquae Flaviae (Chaves, Portugal). Acad\u00e9mico numerario da Real Academia Galega de Belas Artes, correspondente da Real Academia da Historia, vicepresidente da Fundaci\u00f3n Aquae Quarquennae V\u00eda Nova e director do Grupo Arqueol\u00f3xico Larouco e da revista do mesmo nome.\nNo ano 2011 \u00e9 reco\u00f1ecido como Xu\u00edz Honorario do Couto Mixto."}
{"id": "530819", "revid": "5863", "url": "https://gl.wikipedia.org/wiki?curid=530819", "title": "Ana Mar\u00eda Galego Gen", "text": "Ana Mar\u00eda Galego Gen, nada en Ferrol en 1970, \u00e9 unha escritora e tradutora galega.\nTraxectoria.\nEscritora de literatura infantil. En 2004 ga\u00f1ou o premio Estornela por \"O porco que perdera a cabeza\". Ga\u00f1ou o premio de reltos Avil\u00e9s de Taramancos en 2013 coa obra \"Un bo d\u00eda para pasear, Scott\"."}
{"id": "530821", "revid": "1131", "url": "https://gl.wikipedia.org/wiki?curid=530821", "title": "Stewart Granger", "text": "James Lablache Stewart, nado en Londres o 6 de maio de 1913 e finado en Santa Monica o 16 de agosto de 1993, foi un actor brit\u00e1nico co\u00f1ecido como Stewart Granger, asociado con protagonistas heroicos e rom\u00e1nticos. Foi un actor popular desde a d\u00e9cada de 1940 a principios dos sesenta.\nTraxectoria.\nGranger estudou interpretaci\u00f3n na escola Webber Douglas Academy of Dramatic Art, e unha vez rematada a s\u00faa formaci\u00f3n comezou a participar como extra en filmes ingleses. A finais da d\u00e9cada de 1930 adoptou o seu nome art\u00edstico \"Stewart Granger\", para evitar confusi\u00f3ns co actor estadounidense James Stewart, que nesa \u00e9poca estaba a adquirir unha crecente popularidade en Inglaterra. Durante varios anos continuou a actuar no cinema como extra ou en pequenos papeis e traballou tam\u00e9n en varias compa\u00f1\u00edas de teatro.\nPor fin, en 1939, Granger conseguiu un papel principal nu filme, \"So This Is London\". A partir de ent\u00f3n foise convertendo nun dos actores rom\u00e1nticos m\u00e1is populares do seu pais, obtendo \u00e9xito tras \u00e9xito nos filmes en que actuaba, case sempre no papel de heroe. Finalmente acabou chamando a atenci\u00f3n dos estudios de Hollywood, e en 1950 asinou un contrato con Metro-Goldwyn-Mayer. Nos anos seguintes interveu en numerosos filmes, encarnando heroes rom\u00e1nticos e aventureiros.\nGranger era un home alto a quen lle gustaba matizar as s\u00faas interpretaci\u00f3ns de estilo shakespeariano con algo de humor e de innegable atractivo varonil, cunha voz suave e unha melena de cabelo ondulado, que resultaba un gal\u00e1n simp\u00e1tico a todos os p\u00fablicos. Actuaba con enorme facilidade, pod\u00eda comunicar intensidade emocional e convicci\u00f3n, e parec\u00eda gozar coas s\u00faas personaxes. Moitas das escenas de risco as realizaba el, sen deixarse dobrar por especialistas.\nEn 1956 adquiriu a nacionalidade estadounidense e comezou a traballar de xeito independente, \u00e9 dicir, sen estar na n\u00f3mina de estudio ning\u00fan. Nos anos seguintes apareceu novamente en produci\u00f3ns brit\u00e1nicas, as\u00ed como doutros pa\u00edses. A partir de 1970 actuou tam\u00e9n en filmes e series para televisi\u00f3n, tanto nos Estados Unidos como en Europa. Granger regresou as\u00ed mesmo de cando en vez ao teatro, onde obtivo un \u00e9xito considerable. A s\u00faa \u00faltima aparici\u00f3n en escena foi en Broadway, na obra \"The Circle\", coprotagonizada por Rex Harrison.\nStewart faleceu en Santa Monica, a causa de cancro de pr\u00f3stata e \u00f3sos, aos 80 anos de idade.\nVida persoal.\nGranger estivo casado en tres ocasi\u00f3ns e tivo catro fillos:\nGranger afirmou na s\u00faa autobiograf\u00eda que Deborah Kerr se achegara a el romanticamente na parte de atr\u00e1s do seu coche cando estaban a rodar \"Caesar and Cleopatra\". A\u00ednda que nesa \u00e9poca el estaba casado, dixo que el e Kerr tiveron unha aventura. Preguntada por esta revelaci\u00f3n, Kerr respondeu \"Que home m\u00e1is galante\"."}
{"id": "530829", "revid": "98629", "url": "https://gl.wikipedia.org/wiki?curid=530829", "title": "Eremburga de Mortain", "text": "Eremburga de Mortain, nada en 1057 e finada en Mileto en 1087, foi unha nobre que foi condesa de Sicilia por ser a segunda esposa do conde Roxerio I de Sicilia.\nTraxectoria.\nEremburga era filla do conde Guillerme de Mortain e da s\u00faa esposa Matilde de Escocia (tam\u00e9n colecida como Matilde de Montgomery). \nEn 1080 casou co conde Roxerio I de Sicilia.\nEremburga morreu na Abad\u00eda da Sant\u00edsima Trindade de Mileto en 1087, poco despois de que Roxerio I conquistara Butera. \nDescendencia.\nDo seu matrimonio con Roxerio I tivo os seguintes fillos:\u200b"}
{"id": "530835", "revid": "5863", "url": "https://gl.wikipedia.org/wiki?curid=530835", "title": "Mar\u00eda Docampo", "text": "Mar\u00eda Docampo Ramos, nada en Nova York cara a 1918 e finada en Arillo (Oleiros) o 23 de setembro de 1948, foi unha int\u00e9rprete galega.\nTraxectoria.\nFilla de pais emigrados nos Estados Unidos de Am\u00e9rica, o mari\u00f1eiro Francisco Docampo P\u00e9rez, de Bergondo, maquinista e fogueiro en Nova York, nacionalizado estadounidense en 1935, e Mar\u00eda Ramos D\u00edaz, de Cabreira (Oleiros). Acompa\u00f1ou a Castelao durante a s\u00faa estad\u00eda nos Estados Unidos de Am\u00e9rica como secretaria e int\u00e9rprete, abandon\u00e1ndoo sen dejar pegadas no momento en que Castelao pasou a ser un refuxiado m\u00e1is nos Estados Unidos unha vez perdida a guerra en 1939. Traballou como int\u00e9rprete de espa\u00f1ol e portugu\u00e9s no Banco de Londres en Wall Street.\nCasou en Nova York co mexicano Jos\u00e9 Garc\u00eda Nieto, apodado en Galicia Jalisco en maio de 1946. En abril de 1948 os pais de Mar\u00eda traslad\u00e1ronse \u00e1 \"La Brava\", unha casa que mercaran en Arillo (Oleiros), coa s\u00faa irm\u00e1 Encarnaci\u00f3n. O 25 de xullo dese ano chegou a Arillo Mar\u00eda Docampo, e despois apareceu o seu home. D\u00edas despois da s\u00faa chegada asasinou a Mar\u00eda de 17 pu\u00f1aladas, de 15 \u00e1 s\u00faa sogra e de dous \u00e1 s\u00faa cu\u00f1ada; despois de queimar documentos intentou queimar a casa sen \u00e9xito. Detido, intentou suicidarse sen \u00e9xito. Foi xulgado na Coru\u00f1a en maio de 1950. Traslad\u00e1rono \u00e1 prisi\u00f3n de Maspalomas nas Canarias, onde a CIA ti\u00f1a un campo de adestramento militar. Logo duns anos de c\u00e1rcere quedou libre e vuelveu casar. En 1976 asasinou \u00e1 s\u00faa segunda muller e \u00e1 s\u00faa filla. No avi\u00f3n no que fux\u00eda das Canarias a Madrid queimou papeis no ba\u00f1o e foi detido e internado nun psiqui\u00e1trico no que se suicidou en 1979.\nEmilio Gonz\u00e1lez L\u00f3pez sost\u00e9n que un colega seu estadounidense dix\u00e9ralle en 1941 que Mar\u00eda Docampo fora a s\u00faa secretaria en \u201cServizos especiais de informaci\u00f3n militar\u201d (a actual CIA). Outras fontes viron no asasinato de Mar\u00eda Docampo un xeito de calala e a man da CIA. A queima compulsiva de documentos despois dos asasinatos fixeron sospeitar da informaci\u00f3n que Mar\u00eda e Jalisco ti\u00f1an no seu poder.\nManuel Guede recreou a s\u00faa historia na obra \"A funci\u00f3n do tequila\" (2011)."}
{"id": "530836", "revid": "1888", "url": "https://gl.wikipedia.org/wiki?curid=530836", "title": "Mar\u00eda Docampo Ramos", "text": ""}
{"id": "530837", "revid": "23204", "url": "https://gl.wikipedia.org/wiki?curid=530837", "title": "Guillerme de Mortain", "text": "Guillerme de Mortain, nado antes de 1084, e finado despois de 1140, foi un nobre ingl\u00e9s, que foi conde de Cornualla (1090 - 1104) e conde de Mortain (1090 - 1106) \nTraxectoria.\nGuillerme era fillo de Roberto de Mortain, medio irm\u00e1n de Guillerme o Conquistador, e de Maud de Montgomery, filla de Roxerio II de Montgomery, primeiro conde de Shrewsbury e Mabel de Bell\u00eame.\nDesde a s\u00faa nenez, Guillerme ti\u00f1a unha prounda aversi\u00f3n cara a seu primo Henrique I de Inglaterra, e reclamou orgullosamente, non s\u00f3 os condados de seu pai, de Mortain e Cornualla, sen\u00f3n tam\u00e9n o condado de Kent. Entre as raz\u00f3ns desta intensa animadversi\u00f3n, estar\u00eda a familia da s\u00faa nai, especialmente os seus t\u00edos Robert de Bell\u00eame, Hugh Montgomery, II conde de Shrewsbury, Arnulfo de Montgomery e Roxerio o Poitevino, todos eles enimigos ac\u00e9rrimos de Henrique, porque foran desposu\u00eddos das s\u00faas posesi\u00f3ns inglesas e desterrados de Inglaterra pouco despois da coroaci\u00f3n de Henrique e do seu t\u00edo Odo de Bayeux. A cr\u00f3nica de Hyde cualif\u00edcao de \"incorrixible e turbulento\" e a de Guillerme de Malmesbury descr\u00edbeo como posuidor dunha \"arrogancia desvergonzada\". O rei rexeitou as demandas de Guillerme sobre o condado de Kent, ofrec\u00e9ndolle a cambio a man de Mar\u00eda de Escocia, irm\u00e1 da ra\u00ed\u00f1a Matilde, que Guillerme rexeitou. Henrique concertou ent\u00f3n o matrimonio entre Mar\u00eda e Eustaquio III, conde de Boulogne. Henrique continuou rexeitando as petici\u00f3ns de Guillerme at\u00e9 que tivo que tratar cos Montgomerys, t\u00edos de Guillerme, e os exiliou de Inglaterra. Henrique ent\u00f3n desposeeu a Guillerme das terras de Cornualla, que supostamente se apropiara de maneira il\u00edcita, tras o que Guillerme partiu para Normand\u00eda, onde se uniu a Roberto Curthose. En Normand\u00eda Guillerme atacou moitas das posesi\u00f3ns de Henrique, o quefixo que o rei desposeera a Guillerme de todos os seus honores ingleses.\nGuillerme foi capturado xunto a Roberto Curthose na Batalla de Tinchebrai (1106) e despoxado de Mortain. Permanecru encarcerado durante varios anos na Torre de Londres, profesando como monxe cluniacense en 1140 na abad\u00eda de Bermondsey."}
{"id": "530841", "revid": "23204", "url": "https://gl.wikipedia.org/wiki?curid=530841", "title": "Xudite de \u00c9vreux", "text": "Xudite de \u00c9vreux, nada en \u00c9vreux en 1050 e finada en Palermo en 1080, foi a primeira condesa de Sicilia polo seu matrimonio con Roxerio I de Sicilia.\nTraxectoria.\nXudite era filla de Guillerme de \u00c9vreux e Heloise de Nevers. A lenda di que o nobre normando Roxerio de Hauteville, o futuro primeiro conde de Sicilia Roxerio I, namorouse dela cando a viu na Abad\u00eda de Saint-Wandrille de Fontenelle, do mosteiro beneditino a onde fora enviada canda a s\u00faa irm\u00e1 Emma. \nA voda tivo lugar en San Martino di Taurianova en 1061.\nHai pouca informaci\u00f3n acerca da primeira condesa de Sicilia, un pa\u00eds atormentado polas invasi\u00f3ns musulm\u00e1s. A mi\u00fado aparece xunto ao seu marido, destacando pola s\u00faa valent\u00eda.\nEn 1080, pouco despois de que Roxerio zarpara de Sicilia para axudar ao seu irm\u00e1n Roberto Guiscardo, Xudite morreu.\nDescendencia.\nDo seu matrimonio co conde Roxerio de Sicilia naceron catro fillas:"}
{"id": "530844", "revid": "72012", "url": "https://gl.wikipedia.org/wiki?curid=530844", "title": "Juventus F\u00fatbol Club", "text": ""}
{"id": "530845", "revid": "5863", "url": "https://gl.wikipedia.org/wiki?curid=530845", "title": "Trofeo Joan Gamper 2021", "text": "O Trofeo Joan Gamper 2021 foi a quincuax\u00e9sima sexta edici\u00f3n do torneo amigable. O encontro disputouse o 8 de agosto de 2021 no Estadio Johan Cruyff. Nesta ocasi\u00f3n o F. C. Barcelona enfrontouse \u00e1 Juventus F. C., sendo esta a segunda participaci\u00f3n dos italianos no trofeo.\nAdicionalmente, o primeiro equipo do f\u00fatbol feminino disputou un encontro ante a Juventus Women na previa ao partido principal, sendo a primeira edici\u00f3n do Trofeo Joan Gamper Feminino e a segunda vez na historia do club que o equipo feminino xoga un encontro no Camp Nou. Debido \u00e1s condici\u00f3ns sanitarias derivadas da pandemia de COVID-19, s\u00f3 se permitiu a entrada a un 20% da capacidade total do estadio para ambos os dous encontros.\nMalia o anuncio, o 29 de xullo a Generalitat de Catalu\u00f1a informou que os eventos deportivos en Barcelona non pod\u00edan superar as 3.000 persoas debido \u00e1 quinta onda de COVID-19 que estaba a azoutar a cidade. Debido a estes motivos, houbo un cambio de planes e a xunta azulgrana decidiu que o novo escenario do torneo ser\u00eda o novo campo deportivo do equipo feminino, o Estadio Johan Cruyff, que acolleu por primeira vez o evento."}
{"id": "530847", "revid": "72012", "url": "https://gl.wikipedia.org/wiki?curid=530847", "title": "Liga Santander", "text": ""}
{"id": "530849", "revid": "88215", "url": "https://gl.wikipedia.org/wiki?curid=530849", "title": "Manuel Castro Gonz\u00e1lez", "text": ""}
{"id": "530853", "revid": "27155", "url": "https://gl.wikipedia.org/wiki?curid=530853", "title": "Experimento de Griffith", "text": "O experimento de Griffith, realizado en 1928 por Frederick Griffith, proporcionou os primeiros datos experimentais que indicaban que as bacterias pod\u00edan transferir informaci\u00f3n xen\u00e9tica por medio dun proceso que se co\u00f1eceu como transformaci\u00f3n. Griffith supuxo que algunha substancia pasaba dunha cepa de bacteria a outra causando a transformaci\u00f3n, pero non puido determinar a natureza qu\u00edmica da substancia. Os descubrimentos de Griffith foron seguidos por outras investigaci\u00f3ns realizadas nas d\u00e9cadas de 1930 e 40 que determinaron que o ADN era o material que transmit\u00eda a informaci\u00f3n xen\u00e9tica.\nA pneumon\u00eda era unha importante causa de morte durante a pandemia de gripe de 1918 (a \"gripe espa\u00f1ola\" despois da primeira guerra mundial), e Griffith estaba estudando a posibilidade de crear unha vacina para ela. Griffith usou d\u00faas cepas de pneumococos (\"Streptococcus pneumoniae\") bacteria que pod\u00eda infectar ratos: a cepa de tipo III-S (lisa), que era virulenta, e a de tipo II-R (rugosa), que non era virulenta. Estas bacterias forman colonias que vistas ao microsocpio te\u00f1en aspecto liso (\"smooth\" en ingl\u00e9s, de a\u00ed a s\u00faa denominaci\u00f3n S) ou rugoso (as R), respectivamente. A cepa III-S sintetizaba unha c\u00e1psula de polisac\u00e1rido que a protex\u00eda do sistema inmunitario do h\u00f3spede, e orixinaba a morte do h\u00f3spede, mentres que a cepa II-R carec\u00eda desa c\u00e1psula protectora e era neutralizada doadamente polo sistema inmunitario do h\u00f3spede, o que explicaba a s\u00faa falta de virulencia. Un bacteri\u00f3logo alem\u00e1n, Fred Neufeld, descubrira os tres tipos de pneumococos (I, II e III) e tam\u00e9n a reacci\u00f3n ou proba de quellung para identificalos \"in vitro\". Ata o experimento de Griffith os bacteri\u00f3logos cr\u00edan que estes tipos de pneumococos estaban fixados e non pod\u00edan cambiar dunha xeraci\u00f3n a outra.\nNeste experimento Griffith tomou bacterias da cepa III-S, que eran primeiro matadas con calor e os seus restos eran engadidos a un medio con bacterias II-R vivas. Se inoculaba por separado en ratos bacterias III-S ou bacterias II-R en ning\u00fan dos casos o rato morr\u00eda, pero cando os inoculaba coa mestura das d\u00faas cepas (das cales s\u00f3 a II-R estaba viva) a infecci\u00f3n era grave e o rato morr\u00eda. Griffith despois illou as bacterias tomadas do sangue dos cad\u00e1veres dos ratos e entre elas hab\u00eda tanto bacterias II-R vivas coma bacterias III-S tam\u00e9n vivas (a pesar de que estas \u00faltimas se inocularan mortas). Griffith conclu\u00edu que o que pasara era que algunhas das bacterias vivas de tipo II-R (non virulentas) se \"transformaran\" na cepa letal III-S porque captaron alg\u00fan \"principio transformante\", unha substancia que formaba parte das bacterias III-S mortas da mestura inicial inoculada. Este fen\u00f3meno co\u00f1eceuse como transformaci\u00f3n bacteriana.\nNaquela \u00e9poca non se sab\u00eda cal era a mol\u00e9cula que almacenaba a informaci\u00f3n xen\u00e9tica. Moitos cient\u00edficos pensaban que eran as prote\u00ednas e outros que era o ADN. Hoxe sabemos que o \"principio transformante\" do que falaba Griffith \u00e9 o ADN das bacterias das cepas III-S, que cont\u00e9n o xene para a formaci\u00f3n da c\u00e1psula protectora. A\u00ednda que as bacterias III-S foran matadas con calor, o seu ADN estaba intacto e presente no medio da mestura, e este foi captado do medio polas bacterias II-R, o que lles permit\u00eda formar a c\u00e1psula, \u00e9 dicir, transformarse en III-S e ser virulentas e letais. A natureza exacta do principio transformante (ADN) non foi verificada ata d\u00e9cadas despois grazas aos experimentos realizados por Avery, MacLeod e McCarty e por Hershey e Chase."}
{"id": "530855", "revid": "25871", "url": "https://gl.wikipedia.org/wiki?curid=530855", "title": "Valdesaz de los Oteros", "text": "Valdesaz de los Oteros (antigamente Almonacid de los Oteros) \u00e9 unha vila pertencente ao concello de Pajares de los Oteros, na provincia de Le\u00f3n e a comarca de Los Oteros, na comunidade aut\u00f3noma de Castela e Le\u00f3n. \nSituaci\u00f3n.\nAt\u00f3pase na marxe esquerda do r\u00edo Esla. As terras de Valdesaz de los Oteros limitan coas de Fuentes de los Oteros ao norte, San Pedro de los Oteros e Santa Mar\u00eda de los Oteros ao noroeste, Matade\u00f3n de los Oteros ao oeste, Quintanilla de los Oteros ao sur e Pajares de los Oteros ao leste."}
{"id": "530857", "revid": "25871", "url": "https://gl.wikipedia.org/wiki?curid=530857", "title": "Almonacid de los Oteros", "text": ""}
{"id": "530858", "revid": "25871", "url": "https://gl.wikipedia.org/wiki?curid=530858", "title": "Igrexa de Valdesaz de los Oteros", "text": "A igrexa da Asunci\u00f3n at\u00f3pase na localidade leonesa de Valdesaz de los Oteros, pertencente ao concello de Pajares de los Oteros, en Castela e Le\u00f3n.\nHistoria.\nFormou parte do desaparecido mosteiro de San Cibr\u00e1n. Ten como elemento principal a capela maior da igrexa, constru\u00edda en ladrillo e cuberta con rica armadura octogonal mourisca. As naves son de perpia\u00f1o, ben trazadas, con decoraci\u00f3n exterior de orde toscana, tres arcos por banda, de medio punto e cubierta a nave maior cunha armadura gornecida con lazo, todo iso da segunda metade do s\u00e9culo XVI.\nStatus patrimonial.\nO 15 de xaneiro de 1982 foi declarada monumento hist\u00f3rico-art\u00edstico, mediante un real decreto publicado o 24 de marzo dese mesmo ano no \"Bolet\u00edn Oficial del Estado\", coa r\u00fabrica de Xo\u00e1n Carlos I e da daquela ministra de Cultura Soledad Becerril. Na actualidade est\u00e1 considerada Ben de Interese Cultural."}
{"id": "530859", "revid": "5132", "url": "https://gl.wikipedia.org/wiki?curid=530859", "title": "Baskets Bamberg", "text": ""}
{"id": "530860", "revid": "89787", "url": "https://gl.wikipedia.org/wiki?curid=530860", "title": "Limecola balthica", "text": "Limecola balthica \u00e9 unha especie de molusco bivalvo. Foi descrita por primeira vez por Carl von Linn\u00e9 en 1758."}
{"id": "530861", "revid": "23204", "url": "https://gl.wikipedia.org/wiki?curid=530861", "title": "Macoma balthica", "text": ""}
{"id": "530862", "revid": "23204", "url": "https://gl.wikipedia.org/wiki?curid=530862", "title": "Ameixa lisa", "text": ""}
{"id": "530863", "revid": "89787", "url": "https://gl.wikipedia.org/wiki?curid=530863", "title": "Manupecten pesfelis", "text": "Manupecten pesfelis \u00e9 unha especie de molusco bivalvo. Foi descrita por primeira vez por Carl von Linn\u00e9 en 1758."}
{"id": "530865", "revid": "23204", "url": "https://gl.wikipedia.org/wiki?curid=530865", "title": "Ameixa perl\u00edfera de r\u00edo", "text": "A ameixa perl\u00edfera de r\u00edo (\"Margaritifera margaritifera\") \u00e9 unha especie de molusco bivalvo. Foi descrita por primeira vez por Carl von Linn\u00e9 en 1758."}
{"id": "530867", "revid": "89787", "url": "https://gl.wikipedia.org/wiki?curid=530867", "title": "Microgloma pusilla", "text": "Microgloma pusilla \u00e9 unha especie de molusco bivalvo. Foi descrita por primeira vez por John Gwyn Jeffreys en 1879."}
{"id": "530868", "revid": "89787", "url": "https://gl.wikipedia.org/wiki?curid=530868", "title": "Modiolarca subpicta", "text": "Modiolarca subpicta \u00e9 unha especie de molusco bivalvo. Foi descrita por primeira vez por Cantraine en 1835."}
{"id": "530870", "revid": "5863", "url": "https://gl.wikipedia.org/wiki?curid=530870", "title": "Jos\u00e9 Manuel Berm\u00fadez", "text": "\"Non confundir con Jos\u00e9 Manuel Berm\u00fadez Garc\u00eda (Cangas do Morrazo, 1912), futbolista.\nJos\u00e9 Manuel Berm\u00fadez Garc\u00eda, nado en Vigo o 22 de febreiro de 1958, \u00e9 un remeiro e adestrador galego. Competiu en catro Xogos Ol\u00edmpicos (Moscova 1980, Os \u00c1nxeles 1984, Se\u00fal 1988 e Barcelona 1992), conseguindo dous diplomas ol\u00edmpicos e un cuarto posto como mellor resultado.\nTraxectoria.\nComezou a practicar remo aos 13 anos no Real Club N\u00e1utico de Vigo, co adestrador Arturo Abru\u00f1edo, e en 1973 proclamouse campi\u00f3n de Espa\u00f1a de skiff na categor\u00eda cadete, revalidando o t\u00edtulo ao ano seguinte. Posteriormente fichou polo Club Nataci\u00f3 Banyoles e en 1976 entrou na historia do remo espa\u00f1ol ao conseguir no Campionato do Mundo de Remo Xuvenil celebrado na cidade austr\u00edaca de Villach, a primeira medalla dun remeiro espa\u00f1ol nun campionato mundial, europeo ou ol\u00edmpico. F\u00edxoo no dobre scull, xunto ao catal\u00e1n Salvador Verg\u00e9s, obtendo a medalla de bronce por detr\u00e1s dos equipos da Alema\u00f1a Oriental e da Alema\u00f1a Occidental.\nEn 1977 proclamouse campi\u00f3n de Espa\u00f1a de dous con temoneiro, facendo parella con Verg\u00e9s, e campi\u00f3n tam\u00e9n en oito con temoneiro. Ese mesmo ano disputou en \u00c1msterdam o seu primeiro Campionato do Mundo absoluto, no c\u00faadruplo scull xunto a Verg\u00e9s, Juan Solano e Jos\u00e9 Luis Corta, quedando \u00e1s portas das medallas ao obter a cuarta praza na final, por detr\u00e1s das embaraci\u00f3ns da RDA, Checoslovaquia e Bulgaria.\nDurante a seguinte d\u00e9cada e media continuou sumando \u00e9xitos nacionais ata acadar a cifra de 19 t\u00edtulos de campi\u00f3n de Espa\u00f1a (catro veces campi\u00f3n de dous con temoneiro, nove veces campi\u00f3n de oito con temoneiro, d\u00faas veces campi\u00f3n de catro con temoneiro, d\u00faas veces campi\u00f3n de cu\u00e1druplo scull, unha vez campi\u00f3n de dobre scull e unha vez campi\u00f3n de dous sen temoneiro).\nEn 1980 disputou os seus primeiros Xogos Ol\u00edmpicos, en Moscova. Participou na proba de catro con temoneiro, xunto a Verg\u00e9s, Isidro Mart\u00edn e Luis Las\u00fartegui, e con Javier Sabri\u00e1 no tem\u00f3n, e acadou a vitoria nas semifinais, logrando o pase directo \u00e1 final. Nesta, estivo a piques de lograr unha medalla, pois acabou na cuarta praza, a catro segundos do barco polaco, que acabou terceiro. A proba foi ga\u00f1ada polo barco da RDA, mentres que na segunda posici\u00f3n acabou a Uni\u00f3n Sovi\u00e9tica. Na seguinte cita ol\u00edmpica, Os \u00c1nxeles 1984, participou na modalidade de dous con temoneiro, con Verg\u00e9s e Sabri\u00e1, pero non conseguiu meterse na final, quedando no 10\u00ba posto.\nNos Xogos Ol\u00edmpicos de 1988 en Se\u00fal, remou xunto ao sevillano Manuel Vera no dobre scull, chegando ata semfiinais. Non conseguiu o pase \u00e1 final principal, pero si \u00e1 final B, onde logrou a vitoria e con ela o s\u00e9timo posto e o seu segundo diploma ol\u00edmpico. Catro anos despois competiu nos seus cuartos Xogos Ol\u00edmpicos, en Barcelona 1992, esta vez no cu\u00e1druplo scull xunto a Jos\u00e9 Antonio Rodr\u00edguez, Melqu\u00edades Verduras e Bruno L\u00f3pez, acadando de novo a final B, e o d\u00e9cimo posto total.\nPosteriormente acudiu como adestrador do equipo espa\u00f1ol de remo a dous Xogos Ol\u00edmpicos m\u00e1is. En 2013, sendo adestrador do Club Nataci\u00f3 Banyoles, foi acusado de abusos sexuais a unha alumna do club, menor de idade, sendo condenado en 2016 a catro anos de c\u00e1rcere."}
{"id": "530871", "revid": "5132", "url": "https://gl.wikipedia.org/wiki?curid=530871", "title": "USC Heidelberg", "text": "O Universit\u00e4ts-Sport-Club Heidelberg, abreviado USC Heidelberg e co\u00f1ecido por motivos de patrocinio como MLP Academics Heidelberg, \u00e9 un equipo profesional de baloncesto alem\u00e1n con sede na cidade de Heidelberg, Baden-W\u00fcrttemberg. Fundado en 1951, desde 2021 compite na Basketball Bundesliga, m\u00e1xima categor\u00eda do baloncesto xermano. O club pos\u00fae nas s\u00faas vitrinas nove t\u00edtulos de liga e d\u00faas copas de Alema\u00f1a. O equipo xoga os seus partidos como local no SNP Dome, pavill\u00f3n con capacidade para 5\u00a0000 espectadores.\nHistoria.\nO Heidelberg foi fundado como club en 1899 pola Universidade de Heidelberg, a\u00ednda que a secci\u00f3n de baloncesto non se creou at\u00e9 o ano 1952. O club foi un dos equipos dominantes do baloncesto alem\u00e1n nas d\u00e9cadas de 1950 e 1960, ga\u00f1ando un total de nove t\u00edtulos de liga, seis deles consecutivos entre 1956 e 1962, as\u00ed como dous t\u00edtulos de copa. A nivel europeo, o club competiu na m\u00e1xima competici\u00f3n continental, actual Euroliga, nas temporadas 1960, 1961, 1962, 1967 e 1974. Por\u00e9n, nunca superaron os oitavos de final. Ap\u00f3s desapareceren da elite, o Heidelberg regresou \u00e1 Basketball Bundesliga, m\u00e1xima categor\u00eda do baloncesto xermano, na temporada 2021\u221222 tras ga\u00f1ar en 2021 a ProA.\nT\u00edtulos.\nLiga\nCopa"}
{"id": "530872", "revid": "5132", "url": "https://gl.wikipedia.org/wiki?curid=530872", "title": "MLP Academics Heidelberg", "text": ""}
{"id": "530874", "revid": "23204", "url": "https://gl.wikipedia.org/wiki?curid=530874", "title": "I May Destroy You", "text": "I May Destroy You \u00e9 unha serie de televisi\u00f3n brit\u00e1nica creada, escrita e dirixida por Michaela Coel para BBC One e HBO. A serie local\u00edzase en Londres e ten un elenco principalmente afrobrit\u00e1nico. Coel protagoniza o papel de Arabella, unha escritora na vintena que intenta reconstru\u00edr a s\u00faa vida ap\u00f3s ser violada. A serie estreouse o 8 de xu\u00f1o de 2020 en BBC One e o 7 de xu\u00f1o de 2020 en HBO.\nDe acordo con Metacritic \u00e9 a serie de televisi\u00f3n m\u00e1is valorada pola cr\u00edtica de 2020, e foi descrita polo The New York Times como \"a serie perfecta para un mundo ansioso\". Ga\u00f1ou os BAFTA \u00e1 mellor miniserie, \u00e1 mellor direcci\u00f3n de serie dram\u00e1tica, ao mellor gui\u00f3n de serie dram\u00e1tica e \u00e1 mellor actriz.\nTam\u00e9n \u00e9 candidata a nove Premios Primetime Emmy.\nSinopse.\nArabella (Michaela Coel) \u00e9 unha novelista co\u00f1ecida a trav\u00e9s de Twitter que acada a fama coa s\u00faa primeira obra \"Chronicles of a Fed-Up Millennial\". Considerada unha icona para o p\u00fablico milenial, non consegue avanzar no seu segundo libro. Na v\u00e9spera da data de entrega dun adianto da obra, decide tomar un descanso para quedar pola noite cuns amigos en Londres. \u00c1 ma\u00f1\u00e1 seguinte, non \u00e9 quen de lembrar o que lle pasou, pero vaino esclarecendo aos poucos coa axuda dos seus amigos Terry (Weruche Opia) e Kwame (Paapa Essiedu)."}
{"id": "530875", "revid": "89787", "url": "https://gl.wikipedia.org/wiki?curid=530875", "title": "Modiolula phaseolina", "text": "Modiolula phaseolina \u00e9 unha especie de molusco bivalvo. Foi descrita por primeira vez por Philippi en 1844."}
{"id": "530876", "revid": "89787", "url": "https://gl.wikipedia.org/wiki?curid=530876", "title": "Modiolus adriaticus", "text": "Modiolus adriaticus \u00e9 unha especie de molusco bivalvo. Foi descrita por primeira vez por Jean-Baptiste Lamarck en 1819."}
{"id": "530877", "revid": "89787", "url": "https://gl.wikipedia.org/wiki?curid=530877", "title": "Modiolus barbatus", "text": "Modiolus barbatus \u00e9 unha especie de molusco bivalvo. Foi descrita por primeira vez por Carl von Linn\u00e9 en 1758."}
{"id": "530878", "revid": "23204", "url": "https://gl.wikipedia.org/wiki?curid=530878", "title": "Florence Pugh", "text": "Florence Pugh (|pju\u02d0|), nada en Oxford o 3 de xaneiro de 1996, \u00e9 unha actriz brit\u00e1nica. Debutou como actriz en \"The Falling\" (2014) e recibiu reco\u00f1ecemento a partir do seu papel protagonista en \"Lady Macbeth\" (2016). A s\u00faa interpretaci\u00f3n como unha muller casada infeliz valeulle un British Independent Film Award \u00e1 mellor actriz. Pugh interpretou a Isabel de Burgh no filme hist\u00f3rico \"Outlaw King\" (2018).\nTraxectoria.\nPrimeiros anos.\nPugh naceu e creceu en Oxfordshire. O seu pai, Clinton Pugh, \u00e9 un restaurador en Oxford e a s\u00faa nai, Deborah, \u00e9 bailarina e profesora de danza. Pugh ten tres irm\u00e1ns, entre eles o actor e m\u00fasico Toby Sebastian e a actriz Arabella Gibbins.\nCando era nena, Pugh sufriu traqueomalacia, que provocou que fose hospitalizada con frecuencia. A familia mudouse a Sotogrande, en Andaluc\u00eda, cando Pugh ti\u00f1a tres anos esperando que o clima t\u00e9pedo mellorase a s\u00faa sa\u00fade. Viviron al\u00ed ata que cumpriu seis anos, cando regresaron a Oxford.\nO seu amor polos acentos e a actuaci\u00f3n chegoulle precisamente aos seis anos, cando fixo parte dunha obra escolar de Nadal como a Virxe Mar\u00eda e decidiu facer dela coma se tivese interpretala coma se tivese acento de Yorkshire. Outros papeis protagonistas segu\u00edrona na Wychwood School (2007\u20132009) e na St. Edward's School, en Oxford.\nCarreira.\nPugh debutou no cinema no filme de 2014 \"The Falling\", en que interpreta unha adolescente precoz, actuando xunto con Maisie Williams. Pugh foi candidata ao premio \u00e1 mellor actriz debutante brit\u00e1nica no BFI London Film Festival de 2015 e \u00e1 mellor interpretaci\u00f3n nos premios do London Film Critics' Circle.\nEn 2015, Pugh obtivo o papel principal na fita \"Studio City\", xunto a Eric McCormack. O ano seguinte protagonizou \"Lady Macbeth\" e tivo un papel recorrente na primeira tempada da serie de detectives \"Marcella\". Pola s\u00faa actuaci\u00f3n na serie recibiu un British Independent Film Award, entre outros galard\u00f3ns.\nEn 2018, Pugh interpretou a Isabel de Burgh no filme hist\u00f3rico \"Outlaw King\" (2018), protagonizado por Chris Pine como Roberto I de Escocia. O ano seguinte interpretou a loitadora profesional Paige en \"Fighting with My Family\", un drama deportivo sobre a relaci\u00f3n de Paige coa s\u00faa familia. Ademais protagonizou o filme de terror de Ari Aster \"Midsommar\", e apareceu en \"Little Women\", xunto a Saoirse Ronan, Timoth\u00e9e Chalamet e Meryl Streep, filme baseado na novela hom\u00f3nima de Louisa May Alcott, e nunha miniserie baseada na novela de esp\u00edas de John le Carr\u00e9 \"The Little Drummer Girl\"."}
{"id": "530879", "revid": "23204", "url": "https://gl.wikipedia.org/wiki?curid=530879", "title": "Monia squama", "text": "Monia squama \u00e9 unha especie de molusco bivalvo. Foi descrita por primeira vez por Gmelin no ano 1791."}
{"id": "530880", "revid": "89787", "url": "https://gl.wikipedia.org/wiki?curid=530880", "title": "Montacuta goudi", "text": "Montacuta goudi \u00e9 unha especie de molusco bivalvo. Foi descrita por primeira vez por Van Aartsen en 1997."}
{"id": "530881", "revid": "89787", "url": "https://gl.wikipedia.org/wiki?curid=530881", "title": "Montacuta substriata", "text": "Montacuta substriata \u00e9 unha especie de molusco bivalvo. Foi descrita por primeira vez por Montagu en 1808."}
{"id": "530883", "revid": "89787", "url": "https://gl.wikipedia.org/wiki?curid=530883", "title": "Musculus costulatus", "text": "Musculus costulatus \u00e9 unha especie de molusco bivalvo. Foi descrita por primeira vez por Antoine Risso en 1826."}
{"id": "530884", "revid": "89787", "url": "https://gl.wikipedia.org/wiki?curid=530884", "title": "Musculus discors", "text": "Musculus discors \u00e9 unha especie de molusco bivalvo. Foi descrita por primeira vez por Carl von Linn\u00e9 en 1767."}
{"id": "530885", "revid": "89787", "url": "https://gl.wikipedia.org/wiki?curid=530885", "title": "Mya truncata", "text": "Mya truncata \u00e9 unha especie de molusco bivalvo. Foi descrita por primeira vez por Carl von Linn\u00e9 en 1758."}
{"id": "530886", "revid": "89787", "url": "https://gl.wikipedia.org/wiki?curid=530886", "title": "Myrtea spinifera", "text": "Myrtea spinifera \u00e9 unha especie de molusco bivalvo. Foi descrita por primeira vez por Montagu en 1803."}
{"id": "530887", "revid": "98629", "url": "https://gl.wikipedia.org/wiki?curid=530887", "title": "Nathalie Poza", "text": "Nathalie Poza Maupain, nada en Madrid o 7 de marzo de 1972, \u00e9 unha actriz espa\u00f1ola.\nTraxectoria.\nPoza naceu en Madrid, filla de nai francesa e pai espa\u00f1ol. Estudou en St. Anne's School, un colexio brit\u00e1nico de Madrid, e desde pequena aprendeu a tocar o piano e practicou ballet.\nA s\u00faa carreira estivo moi ligada ao teatro como compo\u00f1ente do grupo Animalario, co que participou en diversas montaxes xuunto con actores como Andr\u00e9s Lima, Javier Guti\u00e9rrez \u00c1lvarez, Guillermo Toledo, Alberto San Juan ou a s\u00faa exparella Gonzalo de Castro.\nNa televisi\u00f3n colaborou con papeis secundarios en multitude de series desde mediados da d\u00e9cada de 1990, inclu\u00edndo participaci\u00f3ns en \"Hermanas\", \"\u00c9ste es mi barrio\", \"M\u00e1s que amigos\", \"Periodistas\", \"Se\u00f1or alcalde\", \"El comisario\" e \"Hospital Central\". Tivo o seu primeiro papel fixo en 2001, o de Nerea en \"Polic\u00edas, en el coraz\u00f3n de la calle\" e posteriormente en \"Un lugar en el mundo\" (2003) e \"Maneras de sobrevivir\" (2005).\nOs seus primeiros traballos cinematogr\u00e1ficos foron as curtametraxes \"Abierto (El eco del tiempo)\" (1997) de Jaime Marques, \"No s\u00e9, no s\u00e9\" (1998) de Aitor Gaizka e \"Ruth est\u00e1 bien\" (1999) de Pablo Valiente.\nEn 2002 rodou o telefilme \"Entre cien fuegos\" \u00e1s ordes de I\u00f1aki Eizmendi e ese mesmo ano estreou \"El otro lado de la cama\", de Emilio Mart\u00ednez-L\u00e1zaro, un dos filmes de m\u00e1is \u00e9xito do cinema espa\u00f1ol nese tempo. En 2003 Maria Ripoll dirixiuna en \"Utop\u00eda\". Participou tam\u00e9n en \"D\u00edas de f\u00fatbol\" de David Serrano de la Pe\u00f1a e \"La flaqueza del bolchevique\", de Manuel Mart\u00edn Cuenca. Con estes dous \u00faltimos directores rodou posteriormente \"Malas temporadas\" (2005) e \"D\u00edas de cine\" (2007).\nEn 2013 estreou o filme \"Todas las mujeres\", dirixido por Mariano Barroso e en 2015 uniuse \u00e1 serie \"Carlos, Rey Emperador\" onde deu vida a Xermana de Foix."}
{"id": "530888", "revid": "89787", "url": "https://gl.wikipedia.org/wiki?curid=530888", "title": "Mysella bidentata", "text": "Mysella bidentata \u00e9 unha especie de molusco bivalvo. Foi descrita por primeira vez por Montagu en 1803."}
{"id": "530889", "revid": "65337", "url": "https://gl.wikipedia.org/wiki?curid=530889", "title": "Estados Unidos de B\u00e9lxica", "text": "Os Estados Unidos de B\u00e9lxica (en neerland\u00e9s: \"Verenigde Nederlandse Staten\" ou \"Verenigde Belgische Staten\", en franc\u00e9s: \"\u00c9tats-Belgiques-Unis\") foi unha confederaci\u00f3n formada polos Pa\u00edses Baixos do Sur (os Pa\u00edses Baixos austr\u00edacos) que existiu entre xaneiro e decembro de 1790, durante unha breve revolta contra o emperador do Sacro Imperio Xos\u00e9 II de Habsburgo. Tam\u00e9n se co\u00f1ece como os Estados Unidos Belgas ou os Estados Unidos Neerlandeses.\nHistoria.\nInflu\u00eddo polas ideas da Ilustraci\u00f3n, o emperador do Sacro Imperio Romano Xerm\u00e1nico Xos\u00e9 II de Habsburgo iniciou unha serie de reformas a grande escala nos Pa\u00edses Baixos austr\u00edacos na d\u00e9cada de 1780, dirixidas a modernizar e centralizar o sistema pol\u00edtico, xudicial e administrativo. O antigo sistema descentralizado ser\u00eda substitu\u00eddo por un sistema xudicial uniforme para todo o Imperio, e as provincias independentes dos Pa\u00edses Baixos austr\u00edacos ser\u00edan substitu\u00eddas por 9 \"kreitsen\" e 35 \"districten\". Xos\u00e9 II tam\u00e9n ordenou a secularizaci\u00f3n do sistema educativo e a reorganizaci\u00f3n ou disoluci\u00f3n de varias ordes relixiosas.\nEn 1789 estalou unha revolta popular nos Pa\u00edses Baixos austr\u00edacos contra a pol\u00edtica centralizadora do emperador. Nesta revolta xurdiron d\u00faas facci\u00f3ns: os \"Estadistas\", que se opo\u00f1\u00edan \u00e1s reformas, e os \"Vonckistas\", que tomaron o nome de Jan Frans Vonck, que inicialmente apoiara as reformas pero posteriormente uniuse \u00e1 oposici\u00f3n debido \u00e1s consecuencias da s\u00faa imposici\u00f3n.\nA revolta iniciouse na cidade de Bruxelas que, en 1789 declarou que xa non reco\u00f1ec\u00eda a autoridade do emperador, na que ser\u00eda co\u00f1ecida como a \"Revoluci\u00f3n brabanzona\". O l\u00edder da facci\u00f3n Estadista, Hendrik van der Noot, chegou aos territorios austr\u00edacos desde os Pa\u00edses Baixos e reuniu un pequeno ex\u00e9rcito en Breda, a parte neerlandesa de Brabante.\nEn outubro Hendrik Van der Noot invadiu Brabante e capturou Turnhout, derrotou os austr\u00edacos na Batalla de Turnhout o 27 de outubro e conquistou Gante o 13 de novembro. O 17 deste mes, o Pr\u00edncipe Alberte de Saxonia e a Arquiduquesa Mar\u00eda Cristina de Teschen, os rexentes imperiais, fuxiron a Bruxelas. O resto das forzas imperiais retirouse \u00e1s cidadelas de Luxemburgo e Antuerpen.\nVan der Noot declarou a independencia de Brabante, e o resto das demais provincias dos Pa\u00edses Baixos austr\u00edacos un\u00edronse, excepto Luxemburgo. O 11 de xaneiro de 1790 as provincias rebeldes firmaron un pacto, establecendo unha confederaci\u00f3n co nome de \"Verenigde Nederlandse Staten\" / \"\u00c9tats-Belgiques-Unis\" (Estados Unidos de B\u00e9lxica) e nomearon un corpo de goberno co\u00f1ecido como \"Congreso Soberano\". A Acta Neerlandesa de Abxuraci\u00f3n de 1581 e a Declaraci\u00f3n de Independencia dos Estados Unidos de Am\u00e9rica serviron como modelo para o tratado de creaci\u00f3n dos Estados Unidos de B\u00e9lxica.\nDe forma paralela, en 1789 estalara unha revoluci\u00f3n no Bispado de Liexa. Os revolucionarios da cidade proclamaran unha rep\u00fablica que se uniu aos Estados Unidos de B\u00e9lxica en alianza.\nPor\u00e9n, Hendrik Van der Noot era consciente da fraxilidade do novo Estado e intentou aproximarse a outros pa\u00edses estranxeiros en busca de apoios, suxerindo incluso a unificaci\u00f3n coa Rep\u00fablica dos Pa\u00edses Baixos. Por outra parte, as faci\u00f3ns de Estadistas e Vonckistas enfront\u00e1banse continuamente, e o Estado estaba ao bordo dunha guerra civil.\nMentres isto ocorr\u00eda, o emperador Xos\u00e9 II morreu e foi sucedido polo seu irm\u00e1n Leopoldo II, que rapidamente actuou para recuperar o control sobre os Pa\u00edses Baixos austr\u00edacos. O 24 de outubro as tropas imperiais tomaron a cidade de Namur, obrigando \u00e1 provincia a reco\u00f1ecer a autoridade imperial. Dous d\u00edas despois foi recuperada a provincia de Flandres Oeste.\nFinalmente, o 2 de decembro de 1790 todo o territorio encontr\u00e1base de novo baixo o dominio do emperador Habsburgo.\nLegado.\nA\u00ednda que a s\u00faa duraci\u00f3n foi breve, a creaci\u00f3n dos Estados Unidos de B\u00e9lxica tivo repercusi\u00f3ns a longo prazo. Por primeira vez os Pa\u00edses Baixos austr\u00edacos conseguiron a independencia, e foi a orixe dunha nueva idea pol\u00edtica: o estado-naci\u00f3n de \"B\u00e9lxica\".\nEn 1830 os habitantes dos Pa\u00edses Baixos do Sur rebel\u00e1ronse contra o Reino Unido dos Pa\u00edses Baixos, creando as\u00ed o moderno estado de B\u00e9lxica.\nPol\u00edtica.\nOs Estados Unidos de B\u00e9lxica eran unha rep\u00fablica confederal de oito provincias que eran soberanas e independentes, ti\u00f1an os seus propios gobernos e eran rexidas directamente polo Congreso Soberano (en franc\u00e9s, \"Souverain Congr\u00e8s\", en neerland\u00e9s \"Soevereine Congres\"), o goberno confederal. O Congreso Soberano estaba asentado en Bruxelas e estaba composto por representantes de cada unha das oito provincias. As provincias da rep\u00fablica foron divididas en territorios separados m\u00e1is pequenos, cada un coas suia propias identidades rexionais.\nA confederaci\u00f3n tivo dous presidentes, Fran\u00e7ois de N\u00e9lis e Henri de Crumpipen, e un xefe de goberno ou primeiro ministro, Hendrik Van der Noot."}
{"id": "530891", "revid": "89787", "url": "https://gl.wikipedia.org/wiki?curid=530891", "title": "Mysia undata", "text": "Mysia undata \u00e9 unha especie de molusco bivalvo. Foi descrita por primeira vez por Thomas Pennant en 1777."}
{"id": "530892", "revid": "88215", "url": "https://gl.wikipedia.org/wiki?curid=530892", "title": "Jos\u00e9 Manuel Berm\u00fadez Garc\u00eda", "text": ""}
{"id": "530893", "revid": "89787", "url": "https://gl.wikipedia.org/wiki?curid=530893", "title": "Mytilaster minimus", "text": "Mytilaster minimus \u00e9 unha especie de molusco bivalvo. Foi descrita por primeira vez por Giuseppe Saverio Poli en 1795."}
{"id": "530894", "revid": "89787", "url": "https://gl.wikipedia.org/wiki?curid=530894", "title": "Neolepton sulcatulum", "text": "Neolepton sulcatulum \u00e9 unha especie de molusco bivalvo. Foi descrita por primeira vez por John Gwyn Jeffreys en 1859."}
{"id": "530895", "revid": "89787", "url": "https://gl.wikipedia.org/wiki?curid=530895", "title": "Jos\u00e9 Manuel Crespo", "text": "Jos\u00e9 Manuel Crespo Villanueva, nado en Mar\u00edn o 4 de abril de 1972, \u00e9 un ex-piraguista galego, que compet\u00eda na modalidade de augas tranquilas. Foi varias veces campi\u00f3n de Espa\u00f1a e participou en dous Xogos Ol\u00edmpicos: Atlanta 1996 e Sydney 2000.\nTraxectoria.\nComezou a practicar pirag\u00fcismo no Club Pirag\u00fcismo Tambo de Mar\u00edn, pasando logo \u00e1 Escola de Pirag\u00fcismo Cidade de Pontevedra. En 1990 conseguiu cinco medallas no Campionato Europeo de Pirag\u00fcismo J\u00fanior celebrado en Nottingham, catro delas de ouro. \nEn 1993, con 21 anos, foi seleccionado pola Federaci\u00f3n Espa\u00f1ola para participar no Campionato Mundial absoluto pero declinou a invitaci\u00f3n ao non poder deixar o seu traballo como estibador no porto de Mar\u00edn. Si participou no Mundial do ano seguinte en M\u00e9xico, nas probas de C1 200m e C1 500m, pero non conseguiu o pase \u00e1s finais. Repetiu participaci\u00f3n no Mundial de 1996 en Duisburgo, nas mesmas probas, clasific\u00e1ndose esta vez para a final de ambas, e logrando un oitavo posto nos 500m e un quinto nos 200. Ese mesmo ano proclamouse campi\u00f3n de Espa\u00f1a nas tres distancias do C1, nas tres veces por diante de Alfredo Bea e David Mascato.\nEstes bos resultados permit\u00edronlle participar nos Xogos Ol\u00edmpicos de 1996 en Atlanta, onde competiu en d\u00faas distancias diferentes (C1 500 e C1 1000), a\u00ednda que non conseguiu meterse na final en ningunha das d\u00faas. Nos seguintes anos debutou no renacido Campionato Europeo e continuou disputando o Mundial, tendo como mellor resultado un quinto posto no Mundial de 1999 en Szeged, no C1 1000m. No ano 2000 participou en Sydney nos seus segundos Xogos Ol\u00edmpicos, de novo nas distancias de 500 e 1000 metros, obtendo a 11\u00aa e 15\u00aa prazas respectivamente.\nTralos Xogos Ol\u00edmpicos de Sydney comezou a competir tam\u00e9n no C4 e en xullo de 2001 disputou en Mil\u00e1n o Campionato Europeo formando equipo con David Cal, Alfredo Bea e David Mascato. Lograron o sexto posto no C4 500 metros e o s\u00e9timo no C4 1000 metros, mentres que Crespo quedou tam\u00e9n sexto no C1 1000 metros. No Mundial celebrado en Poznan ese mesmo ano, quedou s\u00e9timo no C1 1000 e s\u00e9timo tam\u00e9n no C4 1000, xunto a David Cal, Rafael Men\u00e9ndez e Marcel Gl\u0103van. Tam\u00e9n en 2001 foi campi\u00f3n de Espa\u00f1a en C2 500 e C2 1000, xunto a \u00d3scar Gra\u00f1a. No ano 2002 en Sevilla, disputou o seu \u00faltimo Campionato do Mundo.\nVida persoal.\nCasou coa tam\u00e9n pirag\u00fcista Ana Mar\u00eda Penas, que participou en tres Xogos Ol\u00edmpicos. O seu fillo Pablo \u00e9 tam\u00e9n pirag\u00fcista, especializado na modalidade de marat\u00f3n."}
{"id": "530896", "revid": "88215", "url": "https://gl.wikipedia.org/wiki?curid=530896", "title": "ProA", "text": "ProA, \u00e9 a segunda m\u00e1xima categor\u00eda do baloncesto profesional de Alema\u00f1a. Est\u00e1 por debaixo da Basketball Bundesliga e por riba da ProB no sistema de baloncesto xermano. A ProA e a ProB forman entre as d\u00faas a 2. Basketball Bundesliga. Actualmente consiste en dezasete equipos, dos cales ascenden dous final da temporada.\nEquipos.\nOs seguintes son os equipos que compiten na temporada 2022\u221223 da ProA.\nResultados.\nOs campi\u00f3ns da ProA ascenden \u00e1 Basketball Bundesliga xunto cos perdedores das finais."}
{"id": "530898", "revid": "89787", "url": "https://gl.wikipedia.org/wiki?curid=530898", "title": "Nototeredo norvagica", "text": "Nototeredo norvagica \u00e9 unha especie de molusco bivalvo. Foi descrita por primeira vez por Lorenz Spengler en 1792."}
{"id": "530899", "revid": "89787", "url": "https://gl.wikipedia.org/wiki?curid=530899", "title": "Nucula hanleyi", "text": "Nucula hanleyi \u00e9 unha especie de molusco bivalvo. Foi descrita por primeira vez por Winckworth en 1931."}
{"id": "530900", "revid": "89787", "url": "https://gl.wikipedia.org/wiki?curid=530900", "title": "Nucula nitidosa", "text": "Nucula nitidosa \u00e9 unha especie de molusco bivalvo. Foi descrita por primeira vez por Winckworth en 1930."}
{"id": "530901", "revid": "89787", "url": "https://gl.wikipedia.org/wiki?curid=530901", "title": "Nucula nucleus", "text": "Nucula nucleus \u00e9 unha especie de molusco bivalvo. Foi descrita por primeira vez por Carl von Linn\u00e9 en 1758."}
{"id": "530902", "revid": "5132", "url": "https://gl.wikipedia.org/wiki?curid=530902", "title": "Rasta Vechta", "text": ""}
{"id": "530903", "revid": "89787", "url": "https://gl.wikipedia.org/wiki?curid=530903", "title": "Nucula sulcata", "text": "Nucula sulcata \u00e9 unha especie de molusco bivalvo. Foi descrita por primeira vez por Heinrich Georg Bronn en 1831."}
{"id": "530904", "revid": "89787", "url": "https://gl.wikipedia.org/wiki?curid=530904", "title": "Ennucula tenuis", "text": "Ennucula tenuis \u00e9 unha especie de molusco bivalvo. Foi descrita por primeira vez por Montagu en 1808."}
{"id": "530905", "revid": "23204", "url": "https://gl.wikipedia.org/wiki?curid=530905", "title": "Nucula tenuis", "text": ""}
{"id": "530906", "revid": "89787", "url": "https://gl.wikipedia.org/wiki?curid=530906", "title": "Nucula tumidula", "text": "Nucula tumidula \u00e9 unha especie de molusco bivalvo. Foi descrita por primeira vez por Malm en 1861."}
{"id": "530907", "revid": "89787", "url": "https://gl.wikipedia.org/wiki?curid=530907", "title": "Saccella commutata", "text": "Saccella commutata \u00e9 unha especie de molusco bivalvo. Foi descrita por primeira vez por Philippi en 1844."}
{"id": "530908", "revid": "23204", "url": "https://gl.wikipedia.org/wiki?curid=530908", "title": "Nuculana commutata", "text": ""}
{"id": "530909", "revid": "98629", "url": "https://gl.wikipedia.org/wiki?curid=530909", "title": "Morruncho", "text": "O morruncho, murruncho ou \"ostra borda\" (\"Ostrea stentina\") \u00e9 unha especie de molusco bivalvo. Foi descrita por primeira vez por Charles Payraudeau en 1826.\nTen unha cuncha oval ou arredondada, duns 40-60 mm de di\u00e1metro, e de bordo irregular, sendo, como na ostra com\u00fan, a valva inferior plana e a superior lixeiramente convexa. A superficie de \u00e1mbalas valvas e irregular, escamosa.\nA cor \u00e9 brancuxa ou tirando a verde, observ\u00e1ndose bandas radiais de ton rosada. O interior \u00e9 branco anacarado.\nVive fixada \u00e1s rochas en zonas pouco profundas.\nSegundo o gastr\u00f3nomo V\u00edctor Sueiro, o morruncho \u00e9 \"moi apreciado polo seu sabor exquisito\" (xu\u00edzo que toma de Eladio Rodr\u00edguez Gonz\u00e1lez), o que non impide que o cualifique o \"irm\u00e1n pequeno e desherdado da ostra\" . En realidade, non \u00e9 obxecto de explotaci\u00f3n comercial e esta especie non aparece rexistrada nas estat\u00edsticas de Pescadegalicia.gal (plataforma dependente da Conseller\u00eda do Mar."}
{"id": "530910", "revid": "23204", "url": "https://gl.wikipedia.org/wiki?curid=530910", "title": "Ostrea stentina", "text": ""}
{"id": "530911", "revid": "23204", "url": "https://gl.wikipedia.org/wiki?curid=530911", "title": "Cider no Y\u014d ni Kotoba ga Wakiagaru", "text": " \u00e9 un filme xapon\u00e9s de 2020 producido por Sublimation e Signal.MD e dirixido por Ky\u014dhei Ishiguro. Estreouse o 25 de xullo de 2020 no Festival Internacional de Cinema de Shanghai. Estreouse nos cinemas do Xap\u00f3n o 22 de xullo de 2021 e en Netflix ese mesmo d\u00eda."}
{"id": "530912", "revid": "88215", "url": "https://gl.wikipedia.org/wiki?curid=530912", "title": "ProB", "text": "ProB, \u00e9 a terceira categor\u00eda do baloncesto profesional de Alema\u00f1a. Est\u00e1 por debaixo da Basketball Bundesliga e por riba da propia ProB no sistema de baloncesto xermano. A ProA e a ProB forman entre as d\u00faas a 2. Basketball Bundesliga. Actualmente consiste en vinte e seis equipos divididos en dous grupos, o ProB Nord e o ProB S\u00fcd.\nEquipos.\nOs seguintes son os equipos que compiten na temporada 2022\u221223 da ProB."}
{"id": "530913", "revid": "23204", "url": "https://gl.wikipedia.org/wiki?curid=530913", "title": "The Book of Henry", "text": "The Book of Henry \u00e9 un filme estadounidense de 2017 dirixido por Colin Trevorrow e escrito por Gregg Hurwitz. O filme est\u00e1 protagonizado por Naomi Watts, Jaeden Martell (daquela co\u00f1ecido como Jaeden Lieberher), Jacob Tremblay, Sarah Silverman, Lee Pace, Maddie Ziegler e Dean Norris."}
{"id": "530914", "revid": "89787", "url": "https://gl.wikipedia.org/wiki?curid=530914", "title": "Palliolum incomparabile", "text": "Palliolum incomparabile \u00e9 unha especie de molusco bivalvo. Foi descrita por primeira vez por Antoine Risso en 1826."}
{"id": "530915", "revid": "89787", "url": "https://gl.wikipedia.org/wiki?curid=530915", "title": "Palliolum tigerinum", "text": "Palliolum tigerinum \u00e9 unha especie de molusco bivalvo. Foi descrita por primeira vez por Otto Friedrich M\u00fcller en 1776."}
{"id": "530916", "revid": "89787", "url": "https://gl.wikipedia.org/wiki?curid=530916", "title": "Palliolum striatum", "text": "Palliolum striatum \u00e9 unha especie de molusco bivalvo. Foi descrita por primeira vez por O. F. M\u00fcller en 1776."}
{"id": "530917", "revid": "89787", "url": "https://gl.wikipedia.org/wiki?curid=530917", "title": "Pandora inaequivalvis", "text": "Pandora inaequivalvis \u00e9 unha especie de molusco bivalvo. Foi descrita por primeira vez por Carl von Linn\u00e9 en 1758."}
{"id": "530918", "revid": "89787", "url": "https://gl.wikipedia.org/wiki?curid=530918", "title": "Pandora pinna", "text": "Pandora pinna \u00e9 unha especie de molusco bivalvo. Foi descrita por primeira vez por Montagu en 1803."}
{"id": "530919", "revid": "23204", "url": "https://gl.wikipedia.org/wiki?curid=530919", "title": "Paphia aurea", "text": ""}
{"id": "530920", "revid": "89787", "url": "https://gl.wikipedia.org/wiki?curid=530920", "title": "San Marti\u00f1o de Taurianova", "text": "San Marti\u00f1o de Taurianova \u00e9 unha fracci\u00f3n (\"frazione\") da comuna de Taurianova, na rexi\u00f3n de Calabria, provincia de Reggio Calabria, \u00e1rea metropolitana de Reggio di Calabria, en Italia.\nConta cuns 2 000 habitantes.\nXeografia.\nSan Marti\u00f1o dista uns 60 km de Reggio di Calabria e 110 km da capital rexional Catanzaro.\nA vila est\u00e1 situada nunha das poucas zonas planas de Calabria, a \"Piana di Gioia Tauro\". Esta posici\u00f3n \u00e9 moi favor\u00e1bel porque permite chegar rapidamente ao mar (a 15 km) e \u00e1s monta\u00f1as (a 7 km). O clima \u00e9 abafante no ver\u00e1n e h\u00famido no inverno.\nHistoria.\nA orixe de San Marti\u00f1o rem\u00f3ntase a mediados do s\u00e9culo X, polos refuxiados da antiga cidade de Tauriana, destru\u00edda polas invasi\u00f3ns musulm\u00e1s.\nDurante a dominaci\u00f3n normanda, un dos acontecementos m\u00e1is importantes do Reino de Sicilia tivo lugar no seu castelo, polo que primeiro foi elevada a condado e m\u00e1is tarde \u00e1 sede dos tribunais ou estados xerais para que a actual \"Piana di Gioia Tauro\" fose ent\u00f3n chamada \"Piana di Saint Martino\".\nDurante a revolta de 1059 foi escollida por Roberto Guiscardo e o seu irm\u00e1n Roxerio de Altavilla como base para a reconquista do territorio e foi na \"Piana di San Martino\" onde se produciu a batalla decisiva a ra\u00edz da cal os normandos recuperaron o control de Calabria chegando \u00e1 final derrota dos bizantinos e no control de Reggio Calabria. A vitoria celebrouse co matrimonio de Roxerio de Altavilla con Xudite de \u00c9vreux no castelo de San Marti\u00f1o (1062).\nEn 1255, baixo os Hohenstaufen, o capit\u00e1n Gervasio colocou o seu cuartel xeral no castelo de San Marti\u00f1o. Corrado di Truichio derrotou \u00e1 xente de Messina no \"Piano della Corona\".\nDurante as \"V\u00e9speras sicilianas\", San Marti\u00f1o foi o lugar de enfrontamentos entre os anxevinos e os aragoneses. En 1283 Carlos II de Anjou (daquela pr\u00edncipe de Salerno) converteu o castelo na base para a defensa dos territorios circundantes e, o 30 de marzo dese mesmo ano convocou un solemne Parlamento de prelados, bar\u00f3ns, deputados e bos homes do Reino, no que se propux\u00e9ron, se discutiron e se aprobaron as novas Constituci\u00f3ns da Monarqu\u00eda.\nPedro III de Arag\u00f3n regresou a San Marti\u00f1o como rei en 1285 para establecer un acordo co papa Honorio V, o seu protector, contra a Rep\u00fablica de Venecia.\nDurante o terremoto de 1783 a cidade quedou completamente arrasada, favorecendo as\u00ed o crecemento dos pobos veci\u00f1os. Foi reconstru\u00edda noutra localidade, e m\u00e1is tarde converteuse nunha fracci\u00f3n do municipio de Taurianova."}
{"id": "530921", "revid": "22795", "url": "https://gl.wikipedia.org/wiki?curid=530921", "title": "San Martino di Taurianova", "text": ""}
{"id": "530925", "revid": "89787", "url": "https://gl.wikipedia.org/wiki?curid=530925", "title": "Taurianova", "text": "Taurianova \u00e9 unha cidade e comuna da \u00e1rea metropolitana de Reggio di Calabria, en Calabria, Italia.\nXeograf\u00eda.\nCon 14 993 habitantes (censo do 31-1-2021), Taurianova \u00e9 o quinto municipio m\u00e1is grande da cidade metropolitana de Reggio di Calabria por n\u00famero de habitantes.\nSituada a unha altitude de 210 msnm, o concello ocupa unha superficie de 48,55 km\u00b2, polo que a s\u00faa densidade de poboaci\u00f3n \u00e9 de 308,82 hab./km\u00b2.\nFracci\u00f3ns.\nA comuna de Taurianova comprende as fracci\u00f3ns de: \nEconom\u00eda.\nTaurianova \u00e9 un importante centro agr\u00edcola e comercial, con actividades industriais e tur\u00edsticas ben desenvolvidas."}
{"id": "530926", "revid": "27155", "url": "https://gl.wikipedia.org/wiki?curid=530926", "title": "Experimento de Avery, MacLeod e McCarty", "text": "O experimento de Avery, MacLeod e McCarty foi unha demostraci\u00f3n experimental publicada en 1944 por Oswald Avery, Colin MacLeod e Maclyn McCarty, de que o ADN \u00e9 a substancia que causa a transformaci\u00f3n bacteriana, o que implicaba que portaba a informaci\u00f3n xen\u00e9tica, nunha \u00e9poca en que a maior\u00eda dos cient\u00edficos consideraban que as prote\u00ednas eran as mol\u00e9culas que realizaban a funci\u00f3n de almacenar a informaci\u00f3n xen\u00e9tica (e a propia palabra prote\u00edna acu\u00f1ouse as\u00ed coa ra\u00edz \"protos\" polo convencimento que hab\u00eda daquela de que a s\u00faa funci\u00f3n era \"primaria\"). Foi a culminaci\u00f3n das investigaci\u00f3ns feitas na d\u00e9cada de 1930 e en toda a primeira metade do s\u00e9culo XX no Rockefeller Institute for Medical Research que intentaban identificar cal era o \"principio transformante\" responsable do fen\u00f3meno da transformaci\u00f3n bacteriana descrito no famoso experimento de Griffith de 1928, no cal Griffith matou con calor unha cepa virulenta de tipo III-S da bacteria \"Streptococcus pneumoniae\" (pneumococo), e inxectou esas bacterias mortas xunto con bacterias vivas da cepa non virulenta II-R de pneumococos, o que tivo como resultado a morte do rato e a aparici\u00f3n no cad\u00e1ver de bacterias de tipo III-S vivas, as cales eran bacterias II-R transformadas en III-S porque se supo\u00f1\u00eda que algunha substancia desco\u00f1ecida (o \"principio transformante\") procedente das III-S mortas pasaba \u00e1s II-R vivas causando a transformaci\u00f3n. Avery e os seus colegas, no seu artigo \"Studies on the Chemical Nature of the Substance Inducing Transformation of Pneumococcal Types: Induction of Transformation by a Desoxyribonucleic Acid Fraction Isolated from Pneumococcus Type III\", publicado no n\u00famero de febreiro de 1944 da revista \"Journal of Experimental Medicine\", suxiren que \u00e9 o ADN (e non as prote\u00ednas como se cr\u00eda maioritariamente daquela) o material hereditario das bacterias e o \"principio transformante\" buscado, e que pod\u00eda ser an\u00e1logo aos xenes e/ou virus dos organismos superiores.\nCo desenvolvemento da tipificaci\u00f3n serol\u00f3xica, os investigadores m\u00e9dicos puideron clasificar as bacterias en diferentes cepas, ou \"tipos\". Cando se inocula unha persoa ou animal de laboratorio (como os ratos) cun determinado tipo ou cepa, orix\u00ednase unha resposta inmunitaria, xerando anticorpos que reaccionan especificamente cos ant\u00edxenos da bacteria. O soro sangu\u00edneo que cont\u00e9n os anticorpos pode extraerse despois e ser aplicado a un cultivo bacteriano. Os anticorpos reaccionar\u00e1n con outras bacterias do mesmo tipo que os da inoculaci\u00f3n orixinal. Os tipos de pneumococos e a s\u00faa tipificaci\u00f3n serol\u00f3xica descubr\u00edraos o bacteri\u00f3logo alem\u00e1n Fred Neufeld. Ata os estudos de Frederick Griffith os bacteri\u00f3logos cr\u00edan que os tipos (cepas) estaban fixados e non pod\u00edan cambiar dunha xeraci\u00f3n \u00e1 seguinte, pero o experimento de Griffith demostraba o contrario.\nO experimento de Griffith, publicado en 1928, indicaba que alg\u00fan tipo de \"principio transformante\" da bacteria pneumococo pod\u00eda causar a transformaci\u00f3n dun tipo de pneumococo a outro. Griffith, que era un oficial m\u00e9dico brit\u00e1nico, pasara varios anos aplicando a tipificaci\u00f3n serol\u00f3xica a casos de pneumon\u00eda, unha enfermidade que pod\u00eda ter un fatal desenlace frecuente a inicios do s\u00e9culo XX. Atopou que varios tipos de pneumococos, alg\u00fans virulentos e outros non virulentos, estaban presentes no curso dun caso cl\u00ednico de pneumon\u00eda e pensou que un tipo pod\u00eda transformarse noutro (en vez de que simplemente cada tipo se reproducise). Para comprobar esa posibilidade, atopou nos seus experimentos que a transformaci\u00f3n pod\u00eda ocorrer cando as bacterias mortas do tipo virulento e as vivas non virulentas eran inxectadas xuntas en ratos: o rato desenvolv\u00eda unha infecci\u00f3n mortal (normalmente causada polas bacterias vivas de tipo virulento) e que se pod\u00edan illar bacterias virulentas vivas do rato infectado (a pesar que non se inoculara ningunha viva dese tipo).\nOs descubrimentos do experimento de Griffith axi\u00f1a foron confirmados, primeiro por Fred Neufeld no Instituto Robert Koch e por Martin Henry Dawson no Instituto Rockefeller. Unha serie de investigadores do Instituto Rockefeller continuaron estudando a transformaci\u00f3n nos anos seguintes. Xunto con Richard H.P. Sia, Dawson desenvolveu un m\u00e9todo para transformar bacterias \"in vitro\" (en vez de \"in vivo\" como fixera Griffith). Despois da marcha de Dawson en 1930, James Alloway retomou os intentos de ampliar os descubrimentos de Griffith, que tiveron como resultado a extraccci\u00f3n de soluci\u00f3ns acuosas do principio transformante en 1933. Colin MacLeod traballou purificando esas soluci\u00f3ns desde 1934 a 1937, e os traballos foron continuados en 1940 e completados por Maclyn McCarty.\nTraballo experimental.\nO pneumococo caracter\u00edzase por formar colonias \"lisas\" nas que as bacterias te\u00f1en unha c\u00e1psulas de polisac\u00e1rido ou rugosas, sen c\u00e1psula. Os diferentes tipos clasif\u00edcanse de acordo coas s\u00faas especificidades inmunol\u00f3xicas.\nO procedemento de purificaci\u00f3n seguido por Avery consist\u00eda en primeiro matar a bacteria con calor e extraer os compo\u00f1entes solubles en soluci\u00f3n salina. Despois, caus\u00e1base a precipitaci\u00f3n das prote\u00ednas usando cloroformo e as c\u00e1psulas de polisac\u00e1rido eran hidrolizadas cun encima. Para verificar a completa destruci\u00f3n das c\u00e1psulas realiz\u00e1base unha precipitaci\u00f3n inmunol\u00f3xica causada por anticorpos espec\u00edficos de tipo. Seguidamente, a porci\u00f3n activa era precipitada por fraccionamento con alcohol, orixin\u00e1ndose febras de mol\u00e9culas fibrosas que pod\u00edan ser retiradas cunha vari\u00f1a axitadora.\nA an\u00e1lise qu\u00edmica mostraba que as proporci\u00f3ns de carbono, hidr\u00f3xeno, nitr\u00f3xeno e f\u00f3sforo nesta porci\u00f3n activa eran consistentes coa composici\u00f3n qu\u00edmica do ADN. Para mostrar que o responsable da transformaci\u00f3n era o ADN e non algunha pequena cantidade de ARN, prote\u00ednas ou alg\u00fan outro compo\u00f1ente celular, Avery e os seus colegas usaron diversos tests bioqu\u00edmicos. Atoparon que a tripsina, quimotripsina e ribonuclease (encimas que degradan as prote\u00ednas e o ARN) non afectaban a trfansformaci\u00f3n, pero que unha preparaci\u00f3n encim\u00e1tica de \"desoxirribonucleodepolimerase\" (unha preparaci\u00f3n cr\u00faa, que se pod\u00eda obter de moitas fontes animais, que pod\u00eda degradar o ADN) destru\u00eda o poder transformante do extracto.\nPosteriores traballos en resposta a cr\u00edticas e obxecci\u00f3n que xurdiran inclu\u00edron a purificaci\u00f3n e cristalizaci\u00f3n, feita por Moses Kunitz en 1948 dunha ADN depolimerase (deoxirribonuclease I), e os precisos traballos de Rollin Hotchkiss que mostraban que virtualmente todo o nitr\u00f3xeno detectado no ADN purificado proced\u00eda da glicina, un produto da degradaci\u00f3n da base nitroxenada nucleot\u00eddica adenina, e que a contaminaci\u00f3n por prote\u00ednas non detectadas era como moito do 0,02% segundo a estimaci\u00f3n de Hotchkiss.\nRepercusi\u00f3n do experimento.\nOs descubrimentos experimentais do experimento de Avery, MacLeod e McCarty foron rapidamenre confirmados e ampliados a outras caracter\u00edsticas hereditarias distintas das c\u00e1psulas polisac\u00e1ridas bacterianas. Por\u00e9n, hab\u00eda unha considerable reticencia a aceptar a conclusi\u00f3n de que o ADN era o material xen\u00e9tico. Segundo a influ\u00ednte \"hip\u00f3tese do tetranucle\u00f3tido\" de Phoebus Levene, o ADN consist\u00eda en unidades repetidas dos catro nucle\u00f3tidos (coas catro bases nitroxenadas) e ti\u00f1a pouca especificidade biol\u00f3xica. O ADN era, por tanto, considerado simplemente un compo\u00f1ente estrutural dos cromosomas, mentres que se pensaba que os xenes probablemente estaban feitos do compo\u00f1ente proteico dos cromosomas. Esta li\u00f1a de pensamento foi reforzada pola cristalizaci\u00f3n en 1935 do virus do mosaico do tabaco feita por Wendell Stanley, e os paralelismos entre virus, xenes e encimas. As\u00ed, moitos bi\u00f3logos pensaban que os xenes poder\u00edan ser unha especie de \"superencima\" e que os virus eran considerados, de acordo con Stanley, prote\u00ednas e compart\u00edan a propiedade da autocat\u00e1lise con moitos encimas. Ademais, poucos bi\u00f3logos pensaban que a xen\u00e9tica se puidese aplicar \u00e1s bacterias, xa que estas carec\u00edan de cromosomas e de reproduci\u00f3n sexual. En particular, moitos dos xenetistas co\u00f1ecidos informalmente como o grupo dos fagos, que ser\u00edan moi influ\u00edntes na nova disciplina da biolox\u00eda molecular na d\u00e9cada de 1950, eran contrarios a considerar o ADN o material xen\u00e9tico (e estaban inclinados a evitar os \"desordenados\" enfoques bioqu\u00edmicos de Avery e os seus colegas). Alg\u00fans bi\u00f3logos, inclu\u00edndo alg\u00fans do propio Instituto Rockefeller como Alfred Mirsky, po\u00f1\u00edan en d\u00fabida os descubrimentos de Avery de que o principio transformante era ADN puro, suxerindo que os responsables eran os contaminantes proteicos presentes. A\u00ednda que a transformaci\u00f3n ocorr\u00eda nalg\u00fans tipos de bacterias, non pod\u00eda ser replicada noutras bacterias (nin en ning\u00fan organismo superior), e a s\u00faa importancia parec\u00eda limitada principalmente \u00e1 medicina.\nOs cient\u00edficos que examinaron a repercusi\u00f3n do experimento de Avery, MacLeod e McCarty non est\u00e1n de acordo sobre o influ\u00ednte que foi na d\u00e9cada de 1940 e inicios da de 1950. Gunther Stent suxeriu que foi en gran medida ignorado e s\u00f3 foi celebrado anos m\u00e1is tarde, de maneira similar ao que ocorrera cos traballos de Gregor Mendel d\u00e9cadas antes do xurdimento da xen\u00e9tica. Outros, como Joshua Lederberg e Leslie C. Dunn, testemu\u00f1an a s\u00faa importancia temper\u00e1 e citan o experimento como o comezo da xen\u00e9tica molecular.\nUns cantos microbi\u00f3logos e xenetistas estaban interesados na natureza qu\u00edmica e f\u00edsica dos xenes antes de 1944, pero o experimento de Avery, MacLeod e McCarty trouxo un maior e renovado interese sobre o asunto. A\u00ednda que a publicaci\u00f3n orixinal non menciona a xen\u00e9tica especificamente, Avery e moitos xenetistas que leron o seu artigo eran conscientes das implicaci\u00f3ns xen\u00e9ticas que ti\u00f1a: Avery pod\u00eda ter conseguido illar un xene como ADN puro. O bioqu\u00edmico Erwin Chargaff, o xenetista H. J. Muller e outros loaron o resultado como algo que establec\u00eda a especificidade biol\u00f3xica do ADN e ti\u00f1a importantes implicaci\u00f3ns para a xen\u00e9tica se se demostraba que o ADN ti\u00f1a un papel similar nos organismos superiores. En 1945, a Royal Society premiou a Avery coa medalla Copley, en parte polo seu traballo sobre a transformaci\u00f3n bacteriana.\nEntre 1944 e 1954 o artigo foi citado polo menos 239 veces (de forma uniforme ao longo daqueles anos), principalmente en artigos de microbiolox\u00eda, inmunoqu\u00edmica e bioqu\u00edmica. Ademais dos traballos posteriores de McCarty e outros no Instituto Rockefeller en resposta \u00e1s cr\u00edticas de Mirsky, o experimento estimulou a realizaci\u00f3n de considerables traballos en microbiolox\u00eda, onde axudou a aclarar as analox\u00edas entre a herdanza bacteriana e a xen\u00e9tica dos organismos que se reproducen sexualmente. O microbi\u00f3logo franc\u00e9s Andr\u00e9 Boivin informou que estendera os descubrimentos sobre a transformaci\u00f3n bacteriana en pneumococos de Avery a \"Escherichia coli\", a\u00ednda que isto non puido ser confirmado por outros investigadores. Por\u00e9n, en 1946 Joshua Lederberg e Edward Tatum demostraron a conxugaci\u00f3n bacteriana en \"E. coli\" e mostraron que a xen\u00e9tica pod\u00eda aplicarse a bacterias, mesmo se o m\u00e9todo espec\u00edfico de Avery da transformaci\u00f3n non era xeral. O traballo de Avery tam\u00e9n motivou a Maurice Wilkins a continuar os estudos de cristalograf\u00eda de raios X do ADN, a\u00ednda que se enfrontou \u00e1 presi\u00f3n dos seus financiadores de que enfocase a s\u00faa investigaci\u00f3n a c\u00e9lulas completas e non a biomol\u00e9culas.\nMalia o importante n\u00famero de citas do artigo e as respostas positivas que recibiu nos anos seguintes \u00e1 s\u00faa publicaci\u00f3n, o traballo de Avery foi en gran medida desatendido por gran parte da comunidade cient\u00edfica. A\u00ednda que foi recibido positivamente por moitos cient\u00edficos, o experimento non afectou seriamente \u00e1s li\u00f1as principais de investigaci\u00f3n xen\u00e9tica, en parte porque non supo\u00f1\u00eda a penas diferenza para os experimentos de xen\u00e9tica cl\u00e1sica, nos cales os xenes se defin\u00edan polo seu comportamento en experimentos de cruzamento en lugar de polas s\u00faas caracter\u00edsticas qu\u00edmicas. H. J. Muller, a\u00ednda que estivo interesado, estaba centrado en estudos m\u00e1is f\u00edsicos que qu\u00edmicos do xene, como tam\u00e9n o estaban a maior\u00eda dos membros do grupo dos fagos. O traballo de Avery foi tam\u00e9n ignorado pola Fundaci\u00f3n Nobel, que posteriormente expresou publicamente o seu lamento por non ter concedido a Avery o premio Nobel.\nNo per\u00edodo en que se fixo o experimento de Hershey e Chase, os xenetistas xa estaban m\u00e1is inclinados a considerar que o ADN era o material xen\u00e9tico e Alfred Hershey foi un influ\u00ednte membro do grupo dos fagos. Erwin Chargaff demostrara que a composici\u00f3n en bases do ADN var\u00eda dunha especie a outra (o que \u00e9 contrario \u00e1 hip\u00f3tese do tetranucle\u00f3tido), e en 1952 Rollin Hotchkiss publicou as s\u00faas probas experimentais que confirmaban o traballo de Chargaff e demostraban a ausencia de prote\u00ednas no principio transformante de Avery. Ademais, o campo da xen\u00e9tica bacteriana foi rapidamente quedando establecido e os bi\u00f3logos estaban m\u00e1is inclinados a pensar que se deb\u00eda considerar a herdanza nos mesmos termos para bacterias e organismos superiores. Despois de que Hershey e Chase usasen is\u00f3topos radioactivos para mostrar que era o ADN e non as prote\u00ednas, o que entraba nas bacterias despois dunha infecci\u00f3n por bacteri\u00f3fagos, enseguida se aceptou amplamente que o ADN era o material xen\u00e9tico. A pesar dos seus resultados experimentais moito menos precisos (xa que encontraron que tam\u00e9n entraba na c\u00e9lula unha cantidade non insignificante de prote\u00edna xunto co ADN), o experimento de Hershey e Chase non foi sometido ao mesmo grao de obxecci\u00f3ns. A s\u00faa influencia foi impulsada pola rede crecente de cient\u00edficos do grupo dos fagos e, ao ano seguinte, pola publicidade que rodeou \u00e1 resoluci\u00f3n da estrutura do ADN proposta por Watson e Crick (Watson era tam\u00e9n membro do grupo dos fagos). Por\u00e9n, soamente en retrospectiva ambos os experimentos probaron definitivamente que o ADN \u00e9 o material xen\u00e9tico."}
{"id": "530938", "revid": "98629", "url": "https://gl.wikipedia.org/wiki?curid=530938", "title": "Pol\u00edtica de Espa\u00f1a", "text": "A pol\u00edtica de Espa\u00f1a \u00e9 o conxunto de condici\u00f3ns administrativas que as leis de Espa\u00f1a ditan para o funcionamento que os \u00f3rganos lexislativos consideran apto para o pa\u00eds. Seguindo a clasificaci\u00f3n do sistema de goberno no mundo, Espa\u00f1a pos\u00fae a forma de monarqu\u00eda parlamentaria, pois o seu poder lexislativo (representado na figura das Cortes Xerais) exerce o control do executivo, as\u00ed como funci\u00f3ns lexislativas, ag\u00e1s potestades lexislativas gobernamentais, como os Reais Decretos Lei. Estes han de ser, en todo caso, debatidos polo Congreso dos Deputados, nun prazo non superior a 30 d\u00edas, sen que o pobo espa\u00f1ol poida intervir no devandito proceso. En Espa\u00f1a, igual que en practicamente todos os pa\u00edses da s\u00faa contorna, non existe unha democracia participativa ou semidirecta, como por exemplo en Su\u00edza. Si \u00e9 posible a participaci\u00f3n directa dos cidad\u00e1ns, a trav\u00e9s dunha iniciativa lexislativa popular, a cal precisa dunha recollida de, polo menos, medio mill\u00f3n de firmas mediante unha iniciativa lexislativa popular, que require, para a s\u00faa aprobaci\u00f3n, someterse \u00f3 debate e validaci\u00f3n das Cortes Xerais.\nHistoria recente.\nDurante esta \u00e9poca, prod\u00facese o cambio de r\u00e9xime, da ditadura franquista \u00e1 actual democracia. Sendo o Presidente do Goberno Adolfo Su\u00e1rez aprobouse a Ley da Reforma Pol\u00edtica (1976) e a actual Constituci\u00f3n (1978). Su\u00e1rez gobernou dende 1976 ata 1981.\nO 23 de febreiro de 1981, alg\u00fans grupos rebeldes da Garda Civil tomaron o Congreso dos Deputados e tentaron impor unha ditadura militar. Con todo, a inmensa maior\u00eda das Forzas Armadas Espa\u00f1olas permaneceron leais \u00f3 rei Don Juan Carlos I, quen empregou a autoridade real para salvagardar a orde constitucional. Nese momento, o poder executivo recaeu sobre Francisco La\u00edna que exerceu como xefe da Comisi\u00f3n Permanente de secretarios de Estado e de subsecretarios, conformando un goberno provisional que asumiu as funci\u00f3ns do executivo.\nEspa\u00f1a \u00fanese \u00e1 Organizaci\u00f3n do Tratado do Atl\u00e1ntico Norte (OTAN) a principios de 1982. En outubro dese mesmo ano, o Partido Socialista Obreiro Espa\u00f1ol (PSOE), liderado por Felipe Gonz\u00e1lez M\u00e1rquez, ga\u00f1ou as elecci\u00f3ns ao Congreso dos Deputados e ao Senado con maior\u00eda absoluta. O PSOE tam\u00e9n obtivo a maior\u00eda absoluta nas elecci\u00f3ns de 1986 e 1989. Gonz\u00e1lez, \u00e1 fronte do PSOE, gobernou durante os seguintes 13 anos. Durante o seu mandato, desenvolveuse o Estado do Benestar, o modelo auton\u00f3mico e produc\u00edronse cambios importantes en pol\u00edtica social, moi atrasada por mor da ditadura. Tam\u00e9n, este per\u00edodo estivo marcado por esc\u00e1ndalos pol\u00edticos de corrupci\u00f3n e de terrorismo de Estado (GAL). En 1986 Espa\u00f1a entrou a formar parte da Uni\u00f3n Europea (UE).\nEn marzo de 1996, o Partido Popular (PP) de Jos\u00e9 Mar\u00eda Aznar foi o partido m\u00e1is votado, conseguindo case a metade dos escanos no Congreso. Aznar prop\u00faxose liberalizar a econom\u00eda, cun programa de privatizaci\u00f3ns, reforma do mercado laboral, e medidas destinadas a incrementar a competitividade en certos mercados, principalmente o de telecomunicaci\u00f3ns. Durante a primeira lexislatura de Aznar, Espa\u00f1a conseguiu os obxectivos da Uni\u00f3n Econ\u00f3mica e Monetaria. Durante este per\u00edodo, Espa\u00f1a participou, xunto cos Estados Unidos e outras naci\u00f3ns aliadas da OTAN, en operaci\u00f3ns militares na antiga Iugoslavia. Espa\u00f1a prop\u00faxose tomar parte na guerra de K\u00f3sovo en 1999, e as Forzas Armadas Espa\u00f1olas e algunhas unidades de polic\u00eda foron inclu\u00eddas en forzas de pacificaci\u00f3n en Bosnia (IFOR, SFOR) e en K\u00f3sovo (KFOR).\nO PP obtivo a maior\u00eda absoluta nas d\u00faas c\u00e1maras das Cortes Xerais nas elecci\u00f3ns de marzo de 2000. Este resultado permitiu a Aznar formar un goberno sen necesidade de coaligarse con outras forzas pol\u00edticas como na s\u00faa anterior lexislatura. Aznar foi un firme defensor das relaci\u00f3ns transatl\u00e1nticas e da guerra contra o terrorismo. Esta lexislatura estivo marcada pola axitaci\u00f3n social producida por algunhas leis ou decisi\u00f3ns (cambio das leis de Educaci\u00f3n Lei Org\u00e1nica de Calidade da Educaci\u00f3n, guerra de Iraq, Desastre do Prestige, atentados do 11-M) que certos sectores da poboaci\u00f3n non aceptaron. Para as elecci\u00f3ns de marzo de 2004 Aznar nomeou a Mariano Rajoy (at\u00e9 ent\u00f3n vicepresidente 1\u00ba do Goberno) como candidato do PP.\nO PSOE ga\u00f1ou as elecci\u00f3ns e Jos\u00e9 Lu\u00eds Rodr\u00edguez Zapatero foi elixido presidente do Goberno. Tres das medidas m\u00e1is importantes do Goberno no principio do seu mandato foron: a participaci\u00f3n da muller na metade dos cargos do Consello de Ministros, a retirada das tropas espa\u00f1olas en Iraq e a aprobaci\u00f3n do matrimonio entre homosexuais.\nA finais do 2011 cel\u00e9branse as elecci\u00f3ns xerais onde ga\u00f1a o PP (Partido Popular) con Mariano Rajoy \u00e1 cabeza, quedando este como presidente do goberno espa\u00f1ol, tomando posesi\u00f3n a principios do 2012.\nO 1 de xu\u00f1o de 2018 prospera unha moci\u00f3n de censura contra o Goberno encabezado por Rajoy, sendo naquel momento investido novo presidente do Goberno o l\u00edder do PSOE Pedro S\u00e1nchez P\u00e9rez-Castej\u00f3n.\nPartidos e organizaci\u00f3ns pol\u00edticas.\nOs partidos pol\u00edticos e coalici\u00f3ns que contan con representaci\u00f3n no Congreso, o Senado ou o parlamento europeo son:\nExisten outros moitos partidos pol\u00edticos e coalici\u00f3ns presentes unicamente en concellos ou parlamentos auton\u00f3micos na actualidade, \u00e1 marxe dos citados anteriormente.\nEn 2002 aprobouse a Lei Org\u00e1nica 6/2002 de Partidos Pol\u00edticos na que se impide o soporte de organizaci\u00f3ns terroristas a trav\u00e9s de partidos pol\u00edticos. Mediante esta lei foi ilegalizada a agrupaci\u00f3n pol\u00edtica Batasuna, e anuladas as listas electorais de formaci\u00f3ns como Autodeterminazioaren Bilgunea (AUB) e Aukera Guztiak (AG).\nDemocracia directa.\nA Constituci\u00f3n Espa\u00f1ola no seu artigo 1.2 establece que: &lt;&gt;.\nO artigo 92 permite referendos consultivos, que a\u00ednda que non son imperativos, constit\u00faen unha decisi\u00f3n transcendental decisiva, posto que a desautorizaci\u00f3n do seu resultado devir\u00eda en trascendentais repercusi\u00f3ns pol\u00edticas. Os referendos vinculantes son obrigatorios en d\u00faas situaci\u00f3ns; primeira, para a reforma de certos estatutos de autonom\u00eda, quer por tratarse dunha comunidade aut\u00f3noma constitu\u00edda baixo o amparo do artigo 151, quer porque, deste modo, se recolleu explicitamente no seu estatuto; segunda, por tratarse dunha reforma constitucional que leve unha modificaci\u00f3n que afecte a partes fundamentais da mesma, tal como estipula o artigo 168 (reforma agravada), ou cando, a trav\u00e9s do artigo 167 (reforma ordinaria), a futura revisi\u00f3n sexa solicitada, a someterse a plebiscito, polo 10\u00a0% dunha das c\u00e1maras das Cortes Xerais. Ademais o artigo 168 recolle a obriga dunhas novas elecci\u00f3ns xerais para constitu\u00edr unhas novas Cortes, que ser\u00e1n as encargadas de procederen a examinar o texto e ratific\u00e1reno, antes de somet\u00e9reno a referendo nacional.\nCelebr\u00e1ronse tres referendos en Espa\u00f1a desde a aprobaci\u00f3n da Constituci\u00f3n; o esixido para a s\u00faa ratificaci\u00f3n en 1978, o de acceso \u00e1 OTAN, que foi consultivo, e o que inquir\u00eda sobre a aprobaci\u00f3n do Tratado de Constituci\u00f3n Europea de 2005, tam\u00e9n consultivo.\nNa Constituci\u00f3n Espa\u00f1ola rec\u00f3llese a Iniciativa Lexislativa Popular (art. 87 da Constituci\u00f3n e Lei Org\u00e1nica da Iniciativa Lexislativa Popular). Tras a recollida de 500000 firmas os promotores da iniciativa propo\u00f1en ao Congreso dos deputados a s\u00faa discusi\u00f3n.\nPoder lexislativo.\nO poder lexislativo recae nas Cortes Xerais, asemblea bicameral composta polo Congreso dos Deputados e o Senado. Representan o pobo, exercen a responsabilidade lexislativa e aproban os orzamentos.\nO Senado \u00e9 a c\u00e1mara alta, integrada por un n\u00famero variable de senadores, dos que un \u00e9 electo pola lexislatura de cada Comunidade Aut\u00f3noma, e outro m\u00e1is por cada mill\u00f3n de habitantes.\nTam\u00e9n hai senadores de elecci\u00f3n directa polos cidad\u00e1ns espa\u00f1ois. Catro por cada provincia, tres por cada unha das illas de Gran Canaria, Mallorca e Tenerife, un senador por cada unha das illas ou agrupaci\u00f3ns delas de Eivissa-Formentera e Menorca nas Illas Baleares, Forteventura, Gomera, Hierro, Lanzarote (inclu\u00edndo \u00e1 Graciosa e as illas menores) e A Palma polas Illas Canarias e dous senadores por cada unha das cidades aut\u00f3nomas de Ceuta e Melilla.\nO Senado dura catro anos en exercicio, ten funci\u00f3ns de integraci\u00f3n territorial, lexislativa e pol\u00edtica.\nO Congreso \u00e9 a c\u00e1mara baixa, pero ten m\u00e1is poderes que o Senado. Quizais o m\u00e1is importante \u00e9 o de ratificar a proposta que o Rei fai do presidente do Goberno, as\u00ed como retirarlle a confianza.\nO Congreso dos Deputados est\u00e1 composto por un m\u00ednimo de 300 e un m\u00e1ximo de 400 deputados, sendo o seu n\u00famero actual de 350 por determinaci\u00f3n da Lei Org\u00e1nica de R\u00e9xime Electoral Xeral, aprobada en 1985.\nOs Deputados el\u00edxense en cada circunscrici\u00f3n electoral, que ten atribu\u00edda unha representaci\u00f3n m\u00ednima inicial e un n\u00famero adicional de escanos con arranxo \u00e1 s\u00faa poboaci\u00f3n; a circunscrici\u00f3n electoral ordinaria \u00e9 a provincia. No caso das cidades aut\u00f3nomas de Ceuta e Melilla non se conta a circunscrici\u00f3n provincial. Cada unha destas cidades est\u00e1 representada por un Deputado. Os deputados duran no seu cargo catro anos, ou ben o seu mandato pode terminar o d\u00eda que as Cortes sexan disoltas polo rei, a petici\u00f3n do presidente.\nO r\u00e9xime de elecci\u00f3n dos Deputados fai do Congreso unha C\u00e1mara de representaci\u00f3n popular e cun car\u00e1cter netamente pol\u00edtico, polo que \u00e9 o aut\u00e9ntico centro da vida p\u00fablica espa\u00f1ola e o escenario onde se protagonizan os debates e votaci\u00f3ns de grande importancia. Al\u00e9n disto, as facultades que a Constituci\u00f3n atrib\u00fae ao Congreso sen intervenci\u00f3n do Senado salientan o devandito car\u00e1cter pol\u00edtico, dado que ao Congreso en exclusiva corresponde outorgar e retirar a confianza das Cortes Xerais no Goberno e dirimir os conflitos que xurdiren entre as C\u00e1maras na elaboraci\u00f3n e aprobaci\u00f3n das Leis. O voto dos Deputados \u00e9 persoal e indelegable (artigo 79.3 Constituci\u00f3n).\nPoder executivo.\n\u00c9 dirixido polo consello de ministros, que ten tantos ministerios como estableza o real decreto de estrutura aprobado polo presidente do goberno de acordo coas necesidades do pa\u00eds no momento. A s\u00faa finalidade consiste en facer cumprir as leis aprobadas polo poder lexislativo, do mesmo xeito que planear e executar o programa de goberno a fin de dirixir a administraci\u00f3n p\u00fablica.\nO Presidente do Goberno \u00e9 a denominaci\u00f3n dun cargo do poder executivo, que serve como xefe de goberno nalg\u00fans pa\u00edses con sistema parlamentario (Espa\u00f1a) ou semipresidencialista (Rusia). A\u00ednda que a nivel internacional o consideran equivalente a outras denominaci\u00f3ns, como primeiro ministro (Reino Unido, Francia etc.), chanceler (Austria, Alema\u00f1a) ou presidente do Consello de Ministros (Italia e outros), as funci\u00f3ns non son necesariamente as mesmas. Por exemplo, en Espa\u00f1a o presidente do Goberno non \u00e9 \"primus inter pares\", como adoitan selo os primeiros ministros, como o do Reino Unido, sen\u00f3n un verdadeiro e indiscutido xefe do goberno.[cita\u00a0\nMinisterios.\nOs ministerios son a forma de organizarse do poder executivo. \u00c9 unha organizaci\u00f3n din\u00e1mica, e cambia segundo os intereses dos gobernos que os nomean. Por tanto toda lista de ministerios pode quedar obsoleta. Os de antigas lexislaturas est\u00e1n na p\u00e1xina Ministerios de Espa\u00f1a. Son os seguintes :\nAdemais, a ministra de Pol\u00edtica Territorial (Isabel Rodr\u00edguez Garc\u00eda) asume as funci\u00f3ns de Ministra Portavoz\nPoder xudicial.\n\u00c9 o conxunto de xulgados e tribunais que te\u00f1en a potestade de administraren xustiza en nome do Rei. O Consello Xeral do Poder Xudicial \u00e9 o m\u00e1ximo \u00f3rgano de goberno da xudicatura. O Tribunal Constitucional controla que as leis e as actuaci\u00f3ns da administraci\u00f3n p\u00fablica se axusten \u00e1 Carta Magna. O Tribunal Supremo \u00e9 o \u00f3rgano xurisdicional superior en todas as ordes, excepto en materia de garant\u00edas constitucionais.\nExclusivamente aos anteditos xulgados e tribunais corresponde o exercicio da potestade xurisdiccional, xulgando e facendo executar o xulgado. En exercicio da devandita potestade, os xulgados e tribunais co\u00f1ecen e deciden todos os procesos xurisdicionais das ordes civil, penal, contencioso-administrativo, social e militar. O co\u00f1ecemento e a decisi\u00f3n, dos susoditos procesos, consiste na tramitaci\u00f3n e pronunciamento sobre o fondo do asunto que lles expo\u00f1an as partes, sexan estas autoridades ou particulares.\nTam\u00e9n, nos casos en que a lei as\u00ed o permite, os xulgados e tribunais se encargan do co\u00f1ecemento e decisi\u00f3n de asuntos que non suscitan contenda entre partes, nos denominados procesos de xurisdici\u00f3n voluntaria, regulada actualmente na Lei de \"Enjuiciamiento Civil\" de 1881. Estes son principalmente a protocolizaci\u00f3n de testamentos ol\u00f3grafos (escritos polo testador \u00abda s\u00faa propia man\u00bb) e outros actos civ\u00eds que requiren intervenci\u00f3n xudicial.\nAs\u00ed mesmo, xu\u00edces de Primeira Instancia e, no seu caso, os xu\u00edces de Paz, te\u00f1en ao seu cargo o Rexistro Civil, sendo responsables da custodia e levanza dos libros que rexistran o nacemento, estado civil, e os feitos que afectaren \u00e1 capacidade de obrar e a defunci\u00f3n das persoas.\nPrincipios.\nA Constituci\u00f3n garante o respecto aos principios esenciais necesarios para o correcto funcionamento do Poder Xudicial. Estes principios son a imparcialidade, a independencia, a inamovibilidade, a responsabilidade e a legalidade.\nComo principio informador dos procesos xudiciais, non expresamente recollido no art. 117.1 CE:\nPercepci\u00f3n cidad\u00e1.\nEn Espa\u00f1a desde 2009 rexistrouse un notorio empeoramento da imaxe dos pol\u00edticos ante a opini\u00f3n p\u00fablica, feito que reflectiron numerosas enquisas que opo\u00f1en unha visi\u00f3n positiva dos pol\u00edticos como persoas ao servizo do ben com\u00fan, e unha visi\u00f3n baseada na crenza de que as persoas acceden \u00e1 pol\u00edtica para serv\u00edrense do pobo m\u00e1is que para o serviren e co obxectivo de adquiriren, manteren e xestionaren o poder en instituci\u00f3ns ou \u00e1mbitos p\u00fablicos con fins propios. Proba diso, son os numerosos casos de corrupci\u00f3n pol\u00edtica, as\u00ed como os resultados obtidos pola clase pol\u00edtica nas enquisas xerais de opini\u00f3n."}
{"id": "530940", "revid": "23204", "url": "https://gl.wikipedia.org/wiki?curid=530940", "title": "Aurora Artiaga", "text": "Mar\u00eda Aurora Artiaga Rego, nada en Mondo\u00f1edo en 1960, \u00e9 unha historiadora galega.\nTraxectoria.\nDoutora en Historia Contempor\u00e1nea pola Universidade de Santiago de Compostela en 1989 coa tese \"A desamortizaci\u00f3n da provincia de Pontevedra, 1855-1900\". \u00c9 profesora titular do Departamento de Historia da USC dende 1991. Foi profesora visitante no Departamento de Lingua e civilizaci\u00f3n espa\u00f1olas da Universidade de Rennes 2 (Haute-Bretagne) (1988-1989). Foi vicedecana de Asuntos Acad\u00e9micos da USC. As s\u00faas li\u00f1as de investigaci\u00f3n son a historia agraria, a historia contempor\u00e1nea, a historia de Galicia, a Historia do medio ambiente, o mundo rural, o nacemento e consolidaci\u00f3n do r\u00e9xime franquista e a violencia desenvolvida nos primeiros anos da guerra civil e ditadura."}
{"id": "530942", "revid": "25871", "url": "https://gl.wikipedia.org/wiki?curid=530942", "title": "Abad\u00eda de Saint-Wandrille de Fontenelle", "text": "A abad\u00eda de Saint-Wandrille, antigamente chamada abad\u00eda de Fontenelle, \u00e9 unha abad\u00eda beneditina situada no departamento de Seine-Maritime, na rexi\u00f3n de Normand\u00eda (Francia).\nInstaurada no s\u00e9culo VII, a\u00ednda hoxe est\u00e1 parcialmente en p\u00e9. Desde 1862 est\u00e1 baixo protecci\u00f3n como monumento hist\u00f3rico.\nHistoria.\nSan Wandrille fundou en 649 a abad\u00eda de Fontenelle, sobre unha propiedade concedida por Erquinoaldo, mordomo de palacio de Neustria. En 787, por orde de Carlomagno, Landry, abade de Jumi\u00e8ges e Ricardo, conde de Ruan estableceron un pol\u00edptico, hoxe perdido. Foi a terceira abad\u00eda da provincia de Ruan, despois de Saint-Ouen e de Saint-Evrault.\nNunha carta de Carlos o Calvo datada o 21 de marzo de 854, p\u00f3dese ler que os relixiosos de Fontenelle posu\u00edan bens en Le Pecq (Yvelines), en Chaussy-en-Vexin (Val-d'Oise), en Pierrepont, na comuna de Grandcourt (Somme), Bution (lugar a\u00ednda sen localizar, pero probabelmente cerca de Arpajon) e Marcoussis en Essonne. \nA abad\u00eda contaba con 4 264 leiras e 28 mu\u00ed\u00f1os, ademais doutras propiedades, que, por\u00e9n, se perderon practicamente por mala xesti\u00f3n.\nContra 858 foi saqueada polos normandos e abandonada.\nContra 960, Ricardo I de Normand\u00eda propiciou o restablecemento dos monxes levados por G\u00e9rard de Brogne. Roberto o Magn\u00edfico emitiu cartas para a devoluci\u00f3n das propiedades usurpadas.\nA lenda di que o cabaleiro normando Roxerio de Hautreville, futuro primeiro conde de Sicilia, namorouse de Xudite de \u00c9vreux cando a viu na abad\u00eda, a onde fora enviada xunto coa s\u00faa irm\u00e1 Emma. (A parella casar\u00eda en 1061 na cidade calabresa de San Marti\u00f1o de Taurianova). \nDurante as Guerras de relixi\u00f3n de Francia, en maio de 1562, os protestantes e os seus seguidores saquearon a abad\u00eda. \nA Revoluci\u00f3n francesa suprimiu a instituci\u00f3n, e os edificios g\u00f3ticos transform\u00e1ronse en \"cantera\" de pedras, destrozando a abad\u00eda.\nComo quedou dito, esde 1862 est\u00e1 baixo protecci\u00f3n como monumento hist\u00f3rico."}
{"id": "530946", "revid": "1888", "url": "https://gl.wikipedia.org/wiki?curid=530946", "title": "Aurora Artiaga Rego", "text": ""}
{"id": "530947", "revid": "1131", "url": "https://gl.wikipedia.org/wiki?curid=530947", "title": "Paula Cousillas Pena", "text": "Paula Cousillas Pena, nada en Ponteceso en 1992, \u00e9 unha fil\u00f3loga e profesora galega.\nTraxectoria.\nGraduada en Lingua e Literatura Galegas pola Universidade de Santiago de Compostela. Investigou no eido da Socioling\u00fc\u00edstica e a An\u00e1lise do Discurso en relaci\u00f3n coa lexislaci\u00f3n educativa sobre a lingua galega e tam\u00e9n a Literatura Medieval sobre o trobador Fernand\u00b4 Esquio. \u00c9 lectora de lingua galega na Universidade Complutense de Madrid e cosecretaria da revista \"Madrygal\"."}
{"id": "530952", "revid": "98629", "url": "https://gl.wikipedia.org/wiki?curid=530952", "title": "Marcian\u00f3polis", "text": "Marcian\u00f3polis (en grego: \"\u039c\u03b1\u03c1\u03ba\u03b9\u03b1\u03bd\u03bf\u03cd\u03c0\u03bf\u03bb\u03b9\u03c2\") foi unha antiga cidade romana da provincia de Tracia. Situada na provincia romana fronteiriza de Moesia, converteuse a finais do s\u00e9culo III na capital da segunda Moesia, baixo o ataque dos pobos xerm\u00e1nicos, h\u00fanicos e eslavos, que acabaron destru\u00edndoa no s\u00e9culo VII. As s\u00faas ru\u00ednas p\u00f3dense atopar hoxe no distrito de R\u00e9ka D\u00e9vnya, situado a 2,55 km ao nordeste do centro da cidade de Devnya, Bulgaria.\nHistoria.\n\u00c9poca romana.\nA localidade cham\u00e1base orixinariamente Parten\u00f3polis (a \"cidade das virxes\" en grego antigo). No 106 -despois da Segunda guerra Dacia- o emperador Traxano transformouna nunha colonia romana na que estableceu moitos veteranos e renomeouna en honor da s\u00faa irm\u00e1 m\u00e1is vella Ulpia Marciana. O historiador Xordanes do s\u00e9culo VI deu a seguinte explicaci\u00f3n: unha moza do s\u00e9quito de Ulpia, que se ba\u00f1aba no r\u00edo, deixou caer o vaso de ouro que ti\u00f1a. Este vaso afundiuse no fondo pero reapareceu flotando m\u00e1is lonxe. Cando soubo do feito, Traxano supuxo que unha divindade habitaba estas augas e fundou unha cidade na que puxo o nome da s\u00faa irm\u00e1.\nTraxano dotou \u00e1 cidade de construci\u00f3ns emblem\u00e1ticas propios da cultura romana como un anfiteatro, que est\u00e1 descuberto. Grazas a este establecemento, Marcian\u00f3polis marcou o l\u00edmite oriental do espallamento da lingua latina, mentres que m\u00e1is ao leste est\u00e1n as colonias gregas na costa do Mar Negro.\nFoi un importante centro estrat\u00e9xico e formou parte da Tracia romana at\u00e9 187\u2013193 e logo pertenceu \u00e1 Moesia inferior\nDurante o s\u00e9culo III, a provincia de Moesia estivo ameazada polas incursi\u00f3ns dos s\u00e1rmatas e dos godos e a prosperidade de Marcian\u00f3polis baixo a dinast\u00eda Severa rematou por mor dunha incursi\u00f3n dos godos no 248\u2013249 e polas posteriores invasi\u00f3ns b\u00e1rbaras desde o norte. Marcian\u00f3polis foi tomada e destru\u00edda polos godos durante o inverno do 250-251 e debeu ser por ese tempo cando se soterrou o tesouro de Reka Devnia, descuberto en 1929, preto de Marcian\u00f3polis e no que se atoparon 81.044 denarios. No 267, Marcian\u00f3polis foi atacada, de novo, polos godos mais, desta volta, Claudio, ao servizo de Galieno, enfrontounos e conseguiu anicalos a costa de numerosas pelexas nas proximidades da cidade.\nDurante a reorganizaci\u00f3n das provincias operadas por Diocleciano, a Baixa Moesia div\u00eddese en Moesia Secunda, da que Marcian\u00f3polis foi a capital, e en Escitia Minor. Durante o s\u00e9culo IV, medrou en importancia \u00e1 conta da s\u00faa proximidade con Odessos (Varna) no s\u00e9culo IV e foi un importante centro episcopal e, durante o s\u00e9culo XX, atopouse unha bas\u00edlica daquela \u00e9poca nunhas escavaci\u00f3ns.\nNo 328, o emperador Constantino I estableceu a s\u00faa base al\u00ed para as s\u00faas contraofensivas ao norte do Danubio. Igualmente, entre o 367 e o 370, o emperador Valente, utilizou a cidade, a maior da diocese de Tracia, como base para a s\u00faa campa\u00f1a contra os godos de Atanarico, aos que conseguiu impor un tratado de paz e volveu a Constantinopla. No 376, os godos cruzaron o Danubio en masa, pedindo o cualidade de federados pero foron mal recibidos polos romanos. O encontro en Marcian\u00f3polis do seu l\u00edder Fritixerno e o conde de Tracia Lupicino levou a nun enfrontamento a poucos quil\u00f3metros da cidade e a unha forte derrota das tropas romanas. Os romanos non puideron evitar o saqueo por parte das bandas g\u00f3ticas das provincias de Moesia e Escitia Minor, ata a conclusi\u00f3n dun tratado no 382 (foedus) que concedeu o establecemento dos godos nestas provincias.\nNo 447, a cidade foi destru\u00edda polos hunos dirixidos por Atila, xusto despois da batalla do r\u00edo Utus.\n\u00c9poca bizantina.\nO emperador Xustiniano I reconstruiuna e fortificouna mais isto non impediu que, no 587, fose saqueada polo rei dos \u00e1varos para ser, de novo, recuperada polos bizantinos. No 596, serviu como cuartel para o ex\u00e9rcito bizantino antes de cruzar o Danubio para atacar os \u00e1varos. \n\u00c1varos e eslavos.\nA pesar dos ataques regulares dos b\u00e1rbaros, Marcian\u00f3polis, seguiu sendo un importante centro at\u00e9 que, no 614-615, foi totalmente destru\u00edda por unha incursi\u00f3n dos \u00e1varos, na que participaron os eslavos que se instalaron na rexi\u00f3n na primeira metade do s\u00e9culo VII e chamaron \"Devnya\" \u00e1s ru\u00ednas da cidade antiga. As\u00ed e todo, continuou mencion\u00e1ndose nos mapas at\u00e9 moito m\u00e1is tarde. \nDespois de mediados do s\u00e9culo VII, a conquista da rexi\u00f3n polos \"protob\u00falgaros\" e a fundaci\u00f3n do primeiro estado b\u00falgaro, as referencias a Marcian\u00f3polis desaparecen das cr\u00f3nicas.\nRestos arqueol\u00f3xicos.\nOs restos arqueol\u00f3xicos da antiga Marcian\u00f3polis incl\u00faen un anfiteatro de cimentaci\u00f3ns elipsoidais e radiadas, varias r\u00faas e os mosaicos da \"Casa de Antiope\", unha vila de finais do s\u00e9culo III ou principios do s\u00e9culo IV, no Museo do Mosaico de Devnya con alg\u00fans mosaicos visibles \"in situ\".\nNo 1986, descubr\u00edronse na necr\u00f3pole d\u00faas estelas funerarias de gladiadores con epitafios escritos en grego, a do \"secutor\" Markianus, que loitou d\u00faas veces, e a doutro \"secutor\", Smaragdos, probablemente un pseud\u00f3nimo de loitador que evoca unha xoia, \"Smaragdite\", -cor esmeralda- morto no seu vix\u00e9simo combate.\nNumism\u00e1tica.\nComo noutras cidades de Moesia e Tracia, Marcian\u00f3polis ti\u00f1a un taller monetario provincial emitindo un gran n\u00famero de moedas de bronce que levaban a efixie dos emperadores reinantes con lendas en grego acompa\u00f1adas do nome do gobernador da provincia. Algunhas destas moedas emitidas localmente testemu\u00f1an a existencia dun templo dedicado a Serapis e unha monumental porta da cidade, en forma de arco triunfal."}
{"id": "530953", "revid": "98629", "url": "https://gl.wikipedia.org/wiki?curid=530953", "title": "Guillerme de \u00c9vreux", "text": "Guillerme de \u00c9vreux, nado contra 1045, foi un poderoso nobre normando durante o per\u00edodo seguinte \u00e1 conquista normanda de Inglaterra, un dos poucos documentados que estivo con Guillerme o Conquistador na batalla de Hastings. Foi conde de \u00c9vreux desde 1067 a 1118.\nTraxectoria.\nGuilerme era fillo de Ricardo de \u00c9vreux, conde de \u00c9vreux, e de Godehilda.\nParticipou na Conquista de Inglaterra con oitenta naves que lle deu seu pai e combateu na batalla de Hastings. En recompensa, Guillerme o Conquistador deulle propiedades en Hampshire, en Berkshire e en Oxfordshire pero, ben considerado, o conxunto dos bens recibidos era modesto. Como Roxerio I de Beaumont, outro gran bar\u00f3n do duque, Guillerme de \u00c9vreux, foi recompensado pouco en Inglaterra a pesar da s\u00faa participaci\u00f3n na conquista. \nIsto non foi consecuencia de caer en desgraza, xa que despois Guillerme mandou o ex\u00e9rcito ducal nas campa\u00f1as militares en Francia. O caso de Guillerme de \u00c9vreux permitiu ao historiador David Bates desmontar a tese dunha aristocracia resultante totalmente anglo-normanda trala conquista de Inglaterra. Para algunhas familias, o ducado de Normand\u00eda seguir\u00eda sendo o principal teatro da s\u00faa expansi\u00f3n e das s\u00faas loitas pol\u00edticas.\nEn 1067 Guillerme sucedeu ao seu pai, e durante os seguintes anos foi un leal compa\u00f1eiro do Conquistador. \nEn 1081, coa axuda de Roxerio II de Montgommery, negociou un tratado de paz entre o seu se\u00f1or e Fulco IV de Anjou, conde de Anjou. Desde 1084 a 1086 loitou contra Hubert de Sainte-Suzanne, vizconde do Maine, amotinado contra o duque, pero foi capturado en xaneiro de 1085 durante o asedio de Santa-Suzanne. Por\u00e9n, tras a s\u00faa liberaci\u00f3n, aproveitou a morte do duque en 1087 para capturar a gornici\u00f3n ducal acantoada en \u00c9vreux.\nNun documento a favor da abad\u00eda de Jumi\u00e8ges, Guillerme intit\u00falase \"Ego Guilelmus, dux et comes Ebroacensis civitatis\" (Eu, Guillerme, duque e conde da cidade de \u00c9vreux).\nEn 1087 morre seu cu\u00f1ado Sim\u00f3n I de Montfort, e a s\u00faa filla, Bertrada de Montfort, foi confiada ao coidado do seu t\u00edo Guillerme. Esta tutela, as\u00ed como unha nova revolta no Maine, dar\u00edan ao conde unha situaci\u00f3n vantaxosa. Efectivamente, o nuevo duque d Normand\u00eda, Roberto Curthose, buscou o apoio do conde de Anjou para sufocar a revolta. O conde aceptou, pero a cambio da man de Bertrada, acordo co que Guillerme recibir\u00eda en compensaci\u00f3n a herdanza do seu t\u00edo Ra\u00fal de Gac\u00e9, formada polas terras de Gac\u00e9 e de Varenguebec, que Guillerme o Conquistador unira \u00e1 propiedade ducal \u00e1 morte de Ra\u00fal. En 1090 o matrimonio celebrouse e a rebeli\u00f3n quedou sufocada.\nPouco despois Guillerme somete unha revolta en Rouen dos partidarios de Guillerme II de Inglaterra chamado \"Rufo\", rei de Inglaterra, sucesor de seu pai Guillerme I, que buscaba quitar Normand\u00eda ao seu irm\u00e1n Roberto. Durando os dous anos seguintes houbo unha guerra familiar que o mant\u00e9n ocupado. A rivalidade entre Heloise, a muller de Guillerme, e Isabel de Montfort, a esposa de Ra\u00fal de Tosny, medio irm\u00e1n de Guillerme, aumentou e ambos os medio irm\u00e1ns enfront\u00e1ronse. Ra\u00fal logra a vitoria en 1092, e imp\u00f3n a Guillerme o reco\u00f1ecemento de Roxerio, o seu fillo m\u00e1is novo, como herdeiro. Pero a morte de Roxerio contra 1094 fixo que este acordo non entrara en vigor.\nEn 1096, Roberto II de Normand\u00eda \u00fanese \u00e1 Primeira Cruzada, confiando o ducado de Normand\u00eda ao seu irm\u00e1n Guillerme Rufo. En 1097 Guillerme de \u00c9vreux emprendeu unha campa\u00f1a contra o rei Filipe I de Francia.\nEn 1098, como consecuencia dunha nova campa\u00f1a o Maine, Guillerme Rufo nom\u00e9ao gobernador de Le Mans. Guillerme Rufo morreu en 1100 e Guillerme e Ra\u00fal de Tosny, desta vez aliados, aproveitaron as desordes para saquear as terras de Beaumont-le-Roger, gobernadas por Roberto I de Meulan. Roberto II de Normand\u00eda regresou pouco despois da Cruzada e tomou posesi\u00f3n do seu ducado, mentres que Henrique Beauclerc converteuse en rei de Inglaterra como Henrique I.\nTras a uni\u00f3n de Normand\u00eda e Inglaterra, a autoridade de Henrique Beauclerc non foi favor\u00e1bel para o conde de \u00c9vreux, que aceptara mal a inxerencia real. Guillerme e Heloisa tiveron que exiliarse no condado de Anjou durante catorce meses en 1112-1113. Durante este per\u00edodo, Fulco V o Mozo, conde de Anjou, e Amalarico III de Montfort ali\u00e1ronse contra Henrique, e Guillerme probabelmente aceptou a coalici\u00f3n. Cando se acordou a paz entre os normandos e os anxevinos, en febreiro de 1113, Guillerme tomou novamente posesi\u00f3n do seu condado.\nHeloisa morreu nalg\u00fan dos cinco anos seguintes, e foi inhumada en Noyon. Guillerme faleceu o 18 de abril de 1118 e foi enterrado na Abad\u00eda de Saint-Wandrille de Fontenelle. O feito de que morrera sen fillos causou problemas ao rei Henrique I de Inglaterra, xa que o parente m\u00e1is pr\u00f3ximo do conde Guillerme era Amalarico III de Montfort, e o seu sucesor, era vasalo de Lu\u00eds VI de Francia.\nMatrimonio e descendencia.\nGuillerme casou con Heloise de Nevers, filla do conde Guillerme I de Nevers e de Auxerre, e de Ermengarda, condesa de Tonerre. Deste matrimonio naceu un fillo, probabelmente morto antes de 1092. Este fillo foi mencionado, sen ser nomeado, nunha carta en favor da abad\u00eda de Saint-Taurin."}
{"id": "530954", "revid": "15490", "url": "https://gl.wikipedia.org/wiki?curid=530954", "title": "Aurora Pereira Carballo", "text": ""}
{"id": "530955", "revid": "15490", "url": "https://gl.wikipedia.org/wiki?curid=530955", "title": "Aurora Pereira", "text": ""}
{"id": "530958", "revid": "1131", "url": "https://gl.wikipedia.org/wiki?curid=530958", "title": "Xerardo Rodr\u00edguez", "text": "O nome Xerardo Rodr\u00edguez pode referirse a:"}
{"id": "530959", "revid": "23204", "url": "https://gl.wikipedia.org/wiki?curid=530959", "title": "Jes\u00fas Gonz\u00e1lez \u00c1lvarez", "text": "Jes\u00fas Gonz\u00e1lez \u00c1lvarez, nado en Tui o 9 de setembro de 1974, \u00e9 un polic\u00eda e remeiro galego. Foi subcampi\u00f3n do mundo de dous sen temoneiro, varias veces campi\u00f3n de Espa\u00f1a e competiu nos Xogos Ol\u00edmpicos de 2004 en Atenas.\nTraxectoria.\nPracticou baloncesto e atletismo antes de se iniciar no remo, deporte que comezou a practicar en 1989 no Club Remo do Mi\u00f1o, do seu Tui natal. Foi varias veces campi\u00f3n de Espa\u00f1a en diferentes modalidades de remo e no 2004 conseguiu unha praza para os Xogos Ol\u00edmpicos de Atenas. Participou na cita ol\u00edmpica na proba de catro sen temoneiro, xunto a Mario Arranz, Carlos Loriente e Alberto Dom\u00ednguez. Conseguiron o pase \u00e1s semifinais na repesca, pero non puideron meterse na final e remataron no 12\u00ba posto.\nNo ano 2006 proclamouse subcampi\u00f3n do mundo en dous sen temoneiro peso lixeiro, facendo parella co andaluz Juan Manuel Florido no campionato celebrado no Lago Dorney, no condado ingl\u00e9s de Berkshire. Remataron por detr\u00e1s da embarcaci\u00f3n alem\u00e1 formada por Ole R\u00fcckbrodt e Felix Otto e por diante dos italianos Andrea Caianiello e Salvatore Di Somma.\nPasou logo a competir no dobre scull, e xunto a Juan Zunzunegui buscou unha praza nos Xogos Ol\u00edmpicos de 2008. Disputou en Poznan o preol\u00edmpico, met\u00e9ndose na final, pero un sexto posto nesta, deixouno f\u00f3ra da cita ol\u00edmpica de Pequ\u00edn. Para os seguintes Xogos en Londres, intentouno no catro sen temoneiro, xunto aos sevillanos Antonio Guzm\u00e1n, Marcelino Garc\u00eda Cort\u00e9s e No\u00e9 Guzm\u00e1n, pero tampouco puido conseguir a praza no preol\u00edmpico disputado en Lucerna.\nEn 2009 ga\u00f1ou o seu primeiro Campionato de Espa\u00f1a de remoerg\u00f3metro e en 2010 deixou o Club Remo do Mi\u00f1o para pasar a competir no novo Club Remo Tui. Tres anos despois proclamouse subcampi\u00f3n de Europa no certame celebrado en Sevilla, formando parella no dobre scull con Sergio P\u00e9rez. Ademais foi noveno no Mundial celebrado en Corea do Sur, en catro sen temoneiro peso lixeiro, xunto a P\u00e9rez, Marc Franquet e Patricio Rojas. En 2014 proclamouse subcampi\u00f3n de Espa\u00f1a de remoerg\u00f3metro; campi\u00f3n de Espa\u00f1a de longa distancia no dous sen temoneiro, con Sergio P\u00e9rez; quedou cuarto no Campionato de Europa de catro sen temoneiro lixeiro e noveno no Mundial. En 2015 volveu cambiar de club, pasando ao Club de Remo Robaleira da Guarda, e ese mesmo ano repetiu cuarto posto no Europeo, esta vez no dous sen temoneiro.\nEn 2016 participou de novo con Sergio P\u00e9rez no Campionato Europeo de dous sen temoneiro, acadando a medalla de bronce o ser s\u00f3 superado polos brit\u00e1nicos Sam Scrimgeour e Joel Cassells, e polos daneses Emil Espensen e Jens Vilhelmsen. En 2019 conseguiu o seu segundo t\u00edtulo de campi\u00f3n de Espa\u00f1a de remoerg\u00f3metro e durante estes anos bateu varios r\u00e9cords de Espa\u00f1a e do mundo na s\u00faa franxa de idade.\nReco\u00f1ecementos.\nEn xullo de 2017 foi elixido remeiro do mes pola Federaci\u00f3n Internacional de Sociedades de Remo, pola s\u00faa \"lonxevidade e versatilidade\" no deporte.\nVida persoal.\nCasou coa tam\u00e9n remeira Nuria Dom\u00ednguez, participante en tres Xogos Ol\u00edmpicos. "}
{"id": "530961", "revid": "88215", "url": "https://gl.wikipedia.org/wiki?curid=530961", "title": "2. Basketball Bundesliga", "text": "A 2. Basketball Bundesliga, \u00e9 a segunda categor\u00eda do baloncesto profesional de Alema\u00f1a. Antes da temporada 2007\u201308, a 2. Basketball Bundesliga consist\u00eda en d\u00faas divisi\u00f3ns xeogr\u00e1ficas (Norte e Sur). Desde o ano 2007, a competici\u00f3n consiste en ligas xer\u00e1rquicas, a ProA e a ProB. Ao final de cada temporada, os dous mellores equipos da ProA ascenden \u00e1 m\u00e1xima categor\u00eda, a Basketball Bundesliga, mentres que os dous \u00faltimos descnden \u00e1 ProB.\nCampi\u00f3ns.\nPara ver os campi\u00f3ns a partir do ano 2007, v\u00e9xase ProA."}
{"id": "530962", "revid": "5132", "url": "https://gl.wikipedia.org/wiki?curid=530962", "title": "BG 74 G\u00f6ttingen", "text": ""}
{"id": "530963", "revid": "5132", "url": "https://gl.wikipedia.org/wiki?curid=530963", "title": "EnBW Ludwigsburg", "text": ""}
{"id": "530965", "revid": "5863", "url": "https://gl.wikipedia.org/wiki?curid=530965", "title": "Simonetta Agnello Hornby", "text": "Simonetta Gloria Agnello, de casada Hornby, nada en Palermo en 1945, \u00e9 unha avogada e novelista italiana, residente no Reino Unido, cuxa nacionalidade tam\u00e9n ostenta. Varias das s\u00faas novelas, escritas sempre en italiano, foron traducidas a numerosos idiomas e foron best-s\u00e9llers internacionais.\nTraxectoria.\nSimonetta Agnello naceu en Palermo no seo dunha familia aristocr\u00e1tica e criouse en Sicilia, ata que en 1965 obtivo unha bolsa Fulbright, coa que iniciou estudos de Dereito na Universidade de Kansas, conclu\u00edndoos no Reino Unido, onde se especializou como avogada en materia de menores e violencia dom\u00e9stica. \nDesde 1972 reside en Londres, onde fundou en 1979 un bufete de avogados no barrio de Brixton, especializado en defender as comunidades musulm\u00e1 e africana, que foi tam\u00e9n o primeiro despacho en ter unha secci\u00f3n especializada en violencia intrafamiliar. Foi profesora de Dereito de menores na Universidade de Leicester e durante oito anos presidiu a tempo parcial o \"Special Educational Needs and Disability Tribunal\", un tribunal que leva as apelaci\u00f3ns contra as decisi\u00f3ns administrativas das autoridades educativas locais sobre mozos con necesidades educativas especiais. Desde 2012 colabora coa \"Global Foundation for the Elimination of Domestic Violence\".\nAgnello debutou como novelista en 2002 con \"La Mennulara\" (unha palabra siciliana para \"recolectora de am\u00e9ndoas\"), que foi traducida a 19 linguas. Desde ent\u00f3n publicou, sempre en italiano, polo menos outras seis novelas, na s\u00faa maior\u00eda ambientadas na s\u00faa Sicilia natal, as\u00ed como textos autobiogr\u00e1ficos e libros de coci\u00f1a. En 2019 publicou unha nova versi\u00f3n de \"La Mennulara\", inclu\u00edndo alg\u00fans cap\u00edtulos omitidos na edici\u00f3n orixinal.\nVida persoal.\nSimonetta Agnello est\u00e1 casada co cidad\u00e1n brit\u00e1nico Martin Hornby e ten dous fillos. Un deles, George, sofre esclerose m\u00faltiple. Con el protagonizou en 2013 o docu-reality \"Io &amp; George\", emitido en seis cap\u00edtulos por Rai 3, que representa unha viaxe de Londres a Sicilia, co obxectivo de sensibilizar sobre as persoas con discapacidades."}
{"id": "530966", "revid": "1410", "url": "https://gl.wikipedia.org/wiki?curid=530966", "title": "BBL-Pokal", "text": "A BBL-Pokal \u00e9 competici\u00f3n de copa do baloncesto profesional masculino en Alema\u00f1a. Organizada pola Deutschen Basketball Bund (DBB), a s\u00faa primeira edici\u00f3n foi na temporada 1966\u221267. Os equipos m\u00e1is laureados da competici\u00f3n, con dez t\u00edtulos cada un, son o Bayer Giants Leverkusen e o Alba Berl\u00edn."}
{"id": "530967", "revid": "5132", "url": "https://gl.wikipedia.org/wiki?curid=530967", "title": "Copa de baloncesto de Alema\u00f1a", "text": ""}
{"id": "530968", "revid": "5132", "url": "https://gl.wikipedia.org/wiki?curid=530968", "title": "Copa de Alema\u00f1a de baloncesto", "text": ""}
{"id": "530969", "revid": "5132", "url": "https://gl.wikipedia.org/wiki?curid=530969", "title": "Copa alem\u00e1 de baloncesto", "text": ""}
{"id": "530970", "revid": "5132", "url": "https://gl.wikipedia.org/wiki?curid=530970", "title": "Copa de Alema\u00f1a de Baloncesto", "text": ""}
{"id": "530971", "revid": "5132", "url": "https://gl.wikipedia.org/wiki?curid=530971", "title": "Copa de Baloncesto de Alema\u00f1a", "text": ""}
{"id": "530974", "revid": "5863", "url": "https://gl.wikipedia.org/wiki?curid=530974", "title": "Jes\u00fas Varela Mart\u00ednez", "text": "Jes\u00fas Varela Mart\u00ednez, nado en Cu\u00ed\u00f1a (Ortigueira) o 14 de maio de 1940 e finado no mesmo concello o 26 de decembro de 2020, foi un empresario e pol\u00edtico galego do PPdeG.\nTraxectoria.\nConcelleiro de Ortigueira da Candidatura Independiente Ortegana encabezada por Jos\u00e9 Antonio Franco Cerdeira nas elecci\u00f3ns municipais de 1983, foi primeiro tenente de alcalde. Logo da dimisi\u00f3n de Jos\u00e9 Antonio Franco, foi elixido alcalde de Ortigueira o 12 de decembro en 1985. Nas municipais de 1987 encabezou a candidatura da Coalici\u00f3n Progresista Galega e foi elixido alcalde. Nas municipais de 1991 encabezou a candidatura do PPdeG e foi elixido alcalde por maior\u00eda absoluta. Volveu repetir a maior\u00eda absoluta nas municipais de 1995. Finou en Ortigueira o 26 de decembro de 2020.\nVida persoal.\nCasou con Josefa Sansegundo Rodr\u00edguez e foi pai de Guillermo, Jes\u00fas e Carlos Varela Sansegundo."}
{"id": "530986", "revid": "22795", "url": "https://gl.wikipedia.org/wiki?curid=530986", "title": "Ricardo de \u00c9vreux", "text": "Ricardo de \u00c9vreux, nado contra 1011 e finado o 13 de decembro de 1067, foi un nobre normando que foi o primeiro conde de \u00c9vreux, onde gobernou desde 1037 a 1067, durante o reinado de Guillerme o Conquistador, duque de Normand\u00eda.\nTraxectoria.\nRicardo era fillo de Roberto de \u00c9vreux, chamado \"o Dan\u00e9s\", arcebispo de Rouen, e de Herleva de Rouen.\nAparece na bibliograf\u00eda en 1026, despois que seu pai lle doara o dominio de Douvrend, separado impropiamente dos bens da arquidiocese de Rouen.\nO duque de Normandia Roberto I de Normand\u00eda morrera pouco antes, e a s\u00faa desaparici\u00f3n provocou unha pol\u00e9mica neste ducado a causa da s\u00faa sucesi\u00f3n, xa que alg\u00fans se\u00f1ores rexeitaron reco\u00f1cer a Guillerme o Bastardo (m\u00e1is tarde \"o Conquistador\"), fillo ilex\u00edtimo do duque Robrto e da s\u00faa concubina Arlette de Falaise como duque.\nEn 1040, Ra\u00fal de Gac\u00e9, irm\u00e1n de Ricardo, foi o instigador da morte de seu primo, Xilberto de Brionne, titor do xove duque, e tomou o seu lugar como titor. Os dous irm\u00e1ns aproveitaron a s\u00faa posici\u00f3n dominante co duque para incrementar os seus bens, desfacerse da casa Tosny e repartir os despoxos dos seus inimigos vencidos. Ricardo casou coa vi\u00fava de Roxerio I de Tosny.\nCando o duque Guillerme asumiu os destinos do ducado, Ricardo, que parec\u00eda ter un papel modesto nas lotias polo poder, conservou os favores do duque. Fundou a continuaci\u00f3n a abad\u00eda de San Salvador de \u00c9vreux, e foi presentado \u00e1 asemblea de bar\u00f3ns normandos que decidiron a conquista de Inglaterra. \nXa moi maior, non participou na expedici\u00f3n para a conquista, pero financiou unha parte, e enviou oitenta nav\u00edos, as\u00ed como ao seu fillo Guillerme, que participou na batalla de Hastings.\nRicardo morreu o 13 de decembro de 1067 e foi enterrado na Abad\u00eda de Saint-Wandrille de Fontenelle.\nNotas.\n "}
{"id": "530989", "revid": "1888", "url": "https://gl.wikipedia.org/wiki?curid=530989", "title": "Teresa Garc\u00eda-Sabell", "text": "Teresa Garc\u00eda-Sabell Tormo, nada en Santiago de Compostela o 11 de marzo de 1942, \u00e9 unha fil\u00f3loga e profesora galega.\nTraxectoria acad\u00e9mica.\nLicenciada en Filosof\u00eda e Letras pola Universidade Complutense de Madrid no ano 1969, doutorouse en Filolox\u00eda Francesa pola Universidade de Santiago de Compostela en 1990 e \u00e9 profesora na Facultade Filolox\u00eda da USC a partir do ano 1969. Durante os anos de docencia impartiu aulas de Historia da Lingua Francesa e Gram\u00e1tica Hist\u00f3rica do franc\u00e9s. \nFoi directora do Colexio Maior Rodr\u00edguez Cadarso (1986-1989), vicepresidenta da Asociaci\u00f3n de Profesores de Franc\u00e9s de Galicia (1993-1996), directora do Departamento de Filolox\u00eda Francesa e Italiana da USC (1996-1999) e membro do comit\u00e9 organizador do congreso \"Les chemins du texte\" (1997). \nProfesora contratada como Ma\u00eetre de Conf\u00e9rences Associ\u00e9e na Universidade de Dijon (Borgo\u00f1a) no curso 1990-1991 para impartir aulas de Cultura Medieval Europea e Traduci\u00f3n: Th\u00e8me et Version. \nTraxectoria pol\u00edtica.\nPresentouse \u00e1s elecci\u00f3ns municipais de 1999 na lista do PSdeG-PSOE. Foi elixida concelleira e ocupou o cargo de Concelleira de Cultura, Educaci\u00f3n, Presidencia e Relaci\u00f3ns Institucionais no Concello de Santiago de Compostela durante d\u00faas lexislaturas apartir de 1999.\nObras.\nMentres cursaba estudos universitarios, traballou como tradutora e correctora para a editorial Taurus de Madrid. Froito deste traballo, en 1967 traduciu o ensaio de Jean B\u00e9carud \"La Regenta de Clar\u00edn y la Restauraci\u00f3n\".\nEn 1991 a editorial Galaxia publicou parte da s\u00faa tese, a relacionada co l\u00e9xico no volume: \"L\u00e9xico franc\u00e9s nos cancioneiros galego-portugueses\".\nParticipou en obras colectivas sobre o estudo das relaci\u00f3ns entre a literatura medieval francesa e a galega. Tam\u00e9n se especializou na traduci\u00f3n dos textos medievais \u00e1 lingua actual e abordou temas de historia da lingua francesa.\nEntre os seus ttraballos est\u00e1n os seguintes:\nEn 2020 encargouse da edici\u00f3n de \"\", as memorias de Ram\u00f3n Otero Pedrayo, xunto a Patricia Arias Chachero.\nVida persoal.\n\u00c9 filla de Domingo Garc\u00eda-Sabell e Elena Tormo L\u00f3pez, e irm\u00e1 de Elena Garc\u00eda-Sabell Tormo."}
{"id": "531008", "revid": "88215", "url": "https://gl.wikipedia.org/wiki?curid=531008", "title": "Carlos Loriente P\u00e9rez", "text": ""}
{"id": "531052", "revid": "23204", "url": "https://gl.wikipedia.org/wiki?curid=531052", "title": "Roberto de \u00c9vreux", "text": "Roberto de \u00c9vreux, tam\u00e9n co\u00f1ecido como Roberto o Dan\u00e9s, finado en 1037, foi un nobre e prelado poderoso, parente e partidario de cinco duques de Normand\u00eda, que foi arcebispo de Rouen (989-1037) e, segundo alg\u00fans autores, o primeiro conde de \u00c9vreux.\nTraxectoria.\nRoberto era fillo de Ricardo I de Normand\u00eda, duque de Normand\u00eda, e da s\u00faa segunda esposa, Gunnora de Crepon. \nSeu pai designo arcebispo de Rouen en 989 e, na mesma \u00e9poca, recibir\u00eda o condado de \u00c9vreux. Roberto sab\u00eda que estaba destinado \u00e1 carreira eclesi\u00e1stica e, ao parecer, aceptou de boa gana o seu papel de arcebispo, tanto como o de conde. Sempre estivo involucrado na pol\u00edtica normanda, e foi un importante aliado eclesi\u00e1stico de seu pai, as\u00ed como de seu irm\u00e1n Ricardo II e, \u00e1 morte deste convertese no \"decano\" da familia ducal.\nPor\u00e9n, o goberno do seu sobri\u00f1o Ricardo III foi turbulento e breve (durou pouco m\u00e1is dun ano). Seu irm\u00e1n Roberto I substitu\u00edno e o prelado tivo grandes problemas para po\u00f1er freo ao novo duque. En 1028, o seu sobri\u00f1o sitiouno e desterrouno, e despois foi a asediar a Hugo de Ivry, bispo de Bayeux que, xunto co arcebispo, cuestionara a autoridade do novo duque. Desde o seu exilio en Francia, o arcebispo Roberto excomungou ao seu sobri\u00f1o e puxo a Normand\u00eda baixo interdicto.\nPor fin ambos os dous entraron en negociaci\u00f3ns, que facilitaron o levantamento do interdicto e m\u00e1is da excomu\u00f1\u00f3n, ao tempo que o duque Roberto restauraba ao arcebispo na s\u00faa sede, e no condado de \u00c9vreux, e lle devolv\u00eda todas as s\u00faas propiedades. Para demostrar mellor o seu cambio de actitude cara \u00e1 Igrexa, o duque devolveu as propiedades que el e os seus vasalos confiscaran, e en 1034 devolveu \u00e1 Igrexa incluso as propiedades tomadas \u00e1 abad\u00eda de F\u00e9camp.\nEn 1033, o duque Roberto levou a cabo unha campa\u00f1a contra o seu curm\u00e1n Alan III da Breta\u00f1a. Houbo varias incursi\u00f3ns dun lado e doutro, pero finalmente o arcebispo Roberto, que era t\u00edo de ambos os dous, negociou unha paz entre eles.\nNos seus \u00faltimos anos o duque arrepentiuse dos seus erros pasados, axudou xenerosamente aos pobres e emprendeu a reconstruci\u00f3n da catedral de Rouen. En 1035 decidira facer peregrinaci\u00f3n a Xerusal\u00e9n. Despois de nomear herdeiro ao seu fillo ilex\u00edtimo \u2013o futuro Guillerme o Conquistador- e po\u00f1elo baixo a custodia e protecci\u00f3n do arcebispo, emprendeu a s\u00faa viaxe para nunca m\u00e1is regresar, supo\u00f1\u00e9ndose que morreu en Nicea en xullo dese ano. \nO arcebispo Roberto cumpriu a s\u00faa promesa e gobernou eficazmente o ducado como rexente de Guillerme, at\u00e9 que morreu no inverno de 1037, feito que case de inmediato deixou a Normand\u00eda na anarqu\u00eda (1037-1047).\nDescendencia.\nRoberto, despois de converterse en conde, elixira como esposa a unha muller chamada Herleva, de ascendencia desco\u00f1ecida, que lle deu tres fillos: "}
{"id": "531055", "revid": "22795", "url": "https://gl.wikipedia.org/wiki?curid=531055", "title": "Roberto o Dan\u00e9s", "text": ""}
{"id": "531081", "revid": "89787", "url": "https://gl.wikipedia.org/wiki?curid=531081", "title": "Arola xigante", "text": "A arola xigante (\"Panopea glycimeris\") \u00e9 unha especie de molusco bivalvo. Foi descrita por primeira vez por Born en 1778."}
{"id": "531082", "revid": "23204", "url": "https://gl.wikipedia.org/wiki?curid=531082", "title": "Panopea glycimeris", "text": ""}
{"id": "531084", "revid": "98629", "url": "https://gl.wikipedia.org/wiki?curid=531084", "title": "Ra\u00fal de Gac\u00e9", "text": "Ra\u00fal de Gac\u00e9, finado en 1051, foi un nobre normando, primo e titor do futuro Guillerme o Conquistador, que foi se\u00f1or de Gac\u00e9, \u00c9couch\u00e9, Bavent, Varenguebec e Noyon-sur-Andelle.\nTraxectoria.\nRa\u00fal era o segundo fillo do arcebispo de Rouen, Roberto de \u00c9vreux. \u00c1 morte de seu pai recibiu o se\u00f1or\u00edo de Gac\u00e9, mentres que seu irm\u00e1n m\u00e1is vello Ricardo herdou o condado de \u00c9vreux. \nEsta sucesi\u00f3n tivo lugar nun per\u00edodo problem\u00e1tico da historia do ducado de Normand\u00eda: o duque Roberto I de Normand\u00eda, en expiaci\u00f3n dos seus pecados e crimes decidiu facer unha peregrinaci\u00f3n a Xerusal\u00e9n. Antes de partir tomou a precauci\u00f3n de facer reco\u00f1ecer como sucesor ao seu fillo ilex\u00edtimo, Guillerme, por todos os bar\u00f3ns normandos, e que lle xuraran lealdade. \nPero Roberto morreu o 22 de xullo de 1035 durante a traves\u00eda, en Nicea, de maneira que Guillerme converteuse en duque dos normandos con tan s\u00f3 sete anos, e alg\u00fans bar\u00f3ns, esquecendo os seus xuramentos, rebel\u00e1ronse, abrindo un longo per\u00edodo de anarqu\u00eda no ducado, desde 1037 a 1047. \nSen participar abertamente na revolta, Ra\u00fal de Gac\u00e9, con outro bar\u00f3n chamado Robert de Vitot, organizou o asasinato de Gilbert de Brionne, o titor de Guillerme. Sen destronar ao xove duque, Ra\u00fal imp\u00faxose como novo titor do duque e tomou o cargo de condest\u00e1bel de Normand\u00eda. En 1042, el e Guillerme, contrarrestaron a revolta de Turstin Goz, vizconde de Hi\u00e9mois, e siti\u00e1rono en Falaise. Sobre a base da s\u00faa suposta lexitimidade, aproveitou a s\u00faa posici\u00f3n para expandirse at\u00e9 H\u00e9mois, mentres que seu irm\u00e1n Ricardo se estendeu at\u00e9 Evrecin. Tras a guerra entre os Beaumont e os Tosny-Grandmesnil, utilizaron a s\u00faa posici\u00f3n dominante para compartir o bot\u00edn dos vencidos, os Tosny. Pero Guillerme pronto o separou do poder, a\u00ednda que sen confiscar as s\u00faas propiedades, pero ter\u00eda que retirarse \u00e1s s\u00faas terras.\nS\u00e1bese que Ra\u00fal fixo grandes doaz\u00f3ns \u00e1 abad\u00eda de Jumieges. Morreu en 1051.\nDescendencia.\nRa\u00fal casou con Basilia de Flaitel, filla de G\u00e9rard Flaitel, dunha importante li\u00f1axe normanda establecido en H\u00e9mois. Basilia deu a luz a:\nNomeara herdeiro a Ricardo de \u00c9vreux, o irm\u00e1n m\u00e1is vello de seu pai, pero Guillerme o Conquistador, a\u00ednda con \u00e1nimo de vinganza cos asasinos de Gilbert de Brionne, uniu os seus feudos ao dominio ducal. En 1089, un acordo permitiu a Guillerme de \u00c9vreux, fillo do irm\u00e1n m\u00e1is vello de Ra\u00fal, recuperalos."}
{"id": "531103", "revid": "89787", "url": "https://gl.wikipedia.org/wiki?curid=531103", "title": "Parvicardium exiguum", "text": "Parvicardium exiguum \u00e9 unha especie de molusco bivalvo. Foi descrita por primeira vez por Gmelin en 1791."}
{"id": "531107", "revid": "89787", "url": "https://gl.wikipedia.org/wiki?curid=531107", "title": "Parvicardium minimum", "text": "Parvicardium minimum \u00e9 unha especie de molusco bivalvo. Foi descrita por primeira vez por Philippi en 1836."}
{"id": "531108", "revid": "89787", "url": "https://gl.wikipedia.org/wiki?curid=531108", "title": "Parvicardium scriptum", "text": "Parvicardium scriptum \u00e9 unha especie de molusco bivalvo. Foi descrita por primeira vez por Bucquoy, Dautzenberg e Dollfus en 1892."}
{"id": "531111", "revid": "23204", "url": "https://gl.wikipedia.org/wiki?curid=531111", "title": "Parvicardium ovale", "text": ""}
{"id": "531114", "revid": "89787", "url": "https://gl.wikipedia.org/wiki?curid=531114", "title": "Parvicardium scabrum", "text": "Parvicardium scabrum \u00e9 unha especie de molusco bivalvo. Foi descrita por primeira vez por Philippi en 1844."}
{"id": "531116", "revid": "89787", "url": "https://gl.wikipedia.org/wiki?curid=531116", "title": "Parvicardium vroomi", "text": "Parvicardium vroomi \u00e9 unha especie de molusco bivalvo. Foi descrita por primeira vez por Van Aartsen, Menkhorst e Gittenberger en 1984."}
{"id": "531120", "revid": "89787", "url": "https://gl.wikipedia.org/wiki?curid=531120", "title": "Petricola lithophaga", "text": "Petricola lithophaga \u00e9 unha especie de molusco bivalvo. Foi descrita por primeira vez por Anders Jahan Retzius en 1788."}
{"id": "531124", "revid": "89787", "url": "https://gl.wikipedia.org/wiki?curid=531124", "title": "Phaxas pellucidus", "text": "Phaxas pellucidus \u00e9 unha especie de molusco bivalvo. Foi descrita por primeira vez por Thomas Pennant en 1777."}
{"id": "531125", "revid": "89787", "url": "https://gl.wikipedia.org/wiki?curid=531125", "title": "Pholadidea loscombiana", "text": "Pholadidea loscombiana \u00e9 unha especie de molusco bivalvo. Foi descrita por primeira vez por W. Turton en 1819."}
{"id": "531126", "revid": "89787", "url": "https://gl.wikipedia.org/wiki?curid=531126", "title": "Pisidium amnicum", "text": "Pisidium amnicum \u00e9 unha especie de molusco bivalvo. Foi descrita por primeira vez por Otto Friedrich M\u00fcller en 1774."}
{"id": "531127", "revid": "89787", "url": "https://gl.wikipedia.org/wiki?curid=531127", "title": "Kerry Wetterstrom", "text": "Kerry Keith Wetterstrom, nado o 21 de setembro de 1960, \u00e9 un coleccionista, editor e comerciante numism\u00e1tico estadounidense.\nTraxectoria.\nA\u00ednda que Wetterstrom se graduou en Enxe\u00f1ar\u00eda Mec\u00e1nica e do Petr\u00f3leo, na Universidade de Colorado, o seu reco\u00f1ecemento v\u00e9nlle dado pola s\u00faa dedicaci\u00f3n \u00e1 numism\u00e1tica, pola que se empezou a interesar en 1974.\nComo coleccionista e investigador, centra o seu interese na moeda da Antiga Grecia e na da Antiga Roma, sinaladamente nas cu\u00f1axes Tolemaicas e do Exipto romano, e \u00e9 o autor do cap\u00edtulo relativo a estas emisi\u00f3ns no traballo de Wayne G. Sayles sobre as moedas da Antig\u00fcidade. Outros dos seus intereses son as medallas de proclamaci\u00f3n dos reis de Espa\u00f1a en M\u00e9xico ou as moedas-placa de cobre suecas. Ademais, no \u00e1mbito notaf\u00edlico, inter\u00e9sase polo papel moeda emitido no condado de Lancaster.\nNo \u00e1mbito editorial, foi editor xeral de \"The Celator\" entre 1999 e 2012, e neste per\u00edodo esta publicaci\u00f3n peri\u00f3dica pasou de editarse en formato xornal ao de revista. Tam\u00e9n pertenceu ao equipo editorial da revista \"Classical Numismatic Review\". \nMais o seu labor m\u00e1is destacado enc\u00e1drase dentro do comercio numism\u00e1tico. Entre 1987 e 1999 foi o director de poxas da compa\u00f1\u00eda \"Classical Numismatic Group\", de Lancaster, Pensilvania, e en 2013 integrouse novamente no cadro desta compa\u00f1\u00eda.\nEn tanto que co\u00f1ecedor do mercado numism\u00e1tico do seu pa\u00eds xoga un papel moi activo na Convenci\u00f3n Numism\u00e1tica Internacional de Nova York (NYINC), de cuxo programa educativo foi responsable entre 2000 e 2020, e en varias ocasi\u00f3ns participou en condici\u00f3n de experto no Comit\u00e9 Asesor de Bens Culturais, do Departamento de Estado dos EEUU, en materia de restrici\u00f3ns \u00e1 importaci\u00f3n de obxectos numism\u00e1ticos.\nEntre outras entidades acad\u00e9micas e asociativas, Wetterstrom preside o Gremio de Coleccionistas de Moedas Antigas. Ademais, \u00e9 membro da \"American Numismatic Association\" (que o premiou en diversas ocasi\u00f3ns), da \"American Numismatic Society\", da Asociaci\u00f3n Numism\u00e1tica de Pensilvania, da \"Royal Numismatic Society\" (Londres), da Real Asociaci\u00f3n Numism\u00e1tica do Canad\u00e1 e da Sociedade de Coleccionistas de Papel Moeda."}
{"id": "531128", "revid": "89787", "url": "https://gl.wikipedia.org/wiki?curid=531128", "title": "Pisidium casertanum", "text": "Pisidium casertanum \u00e9 unha especie de molusco bivalvo. Foi descrita por primeira vez por Giuseppe Saverio Poli en 1791."}
{"id": "531129", "revid": "89787", "url": "https://gl.wikipedia.org/wiki?curid=531129", "title": "Plagiocardium papillosum", "text": "Plagiocardium papillosum \u00e9 unha especie de molusco bivalvo. Foi descrita por primeira vez por Giuseppe Saverio Poli en 1791."}
{"id": "531130", "revid": "89787", "url": "https://gl.wikipedia.org/wiki?curid=531130", "title": "Pododesmus patelliformis", "text": "Pododesmus patelliformis \u00e9 unha especie de molusco bivalvo. Foi descrita por primeira vez por Carl von Linn\u00e9 en 1761."}
{"id": "531131", "revid": "89787", "url": "https://gl.wikipedia.org/wiki?curid=531131", "title": "Potomida littoralis", "text": "Potomida littoralis \u00e9 unha especie de molusco bivalvo. Foi descrita por primeira vez por Cuvier en 1798."}
{"id": "531132", "revid": "89787", "url": "https://gl.wikipedia.org/wiki?curid=531132", "title": "Propeamussium lucidum", "text": "Propeamussium lucidum \u00e9 unha especie de molusco bivalvo. Foi descrita por primeira vez por Jeffreys in Wyville-Thomson en 1873."}
{"id": "531133", "revid": "23204", "url": "https://gl.wikipedia.org/wiki?curid=531133", "title": "Psammobia depressa", "text": ""}
{"id": "531134", "revid": "89787", "url": "https://gl.wikipedia.org/wiki?curid=531134", "title": "Pseudopythina macandrewi", "text": "Pseudopythina macandrewi \u00e9 unha especie de molusco bivalvo. Foi descrita por primeira vez por P. Fischer en 1867."}
{"id": "531135", "revid": "89787", "url": "https://gl.wikipedia.org/wiki?curid=531135", "title": "Pseudamussium septemradiatum", "text": "Pseudamussium septemradiatum \u00e9 unha especie de molusco bivalvo. Foi descrita por primeira vez por Carl von Linn\u00e9 en 1771."}
{"id": "531136", "revid": "89787", "url": "https://gl.wikipedia.org/wiki?curid=531136", "title": "Pteria hirundo", "text": "Pteria hirundo \u00e9 unha especie de molusco bivalvo. Foi descrita por primeira vez por Carl von Linn\u00e9 en 1758."}
{"id": "531137", "revid": "89787", "url": "https://gl.wikipedia.org/wiki?curid=531137", "title": "Rhomboidella prideauxi", "text": "Rhomboidella prideauxi \u00e9 unha especie de molusco bivalvo. Foi descrita por primeira vez por"}
{"id": "531138", "revid": "1131", "url": "https://gl.wikipedia.org/wiki?curid=531138", "title": "Bego\u00f1a Crespo Garc\u00eda", "text": "Mar\u00eda Bego\u00f1a Crespo Garc\u00eda, nada en Ferrol o 22 de xaneiro de 1969, \u00e9 unha fil\u00f3loga e profesora galega.\nTraxectoria.\nLicenciada en Filolox\u00eda pola Universidade de Santiago de Compostela. Profesora da Universidade da Coru\u00f1a, foi adxunta de Proxecci\u00f3n Internacional e Pol\u00edtica Ling\u00fc\u00edstica da UDC. En xaneiro de 2021, converteuse en catedr\u00e1tica de Filolox\u00eda Inglesa."}
{"id": "531141", "revid": "101551", "url": "https://gl.wikipedia.org/wiki?curid=531141", "title": "Roberto I de Normand\u00eda", "text": "Roberto I de Normand\u00eda, nado contra 1004, e finado en Nicea o 3 de xullo de 1035, chamado \"o Magn\u00edfico\",\u200b ou \"o Liberal\", ou \"o Diabo\", foi un nobre normando, que foi duque de Normand\u00eda desde agosto de 1027 at\u00e9 a s\u00faa morte, o 3 de xullo de 1035. \nFoi o pai de Guillerme o Conquistador.\nO historiador L. Musset describe a Roberto o Magn\u00edfico como \u00abun home de personalidade violenta e dif\u00edcil\u00bb,\u200b at\u00e9 o punto de que se considera que el inspirou o personaxe lendario da \u00f3pera de Giacomo Meyerbeer \"Roberto o Diabo\" (\"Robert le diable\"). \nA s\u00faa mala reputaci\u00f3n prov\u00e9n, en parte, da s\u00faa pos\u00edbel implicaci\u00f3n na morte de seu irm\u00e1n, o que lle permitiu ascender ao trono de Normand\u00eda.\nTraxectoria.\nPol\u00edtica interior.\nA toma do poder.\nRoberto era fillo de Ricardo II de Normand\u00eda e a s\u00faa esposa Xudite da Breta\u00f1a. \nEn 1026, \u00e1 morte do seu pai, mentres o seu irm\u00e1n m\u00e1is vello Ricardo III herdaba o ducado, el foi nomeado conde de Hi\u00e9mois. Ese ano, ou o seguinte, rebelouse contra o novo duque, o seu irm\u00e1n, que se presentou co seu ex\u00e9rcito diante do castelo de Falaise, onde se atrincheiraba o rebelde, que se rendeu e someteu ao seu irm\u00e1n. Por\u00e9n, en agosto de 1027, Ricardo III morreu envelenado, e de inmediato Roberto tomou o poder, tras separar da sucesi\u00f3n a Nicol\u00e1s, fillo ilex\u00edtimo do defunto. Guillerme de Jumi\u00e8ges non ofrece o nome do envelenador; Wace, en cambio, non dubida en acusar a Roberto, pero da s\u00faa culpabilidade non existe m\u00e1is que ese indicio. En todo caso, Roberto foi o que m\u00e1is se beneficiou da morte de seu irm\u00e1n.\nEntre 1027 e 1028, Roberto debeu facer fronte a unha serie de rebeli\u00f3ns, posibelmente debido \u00e1 forma en que tomara o poder, ou porque a s\u00faa intenci\u00f3n era gobernar Normand\u00eda con man de ferro.\nDebeu ir a asediar o castelo de Alen\u00e7on, onde se rebelara Guillerme I de Bell\u00eame. O rebelde rendeuse, pero foi obrigado a presentarse ante o duque cunha sela de montar nas costas.\nNa mesma \u00e9poca o bispo Hugo de Bayeux recrutou soldados de Francia para facer do seu castelo de Ivry un foco de resistencia. Roberto presentouse en Ivry antes de que o bispo regresara de Francia, polo que o prelado debeu exiliarse, a cambio dun salvoconduto para os fieli que deixara no castelo, sen poder regresar \u00e1 s\u00faa patria antes de 1032.\nConflito coa Igrexa.\nA\u00ednda que seu pai, Ricardo \"o Bo\", se mostrara moi xeneroso coa Igrexa cat\u00f3lica, o feito de que Roberto \"o Magn\u00edfico\" tomara terras das abad\u00edas e catedrais para distribu\u00edr entre os nobres m\u00e1is xoves, coa idea de recompensalos e mantelos na s\u00faa alianza, levouno a entrar en conflito co seu t\u00edo Roberto \"o Dan\u00e9s\", arcebispo de Ru\u00e1n. \nEste arcebispo era un dos personaxes m\u00e1is importantes do ducado de Normand\u00eda, tendo en conta que, ademais de \"primado dos normandos\", era o conde de \u00c9vreux. O duque asediou ao arcebispo onde este se fixera forte, no seu castelo de \u00c9vreux, e o prelado, despois dun primeiro intento de resistencia, preferiu entrar en negociaci\u00f3ns. Despois decidiu exiliarse na corte francesa do rei Roberto \"o Piadoso\", desde onde ditou a excomu\u00f1\u00f3n do seu sobri\u00f1o e puxo a Normand\u00eda baixo interdito. Estas sanci\u00f3ns tiveron efecto, xa que Roberto convocou ao arcebispo e restaurouno en todos os seus t\u00edtulos e feudos. A reconciliaci\u00f3n parece que tivo lugar xa en 1028.\nO conflito entre o duque e o arcebispo parece que marcou un punto de inflexi\u00f3n na pol\u00edtica relixiosa de Roberto \"o Magn\u00edfico\". Roberto \"o Dan\u00e9s\" recuperou a s\u00faa alta posici\u00f3n na corte do ducado, e convencera ao seu sobri\u00f1o de que era indispens\u00e1bel manterse en boas relaci\u00f3ns coa Igrexa.\nRoberto asinou cartas de confirmaci\u00f3n ou de restituci\u00f3n das terras \u00e1 catedral de Ru\u00e1n e \u00e1s abad\u00edas de F\u00e9camp e de Saint-Wandrille de Fontenelle, entre outras comunidades relixiosas. \nTam\u00e9n fundou mosteiros. En primeiro lugar, a abad\u00eda de Cerisy, o 12 de novembro de 1032, no oeste de Normand\u00eda, unha rexi\u00f3n que sufrira ataques viquingos e estaba desprovista de monteiros a non ser pola abad\u00eda de Le Mont-Saint-Michel. \nEn xaneiro de 1035, refundou no Sena Mar\u00edtimo a abad\u00eda de Montivilliers, onde substitu\u00edu aos monxes por monxas, convert\u00e9ndoo as\u00ed no primeiro convento de mulleres de Normand\u00eda.\nO seu exemplo foi seguido por varios dos seus vasalos. Na mesma \u00e9poca Onfroi de Vieilles fundou a abad\u00eda de Saint-Pierre de Pr\u00e9aux, e o cabaleiro Herluin a abad\u00eda de Bec.\nPol\u00edtica exterior.\nAuxilio ao conde de Flandres e ao rei de Francia.\nContra 1030 Roberto invadiu o Condado de Flandres, e repuxo ao conde Baldu\u00edno IV no trono, do que fora desposu\u00eddo polo seu fillo Baldu\u00edno V. \nAs\u00ed mesmo, en 1031, o rei Henrique I de Francia foi destronado polo seu irm\u00e1n m\u00e1is novo Roberto, e tivo que abandonar Par\u00eds, buscando refuxio no ducado de Normand\u00eda, desde onde o duque Roberto I enviou unha forza armada contra a Illa de Francia que venceu aos rebeldes e restaurou a Henrique no trono. A cambio, pouco despois o duque recibiu a soberan\u00eda sobre parte do Vexin franc\u00e9s.\nExpedici\u00f3n a Inglaterra.\nEn 1034, a diferenza do seu pai, Roberto \"o Magn\u00edfico\", tomou a decisi\u00f3n de intervir nos asuntos ingleses, en favor dos seus curm\u00e1ns exiliados (Eduardo o Confesor e Alfredo Atheling). Antes enviou unha embaixada a Canuto o Grande para exixirlle a entrega do reino aos fillos do finado rei Etelredo e Emma de Normand\u00eda. \nO rei dan\u00e9s negouse rotundamente, as\u00ed que Roberto convocou aos grandes do ducado e mandou constru\u00edr unha frota para invadir Inglaterra. As naves, cheas de homes, armas e v\u00edveres, reun\u00edronse en F\u00e9camp e, ao levantar \u00e1ncora, encontr\u00e1ronse cunha tempestade en medio do Canal da Mancha, que as desviou cara \u00e1 illa de Jersey.\u200b \nPolo tanto os normandos non conseguiron conquistar Inglaterra, o que algo m\u00e1is tarde conseguir\u00eda Guillerme o Conquistador, fillo de Roberto, a partir do outono de 1066.\nSoberan\u00eda sobre a Breta\u00f1a.\nDespois de consolidar o seu poder en Normand\u00eda, Roberto entrou en conflito coa Breta\u00f1a, que estaba baixo soberan\u00eda normanda desde 1008, cando o poder pasara \u00e1 condesa nai, Havoise de Normand\u00eda. En 1033, o duque Roberto levou a cabo unha campa\u00f1a contra o seu primo Alan III da Breta\u00f1a, que intentara emanciparse de Normand\u00eda. Houbo varias incursi\u00f3ns dun lado e o outro. Roberto constru\u00edu un castelo na fronteira, desde onde comezou un ataque por terra, apoiado por unha frota que, ao mesmo tempo, saqueaba a costa bretoa. A resposta do conde da Breta\u00f1a foi unha invasi\u00f3n no Avranchin, pero os normandos derrotaron aos bret\u00f3ns nunha batalla e Alano m\u00e1is tarde tivo que reco\u00f1ecerse vasalo de Roberto. Finalmente o arcebispo Roberto \"o Dan\u00e9s\", que era t\u00edo de ambos os dous, negociou unha paz entre eles. \n\u00daltimos anos.\nNos seus \u00faltimos anos o duque arrepentiuse dos seus erros pasados, axudou xenerosamente aos pobres e emprendeu a reconstruci\u00f3n da catedral de Ru\u00e1n. A finais de 1034, o duque Ricardo I tomou a decisi\u00f3n de facer unha peregrinaci\u00f3n a Xerusal\u00e9n.\nMoitos historiadores viron nisto un acto de penitencia polo asasinato de Ricardo III, por\u00e9n, a peregrinaci\u00f3n a Terra Santa estaba xa moi de moda nos persoeiros m\u00e1is altos da nobreza feudal. O certo \u00e9 que a ausencia do duque po\u00f1\u00eda en risco o ducado e, por outra parte, en caso de morrer durante a viaxe, non estaba establecida a sucesi\u00f3n.\nO 13 de xaneiro de 1035, por convocatoria do duque, reuniuse unha asemblea de bar\u00f3ns en F\u00e9camp. O arcebispo Roberto, os bispos da provincia eclesi\u00e1stica e demais grandes, reco\u00f1eceron como herdeiro e xuraron fidelidade a Guillerme, fillo de Roberto, que ent\u00f3n ti\u00f1a uns sete anos de idade. Os bar\u00f3ns talvez aceptaron con reticencia ao herdeiro elixido por Roberto, xa que se trataba dun fillo ilex\u00edtimo. Por\u00e9n, o costume era que o ducado pasara de pai a fillo, e Guillerme era o seu \u00fanico fillo var\u00f3n (por certo, o duque non respectara este costume cando substitu\u00edu no trono ao seu sobri\u00f1o Nicolao).\nO duque, tras deixar ao seu fillo baixo a custodia e titor\u00eda do rei Henrique I de Francia, partiu cara aos Santos Lugares a principios do ano, en compa\u00f1a dalg\u00fans bar\u00f3ns, por terra, co prop\u00f3sito de visitar Roma. Despois o emperador bizantino Miguel IV recibiuno en Constantinopla. Roberto chegou a Xerusal\u00e9n, pero morreu no ver\u00e1n de 1035, en Nicea, durante a s\u00faa viaxe de retorno.\nA s\u00faa temper\u00e1 morte somerxeu o ducado nunha longa anarqu\u00eda e guerra civil (1037-1047), que encontrar\u00eda soluci\u00f3n na batalla de Val-\u00e8s-Dunes.\nDescendencia.\nDe Arlette de Falaise, a s\u00faa esposa \"more danico\" (\u00e1 maneira danesa) \u2014concubinato aos ollos da Igrexa\u2014, naceu:\nDe Arlette ou outra concubina, foi pai de:\nAlg\u00fans historiadores atrib\u00faenlle un casamento con Estrith, irm\u00e1 de Canuto II de Dinamarca, pero isto \u00e9 moi pouco prob\u00e1bel."}
{"id": "531144", "revid": "23204", "url": "https://gl.wikipedia.org/wiki?curid=531144", "title": "Supercopa de Europa 2021", "text": "A Supercopa de Europa 2021 foi a 46\u00aa edici\u00f3n da Supercopa da UEFA, un partido de f\u00fatbol anual organizado pola UEFA e disputado polos ga\u00f1adores dos dous principais campionatos de clubs europeos, a UEFA Champions League e a UEFA Europa League. O encontro deste ano contou coa presenza do Chelsea, vencedores da Champions League 2020-21, e mais do Villarreal, campi\u00f3ns da Europa League 2020-21. Xogouse no Windsor Park de Belfast en Irlanda do Norte o 11 de agosto de 2021.\nO Chelsea proclamouse campi\u00f3n tras vencer por 6\u20135 nos penaltis despois dun empate a 1 que se mantivo durante o tempo extra, logrando a s\u00faa segunda Supercopa de Europa.\nSelecci\u00f3n da sede.\nO 28 de setembro de 2018 abriuse o proceso de selecci\u00f3n da UEFA para escoller as sedes das finais da UEFA Champions League, UEFA Europa League e mais a UEFA Champions League Feminina de 2021. As asociaci\u00f3ns tiveron ata o 26 de outubro de 2018 para manifestar o seu interese e ata o 15 de febreiro de 2019 para presentar os seus expedientes.\nA UEFA anunciou o 1 de novembro de 2018 que catro asociaci\u00f3ns expresaran o seu interese en albergar a Supercopa 2021, e o 22 de febreiro de 2019 que as catro asociaci\u00f3ns presentaran os seus expedientes dentro do prazo estabelecido.\nO Windsor Park acabou sendo seleccionado polo Comit\u00e9 Executivo da UEFA durante a s\u00faa reuni\u00f3n en Ljubljana, Eslovenia o 24 de setembro de 2019. O estadio alberga os partidos do Linfield F. C. e da selecci\u00f3n de f\u00fatbol de Irlanda do Norte.\n\u00c1rbitros.\nO 6 de agosto de 2021, a UEFA nomeou o ruso Sergei Karasev como \u00e1rbitro do encontro. Karasev \u00e9 \u00e1rbitro da FIFA dende 2010, e arbitrou previamente na Eurocopa 2016, no Mundial de F\u00fatbol de 2018 e na Eurocopa 2020. Estivo acompa\u00f1ado dos compatriotas Igor Demeshko e Maksim Gavrilin como \u00e1rbitros asistentes, mentres que o belaruso Aleksei Kulbakov foi designado como cuarto \u00e1rbitro. Marco Fritz de Alema\u00f1a foi escollido como o encargado do VAR, xunto co polaco Pawe\u0142 Gil e o italiano Massimiliano Irrati como \u00e1rbitros asistentes. Filippo Meli foi elixido como \u00e1rbitro asistente de reserva.\nPartido.\nResumo.\nO Chelsea abriu o marcador tras 27 minutos de partido cando Hakim Ziyech conseguiu anotar na porteria un disparo dende sete metros grazas a un centro baixo desde a esquerda de Kai Havertz. Ziyech tivo que ser substitu\u00eddo por mor dunha mancadura no ombro xusto antes do descanso. Alberto Moreno lanzou unha volea \u00e1 parte inferior do traveseiro no tempo extra da primeira parte. O Villarreal logrou empatar no minuto 73 cando Gerard Moreno marcou un gol cun remate cl\u00ednico coa dereita \u00e1 esquina superior esquerda da rede tras un lanzamento r\u00e1pido de Boulaye Dia na dereita da \u00e1rea de penalti.\nO encontro rematou indo a pr\u00f3rroga. O porteiro do Chelsea \u00c9douard Mendy foi substitu\u00eddo no \u00faltimo minuto por Kepa Arrizabalaga. Kepa Arrizabalaga parou dous penaltis: o decisivo, tirado por Ra\u00fal Albiol abaixo e \u00e1 dereita, permitiu ao Chelsea ga\u00f1ar por 6-5 na quenda de penaltis, proclam\u00e1ndose Supercampi\u00f3n de Europa."}
{"id": "531147", "revid": "72012", "url": "https://gl.wikipedia.org/wiki?curid=531147", "title": "UEFA Champions League 2020\u201321", "text": ""}
{"id": "531148", "revid": "72012", "url": "https://gl.wikipedia.org/wiki?curid=531148", "title": "Champions League 2020-21", "text": ""}
{"id": "531151", "revid": "72012", "url": "https://gl.wikipedia.org/wiki?curid=531151", "title": "Supercopa da UEFA 2021", "text": ""}
{"id": "531152", "revid": "72012", "url": "https://gl.wikipedia.org/wiki?curid=531152", "title": "Supercopa UEFA 2021", "text": ""}
{"id": "531153", "revid": "72012", "url": "https://gl.wikipedia.org/wiki?curid=531153", "title": "Supercopa Europa 2021", "text": ""}
{"id": "531154", "revid": "72012", "url": "https://gl.wikipedia.org/wiki?curid=531154", "title": "Supercopa Europa 20-21", "text": ""}
{"id": "531155", "revid": "89787", "url": "https://gl.wikipedia.org/wiki?curid=531155", "title": "Probas de detecci\u00f3n de ant\u00edxenos da malaria", "text": "As probas de detecci\u00f3n de ant\u00edxenos da malaria son un grupo de probas de diagn\u00f3stico r\u00e1pido dispo\u00f1ibles no mercado do tipo de proba r\u00e1pida de ant\u00edxeno que permiten o diagn\u00f3stico r\u00e1pido da malaria por parte de persoas que non son h\u00e1biles en t\u00e9cnicas tradicionais de laboratorio para diagnosticar a malaria ou en situaci\u00f3ns nas que non est\u00e1n dispo\u00f1ibles tales equipos. Actualmente hai m\u00e1is de 20 probas deste tipo dispo\u00f1ibles comercialmente (probas de produtos da OMS en 2008). O primeiro ant\u00edxeno de malaria adecuado como obxectivo para tal proba foi un encima glicol\u00edtico soluble glutamato deshidroxenase. Actualmente ningunha das probas r\u00e1pidas \u00e9 tan sensible como unha pel\u00edcula de sangue grosa nin tan barata. Un gran inconveniente no uso de todos os m\u00e9todos actuais de varilla de nivel \u00e9 que o resultado \u00e9 esencialmente cualitativo. Non obstante, en moitas \u00e1reas end\u00e9micas da \u00c1frica tropical, a avaliaci\u00f3n cuantitativa da parasitaemia \u00e9 importante, xa que unha gran porcentaxe da poboaci\u00f3n dar\u00e1 positivo en calquera ensaio cualitativo.\nProbas de diagn\u00f3stico r\u00e1pido de malaria baseadas en ant\u00edxenos.\nA malaria \u00e9 unha enfermidade curable se os pacientes te\u00f1en acceso a un diagn\u00f3stico precoz e un tratamento r\u00e1pido. As probas de diagn\u00f3stico r\u00e1pido baseadas en ant\u00edxenos (RDT) te\u00f1en un papel importante na periferia da capacidade dos servizos de sa\u00fade porque moitas cl\u00ednicas rurais non te\u00f1en a capacidade de diagnosticar a malaria no lugar debido \u00e1 falta de microscopios e t\u00e9cnicos adestrados para avaliar os filmes sangu\u00edneos. Ademais, en rexi\u00f3ns onde a enfermidade non \u00e9 end\u00e9mica, os tecn\u00f3logos de laboratorio te\u00f1en unha experiencia moi limitada na detecci\u00f3n e identificaci\u00f3n de parasitos da malaria. Un n\u00famero cada vez maior de viaxeiros de zonas temperadas cada ano visitan pa\u00edses tropicais e moitos deles volven cunha infecci\u00f3n por malaria. As probas RDT a\u00ednda se consideran complementos \u00e1 microscop\u00eda convencional, pero con algunhas melloras pode substitu\u00edr ao microscopio. As probas son sinxelas e o procedemento p\u00f3dese realizar no lugar en condici\u00f3ns de campo. Estas probas empregan o dedo ou sangue venoso, a proba completada leva un total de 15 a 20 minutos e non \u00e9 necesario un laboratorio. O limiar de detecci\u00f3n por estas probas de diagn\u00f3stico r\u00e1pido est\u00e1 no rango de 100 parasitos / \u00b5l de sangue en comparaci\u00f3n con 5 mediante microscop\u00eda de pel\u00edcula grosa.\npGluDH.\nGlutamato deshidroxenase de plasma (pGluDH) precipitada por anticorpos do h\u00f3spede. Cada vez ten m\u00e1is importancia un diagn\u00f3stico preciso, tendo en conta a crecente resistencia de Plasmodium falciparum e o alto prezo das alternativas \u00e1 cloroquina. O encima pGluDH non ocorre nos gl\u00f3bulos vermellos do h\u00f3spede e foi recomendado como encima marcador para as especies de Plasmodium por Picard-Maureau et al. en 1975. A proba enzim\u00e1tica marcador da malaria \u00e9 adecuada para o traballo de rutina e agora \u00e9 unha proba est\u00e1ndar na maior\u00eda dos departamentos que tratan a malaria. S\u00e1bese que a presenza de pGluDH representa a viabilidade do parasito e unha r\u00e1pida proba de diagn\u00f3stico usando pGluDH como ant\u00edxeno ter\u00eda a capacidade de diferenciar organismos vivos dos mortos. Na China desenvolveuse un RDT completo con pGluDH como ant\u00edxeno e agora est\u00e1 a ser sometido a ensaios cl\u00ednicos. Os GluDH son encimas omnipresentes que ocupan un importante punto de ramificaci\u00f3n entre o metabolismo do carbono e do nitr\u00f3xeno. Tanto os encimas GluDH dependentes da nicotinamida adenina dinucle\u00f3tido (NAD) [EC 1.4.1.2] como os fosfatos de nicotinamida adenina dinucle\u00f3tido (NADP) est\u00e1n presentes en Plasmodia; o GluDH dependente de NAD \u00e9 relativamente inestable e non \u00e9 \u00fatil para fins diagn\u00f3sticos. A glutamato deshidroxenase proporciona unha fonte de carbono oxidable utilizada para a produci\u00f3n de enerx\u00eda, as\u00ed como un portador de electr\u00f3ns reducido, NADH. O glutamato \u00e9 o principal doador de amino doutros amino\u00e1cidos nas reacci\u00f3ns de transaminaci\u00f3n posteriores. Os m\u00faltiples papeis do glutamato no balance de nitr\u00f3xeno conv\u00e9rteno nunha porta de entrada entre o amon\u00edaco libre e os grupos amino da maior\u00eda dos amino\u00e1cidos. Publ\u00edcase a s\u00faa estrutura cristalina. A actividade do GluDH en P.vivax, P.ovale e P. malariae nunca se probou, pero dada a importancia do GluDH como encima do punto de ramificaci\u00f3n, cada c\u00e9lula debe ter unha alta concentraci\u00f3n de GluDH. \u00c9 ben sabido que os encimas cun alto peso molecular (como o GluDH) te\u00f1en moitos isozimas, o que permite diferenciar as cepas (dado o anticorpo monoclonal correcto). O h\u00f3spede produce anticorpos contra o encima parasito que indican unha identidade de secuencia baixa.\nProte\u00edna rica en histidina II.\nA prote\u00edna II rica en histidina (HRP II) \u00e9 unha prote\u00edna soluble en auga rica en histidina e alanina, que se localiza en varios compartimentos celulares, inclu\u00eddo o citoplasma parasito. O ant\u00edxeno s\u00f3 se expresa con trofozo\u00edtos de P. falciparum. O HRP II de P. falciparum estivo implicado na biocristalizaci\u00f3n da hemozo\u00edna, unha forma inerte e cristalina de ferriprotoporfirina IX (Fe (3 +) - PPIX) producida polo parasito. O parasito segrega unha cantidade substancial de HRP II ao torrente sangu\u00edneo do h\u00f3spede e o ant\u00edxeno p\u00f3dese detectar en eritrocitos, soro, plasma, l\u00edquido cefalorraqu\u00eddeo e incluso na urina como prote\u00edna soluble en auga secretada. Estes ant\u00edxenos persisten no sangue circulante despois de que a parasitaemia se eliminou ou se reduciu moito. Xeralmente tardan d\u00faas semanas despois de que o tratamento exitoso das probas baseadas en HRP2 se volva negativo, pero pode tardar ata un mes, o que compromete o seu valor na detecci\u00f3n de infecci\u00f3n activa. Inform\u00e1ronse resultados falsos de varilla positiva en pacientes con artrite reumatoide positiva para o factor reumatoide. Dado que HRP-2 s\u00f3 se expresa por P. falciparum, estas probas dar\u00e1n resultados negativos con mostras que conte\u00f1en s\u00f3 P. vivax, P. ovale ou P. malariae; polo tanto, moitos casos de malaria non falciparum poden diagnosticarse err\u00f3neamente como malaria negativa (algunhas cepas de P.falciparum tampouco te\u00f1en HRP II). A variabilidade nos resultados dos RDT baseados en pHRP2 est\u00e1 relacionada coa variabilidade no ant\u00edxeno diana.\npLDH.\nP. falciparum lactate deshidroxenase (PfLDH) \u00e9 unha oxidoreductase de 33 kDa [EC 1.1.1.27]. \u00c9 o \u00faltimo encima da v\u00eda glicol\u00edtica, esencial para a xeraci\u00f3n de ATP e un dos encimas m\u00e1is abundantes expresados \u200b\u200bpor P. falciparum. Plasmodium LDH (pLDH) de P. vivax, P. malariae e P. ovale) presenta un 90-92% de identidade a PfLDH de P. falciparum. Os niveis de pLDH reduc\u00edronse no sangue antes do tratamento que HRP2. A este respecto, pLDH \u00e9 similar a pGluDH. Non obstante, as propiedades e sensibilidades cin\u00e9ticas dos inhibidores dirixidos ao sitio de uni\u00f3n ao cofactor difiren significativamente e son identificables medindo as constantes de disociaci\u00f3n para os inhibidores que difiren ata 21 veces.\npAldo.\nA frutosa-bisfosfato aldolase [EC 4.1.2.13] cataliza unha reacci\u00f3n clave na glic\u00f3lise e na produci\u00f3n de enerx\u00eda e \u00e9 producida polas catro especies. A aldolase P.falciparum \u00e9 unha prote\u00edna de 41 kDa e ten unha semellanza de secuencia do 61-68% \u00e1s aldolases eucariotas co\u00f1ecidas. A s\u00faa estrutura cristalina publicouse. A presenza de anticorpos contra p41 nos soros de adultos humanos parcialmente inmunes \u00e1 malaria suxiren que p41 est\u00e1 implicado na resposta inmune protectora contra o parasito."}
{"id": "531156", "revid": "89787", "url": "https://gl.wikipedia.org/wiki?curid=531156", "title": "Laureano \u00c1lvarez Mart\u00ednez", "text": "Laureano \u00c1lvarez Mart\u00ednez, nado en Ortigueira o 20 de marzo de 1912 e finado na Coru\u00f1a o 18 de setembro de 1991, foi un mestre e pol\u00edtico galego.\nVida persoal.\nEra fillo de Ram\u00f3n \u00c1lvarez Fustes, avogado ortigueir\u00e9s e xornalista (que fundou o peri\u00f3dico \"El Eco Ortegano\"). Casou con Antonia Torres Paj\u00f3n, filla do boticario Pascual Torres, en 1940, e foi pai de Laureano, Sura, Marta, Ram\u00f3n e Flor \u00c1lvarez Torres. Viveu en Ortigueira, Cari\u00f1o, R\u00e9goa (Cedeira) e finalmente A Coru\u00f1a. Faleceu na Coru\u00f1a e foi enterrado no cemiterio municipal de Requeixo, na vila de Ortigueira.\nTraxectoria.\nFoi redactor de \"La Voz de Ortigueira\". F\u00edxose mestre na Escola Normal de Santiago de Compostela. Militou no Partido Galeguista, integr\u00e1ndose no n\u00facleo galeguista de Ponte Mera, que fundara o poeta e mestre Victoriano Taibo. Co golpe de Estado do 18 de xullo de 1936, por recomendaci\u00f3n do cura de Ortigueira Jes\u00fas M\u00e1rquez Corti\u00f1as, que dirix\u00eda unha academia de bacharelato na que daba clases, afiliouse a Falange Espa\u00f1ola con \u00c1lvaro Cunqueiro. A\u00ednda as\u00ed, e a pesar de ser miope, tivo que marchar \u00e1 fronte para fuxir da persecuci\u00f3n. Ao regreso encontrouse coa inhabilitaci\u00f3n como mestre. Despois foi mestre da Escola Graduada de Ortigueira. En 1942 aprobou as oposici\u00f3ns de Maxisterio, e en 1944 foi destinado a R\u00e9goa (Cedeira). Foi procurador dos tribunais en Ortigueira e despois funcionario do Concello da Coru\u00f1a.\nMantivo unha intensa actividade intelectual, como conferenciante, colaborador en radio (Radio Coru\u00f1a EAJ 41), e secretario do Padroado de San Andr\u00e9s de Teixido, creado en 1967, e impulsado pola deputaci\u00f3n provincial da Coru\u00f1a.\nParticipou no coro C\u00e1ntigas da Terra, para o que escribiu a estampa \"Romaxe de San Andr\u00e9s de Teixido\" en 1955. Foi durante cr\u00edtico de arte de \"La Voz de Galicia\" e colaborou en \"Grial\". Foi Cronista Oficial de Ortigueira dende 1971 ata o seu falecemento en 1991. Acad\u00e9mico correspondente da Real Academia Galega, o 2 de xu\u00f1o de 1990 foi elixido numerario da Real Academia Galega de Belas Artes."}
{"id": "531170", "revid": "5132", "url": "https://gl.wikipedia.org/wiki?curid=531170", "title": "Cologne 99ers", "text": ""}
{"id": "531172", "revid": "89787", "url": "https://gl.wikipedia.org/wiki?curid=531172", "title": "Revoluci\u00f3n Haitiana", "text": "A Revoluci\u00f3n Haitiana (en ; en crioulo haitiano: \"Revolisyon ayisyen\") foi unha insurrecci\u00f3n con \u00e9xito de escravos autoliberados contra o dominio colonial franc\u00e9s en Saint-Domingue, actualmente en Hait\u00ed. A revolta comezou o 22 de agosto de 1791, e rematou en 1804 coa independencia da antiga colonia. Nela participaron negros, mulatos e participantes franceses, espa\u00f1ois, brit\u00e1nicos e polacos, co antigo escravo Toussaint Louverture emerxendo como o heroe m\u00e1is carism\u00e1tico de Hait\u00ed. A revoluci\u00f3n foi a \u00fanica sublevaci\u00f3n de escravos que levou \u00e1 fundaci\u00f3n dun estado libre de escravitude (a\u00ednda que non de traballo forzado) e gobernado por non brancos e antigos cativos. Est\u00e1 amplamente considerado como un momento decisivo na historia do mundo atl\u00e1ntico.\nOs seus efectos sobre a instituci\u00f3n da escravitude deix\u00e1ronse sentir en todas as Am\u00e9ricas. O final do dominio franc\u00e9s e a abolici\u00f3n da escravitude na antiga colonia foron seguidos dunha defensa de \u00e9xito das liberdades que ga\u00f1aron e, coa colaboraci\u00f3n de persoas libres de cor, a s\u00faa independencia dos europeos brancos. A revoluci\u00f3n representou o maior levantamento de escravos desde a infrutuosa revolta de Espartaco contra a Rep\u00fablica Romana case 1900 anos antes, e desafiou as antigas crenzas europeas sobre a suposta inferioridade negra e sobre a capacidade dos escravos para acadar e manter a s\u00faa propia liberdade. A capacidade organizativa e a tenacidade dos rebeldes baixo presi\u00f3n inspiraron historias que conmocionaron e asustaron os propietarios de escravos no hemisferio."}
{"id": "531173", "revid": "47401", "url": "https://gl.wikipedia.org/wiki?curid=531173", "title": "Revoluci\u00f3n haitiana", "text": ""}
