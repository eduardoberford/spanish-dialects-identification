{"id": "471210", "revid": "23204", "url": "https://gl.wikipedia.org/wiki?curid=471210", "title": "Guillerme I de Normand\u00eda", "text": "Guillerme I de Normand\u00eda, nado en Bayeux antes de 910 e finado en Picguigny o 17 de decembro de 942, chamado Guillerme Longa-Espada, era fillo natural de Hrolf Ganger e de Poppa de Bayeux. Consid\u00e9rase o segundo duque de Normand\u00eda a\u00ednda que dito t\u00edtulo non existir\u00eda como tal at\u00e9 o s\u00e9culo XI. El era, ante todo, o \"Jarl\" dos normandos do Sena.\nTraxectoria.\nO sucesor de Hrolf.\nUn poema escrito pouco despois de que morrese Guillerme I pon de manifesto que este naceu en ultramar, dunha nai cristi\u00e1 e dun pai que era, a\u00ednda, pag\u00e1n. Este \u00faltimo Hrolf non era naquel momento o \"jarl\" da futura Normand\u00eda. Era a\u00ednda un xefe viquingo que percorr\u00eda os mares \u00e1 procura dalgunhas terras suscept\u00edbeis de ser saqueadas.\nUnha vez instalado por Carlos o Simple en Normand\u00eda (911), Guillerme pasou a ser o xefe deste territorio. Dudon de Saint-Quentin explica que, cara ao 927 Hrolf non estaba capacitado para gobernar. Unha asemblea de normandos e bret\u00f3ns elixiu a Guillerme como xefe. Apenas elixido, encomendouse a Carlos o Simple.\n\u00c9 moi dif\u00edcil facer un retrato do novo \"jarl\" dos normandos do Sena. O poema de Dudon de Saint-Quentin tende a ser, m\u00e1is ben, unha haxiograf\u00eda. Con todo, non cabe a menor d\u00fabida de que Guillerme foi, ao contrario que o seu pai, un verdadeiro cristi\u00e1n. En 935 casou, cristianamente, con Luitgarda, filla de Herberto II, conde de Vermandois. O \"jarl\" fixo diferentes doaz\u00f3ns aos c\u00f3engos do monte Saint-Michel e fixo restaurar a abad\u00eda de Jumi\u00e8ges, \u00e1 que pensaba retirarse.\nO principado de Guillerme corresponde a unha consolidaci\u00f3n da recentemente creada Normand\u00eda. Dudon presenta ao \"jarl\" como un restaurador da paz e da orde. Lucien Musset, descr\u00edbeo, m\u00e1is recentemente, como: \u00abo principal artes\u00e1n da resurrecci\u00f3n normanda. A el d\u00e9beselle atribu\u00edr o \u00e9xito definitivo do enxerto escandinavo no tronco romano-franco que permitiu ao Estado fundado en 911 atravesar vitoriosamente a crise xeral que viviu nos anos 940 o mundo escandinavo de Occidente\u00bb.\nGuillerme e os bret\u00f3ns.\nCara a 931, a Breta\u00f1a, ocupada polos normandos do Loira, pasaba por un per\u00edodo dificultoso. Os bret\u00f3ns rebel\u00e1ronse contra os ocupantes. Guillerme I, apoiado polos normandos do Loira, invadiu a Breta\u00f1a. Os l\u00edderes bret\u00f3ns Alan II da Breta\u00f1a e Yuzhael Berengar de Rennes foron abatidos. O primeiro fuxiu ao outro lado do Canal da Mancha; o segundo reconciliouse co normando.\nComo consecuencia da vitoria de Guillerme, Dudon de Saint-Quentin repite porfiadamente que Guillerme Longa-Espada era o duque dos normandos e dos bret\u00f3ns. Con todo atopouse no Monte Saint-Michel unha moeda que o designa como duque dos bret\u00f3ns. Estes \u00faltimos aparecen repetidas veces ao redor do \"jarl\", como se a Breta\u00f1a formase parte das terras dominadas por Guillerme. M\u00e1is ben que unha conquista, Musset suxire que hab\u00eda un protectorado de Normand\u00eda sobre a Breta\u00f1a.\nEn 933, Guillerme rendeu homenaxe ao rei Ra\u00fal \u00abpola terra dos bret\u00f3ns situada a beiras do mar\u00bb. Non se trata, por suposto, da Breta\u00f1a, xa que o soberano non ti\u00f1a ning\u00fan dereito sobre este territorio. Os historiadores consideran, habitualmente, que esta concesi\u00f3n concern\u00eda a Cotent\u00edn e Avranchin, rexi\u00f3ns cedidas aos bret\u00f3ns por Carlos o Calvo sesenta e seis anos antes (no tratado de Compi\u00e8gne). En 933, Normand\u00eda case alcanzara a s\u00faa extensi\u00f3n definitiva.\nNo entanto, Kart-Ferdinand Werner, advirte que non se ten ningunha proba clara de que o d\u00e9cimo \"jarl\" de Ru\u00e1n dominase, efectivamente, estes conf\u00edns occidentais. A concesi\u00f3n do rei Ra\u00fal (formal, dado que el non controlaba esta parte de Normand\u00eda), induce, sobre todo a Guillerme, a someter aos bret\u00f3ns do Cotentin integr\u00e1ndoos ao seu reino por medio da homenaxe do \"jarl\".\nA rebeli\u00f3n de Riulf.\nCara ao 934 Guillerme atopouse enfrontado a unha rebeli\u00f3n de normandos dirixidos por Riulf (Herj\u00f3lfr). A orixe xeogr\u00e1fica desta rebeli\u00f3n \u00e9 incerta. Guillerme de Jumi\u00e8ges fala \"do interior de Normand\u00eda\". O cronista do s\u00e9culo XII Orderico Vital escribiu que Riulf vi\u00f1a de \u00c9vrecin, en tanto que Lucien Muset opina que os normandos rebeldes provi\u00f1an do oeste, xa que dada a s\u00faa orixe franca (pola s\u00faa nai) e a s\u00faa pol\u00edtica favor\u00e1bel aos francos, estaban m\u00e1is pr\u00f3ximos ao \"jarl\". Riulf conduciu aos revolucionarios at\u00e9 as murallas de Ru\u00e1n, onde Guillerme derrotou aos adversarios.\nEste episodio non foi ignorado polos historiadores. Segundo o seu criterio non foi m\u00e1is que a rebeli\u00f3n dos viquingos que ocupaban o oeste ou o centro de Normand\u00eda, que non quer\u00edan someterse \u00e1 autoridade dos \"jarls\" de Ru\u00e1n. A\u00ednda que breve, este acontecemento puxo de manifesto a tese dunha Normand\u00eda imperfectamente controlada polos descendentes de Hrolf. Riulf foi o exemplo dun destes l\u00edderes viquingos, independentes do poder de Ru\u00e1n.\nA emboscada de Picquigny.\nCon Arnulfo I de Flandres, Herberto II de Vermandois e Hugo o Grande, Guillerme I formaba parte dun pequeno grupo de pr\u00edncipes que ti\u00f1an un labor preponderante no norte do reino. Unhas veces aliados, outras enfrontados, apoiaban ou se opu\u00f1an ao rei indistintamente.\nNos anos 935/40 o \"jarl\" casou, cristianamente, con Luitgarda de Vermandois, filla de Herberto II, conde de Vermandois. En 936, segundo Dudon Saint Quentin, o apoio normando resultou decisivo para restablecer no trono de Francia ao pretendente carolinxio Lu\u00eds de Ultramar. Pero en 940, Guillerme aliouse co duque dos francos Hugo o Grande e con Herberto II de Vermandois, contra Arnulfo de Flandres. Guillerme axudounos nos asedios de Reims e de Laon at\u00e9 conseguir un acordo con Lu\u00eds de Ultramar.\nAs relaci\u00f3ns entre Normand\u00eda e Flandres eran precarias. En 925, cando Rollon era a\u00ednda o \"jarl\" dos normandos, Arnulfo I tomara a fortaleza de Eu, pero en 939 Guillerme e Arnould prestaron xuramento, conxuntamente, ao rei Ot\u00f3n I de Alema\u00f1a, en contra do rei dos francos. En 938/939, Herluin II conde de Ponthieu perdeu Montreuil-sur-Mer a mans do conde Arnulfo I de Flandres (e de Artois) e solicitou a axuda de Guillerme Longa-Espada. Finalmente intervi\u00f1eron os normandos. Segundo Richer e Dudon de Saint-Quentin o \"jarl\" de Ru\u00e1n combateu persoalmente. Montreuil foi recuperado en 939. Unha vez recuperada a s\u00faa cidade, Herluin rendeu homenaxe de fidelidade a Guillerme, por Ponthieu. Os normandos controlaban a Picard\u00eda mar\u00edtima impedindo, desta maneira, a expansi\u00f3n do principado flamengo cara ao Sur.\nO suceso de Montreuil quizais explique o tr\u00e1xico fin de Guillerme I. O 17 de decembro de 942 Guillerme foi convidado por Arnulfo de Flandres a unha entrevista, urdida polos pr\u00edncipes francos, contrarios ao aumento de poder de Normand\u00eda, co pretexto dun acordo, a entrevista ti\u00f1a que se levar a cabo nun lugar chamado Picquigny. Apenas acabaran de asinar a paz, ambos os pr\u00edncipes, nunha illa do r\u00edo Somme, cando Guillerme I foi asasinado a traiz\u00f3n, posibelmente por Baldu\u00edno, fillo do conde de Cambrai, e por orde de Arnulfo I.\nOs seus fieis recuperaron o seu corpo. Encima del at\u00f3pase unha chave que abre un cofre que garda un pano, o pano dos monxes. A s\u00faa tumba at\u00f3pase na catedral de Ru\u00e1n.\nFamilia e descendencia.\nPais:\nEsposas\nIrm\u00e1\nFillos"}
{"id": "471212", "revid": "785", "url": "https://gl.wikipedia.org/wiki?curid=471212", "title": "Cultura de Galiza", "text": ""}
{"id": "471213", "revid": "23204", "url": "https://gl.wikipedia.org/wiki?curid=471213", "title": "La Pe\u00f1a, Cundinamarca", "text": "La Pe\u00f1a, oficialmente San Jos\u00e9 de La Pe\u00f1a, \u00e9 un concello colombiano do departamento de Cundinamarca, que se atopa na provincia do Gualiv\u00e1, a 140 km \u00f3 noroeste de Bogot\u00e1.\nHistoria.\nA vila india formouse por agregaci\u00f3n de varios repartimentos no sitio chamado La Pe\u00f1a de Don Lope. Os seus poboadores orixinais foron os colimas. Nas monograf\u00edas da Contralor\u00eda d\u00e1se o ano de 1675 polo da fundaci\u00f3n da vila, que se formou por mor da construci\u00f3n da igrexa no mesmo sitio onde apareceu San Xos\u00e9, motivo polo cal, e \u00f3 estar nunha ladeira, d\u00e9uselle o nome de San Jos\u00e9 de La Pe\u00f1a."}
{"id": "471214", "revid": "23204", "url": "https://gl.wikipedia.org/wiki?curid=471214", "title": "La Vega, Cundinamarca", "text": "La Vega, oficialmente San Juan de La Vega, \u00e9 un concello colombiano do departamento de Cundinamarca, que se atopa na provincia do Gualiv\u00e1, a 54 km de Bogot\u00e1, e a 45 minutos da mesma pola autoestrada que conduce a Medell\u00edn. A temperatura media anual est\u00e1 entre os 22 e os 24 \u00b0C.\nHistoria.\nNa \u00e9poca precolombiana, o territorio do actual concello de La Vega estivo habitado polos indios \"doymas\" e os \"bulucaymas\", clans que pertenc\u00edan \u00e1 naci\u00f3n panche.\nA vila foi fundado o 12 de xu\u00f1o de 1605 polo oidor Alonso V\u00e1squez de Cisneros. Inicialmente chamouse Chambata e despois La Vega, polas s\u00faas caracter\u00edsticas xeogr\u00e1ficas. Un pouco m\u00e1is tarde tomou o nome de San Juan de la Vega porque a poboaci\u00f3n foi consagrada \u00f3 ap\u00f3stolo San Xo\u00e1n. En 1777, La Vega erixiuse como parroquia de brancos e dixo a primeira misa Mat\u00edas Cabal de Melo y Pinz\u00f3n."}
{"id": "471215", "revid": "72012", "url": "https://gl.wikipedia.org/wiki?curid=471215", "title": "Entente Cordial", "text": ""}
{"id": "471216", "revid": "72012", "url": "https://gl.wikipedia.org/wiki?curid=471216", "title": "Provincia de KwaZulu-Natal", "text": ""}
{"id": "471217", "revid": "72012", "url": "https://gl.wikipedia.org/wiki?curid=471217", "title": "Provincia de Natal", "text": ""}
{"id": "471219", "revid": "1410", "url": "https://gl.wikipedia.org/wiki?curid=471219", "title": "Uni\u00f3n Surafricana", "text": "A Uni\u00f3n Surafricana (en ingl\u00e9s, \"Union of South Africa\", en neerland\u00e9s \"Unie van Zuid-Afrika\", en afrikaans \"Unie van Suid-Afrika\") foi un estado africano, predecesor hist\u00f3rico da Rep\u00fablica de Sur\u00e1frica. Comezou a existir o 31 de maio de 1910 como resultado da consolidaci\u00f3n das colonias do Reino Unido de Gran Breta\u00f1a e Irlanda na rexi\u00f3n austral de \u00c1frica baixo un s\u00f3 sistema de goberno.\nAs colonias antigamenente separadas, como a Colonia do Cabo, Natal, Transvaal e Orange, convert\u00e9ronse en provincias da Uni\u00f3n Sudrafricana, m\u00e1is a anexi\u00f3n da \u00c1frica do Suroeste alem\u00e1 (actual Namibia) en 1915 tras o tratado de Versalles, despois da primeira guerra mundial.\nCoa transformaci\u00f3n de Sur\u00e1frica dun dominio da Comunidade Brit\u00e1nica de Naci\u00f3ns a unha Rep\u00fablica en 1961, a Uni\u00f3n Surafricana deixou de existir e \u00e9 desde ent\u00f3n parte da historia do estado da Rep\u00fablica Surafricana."}
{"id": "471224", "revid": "22570", "url": "https://gl.wikipedia.org/wiki?curid=471224", "title": "Condado de Hainaut", "text": "O condado de Hainaut \u00e9 un antigo condado do Sacro Imperio Romano, nas marcas do Reino de Francia. As principais cidades foron Mons, Valenciennes e Cambrai.\nHistoria.\nAntes da conquista romana era o territorio dos nervios. O seu nome prov\u00e9n do r\u00edo Haine. Despois do Tratado de Verd\u00fan (843), o territorio corresp\u00f3ndelle a Lotario I, o r\u00edo Escalda era a fronteira occidental do seu feudo. Pouco despois, Carlos o Calvo e Lu\u00eds o Xerm\u00e1nico compartiron o territorio.\nO Tratado de Meerssen (870 atrib\u00fae a Hainaut a Carlos o Calvo. En 1041, o pr\u00edncipe-bispo do principado de Li\u00e8ge, Teodu\u00edno de Baviera, mercoulle a se\u00f1or\u00eda do condado a Riquildis de Hainaut por preto de 175 marcos de ouro. En 1051, o condado pasou ao condado de Flandres e un\u00edronse en 1191. En 1280, \u00e1 morte de Margarida II de Flandres, Hainaut pasou \u00e1 casa de Avesnes que nunha uni\u00f3n persoal tam\u00e9n gobernaban os condados de Zeeland e Holanda e en 1345 \u00e1 casa de Baviera. En 1428, Xacoba de Baviera, tam\u00e9n chamada Xacoba de Hainaut, reco\u00f1eceu a Filipe III de Borgo\u00f1a como o seu herdeiro. Filipe III integrou o condado nas dezasete provincias ou os Pa\u00edses Baixos de Borgo\u00f1\u00f3ns. En 1549 o condado integrouse nos Pa\u00edses Baixos espa\u00f1ois .\nEn 1659 e 1678, Francia anexionouse \u00e1 parte sur do condado. En 1713, o Tratado de Utrecht atribu\u00edu o territorio norte aos Pa\u00edses Baixos austr\u00edacos. En 1795, o ex\u00e9rcito franc\u00e9s ocupou e anexionou o resto do territorio do condado. Debido a que a administraci\u00f3n francesa quer\u00eda romper as fronteiras feudais do antigo r\u00e9xime, creou un departamento de Jemappes, integrando o Tourn\u00e9sis, o norte de Hainaut, partes de Brabante, Namur e d\u00faas cidades do Principado de Liexa. En 1815, o congreso de Viena atribu\u00edu o departamento ao Reino Unido dos Pa\u00edses Baixos.\nGuillerme I cambiou o nome do departamento de Jemappe a provincia de Hainaut. Malia teren o mesmo nome, o territorio da provincia desde ent\u00f3n s\u00f3 corresponde moi parcialmente ao antigo condado. A cidade m\u00e1is importante da provincia contempor\u00e1nea, Charleroi, historicamente formaba parte do condado de Namur.\nDespois da Revoluci\u00f3n belga de 1830 e do Tratado de Londres (1839), a parte norte pasou ao Reino de B\u00e9lxica, que mant\u00e9n os nomes das subdivisi\u00f3ns administrativas holandesas.\nLista de condes.\nSoberanos dos Pa\u00edses Baixos.\n\"Guerra de Sucesi\u00f3n\"\n\"Revoluci\u00f3n brabanzoa e Rep\u00fablica dos Estados belgas unidos (11 de xaneiro de 1790 - decembro de 1790)\"."}
{"id": "471226", "revid": "624", "url": "https://gl.wikipedia.org/wiki?curid=471226", "title": "Conde de Hainaut", "text": ""}
{"id": "471227", "revid": "72012", "url": "https://gl.wikipedia.org/wiki?curid=471227", "title": "Folha de S\u00e3o Paulo", "text": ""}
{"id": "471233", "revid": "47401", "url": "https://gl.wikipedia.org/wiki?curid=471233", "title": "Colonia do Cabo", "text": "A Colonia do Cabo (en neerland\u00e9s \"Kaapkolonie\", en ingl\u00e9s \"Cape Colony\") foi a primeira colonia neerlandesa do extremo sur da \u00c1frica austral. Tomou o seu nome do cabo da Boa Esperanza.\nExistiu entre 1775, m\u00e1is dun s\u00e9culo despois de 1652, cando Jan van Riebeeck, da Compa\u00f1\u00eda Holandesa das Indias Orientais fundara a Cidade do Cabo, e 1806, cando foi ocupada polo Imperio brit\u00e1nico e pasou a ser colonia deste imperio.\nA rexi\u00f3n foi ocupada por colonos, principalmente neerlandeses e franceses, estes \u00faltimos, en gran parte exiliados hugonotes, que levaron con eles varias cepas de vide que se converteron a d\u00eda de hoxe nunha gran fonte de riqueza para o pa\u00eds.\nA antiga colonia converteuse nunha provincia da Uni\u00f3n Surafricana, e despois da Rep\u00fablica Surafricana, at\u00e9 a nova constituci\u00f3n desta rep\u00fablica de 1994, cando foi dividida en 3 provncias: Cabo Oriental, Cabo Occidental e Cabo Setentrional."}
{"id": "471235", "revid": "89787", "url": "https://gl.wikipedia.org/wiki?curid=471235", "title": "Bilurico alinegro", "text": "O bilurico alinegro (\"Tringa ochropus\") \u00e9 unha pequena ave lim\u00edcola do Vello Mundo. O nome do x\u00e9nero \"Tringa\" \u00e9 o nome neolatino que lle deu a esta especie Aldrovandus en 1599 base\u00e1ndose no nome dunha ave, \"trungas\", mencionada por Arist\u00f3teles. O nome espec\u00edfico \"ochropus\" v\u00e9n do grego antigo \"okhros\", 'ocre', e \"pous\", 'p\u00e9'.\nO bilurico alinegro represena unha antiga li\u00f1axe dentro do x\u00e9nero \"Tringa\"; o seu \u00fanico parente pr\u00f3ximo vivo \u00e9 o \"T. solitaria\". Ambos te\u00f1en \u00e1s marr\u00f3ns con poucos puntos claros e un delicado pero contrastado debuxo no pescozo e peito. Ademais, ambas as especies ani\u00f1an nas \u00e1rbores, a diferenza doutros escolop\u00e1cidos.\nDada a s\u00faa posici\u00f3n basal en \"Tringa\", non \u00e9 moi sorprendente que se informase de casos sospeitosos de hibridaci\u00f3n entre esta especie e o bilurico bail\u00f3n (\"Actitis hypoleucos\") do x\u00e9nero irm\u00e1n \"Actitis\".\nDescrici\u00f3n.\nEsta especie \u00e9 un lim\u00edcola algo gordo cun dorso e \u00e1s marr\u00f3ns verdosos escuros, cabeza e peito cincentos e no resto do corpo \u00e9 branco. O dorso est\u00e1 inzado de manchas brancas en variada extensi\u00f3n, sendo m\u00e1xima no adulto reprodutor, e menor en inverno e nas aves novas. As patas e o curto bico son verdes escuros.\nEn voo \u00e9 moi distinguible e cun padr\u00f3n caracter\u00edstico, coas s\u00faas \u00e1s escuras pola parte superior e inferior e unha rabadilla moi branca. Esta \u00faltima caracter\u00edstica destacable dist\u00edngueo da especie moi similar pero m\u00e1is pequena \"T. solitaria\" de Norteam\u00e9rica.\nEn voo emite un asub\u00edo de tres notas caracter\u00edstico.\nDistribuci\u00f3n e ecolox\u00eda.\nReprod\u00facese ao longo da Europa e Asia sub\u00e1rticas e \u00e9 unha ave migratoria, invernando no sur de Europa, o subcontinente indio, sueste asi\u00e1tico, e \u00c1frica tropical. En Galicia \u00e9 unha ave escasa que aparece como ave de paso ou invernante. Alim\u00e9ntae de pequenos invertebrados que apa\u00f1a na lama, xa que esta especie inspecciona continuamente arredor das beiras da lagoa elixida.\nNon \u00e9 unha especie gregaria, a\u00ednda que \u00e1s veces se congregan en pequeno n\u00famero en lugares axeitados para a s\u00faa alimentaci\u00f3n. \u00c9 unha ave de auga doce, e a mi\u00fado pode verse en sitios demasiado restrinxidos para outras lim\u00edcolas, que tenden a preferir sitios cunha vista ampla xeral.\nPon de 2 a 4 ovos en ni\u00f1os nunha \u00e1rbore vella que pertenceron a outra especie, como o \"Turdus pilaris\". A posta tarda unhas tres semanas en facer eclosi\u00f3n.\nO bilurico alinegro \u00e9 unha das especies \u00e1s que se aplica o \"Acordo para a Conservaci\u00f3n de Aves Acu\u00e1ticas Migratorias Africano-euroasi\u00e1tico\" (AEWA). Est\u00e1 amplamente distribu\u00eddo e abunda, polo que a IUCN non o considera unha especie ameazada a escala global."}
{"id": "471241", "revid": "27155", "url": "https://gl.wikipedia.org/wiki?curid=471241", "title": "Tringa ochropus", "text": ""}
{"id": "471245", "revid": "98629", "url": "https://gl.wikipedia.org/wiki?curid=471245", "title": "Bilurico fino", "text": "O bilurico fino (Tringa stagnatilis) \u00e9 un pequeno lim\u00edcola. \u00c9 un bilurico bastante pequeno que se reproduce en estepas herbosas abertas e taigas en zonas h\u00famidas desde o extremo leste de Europa ata Asia central. O nome do x\u00e9nero \"Tringa\" \u00e9 a palabra neolatina coa que Aldrovandus nomeou o \"Tringa ochropus\" en 1599 base\u00e1ndose na palabra do grego antigo \"trungas\", unha ave mencionada por Arist\u00f3teles. O nome espec\u00edfico, \"stagnatilis\", procede do lat\u00edn \"stagnum\", 'pantano'.\nDescrici\u00f3n.\nLembra un pequeno e elegante bilurico claro (\"Tringa nebularia\"), cun bico fino e longo e unhas patas amareladas moi longas. Igual que o bilurico claro \u00e9 de cor marr\u00f3n cincenta en plumaxe reprodutora, m\u00e1is claro en inverno, e ten unha cu\u00f1a de cor branca no seu dorso que \u00e9 visible en voo. Por\u00e9n, est\u00e1 m\u00e1is emparentado co bilurico com\u00fan (\"Tringa totanus\") e o bilurico bastardo (\"T. glareola\"). Todos eles en conxunto forman o grupo de biluricos m\u00e1is ben pequenos que adoitan ter patas vermellas ou avermelladas e en plumaxe reprodutora son xeralmente dunha tenue cor marr\u00f3n clara pola parte superior con algunhas manchas escuras, cun padr\u00f3n de manchas amarronadas pequenas algo difusas en peito e pescozo. A lonxitude \u00e9 de 22 a 26\u00a0cm, a envergadura alar \u00e9 de 55 a 59\u00a0cm e pesan de 45 a 120\u00a0g.\nDistribuci\u00f3n.\n\u00c9 unha especie migratoria, e a maior\u00eda das aves invernan en \u00c1frica e a India e uns poucos migran ao sueste asi\u00e1tico e Australia. En Galicia \u00e9 unha ave accidental. Prefiren invernar a zonas h\u00famidas de augs doces, como pantanos e lagos e vense xeralmente s\u00f3s ou en pequenos grupos.\nEstas aves alim\u00e9ntanse sondando co bico en augas pouco profundas ou en lama h\u00famida. Comen principalmente insectos e outras presas similares pequenas.\n\u00c9 unha das especies \u00e1s que se lle aplica o \"Acordo sobre a Conservaci\u00f3n de Aves Acu\u00e1ticas Africano-euroasi\u00e1tico\" (AEWA)."}
{"id": "471247", "revid": "27155", "url": "https://gl.wikipedia.org/wiki?curid=471247", "title": "Tringa stagnatilis", "text": ""}
{"id": "471248", "revid": "1888", "url": "https://gl.wikipedia.org/wiki?curid=471248", "title": "Antonio Barbeito P\u00e9rez", "text": "Antonio Barbeito P\u00e9rez, nado en Ponteareas, foi un pol\u00edtico galego.\nTraxectoria.\nEmigrante en Buenos Aires. Retornou \u00e1 s\u00faa parroquia de Guillade na Rep\u00fablica. Militante de Izquierda Republicana, logo do triunfo do Frente Popular foi nomeado concelleiro de Ponteareas. Co golpe de Estado do 18 de xullo de 1936 fuxiu de Galicia e, en 1939, atop\u00e1base en Barcelona. Recibiu axudas de Buenos Aires para poder sobrevivir e marchou a Arxentina o 5 de xu\u00f1o de 1939. En 1945 estaba exiliado en Buenos Aires. Nos anos sesenta regresou a Guillade."}
{"id": "471250", "revid": "98629", "url": "https://gl.wikipedia.org/wiki?curid=471250", "title": "Bilurico claro", "text": "O bilurico claro ou bilurico pativerde (Tringa nebularia) \u00e9 unha ave lim\u00edcola da familia Scolopacidae. O nome do x\u00e9nero \"Tringa\" \u00e9 unha palabra neolatina que Aldrovandus lle puxo como nome \u00e1 especie \"Tringa ochropus\" en 1599 base\u00e1ndose na palabra do grego antigo \"trungas\", que \u00e9 o nome dunha ave mencionada por Arist\u00f3teles. O nome espec\u00edfico \"nebularia\" procede do lat\u00edn \"nebula\", 'n\u00e9boa', xa que os pantanos do seu h\u00e1bitat adoitan ser neboentos.\nTaxonom\u00eda.\nOs seus parentes m\u00e1is pr\u00f3ximos son o bilurico patiamarelo grande (\"Tringa melanoleuca\"), que xunto co bilurico escuro (\"T. erythropus\") forma un grupo estreitamente relacionado. As tres especies presentan a caracter\u00edstica de ter as cores b\u00e1sicas de p\u00e9s e patas dos \"Tringa\", demostrando que este car\u00e1cter \u00e9 parafil\u00e9tico. Son tam\u00e9n os biluricos m\u00e1is grandes \u00e1 parte do \"Tringa semipalmata\", que ten unha constituci\u00f3n corporal m\u00e1is robusta. O bilurico patiamarelo grande e o bilurico claro comparten un padr\u00f3n do peito \u00e1spero, escuro e bastante definido e tam\u00e9n moita cor negra nos ombreiros e dorso na plumaxe reprodutora.\nDistribuci\u00f3n.\n\u00c9 unha ave sub\u00e1rtica, que se reproduce no norte de Escocia cara ao leste a trav\u00e9s do norte de Europa e Asia. \u00c9 unha especie migratoria, que inverna en \u00c1frica, o subcontinente indio, e Australasia, xeralmente en augas doces. Reprod\u00facese en terreos secos preto de \u00e1reas pantanosas, po\u00f1endo uns catro ovos nunha depresi\u00f3n escavada no chan.\nDescrici\u00f3n.\nOs biluricos claros son marr\u00f3ns na plumaxe da \u00e9poca reprodutora e marr\u00f3ns cincentos en inverno. Cando est\u00e1n na auga, poden parecer moi similares aos biluricos finos, pero dist\u00ednguense pola forma da metade inferior do bico, que lle d\u00e1 unha aparencia ao pico de estar un pouco curvado cara a arriba. Te\u00f1en patas longas verdosas e un bico longo con base cincenta. Presentan unha cu\u00f1a branca na parte dorsal en voo. Son algo meirandes que a especie relacionada o bilurico com\u00fan. A chamada usual \u00e9 unha serie r\u00e1pida de tres curtas notas afrautadas silabeadas como \"teu-teu-teu\".\nIgual que a maior\u00eda dos lim\u00edcolas, alim\u00e9ntase de pequenos invertebrados, pero tam\u00e9n capturan pequenos peixes e anfibios.\n\u00c9 unha das especies inclu\u00edda no Acordo para a Conservaci\u00f3n de Aves Acu\u00e1ticas Migratorias Africano-euroasi\u00e1tico (AEWA)."}
{"id": "471254", "revid": "27155", "url": "https://gl.wikipedia.org/wiki?curid=471254", "title": "Bilurico pativerde", "text": ""}
{"id": "471255", "revid": "27155", "url": "https://gl.wikipedia.org/wiki?curid=471255", "title": "Tringa nebularia", "text": ""}
{"id": "471256", "revid": "27155", "url": "https://gl.wikipedia.org/wiki?curid=471256", "title": "Pilro cincento", "text": ""}
{"id": "471258", "revid": "98629", "url": "https://gl.wikipedia.org/wiki?curid=471258", "title": "Walter Cunningham", "text": "Ronnie Walter Cunningham, nado en Creston (Iowa) o 16 de marzo de 1932 e finado o 3 de xaneiro de 2023, foi un astronauta estadounidense que formou parte da misi\u00f3n Apollo 7. Pasou un total de 10,84 d\u00edas no espazo.\nTraxectoria.\nCunningham graduouse en f\u00edsica pola Universidade de California nos \u00c1nxeles en 1961 e doutorase na mesma materia. Foi graduado tam\u00e9n en Xesti\u00f3n Avanzada de Programas pola Escola de Negocios de Harvard en 1974.\nFoi seleccionado pola NASA en maio de 1963, na terceira promoci\u00f3n de astronautas. Cunningham foi asignado \u00e1 tripulaci\u00f3n principal do Apollo 2 antes da s\u00faa cancelaci\u00f3n, e foi asignado como parte da tripulaci\u00f3n de apoio do Apollo 1. Finalmente voou ao espazo na misi\u00f3n Apollo 7 o 11 de outubro de 1968, a primeira misi\u00f3n tripulada dunha nave Apollo."}
{"id": "471277", "revid": "89787", "url": "https://gl.wikipedia.org/wiki?curid=471277", "title": "Filopatr\u00eda", "text": "En zoolox\u00eda, ch\u00e1mase filopatr\u00eda \u00e1 tendencia que presentan moitas especies animais a permanecer no mesmo territorio en que naceron, ou a volver ao mesmo para reproducirse ou nidificar.\nEste fen\u00f3meno \u00e9 moi frecuente entre as aves migratorias que adoitan volver ani\u00f1ar ao mesmo lugar todos os anos. Outro exemplo deste comportamento son os salm\u00f3ns que, tras nacer nun r\u00edo determinado e pasar varios anos no mar, regresan ao mesmo lugar en que naceron para desovar. Entre os r\u00e9ptiles un dos casos m\u00e1is co\u00f1ecidos de filopatr\u00eda \u00e9 o das tartarugas mari\u00f1as, que volven todos os anos \u00e1s mesmas praias para depositar os seus ovos.\nTam\u00e9n se describiron casos de filopatr\u00eda invernal en aves migradoras. O grou (\"Grus grus\") adoita visitar as mesmas zonas de alimentaci\u00f3n cada outono e inverno cando os polos do ver\u00e1n anterior a\u00ednda seguen ao seu coidado. Esas zonas te\u00f1en unha maior diversidade de recursos alimenticios, a\u00ednda que en pequenas cantidades, o que as converten en lugares adecuados para establecer territorios de alimentaci\u00f3n que defenden fronte a outros grous pr\u00f3ximos tam\u00e9n con polos ou xuven\u00eds."}
{"id": "471281", "revid": "23204", "url": "https://gl.wikipedia.org/wiki?curid=471281", "title": "Karate Kid", "text": "Karate Kid (en ) \u00e9 un filme estadounidense de 1984 escrito por Robert Mark Kamen e dirixido por John G. Avildsen. Foi o primeiro t\u00edtulo da franqu\u00eda \"The Karate Kid\" e est\u00e1 protagonizado por Ralph Macchio, Noriyuki \"Pat\" Morita e Elisabeth Shue. \"The Karate Kid\" conta a historia de Daniel LaRusso (Macchio), un adolescente adestrado en karate polo se\u00f1or Miyagi (Morita) para axudar a defenderse a si mesmo e competir nun torneo contra os seus abusadores, sendo un deles o ex-mozo da s\u00faa noiva Ali Mills (Shue)."}
{"id": "471282", "revid": "23204", "url": "https://gl.wikipedia.org/wiki?curid=471282", "title": "The Karate Kid", "text": ""}
{"id": "471291", "revid": "89787", "url": "https://gl.wikipedia.org/wiki?curid=471291", "title": "Refrain", "text": "\u00abRefrain\u00bb (; en galego: \u00abRetrouso\u00bb; orixinalmente titulada \u00abRefrains\u00bb) \u00e9 unha canci\u00f3n composta por G\u00e9o Voumard e interpretada en franc\u00e9s por Lys Assia. Foi elixida para representar a Su\u00edza no Festival de Eurovisi\u00f3n de 1956 tras ga\u00f1a-la final nacional su\u00edza en 1956. Declarouse ga\u00f1adora desa edici\u00f3n, convert\u00e9ndose na primeira ga\u00f1adora do festival.\nFestival de Eurovisi\u00f3n 1956.\nSelecci\u00f3n.\nEsta canci\u00f3n participou na final nacional para elixir as d\u00faas actuaci\u00f3ns que representar\u00edan a Su\u00edza no Festival de Eurovisi\u00f3n 1956. Esta celebrouse o 28 de abril de 1956. Finalmente, as canci\u00f3ns \u00abDas alte Karussell\u00bb e \u00abRefrains\u00bb declar\u00e1ronse ga\u00f1adoras da gala.\nNo festival.\nA canci\u00f3n participou no festival celebrado no Teatro Kursaal de Lugano o 24 de maio de 1956, sendo interpretada por Lys Assia. A orquestra foi dirixida por Fernando Paggi.\nFoi interpretada en noveno lugar, seguindo aos Pa\u00edses Baixos con Corry Brokken interpretando \u00abVoorgoed voorbij\u00bb e precedendo a B\u00e9lxica con Mony Marc interpretando \u00abLe plus beau jour de ma vie\u00bb. A canci\u00f3n foi anunciada ga\u00f1adora ao final do certame."}
{"id": "471295", "revid": "98629", "url": "https://gl.wikipedia.org/wiki?curid=471295", "title": "Henrique III, Emperador", "text": "Henrique III, nado o 28 de outubro de 1016 ou 1017 e finado o 5 de outubro de 1056, chamado o Negro ou o Piadoso, foi un emperador do Sacro Imperio Romano Xerm\u00e1nico da Dinast\u00eda salia.\nTraxectoria.\nFoi o primeiro fillo de Conrado II de Alema\u00f1a e de Xisela de Suabia. O seu pai nomeouno duque de Baviera (1027 - 1042) e duque de Suabia (1038 - 1045). Na Pascua de 1028 tam\u00e9n o nomeou co-rei de Alema\u00f1a e f\u00edxoo coroar na catedral de Aquisgr\u00e1n polo arcebispo de Colonia.\n\u00c1 morte do seu pai o 4 de xu\u00f1o de 1039, converteuse no \u00fanico gobernador do reino e en 1046 foi coroado emperador en Roma polo papa Clemente II. Enfrontouse a Hungr\u00eda, que se converteu no seu feudo ao expandir a fronteira dos seus dominios ata o r\u00edo Leitha. Tam\u00e9n loitou contra os duques para manter o poder imperial.\nCasou con Gunilda de Dinamarca, filla do rei Canuto o Grande, en 1306. Despois da morte de Gunilda, dous anos despois casou con In\u00e9s de Poitou, filla do duque de Aquitania. Entre os fillos deste segundo matrimonio est\u00e1n o futuro emperador Henrique IV e Judit de Suabia.\nHenrique ti\u00f1a un longo pelo e barba negra, de onde probabelmente lle v\u00e9n o alcume de \"o Negro\".\nComezos.\nHenrique naceu no 1017, fillo de Conrado o S\u00e0lico e de Xisela de Suabia. En 1024 o seu pai foi elixido rei de Alema\u00f1a, e desde ent\u00f3n Henrique recibiu unha ampla formaci\u00f3n e foi preparado para o suceder no trono. O seu pai inclu\u00eduno entre os seus conselleiros e deulle responsibilidades de goberno. \u00c1 morte de Henrique V de Baviera, en 1027, foi nomeado duque de Baviera (como Henrique VI), e \u00e1 morte de Herman IV de Suabia en 1038, recibiu tam\u00e9n o ducado de Suabia (como Henrique I).\nPara asegurar o mantemento da s\u00faa dinast\u00eda, Henrique II nomeouno \"rei dos romanos\" (co-rei e sucesor) con s\u00f3 once anos. O arcebispo de Colonia coroouno en abril de 1028 en Aquisgr\u00e1n, e os nobres acept\u00e1rono como herdeiro do trono.\nComo parte dunha alianza con Canuto o Grande de Dinamarca, o seu pai casouno en 1037 coa s\u00faa filla, Gunilda de Dinamarca. Ao ano seguinte, a parella acompa\u00f1ou a Conrado II nunha campa\u00f1a no sur de Italia, e durante a viaxe de volta, Gunilda morreu dunha epidemia que se estendeu entre o ex\u00e9rcito imperial.\nCoa morte sen descendentes de Rodolfo III de Borgo\u00f1a, Conrado II logrou incorporar o reino ao Imperio. No outono de 1038, Henrique foi nomeado rei de Borgo\u00f1a polo seu pai.\nEn xu\u00f1o de 1039 faleceu o seu pai Conrado II, e Henrique II foi reco\u00f1ecido como herdeiro nos reinos de Alema\u00f1a, Borgo\u00f1a e Italia. \nReinado.\nA primeira campa\u00f1a militar de Henrique foi contra Bohemia, onde o duque Bretislao aproveitou a confusi\u00f3n despois da morte de Conrado para conquistar Polonia, saquear Cracovia e intentar consolidar un imperio baixo o seu dominio. A\u00ednda que os primeiros enfrontamentos foron desfavor\u00e1beis para Henrique, ao final conseguiu facer entrar as tropas alem\u00e1s en Bohemia por tres columnas: Messien, Baviera e Austria. Cando os ex\u00e9rcitos chegaron a Praga Bretislao rendeuse e someteuse a Henrique, pag\u00e1ndolle unha compensaci\u00f3n de 4.000 marcos de ouro. Desde ent\u00f3n Bretislao foi fiel a Henrique e estivo a mi\u00fado na s\u00faa corte e nas s\u00faas campa\u00f1as.\nM\u00e1is tarde, interveu no reino de Hungr\u00eda, que desde a morte do seu fundador Estevo I se atopaba en guerra civil entre os partidarios do sobri\u00f1o e herdeiro de Estevo, Pedro Orseolo, e os que se opu\u00f1an \u00e1 s\u00faa orientaci\u00f3n cristi\u00e1 e \u00e1 influencia alem\u00e1. Os rebeldes deron feito a expulsar a Pedro en 1041, pero en 1044 Henrique derrotounos \u00e1 beira do \"Raba\" e restitu\u00edu a Pedro. Para celebrar a vitoria, Henrique vestiuse de penitente e cruzou o campo de batalla descalzo para se ir axeonllar ante un anaco da vera cruz e cantar o \"K\u00fdrie eleison\". Despois perdoou aos seus inimigos e invitou aos seus soldados a facer o mesmo.\nA\u00ednda que a situaci\u00f3n en Hungr\u00eda continuaba a ser ca\u00f3tica e en 1044 Pedro Orseolo morrer\u00eda a mans dos rebeldes pag\u00e1ns, sucedeuno outro membro da dinast\u00eda Arpad Andr\u00e9 I de Hungr\u00eda que aceptou a supremac\u00eda do emperador e continuou defendendo o cristianismo.\nDespois de loitar contra as insurrecci\u00f3ns en Lorena, Henrique desprazouse a Italia. A situaci\u00f3n en Roma era ca\u00f3tica debido \u00e1 corrupci\u00f3n da curia, o que levou a que houbese tres papas vivos ao mesmo tempo: o papa Bieito IX fora expulsado por un levantamento popular. Grazas aos subornos feitos pola s\u00faa poderosa familia, o papa Silvestre III chegou ao papado, pero foi expulsado cando volveu Bieito IX. Pero Bieito, sen vocaci\u00f3n polo cargo e desexando casar, cedeu o papado a Gregorio VI a cambio dunha importante cantidade de di\u00f1eiro. As cousas complic\u00e1ronse cando Bieito quixo recuperar o cargo, polo que con Silvestre hab\u00eda tres papas rivais: un con sede en San Pedro no Vaticano, outro en Santa Mar\u00eda Maior e outro en San Xo\u00e1n de Latr\u00e1n.\nNun concilio en Sutri, Henrique impuxo a elecci\u00f3n dun novo papa para acabar co cisma. Escolleu o alem\u00e1n Clemente II, cuxo primeiro acto foi coroar ao emperador e investilo patricio dos romanos, co poder de nomear papas que ata ent\u00f3n ostentara a nobreza romana. Henrique non utilizou a nova atribuci\u00f3n, xa que Clemente morreu ao ano seguinte. Todos os papas que Henrique nomeou para sucedelo eran alem\u00e1ns e reformistas. \nMorreu en 1056 e ser\u00eda sucedido polo seu fillo Henrique IV, de seis anos, baixo a rexencia da s\u00faa nai In\u00e9s de Aquitania.\nFamilia.\nNupcias e descendentes.\nEn 1036 casou con Gunilda de Dinamarca, a filla de Canuto o Grande. Tiveron unha filla:\nEn 1043 casou en segundas nupcias con In\u00e9s, filla do duque Guillerme V de Aquitania. Os fillos da parella foron:"}
{"id": "471297", "revid": "5863", "url": "https://gl.wikipedia.org/wiki?curid=471297", "title": "Mostras de Teatro de Vigo", "text": ""}
{"id": "471300", "revid": "624", "url": "https://gl.wikipedia.org/wiki?curid=471300", "title": "Henrique III o Negro", "text": ""}
{"id": "471306", "revid": "5863", "url": "https://gl.wikipedia.org/wiki?curid=471306", "title": "Historia da literatura galega I. Das orixes a 1853", "text": ""}
{"id": "471309", "revid": "5863", "url": "https://gl.wikipedia.org/wiki?curid=471309", "title": "Teatro independente galego", "text": ""}
{"id": "471310", "revid": "5863", "url": "https://gl.wikipedia.org/wiki?curid=471310", "title": "Teatro independente de Galicia", "text": ""}
{"id": "471320", "revid": "89787", "url": "https://gl.wikipedia.org/wiki?curid=471320", "title": "Phil Pressey", "text": "Phillip Michael Pressey, nado o 17 de febreiro de 1991 en Dallas, Texas, \u00e9 un adestrador e ex xogador americano de baloncesto profesional.\nTraxectoria profesional.\nTras non ser elixido no Draft da NBA de 2013, Pressey asinou cos Boston Celtics o 22 de xullo de 2013. O 15 de xullo de 2015, Pressey foi cortado polos Celtics.\nO 24 de xullo de 2015, Pressey asinou cos Portland Trail Blazers, pero foi cortado o 23 de outubro sen chegar a xogar en liga.\nO 27 de xullo de 2017, Pressey asinou co FC Barcelona da Liga ACB.\nO 11 de agosto de 2019, Pressey asinou un contrato dunha tempada co CB Estudiantes.\nO 21 de xullo de 2020, Pressey asinou unha tempada co EWE Baskets Oldenburg da Basketball Bundesliga."}
{"id": "471331", "revid": "5312", "url": "https://gl.wikipedia.org/wiki?curid=471331", "title": "Toyotomi Hideyoshi", "text": "Toyotomi Hideyoshi (\u8c4a\u81e3\u79c0\u5409), nado o 2 de febreiro de 1537 e finado en Fushimi-Momoyama o 18 de setembro de 1598, foi un \"daimio\" do per\u00edodo Sengoku que unificou o Xap\u00f3n. \u00c9 co\u00f1ecido polas s\u00faas invasi\u00f3ns de Corea e por deixar un abundante legado cultural, inclu\u00edndo a restrici\u00f3n de que s\u00f3 membros da clase samurai puidesen portar armas. De orixe humilde, Hideyoshi converteuse nun dos homes m\u00e1is importantes da \u00e9poca, e as s\u00faas reformas pol\u00edticas pacificaron efectivamente o pa\u00eds e sentaron as bases do shogunato Tokugawa.\nTraxectoria.\nMocidade.\nPouco se co\u00f1ece con certeza sobre a vida de Hideyoshi antes de 1570, cando o seu nome comeza a aparecer en documentos e cartas que a\u00ednda se conservan. A s\u00faa autobiograf\u00eda in\u00edciase en 1577, mais nela Hideyoshi fala moi pouco sobre o seu pasado. A tradici\u00f3n di que naceu en Nakamura-ku, Nagoya, na provincia de Owari, fogar do clan Oda. Non ti\u00f1a unha li\u00f1axe samurai evidente; o seu pai, chamado Yaemon, servira como \"ashigaru\" nos ex\u00e9rcitos de Oda Nobuhide, pai de Oda Nobunaga, ata que foi ferido en batalla e tivo que regresar aos labores de agricultura. Debido a circunstancias de nacemento Hideyoshi non tivo apelido. O nome que se lle deu na s\u00faa infancia era \"Hiyoshimaru\" (Agasallo do Sol) a\u00ednda que existen variaci\u00f3ns sobre o mesmo.\nMoitas lendas relatan que Hideyoshi foi enviado a estudar a un templo cando era rapaz, mais que renunciou ao modo de vida do templo e fuxiu na procura de aventuras. Baixo o nome de 'Kinoshita Tokichiro', uniuse ao clan Imagawa como servente do gobernador local Matsushita Kahei. De a\u00ed viaxou ata as terras de Imagawa Yoshimoto, \"daimio\" da provincia de Suruga, e serviu a\u00ed durante un tempo, ata que fuxiu cunha suma de di\u00f1eiro que lle encargara o samurai Matsushita Yukitsuna.\nComezos no clan Oda.\nPreto de 1557 regresou a Owari e uniuse ao clan Oda como un humilde servente. Converteuse nun dos portadores de sandalias de Nobunaga, e estivo presente na batalla de Okehazama de 1560, na cal Nobunaga derrotou a Imagawa Yoshimoto e se converteu nun dos se\u00f1ores da guerra m\u00e1is poderosos do per\u00edodo Sengoku. Tempo despois f\u00f3ronlle encargadas tarefas m\u00e1is importantes. En 1561, Hideyoshi casou cunha arist\u00f3crata chamada Nene; para ese ent\u00f3n a s\u00faa nai contraera segundas nupcias cun tal Chikuami, con quen tivo a Hashiba Hidenaga, o seu medio irm\u00e1n. Hideyoshi tivo moito \u00e9xito como diplom\u00e1tico. En 1564 conseguiu, en boa medida por medio de subornos, que un grupo de samurai se separasen do clan Sait\u014d, da provincia de Mino; entre eles estaba o grande estratego Takenaka Hanbei. A f\u00e1cil vitoria de Oda Nobunaga sobre os Sait\u014d en 1567 debeuse en gran parte aos seus estrataxemas.\nA pesar das s\u00faas orixes humildes, Hideyoshi converteuse nun dos xenerais m\u00e1is distinguidos de Oda Nobunaga, e finalmente tomou o nome 'Hashiba Hideyoshi' (\u7fbd\u67f4 \u79c0\u5409). Ese nome deriv\u00e1base de dous caracteres, cada un tomado dos nomes de dous dos xenerais m\u00e1is importantes de Nobunaga, Niwa Nagahide (\u4e39\u7fbd \u9577\u79c0) e Shibata Katsuie (\u67f4\u7530 \u52dd\u5bb6). As\u00ed mesmo, Hideyoshi era unha personaxe moi pintoresca, en especial como xeneral e despois como mandatario. Baixo de estatura e delgado, os seus trazos peculiares fac\u00edano parecido a un mono, raz\u00f3n pola cal Nobunaga, co\u00f1ecido por ser groseiro, o chamaba \"Saru\" (mono) e a \u00abrata calva\u00bb. Sobre el dic\u00edase que gozaba bastante do licor e das mulleres, e que cando era novo fac\u00eda amigos con facilidade. Ti\u00f1a un sentido innato para a manipulaci\u00f3n e para ver as intenci\u00f3ns dos outros homes, atributos que sen d\u00fabida o axudaron no seu ascenso a trav\u00e9s dos rangos do clan Oda.\nEn 1570 mandou as tropas de Nobunaga durante a batalla de Anegawa, na cal Oda Nobunaga se aliou con Tokugawa Ieyasu para asediar d\u00faas fortalezas dos clans Asai e Asakura. Tres anos despois, tralo \u00e9xito das campa\u00f1as contra os Asai e Asakura, Nobunaga nomeou a Hideyoshi \"daimio\" de tres distritos na parte norte da provincia de \u014cmi. Inicialmente radicado na capital do clan Asai en Odani, Hideyoshi desprazouse a Kunitomo, e renomeou a cidade Nagahama en honor a Oda Nobunaga. De a\u00ed dirixiuse \u00e1 cidade costeira de Imahama, onde comezou a traballar no castelo Imahama, e tomou control da pr\u00f3xima f\u00e1brica de armas de Kunimoto que fora establecida alg\u00fans anos atr\u00e1s polos Asai e os Asakura. Baixo a administraci\u00f3n de Hideyoshi a produci\u00f3n da f\u00e1brica incrementouse drasticamente.\nAscenso ao poder.\nO 20 de xu\u00f1o de 1582 Oda Nobunaga e o seu fillo foron asasinados no templo Honn\u014dji, en Kioto, polas tropas de Akechi Mitsuhide, xeneral de Nobunaga. O incidente, co\u00f1ecido como \u00abincidente de Honn\u014d-ji\u00bb, trouxo consigo grandes oportunidades non s\u00f3 para Mitsuhide, sen\u00f3n tam\u00e9n para Hideyoshi e o clan M\u014dri, dependendo de cal dos dous descubrise as noticias primeiro. A Mitsuhide conv\u00ed\u00f1alle que o xefe do clan M\u014dri, Terumoto, fose o primeiro en decatarse, pois probablemente estar\u00eda en condici\u00f3ns de enfrontar e conter o ex\u00e9rcito de Hideyoshi. Non obstante, o mensaxeiro que Mitsuhide enviou coas novas da morte de Nobunaga foi capturado en menos de 48 horas e a carta que levaba con el foi entregada a Hideyoshi. Hideyoshi sab\u00eda que ti\u00f1a que aproveitar a oportunidade: dos xenerais do clan Oda, s\u00f3 el e Shibata Katsuie, o xeneral en xefe do clan, eran capaces de tomar a iniciativa para vingar a Nobunaga. Nese momento Katsuie atop\u00e1base no medio dunha contenda co clan Uesugi na provincia de Etch\u016b, raz\u00f3n pola cal tardou en enfrontar a Mitsuhide. Por outra banda, a\u00ednda que Hideyoshi estaba en condici\u00f3ns de chegar rapidamente a Kioto, ti\u00f1a antes que enfrontar o clan M\u014dri, que non estaban enterados da morte de Oda Nobunaga.\nDende abril de 1582, o clan Oda ach\u00e1base en guerra co clan M\u014dri. Nese contexto, baixo ordes de Nobunaga, Hideyoshi emprendeu o asedio ao castelo Takamatsu, considerado unha fortaleza impenetrable. O castelo estaba defendido por Shimizu Muneharu, un dedicado guerreiro que rexeitara varios intentos de suborno. Nese tempo Hideyoshi notara que o castelo xac\u00eda sobre unha chaira baixo o nivel do mar, e ordenou que se desviasen as augas do pr\u00f3ximo r\u00edo Ashim\u014drigawa cara ao castelo, aneg\u00e1ndoo.\nSe quer\u00eda aproveitar a coxuntura e chegar a Kioto, Hideyoshi deb\u00eda tomar o castelo o m\u00e1is axi\u00f1a posible, pois s\u00f3 as\u00ed o clan M\u014dri estar\u00eda disposto a negociar. Foi ent\u00f3n que Hideyoshi decidiu comunicarse directamente con Shimizu Muneharu e lle prometeu que non danar\u00eda nin a s\u00faa familia nin os seus soldados se se rend\u00eda. Muneharu, quen co\u00f1ec\u00eda as deplorables condici\u00f3ns en que se atopaban os seus soldados pola inundaci\u00f3n do castelo, aceptou a proposta e cometeu \"seppuku\". Hideyoshi ent\u00f3n apresurouse a establecer negociaci\u00f3ns de paz cos Mori, e Terumoto acordou ceder as provincias ocupadas polo clan Oda: H\u014dki, Mimasaka e Bitch\u016b.\nAs\u00ed, apenas dous d\u00edas despois do asasinato de Nobunaga, Hideyoshi ingresou a Takamatsu e despois non tardou en realizar preparativos para avanzar cara \u00e1 capital, Kioto. Pero primeiro se dirixiu \u00e1 provincia de Settsu, \u00e1 que chegou tras catro d\u00edas de marcha forzada. A\u00ed tomou a Mitsuhide desprevido e derrotouno na batalla de Yamazaki. Ent\u00f3n os xenerais de Nobunaga reun\u00edronse para elixir un sucesor formal para dirixir o clan. Por unha banda, o xeneral en xefe do clan Oda, Shibata Katsuie, apoiou a Oda Nobutaka como posible sucesor do seu pai. En cambio, Hideyoshi decidiu levarlle a contraria apoiando o neto m\u00e1is vello de Nobunaga, Oda Hidenobu.\nO tema da sucesi\u00f3n foi acaloradamente debatido nas \u00abConferencias de Kiyosu\u00bb, onde o dominio do clan Oda foi dividido entre os m\u00e1is importantes xenerais; Hideyoshi recibiu as provincias de Yamashiro, Tamba e Kawachi, mentres que Shibata retivo Echizen e agregou \u014cmi ao seu feudo. Takigawa Kazumasu, opo\u00f1ente de Hideyoshi en Kiyosu, recibiu Ise, a cal fortificou en caso de que ocorrese unha guerra. Non se chegou a un acordo. Quizais todo o asunto fose unha simple formalidade para Hideyoshi, co fin de establecer a s\u00faa lexitimidade como sucesor \"de facto\" de Nobunaga e imporse sobre os seus opositores. Esta posibilidade pode fundamentarse nunha carta que enviou durante este per\u00edodo a unha das s\u00faas consortes novas, que dic\u00eda o seguinte:\nCando se ga\u00f1ou o apoio de dous anci\u00e1ns xenerais do clan, Niwa Nagahide e Ikeda Tsuneoki, Hideyoshi fortaleceu a posici\u00f3n de Hidenobu e ao mesmo tempo incrementou a s\u00faa influencia dentro do clan Oda. Axi\u00f1a aumentou a tensi\u00f3n entre Shibata e Hideyoshi, dando lugar \u00e1 batalla de Shizugatake, ao ano seguinte, na cal Hideyoshi derrotou a Shibata e se estableceu como sucesor de facto de Nobunaga, \u00e1 fronte do clan Oda. En 1583, Hideyoshi comezou a construci\u00f3n do castelo Osaka. Non obstante, Hideyoshi a\u00ednda non se consolidara no poder dentro do clan. Outro fillo de Nobunaga, Oda Nobukatsu, a\u00ednda lle era hostil. Na primavera de 1584 Tokugawa Ieyasu e Nobukatsu ali\u00e1ronse e comezaron a facer declaraci\u00f3ns difamatorias contra Hideyoshi ao mesmo tempo que ped\u00edan o apoio dos outros clans.\nIeyasu tomou a iniciativa e invadiu a provincia de Owari, mais o 7 de maio de 1584 Hideyoshi respondeu tomando o mando dun ex\u00e9rcito, que se encami\u00f1ou cara a esa provincia. Antes de que os dous bandos se enfrontasen, o xeneral Ikeda Nobuteru suxeriu a Hideyoshi que, como a maior\u00eda das tropas de Ieyasu estaban despregadas en Owari, pod\u00edan atacar a provincia de Mikawa, relativamente indefensa. Consecuentemente, Tokugawa non ter\u00eda outra opci\u00f3n m\u00e1is que retirarse para facer fronte \u00e1 ameaza, e nese momento Hideyoshi poder\u00eda facer suficiente presi\u00f3n como para conseguir un arranxo. Hideyoshi aprobou o plan e enviou a Nobuteru, que se fixo acompa\u00f1ar polos seus dous fillos m\u00e1is vellos, a levalo a cabo. Desafortunadamente para a familia Ikeda, os moradores informaron a Ieyasu dos seus movementos, e este puido organizar o seu ex\u00e9rcito para sorprendelos pola retagarda, o 15 de maio preto de Nagakute. Durante a batalla de Nagakute, Nobuteru e o seu fillo Yukisuke morreron e o ex\u00e9rcito fuxiu. Ent\u00f3n en vez de enfrontarse ao poderoso Ieyasu, Hideyoshi decidiu atacar o seu aliado Nobukatsu, que ti\u00f1a un ex\u00e9rcito que era moito m\u00e1is vulnerable. Nobukatsu sufriu unha serie de derrotas, e para decembro estaba ansioso por conseguir unha soluci\u00f3n diplom\u00e1tica \u00e1 crise. Finalmente asinou a paz con Hideyoshi, e Tokugawa non tivo outra opci\u00f3n que asinar a paz en xaneiro. As\u00ed acabou o pretexto para a guerra entre os clans Tokugawa e Hashiba. Finalmente Tokugawa consentiu en converterse en vasalo de Hashiba Hideyoshi.\nUnha vez rematadas as hostilidades con Tokugawa, Hideyoshi disp\u00faxose a consolidar os dominios do clan Oda. Como territorios persoais tomou as provincias centrais e m\u00e1is importantes, mentres que nos restantes territorios designou como gobernadores tanto os antigos dependentes do clan como os seus seguidores persoais. Exist\u00eda un m\u00e9todo decidido para a maior\u00eda das s\u00faas ratificaci\u00f3ns e recompensas, as cales eran empregadas para manter intactos os seus novos dominios. A eficacia destas disposici\u00f3ns quedou demostrada polo feito de que as terras dentro das fronteiras establecidas en 1584 do dominio de Hideyoshi se mantiveron virtualmente libres de rebeli\u00f3ns ata a s\u00faa morte. M\u00e1is al\u00e1 desta esfera inmediata, as relaci\u00f3ns fortalec\u00e9ronse cos clans M\u014dri e Uesugi; ambas as familias esencialmente convert\u00e9ronse en obedientes vasalos a pesar de que eran tratados como aliados.\nEn reco\u00f1ecemento aos seus logros, a corte imperial outorgoulle o t\u00edtulo de \"naidaijin\" en abril, o mesmo mes en que el atacou os monxes guerreiros dos complexos budistas Negoroji e Saiga da provincia de Kii e os someteu. o complexo Negoroji foi destru\u00eddo, mentres que o complexo Saiga foi salvado unha vez que os monxes se renderon. Hideyoshi ent\u00f3n disp\u00faxose a conquistar Shikoku. Chosokabe Motochika, para ent\u00f3n amo daquela illa, hai tempo en teor\u00eda se opuxera a Hideyoshi, a\u00ednda que o \u00fanico que fixo foi derrotar a Sengoku Hidehisa, un guerreiro de Shikoku aliado con Hideyoshi. De todos os xeitos, Hideyoshi a\u00ednda pod\u00eda considerar aquilo como pretexto, e demandou ao clan Chosokabe que entregase as provincias de Iyo e Awa. Motochika solicitou que s\u00f3 Awa fose entregada, un intento de negociaci\u00f3n que incitou a Hideyoshi a ordenar unha invasi\u00f3n.\nNa m\u00e1is grande operaci\u00f3n efectuada durante o per\u00edodo Sengoku, un total de 90\u00a0000 guerreiros desembarcou en Shikoku en xu\u00f1o, entre forzas de Hideyoshi e o clan M\u014dri. Tras pouco m\u00e1is dun mes de vaga resistencia, Motochika rendeuse. Apart\u00e1ndose claramente das pol\u00edticas de Oda Nobunaga, Hideyoshi mostrou ao derrotado Chosokabe indulxencia. Motochika foi obrigado a entregar Iyo, Awa e Sanuki, mais foille permitido que conservase Tosa. O grupo de dependentes do clan Chosokabe tam\u00e9n foi indultado, e agard\u00e1base que Motochika continuase como cabeza do seu clan. O acontecido cos Chosokabe contrastaba co que Nobunaga fixo cos clans Asai, Asakura e, especialmente, Takeda, os cales foron erradicados tras seren derrotados. Hideyoshi pod\u00eda darse o luxo de ser xeneroso co clan Chosokabe, e m\u00e1is tarde, o clan Shimazu, pois estaban na periferia da pol\u00edtica xaponesa e tam\u00e9n resultaron ser aliados \u00fatiles e agradecidos. En comparaci\u00f3n, Hideyoshi xamais perdoar\u00eda a Shibata Katsuie, e a s\u00faa pol\u00edtica cara \u00e1 resistencia por parte das clases inferiores non era moi diferente \u00e1 de Nobunaga. En todo caso, a conquista de Shikoku enviou unha poderosa mensaxe aos demais daimio: catro provincias foran sometidas nun mes e medio, e os M\u014dri, unha das familias m\u00e1is poderosas do Xap\u00f3n, acometeran a invasi\u00f3n \u00e1s ordes de Hideyoshi.\nExercicio da rexencia imperial.\nHideyoshi desexaba o t\u00edtulo de \"sh\u014dgun\" para poder ser considerado o gobernante activo do Xap\u00f3n. Non obstante, o emperador do Xap\u00f3n non pod\u00eda outorgar tal distinci\u00f3n a unha persoa de orixes humildes. Ent\u00f3n solicitou ao \u00faltimo sog\u00fan Muromachi, Ashikaga Yoshiaki, que o aceptase como fillo adoptivo, mais Yoshiaki refusou. Tras verse imposibilitado de converterse en \"sh\u014dgun\", o 6 de agosto de 1585 adquiriu a m\u00e1is prestixiosa posici\u00f3n de \u00abRexente Imperial\u00bb (\"Kanpaku\"), un feito notable, pois ata ent\u00f3n todos os rexentes foran membros do clan Fujiwara. Para agregar algo de lexitimidade ao seu novo posto, conseguir ser adoptado por Konoe Sakihisa, un nobre cortesano. Hideyoshi tratou os asuntos dom\u00e9sticos coa mesma velocidade e amplitude coa que lanzaba as s\u00faas guerras; estableceu un equipo de cinco administradores (\"bugy\u014d\") para administrar Kioto e publicou un edicto no que se convert\u00edan en ilegais os gremios (\"za\") de comerciantes. Unha serie de agrimensuras a todas as terras circundantes comezaron case inmediatamente e contra 1597 realiz\u00e1ranse en todo o pa\u00eds.\nAs\u00ed mesmo, para ocultar as s\u00faas orixes humildes, dedicouse ao estudo da cerimonia do t\u00e9 xaponesa e da poes\u00eda. En novembro de 1585 Hideyoshi mostrou a s\u00faa agudeza cultural cunha gran cerimonia do t\u00e9 realizada no santuario de Kitano, un evento extravagante onde se mostraron os mellores artigos de cer\u00e1mica e que proveu uns poucos afortunados a oportunidade de que o Kanpaku persoalmente les preparase o t\u00e9, a tal punto que Hideyoshi serviu 803 persoas nun s\u00f3 d\u00eda. Nunca se vira algo parecido en m\u00e1is dun s\u00e9culo, e Hideyoshi superou o \"sh\u014dgun\" Ashikaga Yoshimitsu en canto a extravagancia, quizais coa intenci\u00f3n de facer permanecer o seu nome na posteridade. O 29 de setembro de 1586 Hashiba Hideyoshi adoptou o nome 'Toyotomi', que consist\u00eda en caracteres que significan \u2018Ministro xeneroso\u2019. As\u00ed mostraba a s\u00faa intenci\u00f3n de gobernar o Xap\u00f3n. \nPero a\u00ednda ti\u00f1a que superar dous obst\u00e1culos para facer o seu so\u00f1o realidade: por un lado, ti\u00f1a que derrotar o clan Shimazu, que estaba a punto de conquistar a provincia de Bungo, podendo as\u00ed controlar por completo a illa de Ky\u016bsh\u016b; e por outro tam\u00e9n deb\u00eda derrotar o clan H\u014dj\u014d, que gobernaba a vasta rexi\u00f3n de Kant\u014d e ti\u00f1a unha forte posici\u00f3n defensiva grazas \u00e1s murallas do Castelo Odawara e \u00e1s monta\u00f1as de Hakone. Como se apoderara de Shikoku, Hideyoshi pod\u00eda concentrarse en conquistar Ky\u016bsh\u016b. O 12 de novembro de 1585 escribiu unha carta ao xefe do clan Shimazu, Yoshihisa, demand\u00e1ndolle que se retirase de Bungo. Yoshihisa \u00e1 s\u00faa vez respondeu por medio dunha agresiva carta. En consecuencia, o 20 de febreiro de 1586 o ex\u00e9rcito de Hideyoshi desembarcou en Ky\u016bsh\u016b, e o 6 de xu\u00f1o derrotaron por completo o clan Shimazu. Aos poucos d\u00edas desta batalla, Shimazu Yoshihisa presentouse ante Hideyoshi coa s\u00faa cabeza rapada e rendeuse. Hideyoshi aceptou a rendici\u00f3n e anunciou que permitir\u00eda ao seu clan reter as provincias de Satsuma, \u014csumi e o sur de Hy\u016bga. Ordenouse a retirada de Yoshihisa e foi substitu\u00eddo polo seu irm\u00e1n m\u00e1is novo Yoshihiro como caudillo do clan.\nHideyoshi constru\u00edu un suntuoso palacio, o \"Jurakudai\", en 1587 e expulsou de Ky\u016bsh\u016b os misioneiros cristi\u00e1ns para obter o apoio dos budistas, impedir que os estranxeiros intervi\u00f1esen na pol\u00edtica interna do Xap\u00f3n ao brindar o seu apoio a quen eran cr\u00edticos do seu goberno e evitar que a trav\u00e9s do comercio cos estranxeiros os \"daimio\" tivesen a oportunidade de obter recursos para resistirse \u00e1 autoridade central do seu goberno. O 9 de maio de 1588 foi anfitri\u00f3n do emperador reinante, Go-Y\u014dzei. Foi un evento elaborado que marcou o cumio da s\u00faa carreira: Hideyoshi, que no pasado foi un humilde portador de sandalias, fillo dun \"ashigaru\", agora le\u00eda \"waka\" ao emperador e entret\u00ed\u00f1ao cunha serie de abundantes fest\u00edns durante a s\u00faa visita de cinco d\u00edas. Adicionalmente, fixo xenerosas contribuci\u00f3ns ao tesouro imperial; \u00e9 m\u00e1is, poder\u00eda afirmarse que Hideyoshi e a Corte imperial ti\u00f1an unha relaci\u00f3n de dependencia mutua: Hideyoshi devolv\u00eda \u00e1 corte o luxo e a pompa perdidos mentres que a corte, a s\u00faa vez, prov\u00eda a Hideyoshi de lexitimidade.\nEn agosto de 1588, Hideyoshi impulsou unha pol\u00edtica controvertida que prohib\u00eda os campesi\u00f1os portar armas. A s\u00faa intenci\u00f3n era previr as insurrecci\u00f3ns, e defendeuna con man dura. Despois, en 1591, promulgou o seu edicto sobre o Cambio de Status. Este \u00faltimo documento declaraba tres puntos: en primeiro lugar, todos os guerreiros que regresasen \u00e1 vida de campesi\u00f1os perder\u00edan a s\u00faa condici\u00f3n de samurai. En segundo lugar, todos os campesi\u00f1os ti\u00f1an prohibido converterse en mercadores ou involucrarse en calquera forma de comercio. Por \u00faltimo, o edicto prohib\u00eda o emprego de guerreiros que abandonaran os seus antigos se\u00f1ores. Con estas medidas claramente diferenciou os guerreiros dos campesi\u00f1os, efectivamente rematou coas revoltas campesi\u00f1as e asegurou unha maior estabilidade no Xap\u00f3n, a\u00ednda que sacrificou a liberdade individual dos seus cidad\u00e1ns.\nDurante a d\u00e9cada de 1590 fixo escribir unha serie de obras de teatro sobre a s\u00faa vida, que el mesmo protagonizaba ante unha audiencia de nobres e daimios en Osaka. Entre 1592 e 1593, durante a invasi\u00f3n a Corea, protagonizou algunhas obras nos seus cuarteis xerais en Nagoya, e invitaba os seus homes a actuar nelas, inclu\u00edndo a Tokugawa Ieyasu. Para ent\u00f3n controlaba gran parte do pa\u00eds, dende a ba\u00eda de Kagoshima ata as monta\u00f1as de Hakone e as fronteiras orientais da provincia de Echigo. S\u00f3 o clan H\u014dj\u014d e alg\u00fans daimios do norte do pa\u00eds estaban f\u00f3ra da s\u00faa esfera de influencia. Deles, s\u00f3 os H\u014dj\u014d constitu\u00edan unha verdadeira ameaza, pois se Hideyoshi non os derrotaba, as ramificaci\u00f3ns pol\u00edticas que formar\u00edan ser\u00edan dani\u00f1as.\nEn maio de 1590 Hideyoshi finalmente decidiu someter o clan H\u014dj\u014d, atac\u00e1ndoo por tres frontes: as forzas de Tokugawa Ieyasu marcharon pola costa de T\u014dkaid\u014d, os xenerais Sanada e Uesugi avanzaron cara \u00e1 provincia de Kozuke e o xeneral Chosokabe, entre outros, desembarcaron en Izu. Os H\u014dj\u014d optaron por encerrarse dentro das amplas defensas do castelo Odawara, estratexia que no pasado tivera \u00e9xito contra os invasores. O clan H\u014dj\u014d confiaba en que o gran tama\u00f1o do ex\u00e9rcito despregado por Hideyoshi lle provocar\u00eda problemas, pois requirir\u00eda dun grande esforzo lox\u00edstico que facilmente poder\u00eda fracasar. Non obstante, consciente disto, Hideyoshi delegou a lox\u00edstica en expertos. Para manter a moral en alto levou ao campo de batalla actores, permitiu que se establecesen mercados para abastecer os seus soldados, e mesmo permitiu aos seus xenerais que mandasen traer \u00e1s s\u00faas esposas. Finalmente, con poucas provisi\u00f3ns e sen visos de que terminase a guerra, o clan H\u014dj\u014d rendeuse.\nA vitoria de Hideyoshi durante o asedio de Odawara contra o clan H\u014dj\u014d na rexi\u00f3n de Kant\u014d terminou co \u00faltimo rastro de resistencia contra a s\u00faa autoridade, e significou o fin do per\u00edodo Sengoku. Pouco tempo despois, o \"daimio\" Date Masamune presentouse perante el para amosar submisi\u00f3n, e tras unha breve campa\u00f1a someteu o norte do pa\u00eds. Contra xaneiro de 1591 todo o Xap\u00f3n fora unificado. En setembro de 1591 Hideyoshi viviu un momento de incerteza trala morte do seu fillo \u00fanico, e \u00fanico herdeiro, Tsurumatsu. Cando o seu medio irm\u00e1n Hidenaga morreu pouco tempo despois, Hideyoshi nomeou o seu sobri\u00f1o Hidetsugu como o seu novo herdeiro, adopt\u00e1ndoo en xaneiro de 1592. O 11 de febreiro Hideyoshi renunciou como \"Kanpaku\" para adoptar o t\u00edtulo polo cal foi m\u00e1is co\u00f1ecido, \"Taik\u014d\" (rexente retirado); o seu sucesor como Kanpaku foi Hidetsugu. Durante ese per\u00edodo o Xap\u00f3n logrou un importante desenvolvemento no comercio co estranxeiro, pois Hideyoshi intentou abrir novas rutas comerciais a trav\u00e9s do leste e o sueste asi\u00e1tico. Mesmo se formaron pequenos barrios nip\u00f3ns en Manila. En 1592 Hideyoshi atreveuse a enviar unha carta ao Gobernador Xeral de Filipinas Espa\u00f1olas en Manila esix\u00edndolle tributo e submisi\u00f3n.\nInvasi\u00f3n a Corea.\nA pesar de que a s\u00faa sa\u00fade se deterioraba, Hideyoshi en verdade desexaba lograr algunha faza\u00f1a para engrandecer o seu legado, e en consecuencia adoptou o so\u00f1o de Oda Nobunaga dunha conquista xaponesa da China, levando a cabo d\u00faas desafortunadas invasi\u00f3ns a Corea. Xa en 1586 Hideyoshi contou ao \"daimio\" M\u014dri Terumoto as s\u00faas intenci\u00f3ns expansionistas. Dende 1587 Hideyoshi estivera en contacto cos coreanos para solicitarlles que permitisen as tropas xaponesas transitar a trav\u00e9s do seu territorio cara \u00e1 China. Os coreanos refusaron por completo negociar, e en abril e xullo de 1591 rexeitaron as demandas do Xap\u00f3n. En agosto, Hideyoshi ordenou as preparaci\u00f3ns para unha invasi\u00f3n a Corea.\nO 23 de maio de 1592 as primeiras tropas xaponesas desembarcaron en chan coreano. Era un enorme ex\u00e9rcito de m\u00e1is de 200\u00a0000 homes, composto por forzas de varios clans, entre os que destacaban os M\u014dri, Chosokabe, Shimazu, Nabeshima, Kat\u014d e Konishi; estaba dividido en d\u00faas forzas de asalto principais, comandadas por Konishi Yukinaga e Kat\u014d Kiyomasa. Partiron de Ky\u016bsh\u016b e fixeron un r\u00e1pido avance a trav\u00e9s da pen\u00ednsula coreana. Hideyoshi non foi parte da expedici\u00f3n, e quedou en Ky\u016bsh\u016b. Durante a primeira campa\u00f1a, as tropas xaponesas venceron. En xu\u00f1o de 1592 os xaponeses xa ocuparan Se\u00fal, e o rei coreano, Seonjo, escapara ao norte do territorio. Para finais de xullo, o xeneral xapon\u00e9s Konishi Yukinaga tomou Pyongyang. Mentres tanto, o xeneral Kat\u014d Kiyomasa desprazouse ao norte a trav\u00e9s da pen\u00ednsula. En s\u00f3 catro meses as tropas de Hideyoshi ti\u00f1an unha ruta a Manchuria e ocuparon gran parte de Corea.\nPor\u00e9n, tres factores combin\u00e1ronse para provocar o fracaso da expedici\u00f3n: a intervenci\u00f3n da mari\u00f1a coreana, que baixo o mando do Almirante Yi Sun Sin axi\u00f1a contraatacou a frota naval xaponesa, cortando a li\u00f1a de subministraci\u00f3n dos xaponeses; as guerrillas coreanas e a chegada de tropas chinesas aos arredores de Pyongyang. Os chineses, enviados en 1593 polo emperador Wanli da dinast\u00eda Ming, superaron en n\u00famero os xaponeses, e obrigaron as tropas do xeneral Yukinaga a retirarse de Pyongyang en febreiro para non ser incomunicados. Kiyomasa tam\u00e9n tivo que retirarse, e en xullo a operaci\u00f3n militar xaponesa se detivo. Hideyoshi ent\u00f3n considerou conveniente negociar, e fixo unha audaz oferta: far\u00eda un alto o fogo sempre e cando, entre outras cosas, unha filla do emperador Ming lle fose entregada como concubina. Os chineses non aceptaron ningunha das s\u00faas petici\u00f3ns, polo que as hostilidades se retomaron en 1597.\nDecadencia e deceso.\nEn 1593 naceu o seu segundo fillo, Hideyori, raz\u00f3n pola cal a Hideyoshi se lle creou un problema, pois xa designara como herdeiro seu a Hidetsugu. Para evitar unha guerra pola sucesi\u00f3n Hideyoshi enviou a Hidetsugu ao exilio no monte Koya, e logo ordenoulle suicidarse en agosto de 1595. Os membros da familia de Hidetsugu que non seguiron o seu exemplo foron asasinados en Kioto, entre eles 31 mulleres e varios nenos.\nTras varios anos de negociaci\u00f3ns, o 19 de marzo de 1597 Hideyoshi ordenou a volta \u00e1 guerra en Corea despois de que os chineses ignorasen as s\u00faas demandas. Para xu\u00f1o de 1598 a campa\u00f1a perdeu forza e o n\u00famero de guerreiros reduciuse a aproximadamente 60\u00a0000, baixo os xenerais do clan Shimazu, Shimazu Yoshihiro e o seu fillo Tadatsune. A segunda invasi\u00f3n de Corea foi un rotundo fracaso, selada polo \u00abMilagre de Myongyang\u00bb do 26 de outubro, no cal 16 nav\u00edos comandados por Yi Sun Sin derrotaron unha frota xaponesa de 133 nav\u00edos. Kat\u014d Kiyomasa e Asano Yukinaga foron illados na fortaleza de Ulsan e soportaron un longo e brutal asedio que durou ata 1598.\nDurante a campa\u00f1a de Corea, Hideyoshi executou o 5 de febreiro de 1597 a vinte e seis cristi\u00e1ns no outeiro Nishizaka \u00e1s aforas do porto de Nagasaki. Nela morreron seis frades franciscanos espa\u00f1ois e mexicanos, tres irm\u00e1ns xesu\u00edtas xaponeses e dezaoito asistentes xaponeses dos frades. Entre os franciscanos atop\u00e1base Felipe de las Casas que foi canonizado en 1862 convert\u00e9ndose as\u00ed no primeiro santo nativo de Am\u00e9rica Latina. As causas exactas do martirio son dif\u00edciles de determinar xa que Hideyoshi tolerara a presenza de misioneiros ata a data a pesar de promulgar en 1587 un edicto de expulsi\u00f3n dos cl\u00e9rigos cristi\u00e1n no Xap\u00f3n.\nEn setembro de 1598, en medio da segunda invasi\u00f3n a Corea, Toyotomi Hideyoshi faleceu. A nova da s\u00faa morte mant\u00edvose en segredo polo Consello dos Cinco Rexentes (cinco \"Tair\u014d\") para preservar a moral das tropas. Non foi ata finais de outubro cando enviaron un decreto aos comandantes xaponeses para retirarse. As expedici\u00f3ns militares, en vez de fortalecer a s\u00faa posici\u00f3n e prestixio, deixaron diminu\u00eddo o tesouro do clan Toyotomi e os seus vasalos como responsables do fracaso, raz\u00f3n pola cal os clans que lle foron leais aos Toyotomi se debilitaron.\nTrala morte de Hideyoshi, o \u00abConsello dos Cinco Rexentes\u00bb deb\u00eda gobernar o Xap\u00f3n ata que o seu fillo, Hideyori, fose maior de idade. Non obstante, Tokugawa Ieyasu separouse do Consello. Finalmente, na batalla de Sekigahara, Ieyasu derrotou a Ishida Mitsunari, quen era leal a Hideyori, e foi declarado shogun. Tempo despois, durante o asedio de Osaka, o clan Toyotomi foi exterminado.\nSobre o seu nome.\nDebido \u00e1 s\u00faa orixe humilde e ascenso \u00e1 alta nobreza, Toyotomi Hideyoshi tivo varios nomes ao longo da s\u00faa vida. A\u00ednda que xeralmente \u00e9 co\u00f1ecido como Toyotomi Hideyoshi en ingl\u00e9s, o \u00faltimo \"my\u014dji\" (\u82d7\u5b57, nome familiar) que Hideyoshi adoptou \u00e9 Hashiba (\u7fbd\u67f4). Toyotomi (\u8c4a\u81e3) \u00e9, de feito, un \"uji\" ou \"sei\" (\u6c0f ou \u59d3, nome de clan) creado e outorgado polo emperador e empregado correntemente co seu \"my\u014dji\". En canto \u00e1 regra respecto ao \"uji\", o seu nome correcto \u00e9 Toyotomi non Hideyoshi, como no caso de Minamoto non Yoshitsune.\nO \"uji\" Toyotomi foi simultaneamente outorgado a un grupo de aliados que Hideyoshi escollera, quen \u00e1 s\u00faa vez adoptaron o novo \"uji\" \"\u8c4a\u81e3\u671d\u81e3\" (\"Toyotomi non asomi\", \u201ccortes\u00e1n de Toyotomi\u201d).\nLegado cultural.\nToyotomi Hideyoshi cambiou en moitos aspectos a sociedade xaponesa. Durante o per\u00edodo Sengoku era com\u00fan que os campesi\u00f1os se convertesen en guerreiros, ou que os samurai se dedicasen \u00e1 agricultura e gander\u00eda debido \u00e1 constante incerteza causada pola carencia dun goberno centralizado e a precariedade da paz.\nTras chegar ao poder, Hideyoshi decretou que todos os campesi\u00f1os fosen desarmados completamente. Esta medida solidificou o sistema de clases sociais para os seguintes 300 anos. Ademais, ordenou que todo o Xap\u00f3n fose rexistrado, raz\u00f3n pola cal se efectuou un censo en todo o arquip\u00e9lago. Unha vez que o censo rematou e todos os cidad\u00e1ns foron rexistrados, esixiu que todos os xaponeses se quedasen nas s\u00faas provincias respectivas (\"han\"), a menos que obtivesen un permiso oficial para desprazarse f\u00f3ra delas. Estoutra medida asegurou a orde nun per\u00edodo no cal os bandidos vagaban polo campo. \u00c9 m\u00e1is, ao rexistrar o campo, as terras e os recursos do Xap\u00f3n pod\u00edan ser empregados apropiadamente, e sentaron as bases dunha tributaci\u00f3n sistem\u00e1tica.\nEn 1590 terminouse a construci\u00f3n do Castelo Osaka, o m\u00e1is grande e formidable de todo o Xap\u00f3n durante o goberno de Hideyoshi.\nPor\u00e9n os seus contribuci\u00f3ns non s\u00f3 se limitaron ao pol\u00edtico ou militar. Inspirado polo rechamante templo Kinkaku (Templo do pavill\u00f3n de ouro) do noroeste de Kioto, constru\u00edu un fabuloso sal\u00f3n port\u00e1til para tomar t\u00e9, co\u00f1ecido como \"kigame non zashiki\" (c\u00e1mara dourada), cuberto con follas de ouro e forrado por dentro con seda de cor vermella. Usando esta innovaci\u00f3n m\u00f3bil, pod\u00eda practicar a cerimonia do t\u00e9 en calquera lugar, demostrando o seu poder sen igual e status \u00e1 s\u00faa chegada.\nEn 1599, pouco despois da s\u00faa morte, os seus restos foron enterrados na cima do Monte Amidaga-mine preto do templo H\u014dk\u014d-ji, de acordo co seu testamento. Na aba do monte, como patr\u00f3n do H\u014dk\u014d-ji, foi constru\u00eddo o templo dedicado a Hideyoshi. O emperador Goy\u014dzei outorgou a primeira clase superior da divindade a Hideyoshi, e o nome de deidade, H\u014dkoku Daimy\u014d-jin. En 1615 o shogunato Tokugawa aboliu o t\u00edtulo de deidade H\u014dkoku Daimy\u014d-jin e os feudos do templo foron confiscados. Non obstante en 1868 o emperador Meiji reverteu aquela decisi\u00f3n. En 1965 o templo foi trasladado ao seu lugar actual no recinto do castelo Osaka. Tan importantes foron as reformas que puxo en marcha Hideyoshi, que Tokugawa Ieyasu constru\u00edu o seu shogunato sobre elas, raz\u00f3n pola cal o legado cultural de Hideyoshi perdurou no Xap\u00f3n por moito tempo.\nPor outro lado, as s\u00faas invasi\u00f3ns a Corea causaron moito sufrimento ao pobo coreano, pola forma en que os xaponeses trataron a poboaci\u00f3n civil. Na actualidade Hideyoshi \u00e9 considerado un desprezable vil\u00e1n polos coreanos."}
{"id": "471332", "revid": "89787", "url": "https://gl.wikipedia.org/wiki?curid=471332", "title": "Bilurico patiamarelo pequeno", "text": "O bilurico patiamarelo pequeno (\"Tringa flavipes\") \u00e9 unha ave lim\u00edcola de tama\u00f1o medio da familia Scolopacidae. O nome do x\u00e9nero \"Tringa\" procede do nome neolatino que lle deu Aldrovandus en 1599 ao bilurico alinegro, que derivou do termo grego usado por Arist\u00f3teles \"trungas\", referido a unha ave non perfectamente identificada. O nome espec\u00edfico \"flavipes\" procede do lat\u00edn \"flavus\", 'amarelo' e \"pes\", `p\u00e9s'.\nEsta especie \u00e9 de aparencia similar \u00e1 especie de maior tama\u00f1o bilurico patiamarelo grande (\"Tringa melanoleuca\"), a\u00ednda que est\u00e1 m\u00e1is emparentado co moito m\u00e1is grande \"Tringa semipalmata\"; o padr\u00f3n denso, claro e fino do seu pescozo en plumaxe reprodutora indica o parentesco entre estas especies.\n\u00c9 un lim\u00edcola de medio tama\u00f1o que mide uns 27\u00a0cm de lonxitude. As patas son amarelas. Comparado co bilurico patiamarelo grande, o bico \u00e9 m\u00e1is curto (visualmente de aproximadamente o mesmo tama\u00f1o que a cabeza), delgado e recto de cor uniformemente escuro. O peito ten manchas e os flancos est\u00e1n finamente marcados con barras curtas.\nO seu h\u00e1bitat de reproduci\u00f3n son os claros preto de lagoas na rexi\u00f3n do bosque boreal desde Alasca a Quebec. Ani\u00f1an no chan, xeralmente en sitios secos abertos.\nMigran \u00e1s costas do golfo de M\u00e9xico dos Estados Unidos e ao sur de Suram\u00e9rica. Esta especie \u00e9 unha ave errante regular no oeste de Europa e a Galicia s\u00f3 chegan algunhas aves accidentais ou, por exemplo, en Gran Breta\u00f1a s\u00f3 se rexistran uns cinco exemplares cada ano, principalmente entre agosto e outubro.\nAlim\u00e9ntanse en augas pouco profundas, \u00e1s veces usando o bico para remexer na auga. Comen principalmente insectos, pequenos peixes e crust\u00e1ceos.\nA chamada desta ave \u00e9 m\u00e1is suave que a do bilurico patiamarelo grande, moito m\u00e1is \u00e1spera."}
{"id": "471333", "revid": "27155", "url": "https://gl.wikipedia.org/wiki?curid=471333", "title": "Tringa flavipes", "text": ""}
{"id": "471334", "revid": "98629", "url": "https://gl.wikipedia.org/wiki?curid=471334", "title": "Bilurico patiamarelo grande", "text": "O bilurico patiamarelo grande (Tringa melanoleuca) \u00e9 unha ave lim\u00edcola grande de Norteam\u00e9rica. O nome do x\u00e9nero, \"Tringa\", \u00e9 o nome neolatino que lle deu ao bilurico alinegro Aldrovandus en 1599, base\u00e1ndose na palabra grega \"trungas\" utilizada por Arist\u00f3teles para referirse a unha ave mal definida. O nome espec\u00edfico \" melanoleuca\" procede do grego \"melas\", 'negro' e \"leukos\" 'branco'.\nO bilurico patiamarelo grande \u00e9 similar en aparencia \u00e1 especie de menor tama\u00f1o bilurico patiamarelo pequeno. Por\u00e9n, o seu parente m\u00e1is pr\u00f3ximo \u00e9 o bilurico claro, que xunto co bilurico escuro forman un grupo estreitamente unido. Todas estas tres especies mostran as cores b\u00e1sicas de patas e p\u00e9s dos \"Tringa\", o que demostra que este car\u00e1cter \u00e9 parafil\u00e9tico. Son os biluricos deste tipo m\u00e1is grandes ag\u00e1s o \"Tringa semipalmata\", que ten unha constituci\u00f3n corporal m\u00e1is robusta. O bilurico patiamarelo grande e o bilurico claro te\u00f1en ambos un debuxo do peito bastante n\u00edtido, escuro e \u00e1spero as\u00ed como moita cor negra nos ombreiros en plumaxe reprodutora.\nOs adultos te\u00f1en unhas patas amarelas longas e un bico escuro longo e delgado, que fai unha lixeira curva cara a arriba e \u00e9 m\u00e1is longo que a cabeza. O corpo \u00e9 marr\u00f3n cincento pola parte superior e branco na parte ventral; o pescozo e o peito est\u00e1n manchados de marr\u00f3n escuro. A rabadilla \u00e9 branca. A s\u00faa lonxitude vai dos 29 aos 40\u00a0cm e en peso de 111 a 250\u00a0g.\nO seu h\u00e1bitat de reproduci\u00f3n son os pantanos e marismas da rexi\u00f3n do bosque boreal do Canad\u00e1 e Alasca. Fan o ni\u00f1o no chan, xeralmente en lugares ben agochados preto da auga. Como media po\u00f1en de tres a catro ovos duns 50\u00a0mm de longo e 33\u00a0mm de largo, que pesan uns 28\u00a0g, cuxa incubaci\u00f3n dura 23 d\u00edas. As cr\u00edas abandonan o ni\u00f1o 24 hotas despois da eclosi\u00f3n e dous d\u00edas despoois marchan definitivamente lonxe do ni\u00f1o.\nSon aves migratorias que parten cara ao sur \u00e1s costas do Atl\u00e1ntico e Pac\u00edfico dos Estados Unidos e sur de Am\u00e9rica do Sur para invernar. Son raras aves errantes no oeste de Europa, algunhas das cales chegan accidentalmente a Galicia.\nAlim\u00e9ntanse en augas pouco profundas, \u00e1s veces usando os seus bicos para remexer na auga e comen principalmente insectos e pequenos peixes, e tam\u00e9n crust\u00e1ceos e vermes mari\u00f1os. Adoitan cami\u00f1ar pola area e o barro das ribeiras deixando pegadas ben visibles; pode oberse informaci\u00f3n sobre a especie examinando estas pegadas.\nA s\u00faa chamada \u00e9 m\u00e1is \u00e1spera que a do bilurico patiamarelo pequeno.\nOs biluricos das especies grandes eran antes cazados e comidos en resturantes como un manxar, o que levou a algunhas especies ao bordo da extinci\u00f3n no s\u00e9culo XIX e principios do XX. Actualmente contan con protecci\u00f3n legal. Os cazadores observaron que os biluricos patiamarelos eran as primeiras aves en dar a alarma cando se achegaban cazadores."}
{"id": "471336", "revid": "27155", "url": "https://gl.wikipedia.org/wiki?curid=471336", "title": "Tringa melanoleuca", "text": ""}
{"id": "471340", "revid": "89787", "url": "https://gl.wikipedia.org/wiki?curid=471340", "title": "Bilurico pintado", "text": "O bilurico pintado ou bilurico bastardo (Tringa glareola) \u00e9 un pequeno lim\u00edcola da familia dos escolop\u00e1cidos. Esta especie euroasi\u00e1tica \u00e9 a menor de todos os biluricos do x\u00e9nero \"Tringa\". O nome do x\u00e9nero \"Tringa\" \u00e9 o nome neoatino dado por Aldrovandus en 1599 ao bilurico alinegro, base\u00e1ndose na palabra grega \"trungas\" usada para describir unha ave por Arist\u00f3teles. O nome espec\u00edfico \" glareola\" v\u00e9n do lat\u00edn \"glarea\", 'grava'.\nDescrici\u00f3n e sistem\u00e1tica.\nPar\u00e9cese un bilurico alinegro (\"T. ochropus\") m\u00e1is delicado e de patas m\u00e1is longas ou a un \"Tringa solitaria\" cun bico curto e fino, dorso marr\u00f3n e patas amareladas m\u00e1is longas. Difer\u00e9nciase da primeira desas especies por ter unha mancha na rabadilla branca m\u00e1is pequena e menos contrastada, mentres que o \"T. solitaria\" non ten dita mancha branca en absoluto.\nPor\u00e9n, non est\u00e1 moi estreitamente emparentado con estas d\u00faas especies, sen\u00f3n que o seu parente m\u00e1is pr\u00f3ximo \u00e9 o bilurico com\u00fan (\"T. totanus\"), e ambos forman un taxon irm\u00e1n xunto co bilurico fino (\"T. stagnatilis\"). Estas tres especies constit\u00faen un grupo de biluricos m\u00e1is ben pequenos con patas vermellas ou amareladas, unha plumaxe reprodutora que ten xeralmente un ton marr\u00f3n claro pola parte superior con algunhas manchas m\u00e1is escuras e cun padr\u00f3n algo difuso de pequenos puntos amarronados no peito e pescozo.\nEcolox\u00eda.\nO bilurico pintado reprod\u00facese nas zonas h\u00famidas sub\u00e1rticas desde as Terra Altas escocesas e cara ao leste a trav\u00e9s de Europa e Asia. Migran a \u00c1frica, sur de Asia, especialmente \u00e1 India e Australia. En Galicia \u00e9 unha ave de paso escasa. Observ\u00e1ronse aves errantes que chegaron polo Pac\u00edfico ata as illas Hawai. En Micronesia \u00e9 un visitante regular das illas Marianas (onde se informou de bandadas de ata 32 exemplares) e as Palau; foi rexistrado en Kwajalein nas illas Marshall pero s\u00f3 unha vez por d\u00e9cada. Esta especie enc\u00f3ntrase na rexi\u00f3n do Pac\u00edfico oeste entre a metade de outubro e a metade de maio. Unha lixeira expansi\u00f3n cara ao oeste causou o establecemento dunha pequena pero permanente poboaci\u00f3n reprodutora en Escocia desde a d\u00e9cada de 1950.\nEsta ave enc\u00f3ntrase normalmente en zonas con abundante auga doce durante a s\u00faa migraci\u00f3n e invernaci\u00f3n. Alim\u00e9ntanse sondando co bico en augas pouco profundas ou no barro h\u00famido e comen principalmente insectos e presas pequenas similares. \"T. glareola\" nidifica no chan ou usa un ni\u00f1o abandonado nunha \u00e1rbore feito por outra \u00e1rbore, como o \"Turdus pilaris\". Po\u00f1en catro ovos verdes claros entre marzo e maio.\nOs biluricos pintados adultos mudan todas as s\u00faas plumas primarias entre agosto e decembro, mentres que as aves inmaturas mudan unha cantidade variable de plumas primarias entre decembro e abril, moi preto da s\u00faa partida para a \u00c1frica. Os inmaturos son tam\u00e9n moito m\u00e1is flexibles que os adultos no momento e o grao da s\u00faa muda e repostaxe. Os adultos e os inmaturos que acumulan cargas de reservas (graxas) do 50% da s\u00faa masa corporal delgada poder\u00edan cruzar distancias de 2\u00a0397 a 4\u00a0490\u00a0km nun voo sen parar.\nO bilurico pintado \u00e9 unha especie \u00e1 que se lle aplica o \"Acordo sobre a Conservaci\u00f3n de Aves Acu\u00e1ticas Migratorias Africa-euroasi\u00e1ticas\" (AEWA).\nEst\u00e1 moi estendido e \u00e9 considerado unha especie en situaci\u00f3n \"pouco preocupante\" segundo a IUCN."}
{"id": "471341", "revid": "27155", "url": "https://gl.wikipedia.org/wiki?curid=471341", "title": "Bilurico bastardo", "text": ""}
{"id": "471342", "revid": "27155", "url": "https://gl.wikipedia.org/wiki?curid=471342", "title": "Tringa glareola", "text": ""}
{"id": "471348", "revid": "88215", "url": "https://gl.wikipedia.org/wiki?curid=471348", "title": "Congo-Brazzaville", "text": ""}
{"id": "471388", "revid": "23204", "url": "https://gl.wikipedia.org/wiki?curid=471388", "title": "Zulu Sofola", "text": "Zulu Sofola, nada o 22 de xu\u00f1o de 1935 e finada o 5 de setembro de 1995, foi unha dramaturga nixeriana, a primeira do seu pa\u00eds. Sofola foi tam\u00e9n profesora universitaria, e a primeira muller docente de artes teatrais en \u00c1frica.\nTraxectoria.\nNwazuluwa Onuekwuke Sofola naceu no estado de Bendel, filla de Nwaugbade Okwumabua e o xefe Ogana Okwumabua, do pobo ibo e procedentes de Issele-Uku, na \u00e1rea administrativa de Anochia North, no Estado do Delta.\nFoi \u00e1 escola en Asaba e ao Instituto Feminino Baptista de Agbor.. Debido ao seu bo rendemento escolar revibiu unha bolsa para completar os estudos secundarios en Nashville (Tennessee). Despois estudou no Southern Baptist Theological Seminary en Louisville (Kentucky) e en 1959 graduouse en Lingua Inglesa na Universidade de Virxinia en Richmond (Virxinia). En 1965 rematou un mestrado en Escritura e produci\u00f3n de dramaturxia na Universidade Cat\u00f3lica de Am\u00e9rica en Washington, D.C. Regresou a Nixeria en 1966, e converteuse en lectora no departamento de Artes Teatrais da Universidade de Ibadan (Estado de Oyo), onde se doutorou en Artes Teatrais (Teor\u00eda da Traxedia) en 1977. Ensinou Drama na Universidade de Ilorin (Kwara), onde foi nomeada xefa do departamento de Artes Performativas.\nSofola foi cantante, bailarina e escritora prol\u00edfica. Escribiu e dirixiu numerosas obras para teatro e televisi\u00f3n, inclu\u00eddas pezas propias, como \"King Emene\". As s\u00faas obras \"van desde a traxedia hist\u00f3rica at\u00e9 a comedia dom\u00e9stica, e utilizan o escenario africano tradicional e moderno\". Usa \"elementos de maxia, mitolox\u00eda e ritos para entender os conflitos entre o tradicionalismo e o modernismo nos que a supremac\u00eda persiste\". Est\u00e1 considerada unha das mulleres m\u00e1is destacadas da literatura do seu pa\u00eds."}
{"id": "471390", "revid": "67948", "url": "https://gl.wikipedia.org/wiki?curid=471390", "title": "Primeira Nacional Feminina de Espa\u00f1a", "text": "A Primera Nacional Feminina de Espa\u00f1a \u00e9 a terceira categor\u00eda do sistema feminino de Ligas de f\u00fatbol de Espa\u00f1a, sendo inmediatamente inferior \u00e1 Segunda Divisi\u00f3n.\nFoi creada en 2001 e a s\u00faa organizaci\u00f3n depende da Real Federaci\u00f3n Espa\u00f1ola de F\u00fatbol. Inicialmente ti\u00f1a o nome de Primeira Nacional, na temporada 2012-13 cambiou a s\u00faa denominaci\u00f3n a Segunda Divisi\u00f3n. Ao finalizar a tempada 2018/19 pasou de sela segunda a sela terceira categor\u00eda, pola creaci\u00f3n da Segunda Divisi\u00f3n Pro recuperando o seu nome orixinal. Nela compiten nela 98 equipos repartidos en sete grupos diferentes. A competici\u00f3n arrancar\u00e1 o 15 de setembro e rematar\u00e1 o 3 de mazo de 2020."}
{"id": "471400", "revid": "72012", "url": "https://gl.wikipedia.org/wiki?curid=471400", "title": "O Cabo Setentrional", "text": ""}
{"id": "471401", "revid": "47401", "url": "https://gl.wikipedia.org/wiki?curid=471401", "title": "Cabo Setentrional", "text": "A provincia Cabo Setentrional, ou Cabo Norte, (en afrikaans: \"Noord-Kaap\", en ingl\u00e9s: \"Northern Cape\") \u00e9 unha grande e escasamente poboada provincia de Sur\u00e1frica, creada en 1994 cando a provincia do Cabo se dividiu en tres.\nO seu territorio ocupa unha superficie de 361\u00a0830\u00a0km\u00b2, unha extensi\u00f3n que pode ser comparada coa de Alema\u00f1a. Nela viven 1\u00a0145\u00a0861 habitantes.\nA provincia subdiv\u00eddese en 5 distritos con 27 municipios, entre os que destaca a capital, Kimberley (a chamada \"capital dos diamantes\"), que \u00e9 a \u00fanica cidade da provincia que supera os 100\u00a0000 habitantes.\nIncl\u00fae o Parque Nacional Kalahari Gemsbok, que forma parte dun parque transfronteirizo con Botswana. Tam\u00e9n incl\u00fae as cataratas Augrabies e as rexi\u00f3ns mineiras de diamantes en Kimberley e Alexander Bay. As cidades de De Aar e Colesberg (no sur) forman parte do Gran Karoo, e son os principaies n\u00f3s de transporte entre Johannesburgo, Cidade do Cabo e Port Elizabeth.\nO r\u00edo Orange fl\u00fae a trav\u00e9s da provincia e forma as fronteiras coa provincia do Estado Libre (no sueste do territorio) e con Namibia (ao noroeste). Este r\u00edo util\u00edzase para regar os numerosos vi\u00f1edos cerca de Upington."}
{"id": "471402", "revid": "22795", "url": "https://gl.wikipedia.org/wiki?curid=471402", "title": "O Cabo Occidental", "text": ""}
{"id": "471403", "revid": "72012", "url": "https://gl.wikipedia.org/wiki?curid=471403", "title": "Provincia do Cabo Setentrional", "text": ""}
{"id": "471404", "revid": "72012", "url": "https://gl.wikipedia.org/wiki?curid=471404", "title": "Cabo Norte, Sur\u00e1fica", "text": ""}
{"id": "471405", "revid": "22795", "url": "https://gl.wikipedia.org/wiki?curid=471405", "title": "Cabo Norte", "text": "O top\u00f3nimo Cabo Norte poder refeirse a:"}
{"id": "471406", "revid": "72012", "url": "https://gl.wikipedia.org/wiki?curid=471406", "title": "Cabo Norte, Sur\u00e1frica", "text": ""}
{"id": "471409", "revid": "1410", "url": "https://gl.wikipedia.org/wiki?curid=471409", "title": "Pardal alpino", "text": "O pardal alpino ou pardal alibranco (Montifringilla nivalis) \u00e9 unha pequena ave paseriforme.\nTaxonom\u00eda.\nEn 1760 o zo\u00f3logo franc\u00e9s Mathurin Jacques Brisson inclu\u00edu a descrici\u00f3n do pardal alpino na s\u00faa obra \"Ornithologie\" baseada nun esp\u00e9cime, pero sen especificar onde o recollera. Utilizou o nome franc\u00e9s \"Le pin\u00e7on de neige ou la niverolle\" e o latino \"Fringilla nivalis\". A\u00ednda que Brisson acu\u00f1ou os nomes en lat\u00edn, estes non se axustaban ao sistema de nomenclatura binomial e non son reco\u00f1ecidos pola Comisi\u00f3n Internacionl de Nomenclatura Zool\u00f3xica. Cando en 1766 o naturalista sueco Carl Linnaeus puxo ao d\u00eda o seu \"Systema Naturae\" para a s\u00faa duod\u00e9cima edici\u00f3n, engadiu 240 especies que foran previamente descritas por Brisson. Unha destas era o pardal alpino. Linnaeus inclu\u00edu unha breve descrici\u00f3n, usando a nomenclatura binomial \"Fringilla nivalis\" e citando os traballos de Brisson. Linnaeus indicou como localidade tipo \"Am\u00e9rica\". A localizaci\u00f3n tipo foi despois designada como Su\u00edza. O nome espec\u00edfico \"nivalis\" en lat\u00edn significa \"nival\" ou \"branco como a neve\". Esta especie est\u00e1 agora situada no x\u00e9nero \"Montifringilla\" que foi introducido polo ornit\u00f3logo alem\u00e1n Christian Ludwig Brehm en 1828.\nReco\u00f1\u00e9cense sete subespecies:\nDescrici\u00f3n.\n\u00c9 un paxaro grande e robusto de 16,5 a 19\u00a0cm de lonxitude. As partes superiores son marr\u00f3ns, as inferiores brancas e a cabeza gris. Ten un panel na \u00e1 branco estreito e longo. En ver\u00e1n, o bico \u00e9 negro e ten un papo negro, o cal desaparece en inverno \u00e1 vez que o bico se fai amarelo. Os sexos son similares.\nEn voo, presenta \u00e1s negras con paneis das \u00e1s brancos grandes, e unha cola negra con beiras brancas. Esta ave ten unha canci\u00f3n parloteira con moitos trilos, e diversas chamadas vibrantes ou renxentes.\nDistribuci\u00f3n e h\u00e1bitat.\n\u00c9 unha especie reprodutora residente en monta\u00f1as peladas, tipicamente por riba de 1\u00a0500\u00a0m, ao longo do sur de Europa (Pireneos, Alpes, C\u00f3rsega, Balc\u00e1ns) e a trav\u00e9s de Asia central ata o oeste da China. En Galicia poden verse alg\u00fans en outono e inverno, pero son moi raros. Nidifica en gretas ou toqueiras de roedores e pon de 3 a 4 ovos.\nComportamento.\nAlim\u00e9ntase principalmente de sementes e dalg\u00fans insectos. \u00c9 destemido e busca alimento arredor das estaci\u00f3ns de esqu\u00ed. \u00c9 resistente e raramente descende por debaixo dos 1\u00a0000\u00a0 incluso durante o tempo invernal duro."}
{"id": "471410", "revid": "27155", "url": "https://gl.wikipedia.org/wiki?curid=471410", "title": "Pardal alibranco", "text": ""}
{"id": "471412", "revid": "27155", "url": "https://gl.wikipedia.org/wiki?curid=471412", "title": "Montifringilla nivalis", "text": ""}
{"id": "471414", "revid": "89787", "url": "https://gl.wikipedia.org/wiki?curid=471414", "title": "Adrienne Yabouza", "text": "Adrienne Yabouza, nada en Bimbo en 1965, \u00e9 unha escritora da Rep\u00fablica Centroafricana, de orixe yakoma. Escribiu varias novelas e unha obra infantil-xuvenil, alg\u00fans dos cales foron escritos en colaboraci\u00f3n co escritor franc\u00e9s Yves Pinguilly.\nTraxectoria.\nYabouza comezou a escribir con dez anos. De nova escapou da guerra civil da Rep\u00fablica Centroafricana e viaxou \u00e1 Rep\u00fablica do Congo; desde al\u00ed viaxou a Francia, onde solicitou asilo pol\u00edtico. Nunca recibiu educaci\u00f3n superior. Regresou ao seu pa\u00eds e continuou a loitar contra a violencia pol\u00edtica existente, mesmo tras do golpe de estado de 2013 durante a nova guerra civil da Rep\u00fablica Centroafricana.\nYabouza foi perruqueira durante varios anos en Bangui, e tivo outros traballos. Vive no barrio de Lakouanga. Escribe en lingua francesa, e fala tam\u00e9n lingua Sango e lingua lingala ademais da lingua yakoma materna. A s\u00faa obra fala das dificultades da muller no seu pa\u00eds, e moitas das s\u00faas historias derivan de vivencias familiares ou que tiveron lugar no seu barrio, que escoitou no seu traballo ou en lugares onde as mulleres se senten c\u00f3modas para falaren entre elas. Ela ten comentado que \"inventa verdades\", que as vidas das s\u00faas hero\u00ednas non est\u00e1n particularmente baseadas na s\u00faa propia. Entre as s\u00faas influencias cita Mariama B\u00e2 e Ousmane Semb\u00e8ne. As s\u00faas tres primeiras novelas foron referidas coma unha trilox\u00eda. Vi\u00fava, ten cinco fillos e fillas e \u00e9 avoa; criou os seus fillos e fillas coma nai solteira."}
{"id": "471415", "revid": "27155", "url": "https://gl.wikipedia.org/wiki?curid=471415", "title": "Filop\u00e1trico", "text": ""}
{"id": "471450", "revid": "23204", "url": "https://gl.wikipedia.org/wiki?curid=471450", "title": "Birka", "text": "Birka foi unha poboaci\u00f3n comercial fortificada dos sui\u00f3ns, na era viquinga, situada na illa de Bj\u00f6rk\u00f6 no lago Malar, en Suecia. Con Hovg\u00e5rden, est\u00e1 clasificada como Patrimonio da Humanidade. \u00c9 acesible en barco desde Str\u00e4ngn\u00e4s, H\u00e4rjar\u00f6, Estocolmo e S\u00f6dert\u00e4lje.\nCaracter\u00edsticas.\nFoi fundada no s\u00e9culo VIII e habitada at\u00e9 o X, sendo co\u00f1ecida como \"primeira cidade de Suecia\", se ben Upp\u00e5kra en Escania \u00e9 m\u00e1is antiga. Ti\u00f1a unha poboaci\u00f3n de entre 700 e 1000 persoas. O seu mercado ofrec\u00eda peles do norte de Suecia, escravos, e artigos de luxo tra\u00eddos polos viquingos do Rus de K\u00ediv, o Imperio Bizantino, Asia Central e Oriente Medio. Puido ser destru\u00edda por viquingos daneses, e polo rei Olav II de Noruega cara ao ano 1007."}
{"id": "471451", "revid": "89787", "url": "https://gl.wikipedia.org/wiki?curid=471451", "title": "Das alte Karussell", "text": "\u00abDas alte Karussell\u00bb ([]; en galego: \u00abO carrusel vello\u00bb) \u00e9 unha canci\u00f3n escrita por George Betz-Stahl e interpretada en alem\u00e1n por Lys Assia. Lanzouse como sinxelo en 1956 mediante Decca Records. Foi elixida para representar a Su\u00edza no Festival de Eurovisi\u00f3n de 1956 tras obte-lo segundo posto nunha final nacional su\u00edza.\nFestival de Eurovisi\u00f3n 1956.\nSelecci\u00f3n.\n\u00abDas alte Karussell\u00bb participou nunha final nacional organizada pola emisora su\u00edza T\u00e9l\u00e9vision suisse romande. Quedou en segundo lugar, cualificandose para representar a Su\u00edza no Festival de Eurovisi\u00f3n 1956 xunto a \u00abRefrains\u00bb, a canci\u00f3n ga\u00f1adora da final.\nNo festival.\nA canci\u00f3n participou no festival celebrado no Teatro Kursaal de Lugano, Su\u00edza, o 24 de maio de 1956, sendo interpretada pola cantante su\u00edza Lys Assia. A orquestra foi dirixida por Fernando Paggi.\nFoi interpretada en segundo lugar, seguindo aos Pa\u00edses Baixos con Jetty Paerl interpretando \u00abDe vogels van Holland\u00bb e precedendo a B\u00e9lxica con Fud Leclerc interpretando \u00abMessieurs les noy\u00e9s de la Seine\u00bb. O resultado das votaci\u00f3ns non foi revelado, polo que se desco\u00f1ece en que posto terminou a canci\u00f3n."}
{"id": "471452", "revid": "1131", "url": "https://gl.wikipedia.org/wiki?curid=471452", "title": "Parque de Guillermina (Delft)", "text": "O parque de Guillermina (en neerland\u00e9s: \"Wilhelminapark\") \u00e9 un parque de estilo ingl\u00e9s da cidade surholandesa de Delft, chamado as\u00ed na honra da ra\u00edna Guillermina dos Pa\u00edses Baixos (1890-1948). \nO parque estableceuse na d\u00e9cada de 1930 no p\u00f3lder Voordijkshoornse. \nConcepci\u00f3n e dese\u00f1o.\nO Wilhelminapark estableceuse a partir dun dese\u00f1o de O. de Vries, supervisor dos parques do municipio de Delft. O dese\u00f1o orixinal inspirouse no estilo habitual dos parques ingleses. O parque ten unha concepci\u00f3n moi visual, con alternancia entre as creaci\u00f3ns acu\u00e1ticas e as extensi\u00f3ns de c\u00e9spede, estruturado a partir dunha ruta de sendeiros con pontes de pedra e cun gran estanque no centro. \nNo proceso da s\u00faa creaci\u00f3n seguiuse un sistema de plantaci\u00f3n moi planificado: no per\u00edmetro exterior pux\u00e9ronse especies aut\u00f3ctonas, capaces de soportar ventos fortes e fr\u00edos. Un segundo cinto dotouse de \u00e1rbores procedentes de Am\u00e9rica do Norte; na terceira franxa plant\u00e1ronse especies chinesas e xaponesas, e a zona central ocupouse con p\u00f3lder aut\u00f3ctono.\nHistoria.\nO proxecto de establecemento do parque foi tratado polo consello municipal de Delft en 1931, no marco dun plan de expansi\u00f3n das zonas verdes da cidade. \nFoi en 1945 cando o parque pasou a chamarse Wilhelminapark, na honra da ra\u00ed\u00f1a Guillermina. Ademais, por iniciativa da Asociaci\u00f3n Orange (apelido da familia real neerlandesa), plant\u00e1ronse seis tileiros que foron bautizados cos nomes dos membros da familia real. O 30 de abril de 2013 plantouse un novo tileiro con motivo da coroaci\u00f3n do rei Guillerme Alexandre. \nEn 1994, o consello municipal decidiu renovar o Wilhelminapark co obxectivo de restaurar o seu orixinario estilo paisax\u00edstico ingl\u00e9s e a estrutura caracter\u00edstica. \nEn 2010, o consello da cidade aprobou concederlle ao parque a consideraci\u00f3n de \"Groene Parel\" (\"Perla Verde\"), e en 2013 entreou a formar parte do cat\u00e1logo de zonas verdes con valor hist\u00f3rico e cultural do municipio de Delft."}
{"id": "471453", "revid": "89787", "url": "https://gl.wikipedia.org/wiki?curid=471453", "title": "Messieurs les noy\u00e9s de la Seine", "text": "\u00abMessieurs les noy\u00e9s de la Seine\u00bb (; en galego: \u00abSe\u00f1ores afogados do Sena\u00bb) \u00e9 unha canci\u00f3n escrita por Robert Montal, Jean Miret e Jacques Say interpretada en franc\u00e9s por Fud Leclerc. Foi elixida para representar a B\u00e9lxica no Festival de Eurovisi\u00f3n de 1956 tras ser seleccionada internamente pola emisora belga Radio-T\u00e9l\u00e9vision belge de la Communaut\u00e9 fran\u00e7aise.\nFestival de Eurovisi\u00f3n 1956.\nSelecci\u00f3n.\n\u00abMessieurs les noy\u00e9s de la Seine\u00bb foi seleccionada para representar a B\u00e9lxica no Festival de Eurovisi\u00f3n 1956 pola emisora belga Radio-T\u00e9l\u00e9vision belge de la Communaut\u00e9 fran\u00e7aise.\nNo festival.\nA canci\u00f3n participou no festival celebrado no Teatro Kursaal de Lugano, Su\u00edza, o 24 de maio de 1956, sendo interpretada polo cantante belga Fud Leclerc. A orquestra foi dirixida por L\u00e9o Souris.\nFoi interpretada en terceiro lugar, seguindo a Su\u00edza con Lys Assia interpretando \u00abDas alte Karussell\u00bb e precedendo a Alema\u00f1a con Walter Andreas Schwarz interpretando \u00abIm Wartesaal zum gro\u00dfen Gl\u00fcck\u00bb. O resultado das votaci\u00f3ns non foi revelado, polo que se desco\u00f1ece en que posto terminou a canci\u00f3n."}
{"id": "471454", "revid": "56817", "url": "https://gl.wikipedia.org/wiki?curid=471454", "title": "Faro de Pontevedra", "text": "Faro de Pontevedra foi un peri\u00f3dico editado en Pontevedra entre 1911 e 1914.\nHistoria e caracter\u00edsticas.\nCo lema \"Guerra al caciquismo\", pareceu o 15 de xaneiro de 1911. O seu propietario era Celestino L\u00f3pez de Castro e estaba dirixido por Fernando Amil Soto. De periodicidade quincenal, sa\u00eda os d\u00edas 1 e 15 de cada mes. Conti\u00f1a editorial e secci\u00f3ns de sociedad, pol\u00edtica, ayuntamiento, telefonemas, buz\u00f3n de queixas, noticias e avisos. Publicou alg\u00fans poemas en galego e castel\u00e1n. Cesou co n\u00famero 80 do 15 de maio de 1914."}
{"id": "471459", "revid": "65337", "url": "https://gl.wikipedia.org/wiki?curid=471459", "title": "Wilhelminapark (Delft)", "text": ""}
{"id": "471470", "revid": "89787", "url": "https://gl.wikipedia.org/wiki?curid=471470", "title": "Im Wartesaal zum gro\u00dfen Gl\u00fcck", "text": "\u00abIm Wartesaal zum gro\u00dfen Gl\u00fcck\u00bb (; en galego: \u00abNa sala de espera \u00e1 gran felicidade\u00bb) \u00e9 unha canci\u00f3n composta por Walter Andreas Schwarz e interpretada en alem\u00e1n por Walter Andreas Schwarz. Lanzouse como sinxelo en 1958 mediante Ariola Records. Foi elixida para representar a Alema\u00f1a no Festival de Eurovisi\u00f3n de 1956 tras ga\u00f1a-la final nacional alem\u00e1, \"Schlager &amp; Chansons\".\nFestival de Eurovisi\u00f3n 1956.\nSelecci\u00f3n.\n\u00abIm Wartesaal zum gro\u00dfen Gl\u00fcck\u00bb cualificouse para representar a Alema\u00f1a no Festival de Eurovisi\u00f3n 1956 tras ga\u00f1a-la final nacional alem\u00e1, \"Schlager &amp; Chansons\".\nNo festival.\nA canci\u00f3n participou no festival celebrado no Teatro Kursaal de Lugano o 24 de maio de 1956, sendo interpretada polo cantante alem\u00e1n Walter Andreas Schwarz. A orquestra foi dirixida por Fernando Paggi.\nFoi interpretada en cuarto lugar, seguindo a B\u00e9lxica con Fud Leclerc interpretando \u00abMessieurs les noy\u00e9s de la Seine\u00bb e precedendo a Francia con Math\u00e9 Alt\u00e9ry interpretando \u00abLe temps perdu\u00bb. O resultado das votaci\u00f3ns non foi revelado, polo que se desco\u00f1ece en que posto terminou a canci\u00f3n."}
{"id": "471472", "revid": "89787", "url": "https://gl.wikipedia.org/wiki?curid=471472", "title": "Le temps perdu", "text": "\u00abLe temps perdu\u00bb (; en galego: \u00abO tempo perdido\u00bb) \u00e9 unha canci\u00f3n composta por Andr\u00e9 Lodge e interpretada en franc\u00e9s por Math\u00e9 Alt\u00e9ry. Foi elixida para representar a Francia no Festival de Eurovisi\u00f3n de 1956 tras ser seleccionada internamente pola emisora francesa RTF.\nFestival de Eurovisi\u00f3n 1956.\nSelecci\u00f3n.\n\u00abLe temps perdu\u00bb foi seleccionada para representar a Francia no Festival de Eurovisi\u00f3n 1956 pola emisora francesa RTF.\nNo festival.\nA canci\u00f3n participou no festival celebrado no Teatro Kursaal de Lugano o 24 de maio de 1956, sendo interpretada pola cantante francesa Math\u00e9 Alt\u00e9ry. A orquestra foi dirixida por Franck Pourcel.\nFoi interpretada en quinto lugar, seguindo a Alema\u00f1a con Walter Andreas Schwarz interpretando \u00abIm Wartesaal zum gro\u00dfen Gl\u00fcck\u00bb e precedendo a Luxemburgo con Mich\u00e8le Arnaud interpretando \u00abNe crois pas\u00bb. O resultado das votaci\u00f3ns non foi revelado, polo que se desco\u00f1ece en que posto terminou a canci\u00f3n."}
{"id": "471473", "revid": "89787", "url": "https://gl.wikipedia.org/wiki?curid=471473", "title": "Ne crois pas", "text": "\u00abNe crois pas\u00bb (en galego: \u00abNon creas\u00bb) \u00e9 unha canci\u00f3n composta por Christian Guittreau e interpretada en franc\u00e9s por Mich\u00e8le Arnaud. Lanzouse como sinxelo en 1956 mediante Ducretet Thomson. Foi elixida para representar a Luxemburgo no Festival de Eurovisi\u00f3n de 1956 tras ser seleccionada internamente pola emisora luxemburguesa T\u00e9l\u00e9-Luxembourg.\nFestival de Eurovisi\u00f3n 1956.\nSelecci\u00f3n.\n\u00abNe crois pas\u00bb foi seleccionada para representar a Luxemburgo no Festival de Eurovisi\u00f3n 1956 pola emisora luxemburguesa T\u00e9l\u00e9-Luxembourg.\nNo festival.\nA canci\u00f3n participou no festival celebrado no Teatro Kursaal de Lugano o 24 de maio de 1956, sendo interpretada pola cantante francesa Mich\u00e8le Arnaud. A orquestra foi dirixida por Jacques Lassry.\nFoi interpretada en sexto lugar, seguindo a Francia con Math\u00e9 Alt\u00e9ry interpretando \u00abLe temps perdu\u00bb e precedendo a Italia con Franca Raimondi interpretando \u00abAprite le finestre\u00bb. O resultado das votaci\u00f3ns non foi revelado, polo que se desco\u00f1ece en que posto terminou a canci\u00f3n."}
{"id": "471475", "revid": "89787", "url": "https://gl.wikipedia.org/wiki?curid=471475", "title": "Les amants de minuit", "text": "\u00abLes amants de minuit\u00bb (en galego: \u00abOs amantes da medianoite\u00bb) \u00e9 unha canci\u00f3n composta por Simone Laurencin e interpretada en franc\u00e9s por Mich\u00e8le Arnaud. Lanzouse como sinxelo en 1956 mediante Ducretet Thomson. Foi elixida para representar a Luxemburgo no Festival de Eurovisi\u00f3n de 1956 tras ser seleccionada internamente pola emisora luxemburguesa T\u00e9l\u00e9-Luxembourg.\nFestival de Eurovisi\u00f3n 1956.\nSelecci\u00f3n.\n\u00abLes amants de minuit\u00bb foi seleccionada para representar a Luxemburgo no Festival de Eurovisi\u00f3n 1956 pola emisora luxemburguesa T\u00e9l\u00e9-Luxembourg.\nNo festival.\nA canci\u00f3n participou no festival celebrado no Teatro Kursaal de Lugano o 24 de maio de 1956, sendo interpretada pola cantante francesa Mich\u00e8le Arnaud. A orquestra foi dirixida por Jacques Lassry.\nFoi interpretada 13.\u00aa, seguindo a Francia con Dany Dauberson interpretando \u00abIl est l\u00e0\u00bb e precedendo a Italia con Tonina Torrielli interpretando \u00abAmami se vuoi\u00bb. O resultado das votaci\u00f3ns non foi revelado, polo que se desco\u00f1ece en que posto terminou a canci\u00f3n."}
{"id": "471478", "revid": "5863", "url": "https://gl.wikipedia.org/wiki?curid=471478", "title": "Fernando Amil Soto", "text": "Fernando Amil Soto, nado en Cuba e finado en Pontevedra en outubro de 1918, foi un xornalista galego.\nTraxectoria.\nFillo de Jos\u00e9 Amil Antas. Presentouse voluntario para a guerra de \u00c1frica en 1909. Colaborou en \"La Libertad\" e dirixiu o peri\u00f3dico \"Faro de Pontevedra\" (1911-1914). En 1915 foi nomeado auxiliar do servizo catastral da riqueza urbana de Pontevedra e despois foi oficial da oficina do Catastro.\nVida persoal.\nCasou con Mar\u00eda Concepci\u00f3n Prieto Carabelos en outubro de 1913 ."}
{"id": "471479", "revid": "1888", "url": "https://gl.wikipedia.org/wiki?curid=471479", "title": "Fernando Amil de Soto", "text": ""}
{"id": "471480", "revid": "89787", "url": "https://gl.wikipedia.org/wiki?curid=471480", "title": "Aprite le finestre", "text": "\u00abAprite le finestre\u00bb (en galego: \u00abAbride as xanelas\u00bb) \u00e9 unha canci\u00f3n composta por Virgilio Panzito e interpretada en italiano por Franca Raimondi. Lanzouse como sinxelo en 1956 mediante Fonit Cetra. Foi elixida para representar a Italia no Festival de Eurovisi\u00f3n de 1956 tras ga\u00f1a-lo Festival da Canci\u00f3n de Sanremo 1956.\nFestival de Eurovisi\u00f3n 1956.\nSelecci\u00f3n.\n\u00abAprite le finestre\u00bb cualificouse para representar a Italia no Festival de Eurovisi\u00f3n 1956 tras ga\u00f1a-la final nacional italiana, o Festival da Canci\u00f3n de Sanremo 1956.\nNo festival.\nA canci\u00f3n participou no festival celebrado no Teatro Kursaal de Lugano o 24 de maio de 1956, sendo interpretada pola cantante italiana Franca Raimondi. A orquestra foi dirixida por Gian Stellari.\nFoi interpretada en s\u00e9timo lugar, seguindo a Luxemburgo con Mich\u00e8le Arnaud interpretando \u00abNe crois pas\u00bb e precedendo aos Pa\u00edses Baixos con Corry Brokken interpretando \u00abVoorgoed voorbij\u00bb. O resultado das votaci\u00f3ns non foi revelado, polo que se desco\u00f1ece en que posto terminou a canci\u00f3n."}
{"id": "471482", "revid": "89787", "url": "https://gl.wikipedia.org/wiki?curid=471482", "title": "Amami se vuoi", "text": "\u00abAmami se vuoi\u00bb (en galego: \u00ab\u00c1mame se queres\u00bb) \u00e9 unha canci\u00f3n composta por Vittorio Mascheroni e interpretada en italiano por Tonina Torrielli. Lanzouse como sinxelo en 1956 mediante Fonit Cetra. Foi elixida para representar a Italia no Festival de Eurovisi\u00f3n de 1956 tras obte-lo segundo posto no Festival da Canci\u00f3n de Sanremo 1956.\nFestival de Eurovisi\u00f3n 1956.\nSelecci\u00f3n.\n\u00abAmami se vuoi\u00bb cualificouse para representar a Italia no Festival de Eurovisi\u00f3n 1956 tras obte-lo segundo posto final nacional italiana, o Festival da Canci\u00f3n de Sanremo 1956.\nNo festival.\nA canci\u00f3n participou no festival celebrado no Teatro Kursaal de Lugano o 24 de maio de 1956, sendo interpretada pola cantante italiana Tonina Torrielli. A orquestra foi dirixida por Gian Stellari.\nFoi interpretada 14.\u00aa, seguindo a Luxemburgo con Mich\u00e8le Arnaud interpretando \u00abLes amants de minuit\u00bb. O resultado das votaci\u00f3ns non foi revelado, polo que se desco\u00f1ece en que posto terminou a canci\u00f3n."}
{"id": "471483", "revid": "5863", "url": "https://gl.wikipedia.org/wiki?curid=471483", "title": "Jos\u00e9 Amil Antas", "text": "Jos\u00e9 Amil Antas, nado en Beade e finado en Pontevedra o 7 de agosto de 1906, foi un militar e pol\u00edtico gaelgo.\nTraxectoria.\nMilitar, membro da Asociaci\u00f3n Militar Revolucionaria organizada por Manuel Ruiz Zorrilla e comprometido nas conspiraci\u00f3ns zorrillistas. Destinado en Cuba, onde serviu m\u00e1is de vinte anos, pasou de sarxento a capit\u00e1n e logo a comandante. De ideas republicanas e anticlericais foi postergado no ex\u00e9rcito e trasladado, primeiro a Estrada, despois a Zaragoza e finalmente a Pontevedra, onde pediu o pase \u00e1 escala de resrva e despois o retiro. Instalado en Pontevedra, participou na loxa mas\u00f3nica da cidade, foi un activo membro do Partido Republicano, que chegou a dirixir logo do pasamento de Armesto e Pascual Paz, e fundou e presidiu a Cooperativa de Consumo.\nVida persoal.\nCasou en Cuba con Elena Soto Mart\u00ednez e foi pai de Abelardo e Fernando Amil Soto."}
{"id": "471484", "revid": "89787", "url": "https://gl.wikipedia.org/wiki?curid=471484", "title": "Inma Casta\u00f1\u00f3n", "text": "Mar\u00eda Inmaculada Casta\u00f1\u00f3n Gonz\u00e1lez, co\u00f1ecida coma Inma Casta\u00f1\u00f3n, nada en 1959 en Cudillero (Principado de Asturias) pero residente na Coru\u00f1a \u00e9 unha ex xogadora de f\u00fatbol, popular na d\u00e9cada de 1980.\nTraxectoria.\nFoi a capit\u00e1 do Karbo Deportivo que en 1981 conquistou a primeira Copa da Ra\u00ed\u00f1a. Neste equipo levaba o n\u00famero 10 e cham\u00e1banlle a \"Maradona do f\u00fatbol feminino\", mi\u00fada en estatura xogaba de interior esquerda pero ti\u00f1a gran capacidade de gol marcando unha media de dous goles por partido.\nDurante a s\u00faa \u00e9poca no Karbo foi pretendida por varios clubs internacionais como o Royan franc\u00e9s ou o Oivas de Lisboa tendo a oportunidade de converterse na primeira xogadora profesional pero rexeitou estas ofertas por preferir que o f\u00fatbol feminino se mantivese \"puro\" e que non sexa profesionalizado. \"As\u00ed evitamos os numerosos intereses que existen nun mundo profesionalizado\" daba como raz\u00f3n para este rexeitamento. Trala desaparici\u00f3n do Karbo Deportivo incorporouse \u00f3 Club de F\u00fatbol Femenino Tradehi, actual Real Oviedo Feminino.\nFoi a primeira capit\u00e1 da selecci\u00f3n espa\u00f1ola coa que xogou entre 10 e 15 partidos."}
{"id": "471485", "revid": "89787", "url": "https://gl.wikipedia.org/wiki?curid=471485", "title": "So geht das jede Nacht", "text": "\u00abSo geht das jede Nacht\u00bb (en galego: \u00abAs\u00ed \u00e9 como funciona todas as noites\u00bb) \u00e9 unha canci\u00f3n composta por Lothar Olias e interpretada en alem\u00e1n por Freddy Quinn. Lanzouse como sinxelo en 1956 mediante Polydor Records. Foi elixida para representar a Alema\u00f1a no Festival de Eurovisi\u00f3n de 1956 tras ga\u00f1a-la final nacional alem\u00e1, \"Schlager &amp; Chansons\".\nFestival de Eurovisi\u00f3n 1956.\nSelecci\u00f3n.\n\u00abSo geht das jede Nacht\u00bb cualificouse para representar a Alema\u00f1a no Festival de Eurovisi\u00f3n 1956 tras ga\u00f1a-la final nacional alem\u00e1, \"Schlager &amp; Chansons\".\nNo festival.\nA canci\u00f3n participou no festival celebrado no Teatro Kursaal de Lugano o 24 de maio de 1956, sendo interpretada polo cantante alem\u00e1n Freddy Quinn. A orquestra foi dirixida por Franck Pourcel.\nFoi interpretada 11.\u00aa, seguindo a B\u00e9lxica con Mony Marc interpretando \u00abLe plus beau jour de ma vie\u00bb e precedendo a Francia con Dany Dauberson interpretando \u00abIl est l\u00e0\u00bb. O resultado das votaci\u00f3ns non foi revelado, polo que se desco\u00f1ece en que posto terminou a canci\u00f3n."}
{"id": "471486", "revid": "89787", "url": "https://gl.wikipedia.org/wiki?curid=471486", "title": "Le plus beau jour de ma vie", "text": "\u00abLe plus beau jour de ma vie\u00bb (en galego: \u00abO d\u00eda m\u00e1is belo da mi\u00f1a vida\u00bb) \u00e9 unha canci\u00f3n composta por Claude Alix e interpretada en franc\u00e9s por Mony Marc. Foi elixida para representar a B\u00e9lxica no Festival de Eurovisi\u00f3n de 1956 tras ser seleccionada internamente pola emisora belga INR.\nFestival de Eurovisi\u00f3n 1956.\nSelecci\u00f3n.\n\u00abLe plus beau jour de ma vie\u00bb foi seleccionada para representar a B\u00e9lxica no Festival de Eurovisi\u00f3n 1956 pola emisora belga INR.\nNo festival.\nA canci\u00f3n participou no festival celebrado no Teatro Kursaal de Lugano o 24 de maio de 1956, sendo interpretada pola cantante belga Mony Marc. A orquestra foi dirixida por L\u00e9o Souris.\nFoi interpretada en d\u00e9cimo lugar, seguindo a Su\u00edza con Lys Assia interpretando \u00abRefrain\u00bb e precedendo a Alema\u00f1a con Freddy Quinn interpretando \u00abSo geht das jede Nacht\u00bb. O resultado das votaci\u00f3ns non foi revelado, polo que se desco\u00f1ece en que posto terminou a canci\u00f3n."}
{"id": "471487", "revid": "89787", "url": "https://gl.wikipedia.org/wiki?curid=471487", "title": "Il est l\u00e0", "text": "\u00abIl est l\u00e0\u00bb (en galego: \u00abEl est\u00e1 aqu\u00ed\u00bb) \u00e9 unha canci\u00f3n composta por Simone Vallauris e interpretada en franc\u00e9s por Dany Dauberson. Foi elixida para representar a Francia no Festival de Eurovisi\u00f3n de 1956 tras ser seleccionada internamente pola emisora francesa RTF.\nFestival de Eurovisi\u00f3n 1956.\nSelecci\u00f3n.\n\u00abIl est l\u00e0\u00bb foi seleccionada para representar a Francia no Festival de Eurovisi\u00f3n 1956 pola emisora francesa RTF.\nNo festival.\nA canci\u00f3n participou no festival celebrado no Teatro Kursaal de Lugano o 24 de maio de 1956, sendo interpretada pola cantante francesa Dany Dauberson. A orquestra foi dirixida por Franck Pourcel.\nFoi interpretada 12.\u00aa, seguindo a Alema\u00f1a con Freddy Quinn interpretando \u00abSo geht das jede Nacht\u00bb e precedendo a Luxemburgo con Mich\u00e8le Arnaud interpretando \u00abLes amants de minuit\u00bb. O resultado das votaci\u00f3ns non foi revelado, polo que se desco\u00f1ece en que posto terminou a canci\u00f3n."}
{"id": "471489", "revid": "1888", "url": "https://gl.wikipedia.org/wiki?curid=471489", "title": "El Fustazo", "text": "El Fustazo foi un peri\u00f3dico editado en Mar\u00edn en 1913.\nTraxectoria.\nSubtitulado \"Semanario sat\u00edrico\", apareceu o 19 de xaneiro de 1913. Redactado case integramente en castel\u00e1n, entre os seus colaboradores figurou Jos\u00e9 Tafall, que asinaba co pseud\u00f3nimo Xan de Leiras. Criticou a \"El Eco de Mar\u00edn\". Cesou no n\u00famero 4, de 9 de febreiro de 1913. Foi substitu\u00eddo por \"Mar\u00edn\""}
{"id": "471490", "revid": "56817", "url": "https://gl.wikipedia.org/wiki?curid=471490", "title": "El Organillo", "text": "El Organillo foi un peri\u00f3dico editado en Padr\u00f3n en 1883.\nHistoria e caracter\u00edsticas.\nSubtitulado \"Quincenario humor\u00edstico dedicado al bello sexo padron\u00e9s y cesure\u00f1o\", apareceu no ver\u00e1n de 1883. Despois pasou a titularse \"Peri\u00f3dico humor\u00edstico dedicado al bello sexo padron\u00e9s y cesure\u00f1o\", pasando a publicarse tres veces ao mes. Fundado e dirixido por Pablo P\u00e9rez Costanti, imprim\u00edase na R\u00faa do Vilar, 80 de Santiago de Compostela. Publicaba poes\u00eda en castel\u00e1n na secci\u00f3n \"Meloman\u00edas\", onde apareceron textos de Javier Valcarce Ocampo e Recio Rucio. O \u00faltimo n\u00famero co\u00f1ecido \u00e9 o 8, de 24 de outubro de 1883."}
{"id": "471491", "revid": "56817", "url": "https://gl.wikipedia.org/wiki?curid=471491", "title": "Orientaci\u00f3n Gallega", "text": "Orientaci\u00f3n Gallega foi un peri\u00f3dico editado en Buenos Aires entre 1962 e 1965.\nHistoria e caracter\u00edsticas.\nCo lema \"Todo por la libertad y la democracia\", era o \u00f3rgano de expresi\u00f3n da Uni\u00f3n Federal Gallega Democr\u00e1tica. Apareceu o 2 de xaneiro de 1962, dirixido por C\u00e1ndido A. Gonz\u00e1lez. Pretend\u00eda unir os esforzos da colectividade galega na Arxentina para defender a democracia, a rep\u00fablica espa\u00f1ola e a autonom\u00eda galega fronte ao totalitarismo de Franco e dos comunistas; a\u00ednda que a s\u00faa obsesi\u00f3n por estes limitou moito o seu traballo. Dende o principio acusaron \u00e1 Federaci\u00f3n de Sociedades Gallegas e ao seu \u00f3rgano \"Galicia\" de estar tomados polo comunismo, non respectando as\u00ed os desexos e necesidades do pobo galego. Entre os seus colaboradores figurou Emilio Gonz\u00e1lez L\u00f3pez."}
{"id": "471492", "revid": "1888", "url": "https://gl.wikipedia.org/wiki?curid=471492", "title": "C\u00e1ndido A. Gonz\u00e1lez", "text": ""}
{"id": "471493", "revid": "1888", "url": "https://gl.wikipedia.org/wiki?curid=471493", "title": "C\u00e1ndido Alfonso Gonz\u00e1lez Tiradas", "text": ""}
{"id": "471496", "revid": "89787", "url": "https://gl.wikipedia.org/wiki?curid=471496", "title": "Marko Marin", "text": "Marko Marin, nado o 13 de marzo de 1989 en Bosanska Gradi\u0161ka, \u00e9 un futbolista alem\u00e1n de orixe serbia de Bosnia.\nTraxectoria.\nNaceu na Rep\u00fablica Socialista de Bosnia e Hercegovina parte integrante da ent\u00f3n a\u00ednda Iugoslavia, fillo de Ranko e Borka Marin, serbios de Bosnia . Antes de principiar a guerra de Bosnia s\u00faa nai solicitou un traballo como enfermeira que se anunciaba no consulado alem\u00e1n en Saraievo, e as\u00ed tras logralo viaxou co seu home e seu fillo de dous anos \u00e1 localidade alem\u00e1 de H\u00f6chst, parte de Frankfurt, onde pasou a nenez Marko. Estudou secundaria na s\u00faa localidade natal e mais en M\u00f6nchengladbach, ata rematar os seus estudos en 2007\nCarreira futbol\u00edstica.\nMarko Marin comezou a xogar cos equipos infant\u00eds do SG 01 Hoechst para pasar a partir de 1996 a xogar co Eintracht Frankfurt ata que o deixou en xullo de 2005 para se integrar no equipo xuvenil do Borussia M\u00f6nchengladbach e tras un ano trasladouse como reserva ao segundo equipo con vistas a desenvolver unha carreira profesional.\nBorussia M\u00f6nchengladbach.\nNun primeiro momento adestrou con profesionais pero non xogou o seu primeiro partido oficial ata o 31 de marzo de 2007 contra do Eintracht Frankfurt substitu\u00edndo no minuto 63 a Marvin Compper.\nO 13 de xu\u00f1o de 2007 asinou un contrato como profesional co Borussia M\u00f6nchengladbach con validez ata o 30 de xu\u00f1o de 2010. Os seus primeiros goles na liga chegaron o 13 de abril de 2008 nunha vitoria 3:0 fronte ao SpVgg Greuther F\u00fcrth, e para mais na tempada 2007/08 contribu\u00edu con 13 asistencias convert\u00e9ndose as\u00ed nun dos mellores asistentes da 2. Bundesliga. Na fin da tempada pasou ao primeiro equipo na Bundesliga, repetindo tam\u00e9n como un dos mellores asistentes do seu equipo .\nWerder Bremen.\nNa tempada 2009/10 o seu equipo vendeuno ao SV Werder Bremen, convert\u00e9ndose nun dos xogadores titulares e parte da li\u00f1a de ataque regular do Bremen que inclu\u00eda tam\u00e9n a Aaron Hunt e Mesut \u00d6zil. Na tempada 2010\u201311 demostrou a s\u00faa calidade, con catro goles e 11 asistencias.\nLogo da marcha de \u00d6zil ao Real Madrid en agosto de 2010, a s\u00faa forma decaeu, con s\u00f3 un gol e cinco asistencias na tempada 2011/12\nChelsea.\nO 28 de abril de 2012 Marko asinou un acordo co Chelsea da Premier League inglesa por cinco anos . Debutou o18 de xullo nun partido amigable de pretempada contra do Seattle Sounders FC da Major League Soccer, marcando o terceiro gol do Chelsea nunha vitoria 4\u20132. Marko non puido xogar na Community Shield de 2012 por mor dunha lesi\u00f3n. O seu primeiro encontro de competici\u00f3n foi na League Cup contra do Wolverhampton Wanderers o 25 de setembro, nunha vitoria 6\u20130. Coa Premier League o seu debut foi o 28 de novembro, substitu\u00edndo a Eden Hazard no minuto 82 nun empate 0\u20130 co Fulham. O seu primeiro partido como titular foi o 2 de xaneiro de 2013 nunha derrota 0\u20131 contra dos rivais locais do Queens Park Rangers e o 9 de febreiro marcou o seu primeiro gol na Premier League, nun encontro no que sa\u00edu no minuto 91 e marcou no 92 nunha vitoria 4\u20131 contra do Wigan Athletic.\nCesi\u00f3n ao Sevilla.\nO 28 de xu\u00f1o de 2013 o Chelsea confirmou a cesi\u00f3n do xogador ao Sevilla. Marko marcou o seu primeiro gol para o Sevilla nun amigable que rematou 3\u20131 contra do Manchester United. O 22 de agosto anotou dous goles na primeira rolda da Europa League contra do \u015al\u0105sk Wroc\u0142aw, nunha vitoria 4\u20131. Na final da Europa League sa\u00edu ben entrada a segunda parte, e logo substitu\u00eddo no tempo extra nun partido que rematou coa vitoria do seu equipo nos penaltis contra do Benfica por 4\u20132. Con esta vitoria Marko f\u00edxose coa s\u00faa segunda Europa League consecutiva, ao ga\u00f1ala o ano anterior co Chelsea.\nCesi\u00f3n \u00e1 Fiorentina.\nO 18 de agosto de 2014 o Chelsea c\u00e9deo \u00e1 Fiorentina. Viste por primeira volta as cores do seu novo equipo o 23 de outubro nun encontro da Europa League contra do PAOK entrando no minuto 77 no posto de Josip Ili\u010di\u010d nunha vitoria 0-1. O seu primeiro gol chegou o 27 de novembro tam\u00e9n nun encontro da Europa League contra do Guingamp que ga\u00f1ou o Fiorentina por 1-2. Volveu marcar o 11 de decembro, sempre na Europa League, logrando o gol do 2-1 contra do Dinamo Minsk. Pechou a s\u00faa par\u00e9ntese italiana en xaneiro de 2015, sen xogar na Serie A.\nCesi\u00f3n ao Anderlecht.\nO 20 de xaneiro de 2015 Marko pasou como cedido ao Anderlecht para o resto da tempada e cinco d\u00edas despois da s\u00faa chegada a B\u00e9lxica, debutou co seu novo equipo como reserva, sa\u00edndo no minuto 75 en substituci\u00f3n de Maxime Colin nunha derrota 2\u20130 contra do Standard Li\u00e8ge. Estivo na li\u00f1a de ataque na final da Copa de B\u00e9lxica; as\u00ed a todo, logo de sufrir unha lesi\u00f3n na segunda metade foi ao banco nun encontro que rematou cunha derrota 2\u20131 contra do Club Brugge.\nCesi\u00f3n ao Trabzonspor.\nO 25 de agosto de 2015 o seu club cedeuno unha vez m\u00e1is, neste caso ao Trabzonspor. Debutou co seu novo equipo o 30 dese mes nun empate contra do Akhisar Belediyespor entrando como substituto na segunda metade, o seu primeiro gol marcouno o 26 de setembro nunha derrota 3\u20131 contra do Osmanl\u0131spor.. O 15 de febreiro marcou nunha vitoria 2\u20131 sobre o Kayserispor\nOlympiacos.\nO 23 de agosto de 2016 acordou co Olympiacos un contrato para tres anos e fixo a s\u00faa estrea o 11 de setembro de 2016 nunha vitoria 6\u20131 fronte ao Veria e tras dous meses no banco ao non contar con el o adestrador Paulo Bento volveu \u00e1 acci\u00f3n o 5 de xaneiro de 2017, marcando o gol da vitoria nun 2\u20131 contra do Asteras Tripolis.\nO 17 de decembro de 2017, nun gran partido do alem\u00e1n, o Olympiacos ga\u00f1ou 1\u20130 contra do PAS Giannina na sexta vitoria consecutiva do adestrador Takis Lemonis, o que levou ao equipo \u00e1 primeira posici\u00f3n da Super Liga con 32 puntos tras 15 partidos, un m\u00e1is que o AEK e o PAOK.. O 7 de xaneiro de 2018 abriu un 3\u20130 contra do AEL, cooperando na s\u00e9tima vitoria do seu equipo na s\u00faa carreira por logra o seu oitavo t\u00edtulo consecutivo.\nEstrela Vermella.\nO \u00faltimo d\u00eda de agosto de 2018 asinou un contrato co Estrela Vermella. Co seu novo equipo xogou na fase de grupos da Liga de Campi\u00f3ns, participando en cinco dos seis partidos do seu equipo. No Parc des Princes marcou un gol contra do Paris Saint-Germain nunha derrota 1-6. No partido contra do Liverpool (2-0) en Belgrado asistiu nos dous goles de Milan Pavkov mentres que no encontro contra do Napoli (1-3) asistiu a Ben Nabouhane no \u00fanico gol do seu equipo. Na Superliga xogou 22 partidos e marcou seis goles, proclam\u00e1ndose o seu equipo campi\u00f3n e Marko logrou ser reco\u00f1ecido mellor xogador do campionato nacional.\nSelecci\u00f3n nacional.\nMarko ti\u00f1a dobre cidadan\u00eda, bosn\u00edaca e mais alem\u00e1, e polo tanto poder\u00eda xogar coas selecci\u00f3ns nacionais bosn\u00edacas, non obstante, optou por xogar na DFB, e al\u00ed pasou dende os |equipos xuven\u00eds ata a sub-18. Na selecci\u00f3n sub-21 xogou por primeira volta o 21 de agosto de 2007 nun encontro contra Irlanda.\nEn febreiro de 2007 Bj\u00f6rn Kopplin do FC Bayern M\u00fcnchen II e Manuel Fischer do VfB Stuttgart el\u00edxeno como un dos tres alem\u00e1ns para a UEFA-CAF Meridian Cup, na que compiten un equipo europeo e outro africano sub-18. A selecci\u00f3n europea imp\u00faxose \u00e1 africana nos dous encontros disputados, o 27 de febreiro por 6-1 e o 1 de marzo por 4-0.\nO adestrador Joachim L\u00f6w convocouno o 16 de maio de 2008 para a Eurocopa 2008 coa selecci\u00f3n absoluta. No decurso da preparaci\u00f3n xogou o 27 de maio de 2008 en Kaiserslautern o seu primeiro partido internacional coa absoluta contra Belar\u00fas. A\u00ednda que finalmente non participou na Eurocopa.\nO 20 de agosto de 2008 marcou nun partido amigable contra B\u00e9lxica. O 6 de maio de 2010 convoc\u00e1rono para o Mundial de Sur\u00e1frica. Participou na vitoria 4-0 contra Australia e na derrota 0-1 na rolda preliminar contra Serbia."}
{"id": "471498", "revid": "89787", "url": "https://gl.wikipedia.org/wiki?curid=471498", "title": "Albatros olleirudo", "text": "O albatros olleirudo (Thalassarche melanophris, antes Diomedea melanophris) \u00e9 unha grande ave mari\u00f1a da familia dos albatros, Diomedeidae, na cal \u00e9 un dos membros m\u00e1is espallados e com\u00fan.\nTaxonom\u00eda.\nSon albatros da familia Diomedeidae e da orde Procellariiformes, na que tam\u00e9n est\u00e1n inclu\u00eddos as pardelas, fulmares, e pa\u00ed\u00f1os. Estas aves comparten certas caracter\u00edsticas distintivas. Te\u00f1en v\u00edas nasis unidas ao bico superior chamadas naricornos, a\u00ednda que os orificios nasais dos albatros est\u00e1n nos lados do bico. Os bicos dos procelariformes son tam\u00e9n singulares porque est\u00e1n divididos entre sete e nove placas \u00f3seas. Produce un aceite estomacal feito de \u00e9steres cerosos e triglic\u00e9ridos que se almacena no proventr\u00edculo. \u00c9 usado contra os predadores e como fonte alimenticia rica en enerx\u00eda para as cr\u00edas e tam\u00e9n para os adultos durante os seus longos voos. O albatros ten tam\u00e9n unha gl\u00e1ndula do sal por riba dos tubos nasais, que axuda a eliminar o sal do oc\u00e9ano que a ave incorpora. A gl\u00e1ndula excreta unha soluci\u00f3n de alta concentraci\u00f3n salina a trav\u00e9s do nariz.\nEn 1998, Robertson e Nunn publicaron o seu estudo do albatros \"Thalassarche impavida\", no que suxer\u00edan separar esta especie do \"T. melanophris\". Poucos anos despois, outros foron concordando con eles, inclu\u00edndo BirdLife International en 2000, e Brooke en 2004. Pero James Clements non adoptou esta divisi\u00f3n, o ACAP non adoptou a\u00ednda esta divisi\u00f3n e a SACC reco\u00f1ece a necesidade dunha proposta.\nO albatros olleirudo foi descrito primeiramene como \"Diomedea melanophris\" por Coenraad Jacob Temminck, en 1828, base\u00e1ndose nun esp\u00e9cime recollido no Cabo de Boa Esperanza.\nEtimolox\u00eda.\nA orixe do nome \"melanophris\" son as palabras gregas \"melas\" ou \"melanos\", que significa 'negro', e \"ophris\", que significa 'cella', refer\u00edndose \u00e1 mancha escura da zona dos ollos; a isto fai referencia tam\u00e9n o nome com\u00fan galego albatros olleirudo.\nDescrici\u00f3n.\nO albatros olleirudo \u00e9 un albatros de medio tama\u00f1o, de 80 a 95\u00a0cm de longo e unha envergadura alar de 200 a 240\u00a0cm e un peso medio de 2,9 a 4,7\u00a0kg. Poden chegar a vivir na natureza uns 70 anos. Te\u00f1en unha sela gris escura e parte superior das \u00e1s que contrasta coa rabadilla e partes inferiores brancas. A parte inferior das \u00e1s \u00e9 predominantemente branca con marxes negras anchas e irregulares. Ten unha zona ciliar escura e un bico amarelo-laranxa cun extremo laranxa avermellado m\u00e1is escuro. Os xuven\u00eds te\u00f1en bicos de cor corno escuro con puntas escuras e unha cabeza e colar gris. Tam\u00e9n te\u00f1en a parte inferior das \u00e1s escura. As caracter\u00edsticas que o distinguen doutros albatros (excepto do estreitamente relacionado \"Thalassarcha impavida\") son a li\u00f1a escura nos ollos, que lle d\u00e1 seu nome, unha ancha beira negra na parte inferior das \u00e1s, cabeza branca e bico laranxa coa punta laranxa m\u00e1is escura. O \"T. impavida\" \u00e9 moi similar, pero cun ollo m\u00e1is claro. As aves inmaturas son similres ao \"Thalassarche chrysostoma\", pero este \u00faltimo ten un bico completamente negro e marcas na cabeza escuras m\u00e1is completas.\nDistribuci\u00f3n e h\u00e1bitat.\nO albatros olleirudo \u00e9 circumpolar nos mares do sur, e reprod\u00facese en 12 illas dentro da s\u00faa \u00e1rea. No sur do oc\u00e9ano Atl\u00e1ntico, reprod\u00facese nas illas Falkland, illas Diego Ram\u00edrez, illas Xeorxia do Sur e illas Sandwich do Sur. No sur do oc\u00e9ano Pac\u00edfico reprod\u00facese nas illas Ildefonso, illas Diego de Almagro, illas Evanxelistas, illa Campbell, illas Ant\u00edpodes, illas Snares e illa Macquarie. No sur do oc\u00e9ano \u00cdndico reprod\u00facese nas illas Crozet, illas Kerguelen, illa Heard e illas McDonald.\nEstimouse nun reconto de 2005 que hab\u00eda 1\u00a0220\u00a0000 exemplares vivos e 600\u00a0853 parellas reprodutoras. Deles, 402\u00a0571 reprod\u00facense nas Malvinas, 72\u00a0102 nas illas Xeorxia do Sur, 120\u00a0171 nas illas chilenas de Ildefonso, Diego de Almagro, Evanxelistas e Diego Ram\u00edrez. Outras 600 parellas cr\u00edan na illa Heard, Finalmente, as restantes 5\u00a0409 parellas cr\u00edan no resto das illas. Esta especie de albatros prefire buscar alimento na plataforma continental e noiros continentais. As aves das illas Malvinas invernan preto da plataforma de Patagonia e as aves de Xeorxia do Sur alim\u00e9ntanse en augas do sur de \u00c1frica, aproveitando a corrente de Benguela e as aves chilenas alim\u00e9ntanse na plataforma de Patagonia, na plataforma de Chile e mesmo chegan a Nova Zelandia. \u00c9 probablemente o albatros que se encontra \u00e1s veces no Atl\u00e1ntico Norte debido \u00e1 tendencia migratoria cara ao norte.\nComportamento.\nAs colonias son moi ruidosas, xa que as aves \"ornean\" para marcar o seu territorio e grallan asperamente. Utilizan a s\u00faa cola en abano nas exhibici\u00f3ns de cortexo.\nAlimentaci\u00f3n.\nO albatros olleirudos alim\u00e9ntase de peixes, luras, crust\u00e1ceos, prea e descartes das pesquer\u00edas. Esta especie foi observada roubando comida a outras especies.\nReproduci\u00f3n.\nEsta especie ani\u00f1a normalmente en ladeiras con moita pendente cubertas de tussock e \u00e1s veces en cant\u00eds; por\u00e9n, nas Malvinas nidifica en pradeiras chairas costeiras. Reprod\u00facense anualmente, po\u00f1endo un ovo entre finais de setembro e principios de novembro, a\u00ednda que os que se reproducen nas Malvinas, illas Crozet e Kerguelen fan a posta tres semanas antes. A incubaci\u00f3n fana ambos os sexos e dura de 68 a 71 d\u00edas. Despois da eclosi\u00f3n, os polos tardan de 120 a 130 d\u00edas en emplumar. Os xuven\u00eds retornan \u00e1 colonia pasados dous ou tres anos, pero s\u00f3 para practicar os rituais de cortexo, xa que non se empezan a reproducir realmente ata que te\u00f1en 10 anos.\nConservaci\u00f3n.\nAta 2013, a IUCN clasificou esta especie como en perigo debido \u00e1 dr\u00e1stica reduci\u00f3n da s\u00faa poboaci\u00f3n. Na illa Bird preto de Xeorxia do Sur houbo un 4% de perda anual de parellas nidificdoras, e a poboaci\u00f3ns da illa Kerguelen experimentou unha reduci\u00f3n do 17% entre 1979 e 1995. A da illa Diego Ram\u00edrez diminu\u00edu na d\u00e9cada de 1980 pero recuperouse recentemente, e a das Malvinas tivo un rexurdimento na d\u00e9cada de 1980 probablemente debido \u00e1 abundancia de restos de peixes descartados polos arrastreiros; por\u00e9n, os censos recentes mostran unha dr\u00e1stica reduci\u00f3n na maior\u00eda dos sitios de nidaci\u00f3n al\u00ed. Hubo un declive do 67% na poboaci\u00f3n nos \u00faltimos 64 anos.\nAo incremento da pesca de palangre nos oc\u00e9anos do sur, especialmente arredor da plataforma de Patagonia e de xeorxia do Sur atribu\u00eduse a causa principal do declive desta ave. Observouse que o albatros olleirudo \u00e9 a ave que m\u00e1is frecuentemente se atopa morta nos caladoiros de pesca. A pesca de arrastre, especialmente na zona da plataforma de Patagonia e preto do sur de \u00c1frica \u00e9 tam\u00e9n unha importante causa da morte destes animais.\nAs medidas de conservaci\u00f3n postas en marcha empezaron colocando a especie no Ap\u00e9ndice II da Convenci\u00f3n de Especies Migratorias e no Anexo 1 do Acordo sobre a Conservaci\u00f3n de Albatros e Pardelas. Est\u00e1 sendo monitorizada na metade das illas, e a maior\u00eda dos sitios de reproduci\u00f3n son reservas. A illa Heard e as illas McDonald, a illa Macquarie e as illas de Nova Zelandia son Sitios Patrimonio da Humanidade. Tam\u00e9n se completou un censo inicial en Chile.\nAves errantes.\nA\u00ednda que \u00e9 unha ave do hemisferio sur, pode \u00e1s veces chegar ao hemisferio norte e en raras ocasi\u00f3ns aparece nas costas galegas como ave accidental. Incluso pode aparecer tan ao norte como en Escocia, onde se detectou un exemplar ao que se lle puxo o nome de Albert. Crese que foi arrastrado polo vento ata chegar ao Atl\u00e1ntico Norte en 1967. Tam\u00e9n se detectou a s\u00faa presenza accidental nas illas Faroe, onde un exemplar viviu entre unha colonia de mascatos durante 30 anos. Tam\u00e9n se observou un nas Bahamas en 2013 e en 2014 en Heligoland e na costa de Inglaterra. Crese que o exemplar de Bahamas, Feroe e Heligoland era o mesmo exemplar detectado en Escocia chamado Albert. Ademais, houbo 20 posibles avistamentos en Norteam\u00e9rica nos Estados Unidos e outro en Inglaterra en 2017."}
{"id": "471499", "revid": "27155", "url": "https://gl.wikipedia.org/wiki?curid=471499", "title": "Thalassarche melanophris", "text": ""}
{"id": "471500", "revid": "27155", "url": "https://gl.wikipedia.org/wiki?curid=471500", "title": "Diomedea melanophris", "text": ""}
{"id": "471501", "revid": "56817", "url": "https://gl.wikipedia.org/wiki?curid=471501", "title": "El Pirul\u00ed", "text": "El Pirul\u00ed foi un peri\u00f3dico editado na Coru\u00f1a entre 1915 e 1916.\nHistoria e caracter\u00edsticas.\nSubtitulado \"Peri\u00f3dico sustancioso, higi\u00e9nico y chupable seg\u00fan el dictamen de un alcalde accidental\", apareceu o 31 de outubro de 1915. Semanario de ton sat\u00edrico e de tendencia republicana e galeguista, contou coas colaboraci\u00f3ns de Ram\u00f3n Cabanillas, Banet Fontenla, Ant\u00f3n Villar Ponte e Aurelio Ribalta. Cesou a s\u00faa publicaci\u00f3n en 1916."}
{"id": "471502", "revid": "1888", "url": "https://gl.wikipedia.org/wiki?curid=471502", "title": "Banet Fontenla", "text": ""}
{"id": "471503", "revid": "89787", "url": "https://gl.wikipedia.org/wiki?curid=471503", "title": "Castro da Torre", "text": "O castro de Sobredo, torre do Castro ou castro da Torre, \u00e9 un castro lucense que est\u00e1 no lugar de Sobredo, en Folgoso do Courel. At\u00f3pase ao norte de Sobredo, cami\u00f1o da Ferrer\u00eda Vella.\n\u00c9 un Ben de Interese Cultural (BIC) catalogado.\nMorfolox\u00eda.\nO castro est\u00e1 localizado na ladeira do monte da Golada orientado cara ao sueste, mirando cara o val do r\u00edo Lor. \u00c9 un castro fortificado con 16 vivendas no seu interior, en socalcos. O castro est\u00e1 dentro dun foxo defensivo de 120 metros de longo, de 5 a 20 metros de ancho e cunha profundidade de ata 17 metros.\nNa s\u00faa cabeceira, en direcci\u00f3n ao noroeste, at\u00f3panse os restos dunha torre. Esta torre d\u00e1lle nome ao castro.\nArqueolox\u00eda.\nO castro \u00e9 da idade de ferro e cons\u00e9rvase en bo estado de conservaci\u00f3n. As zonas m\u00e1is alteradas son por esvaementos na pendente do monte onde se empraza."}
{"id": "471504", "revid": "25871", "url": "https://gl.wikipedia.org/wiki?curid=471504", "title": "Primeira divisi\u00f3n espa\u00f1ola de f\u00fatbol feminino 2011/12", "text": "Equipos.\nOs 18 equipos participantes na edici\u00f3n 2011-12 da Primeira Divisi\u00f3n de f\u00fatbol feminino foron os seguintes:"}
{"id": "471505", "revid": "98629", "url": "https://gl.wikipedia.org/wiki?curid=471505", "title": "Igrexa de San Salvador de Sarria", "text": "A igrexa de San Salvador \u00e9 un templo de planta rom\u00e1nica e fachada g\u00f3tica do s\u00e9culo XII, unha das tres igrexas da parroquia civil de Sarria.\nSituaci\u00f3n.\nO templo est\u00e1 situado ao final da R\u00faa Maior, onde comeza a R\u00faa do Castelo, no itinerario do Cami\u00f1o Franc\u00e9s.\nHistoria.\nA comezos de 2014 a comunidade de mercedarios que atende o templo decidiu suspender o culto nela, polo mal estado da cuberta e o risco de derrubamento.\nEn maio de 2015 formaliz\u00e1ronse os contratos de rehabilitaci\u00f3n da igrexa, cofinanciados pola Conseller\u00eda de Cultura e polo Fondo Europeo de Desenvolvemento Rexional, por valor de 254.000 \u20ac. Os traballos se centraron nos elementos exteriores do templo, substitu\u00edndo a cuberta da igrexa por unha nova e reparando os danos causados pola filtraci\u00f3n de auga na estrutura de madeira do teito.\nArquitectura.\nO estilo da igrexa enc\u00e1drase no g\u00f3tico con trazas tardorrom\u00e1nicas, na \u00e1bsida. O templo conta cunha espadana de estilo barroco, engadida en 1860.\nCulto.\nA igrexa \u00e9 o templo parroquial dunha das tres parroquias nas que est\u00e1 organizada Sarria, xunto coas parroquias de Santa Mari\u00f1a e do Rosario. A parroquia pertence ao arciprestado de Sarria-Samos. O templo est\u00e1 atendido por unha comunidade de mercedarios."}
{"id": "471506", "revid": "5863", "url": "https://gl.wikipedia.org/wiki?curid=471506", "title": "Mar\u00eda Inmaculada Casta\u00f1\u00f3n Gonz\u00e1lez", "text": ""}
{"id": "471507", "revid": "5863", "url": "https://gl.wikipedia.org/wiki?curid=471507", "title": "Inmaculada Casta\u00f1\u00f3n Gonz\u00e1lez", "text": ""}
{"id": "471508", "revid": "5863", "url": "https://gl.wikipedia.org/wiki?curid=471508", "title": "Inma Casta\u00f1\u00f3n Gonz\u00e1lez", "text": ""}
{"id": "471510", "revid": "89787", "url": "https://gl.wikipedia.org/wiki?curid=471510", "title": "Pro-Galicia", "text": "Pro-Galicia foi un peri\u00f3dico editado na Habana en 1912.\nHistoria e caracter\u00edsticas.\nEditada polos colectivos La Uni\u00f3n Ma\u00f1onesa, Sociedad Ferrol y su Comarca e El Progreso de Coles, que integraban a Federaci\u00f3n Galaica. Baixo o mesmo t\u00edtulo aparec\u00edan os diversos bolet\u00edns independentes de informaci\u00f3n de cada sociedade. Informaba das actividades e funcionamento interno aos socios e ofrec\u00eda artigos de exaltaci\u00f3n dos lugares aos que pertenc\u00edan as sociedades. Publicou poemas de Curros Enr\u00edquez e artigos en castel\u00e1n sobre Rosal\u00eda de Castro, Manuel Murgu\u00eda e Leiras Pulpeiro. Durou s\u00f3 uns meses e foi substitu\u00edda ao ano seguinte por \"Labor Gallega\"."}
{"id": "471511", "revid": "56817", "url": "https://gl.wikipedia.org/wiki?curid=471511", "title": "El Proletariado", "text": "El Proletariado foi un peri\u00f3dico editado en Pontevedra en 1898.\nTraxectoria.\nSubtitulado \"Defensor de los trabajadores\", apareceu o 23 de abril de 1898. Public\u00e1base os d\u00edas 1, 8, 15 e 23 de cada mes. No n\u00famero 2 publicou o poema en galego \"F\u00f3ra a preguiza\", sen sinatura. O \u00faltimo n\u00famero co\u00f1ecido \u00e9 o 5, aparecido o 1 de xu\u00f1o de 1898."}
{"id": "471513", "revid": "4817", "url": "https://gl.wikipedia.org/wiki?curid=471513", "title": "Robert Curbeam", "text": "Robert Lee Curbeam, Jr., nado en Baltimore (Maryland) o 5 de marzo de 1962, \u00e9 un astronauta estadounidense que formou parte das misi\u00f3ns STS-116, STS-98 e STS-85. Pasou un total de 37,61 d\u00edas no espazo.\nTraxectoria.\nCurbeam \u00e9 graduado en enxe\u00f1er\u00eda aeroespacial pola Academia Naval dos Estados Unidos en 1984, con m\u00e1ster na Escola Naval de Posgraduados en 1990.\nFoi seleccionado pola NASA en decembro de 1994, completando o seu adestramento un ano despois. Participou nas misi\u00f3ns STS-116, STS-98 e STS-85, pasando un total de 37,61 d\u00edas no espazo"}
{"id": "471515", "revid": "4817", "url": "https://gl.wikipedia.org/wiki?curid=471515", "title": "Nancy J. Currie-Gregg", "text": "Nancy Jane Currie-Gregg, nada en Wilmington (Delaware) o 29 de decembro de 1958, \u00e9 unha astronauta estadounidense que formou parte das misi\u00f3ns STS-57, STS-88, STS-109 e STS-70. Pasou un total de 41,65 d\u00edas no espazo.\nTraxectoria.\nCurrie \u00e9 graduada en biolox\u00eda pola Universidade do Estado de Ohio en 1980, con m\u00e1ster en Enxe\u00f1er\u00eda da Seguridade pola Universidade do Sur de California en 1985 e doutoramento en enxe\u00f1er\u00eda industrial pola Universidade de Houston en 1997.\nFoi asignada ao Centro Espacial Johnson da NASA en setembro de 1987 como enxe\u00f1eira de simulaci\u00f3n de voo. Foi seleccionado como astronauta en 1990, completando o seu adestramento en 1991. Participou nas misi\u00f3ns STS-57, STS-88, STS-109 e STS-70, pasando un total de 41,65 d\u00edas no espazo"}
{"id": "471516", "revid": "72012", "url": "https://gl.wikipedia.org/wiki?curid=471516", "title": "Nancy Currie", "text": ""}
{"id": "471518", "revid": "1131", "url": "https://gl.wikipedia.org/wiki?curid=471518", "title": "Son de Trives", "text": "Son de Trives \u00e9 unha coalici\u00f3n pol\u00edtica local do concello da Pobra de Trives, creada en 2015 ligada a En Marea. Partindo dunha ideolox\u00eda de esquerdas, aglutina un espectro ideol\u00f3xico que incl\u00fae nacionalismo, galeguismo, republicanismo e socialismo.\nNas elecci\u00f3ns municipais de 2019 acadou d\u00faas concellar\u00edas, e pasou a formar parte da coalici\u00f3n de goberno xunto ao PSdeG."}
{"id": "471520", "revid": "89787", "url": "https://gl.wikipedia.org/wiki?curid=471520", "title": "Tant de peine", "text": "\u00abTant de peine\u00bb (en galego: \u00abTanta tristeza\u00bb), tam\u00e9n co\u00f1ecida como \u00abAmours mortes\u00bb, \u00e9 unha canci\u00f3n composta por Jean-Pierre Kemmer e interpretada en franc\u00e9s por Dani\u00e8le Dupr\u00e9. Foi elixida para representar a Luxemburgo no Festival de Eurovisi\u00f3n de 1957 tras ser seleccionada internamente pola emisora luxemburguesa T\u00e9l\u00e9-Luxembourg.\nFestival de Eurovisi\u00f3n 1957.\nSelecci\u00f3n.\n\u00abTant de peine\u00bb foi seleccionada para representar a Luxemburgo no Festival de Eurovisi\u00f3n 1957 pola emisora luxemburguesa T\u00e9l\u00e9-Luxembourg.\nNo festival.\nA canci\u00f3n participou no festival celebrado no Gro\u00dfer Sendesaal des Hessischen Rundfunks de Frankfurt o 3 de marzo de 1957, sendo interpretada pola cantante francesa Dani\u00e8le Dupr\u00e9. A orquestra foi dirixida por Willy Berking.\nFoi interpretada en segundo lugar, seguindo a B\u00e9lxica con Bobbejaan Schoepen interpretando \u00abStraatdeuntje\u00bb e precedendo ao Reino Unido con Patricia Bredin interpretando \u00abAll\u00bb. Ao final das votaci\u00f3ns, a canci\u00f3n recibiu 8 puntos, obtendo o cuarto posto de 10 xunto a Alema\u00f1a."}
{"id": "471521", "revid": "65434", "url": "https://gl.wikipedia.org/wiki?curid=471521", "title": "Amours mortes", "text": ""}
{"id": "471522", "revid": "65434", "url": "https://gl.wikipedia.org/wiki?curid=471522", "title": "Amours mortes (Tant de peine)", "text": ""}
{"id": "471524", "revid": "89787", "url": "https://gl.wikipedia.org/wiki?curid=471524", "title": "Straatdeuntje", "text": "\u00abStraatdeuntje\u00bb (en galego: \u00abMelod\u00eda rueira\u00bb) \u00e9 unha canci\u00f3n composta por Harry Frekin e interpretada en neerland\u00e9s por Bobbejaan Schoepen. Lanzouse como sinxelo en 1994 mediante Bertelsmann Music Group. Foi elixida para representar a B\u00e9lxica no Festival de Eurovisi\u00f3n de 1957 tras ga\u00f1a-la final nacional belga, \"De T.V. Maakt Muziek 1957\".\nFestival de Eurovisi\u00f3n 1957.\nSelecci\u00f3n.\n\u00abStraatdeuntje\u00bb cualificouse para representar a B\u00e9lxica no Festival de Eurovisi\u00f3n 1957 tras ga\u00f1a-la final nacional belga, \"De T.V. Maakt Muziek 1957\".\nNo festival.\nA canci\u00f3n participou no festival celebrado no Gro\u00dfer Sendesaal des Hessischen Rundfunks de Frankfurt o 3 de marzo de 1957, sendo interpretada polo cantante belga Bobbejaan Schoepen. A orquestra foi dirixida por Willy Berking.\nFoi interpretada en primeiro lugar, precedendo a Luxemburgo con Dani\u00e8le Dupr\u00e9 interpretando \u00abTant de peine\u00bb. Ao final das votaci\u00f3ns, a canci\u00f3n recibiu 5 puntos, obtendo o oitavo posto de 10 xunto a Su\u00edza."}
{"id": "471528", "revid": "89787", "url": "https://gl.wikipedia.org/wiki?curid=471528", "title": "All (canci\u00f3n)", "text": "\u00abAll\u00bb (en galego: \u00abTodo\u00bb) \u00e9 unha canci\u00f3n composta por Reynell Wreford e interpretada en ingl\u00e9s por Patricia Bredin. Foi elixida para representar ao Reino Unido no Festival de Eurovisi\u00f3n de 1957 tras ga\u00f1a-la final nacional brit\u00e1nica, \"A Song for Europe 1957\".\nFestival de Eurovisi\u00f3n 1957.\nSelecci\u00f3n.\n\u00abAll\u00bb cualificouse para representar ao Reino Unido no Festival de Eurovisi\u00f3n 1957 tras ga\u00f1a-la final nacional brit\u00e1nica, \"A Song for Europe 1957\".\nNo festival.\nA canci\u00f3n participou no festival celebrado no Gro\u00dfer Sendesaal des Hessischen Rundfunks de Frankfurt o 3 de marzo de 1957, sendo interpretada pola cantante brit\u00e1nica Patricia Bredin. A orquestra foi dirixida por Eric Robinson.\nFoi interpretada en terceiro lugar, seguindo a Luxemburgo con Dani\u00e8le Dupr\u00e9 interpretando \u00abTant de peine\u00bb e precedendo a Italia con Nunzio Gallo interpretando \u00abCorde della mia chitarra\u00bb. Ao final das votaci\u00f3ns, a canci\u00f3n recibiu 6 puntos, obtendo o s\u00e9timo posto de 10."}
{"id": "471529", "revid": "89787", "url": "https://gl.wikipedia.org/wiki?curid=471529", "title": "Net als toen", "text": "\u00abNet als toen\u00bb (en galego: \u00abTal como ent\u00f3n\u00bb) \u00e9 unha canci\u00f3n composta por Guus Jansen e interpretada en neerland\u00e9s por Corry Brokken. Lanzouse como sinxelo en 1957 mediante Ronnex Records. Foi elixida para representar aos Pa\u00edses Baixos no Festival de Eurovisi\u00f3n de 1957 tras ga\u00f1a-la final nacional neerlandesa, \"Nationaal Songfestival 1957\", e declarouse ga\u00f1adora do certame.\nFestival de Eurovisi\u00f3n 1957.\nSelecci\u00f3n.\n\u00abNet als toen\u00bb cualificouse para representar aos Pa\u00edses Baixos no Festival de Eurovisi\u00f3n 1957 tras ga\u00f1a-la final nacional neerlandesa, \"Nationaal Songfestival 1957\".\nNo festival.\nA canci\u00f3n participou no festival celebrado no Gro\u00dfer Sendesaal des Hessischen Rundfunks de Frankfurt o 3 de marzo de 1957, sendo interpretada pola cantante neerlandesa Corry Brokken. A orquestra foi dirixida por Dolf van der Linden.\nFoi interpretada en sexto lugar, seguindo a Austria con Bob Martin interpretando \u00abWohin, kleines Pony?\u00bb e precedendo a Alema\u00f1a con Margot Hielscher interpretando \u00abTelefon, Telefon\u00bb. Ao final das votaci\u00f3ns, a canci\u00f3n recibiu 31 puntos, obtendo o primeiro posto de 10."}
{"id": "471530", "revid": "89787", "url": "https://gl.wikipedia.org/wiki?curid=471530", "title": "Corde della mia chitarra", "text": "\u00abCorde della mia chitarra\u00bb (en galego: \u00abCordas da mi\u00f1a guitarra\u00bb) \u00e9 unha canci\u00f3n composta por Mario Ruccione e interpretada en italiano por Nunzio Gallo. Lanzouse como sinxelo en 1957 mediante Odeon. Foi elixida para representar a Italia no Festival de Eurovisi\u00f3n de 1957 tras ga\u00f1a-lo Festival da Canci\u00f3n de Sanremo 1957.\nFestival de Eurovisi\u00f3n 1957.\nSelecci\u00f3n.\n\u00abCorde della mia chitarra\u00bb cualificouse para representar a Italia no Festival de Eurovisi\u00f3n 1957 tras ga\u00f1a-la final nacional italiana, o Festival da Canci\u00f3n de Sanremo 1957.\nNo festival.\nA canci\u00f3n participou no festival celebrado no Gro\u00dfer Sendesaal des Hessischen Rundfunks de Frankfurt o 3 de marzo de 1957, sendo interpretada polo cantante italiano Nunzio Gallo. A orquestra foi dirixida por Armando Trovajoli.\nFoi interpretada en cuarto lugar, seguindo ao Reino Unido con Patricia Bredin interpretando \u00abAll\u00bb e precedendo a Austria con Bob Martin interpretando \u00abWohin, kleines Pony?\u00bb. Ao final das votaci\u00f3ns, a canci\u00f3n recibiu 7 puntos, obtendo o sexto ppsto de 10."}
{"id": "471531", "revid": "89787", "url": "https://gl.wikipedia.org/wiki?curid=471531", "title": "Wohin, kleines Pony?", "text": "\u00abWohin, kleines Pony?\u00bb (en galego: \u00abOnde, pequeno poni?\u00bb) \u00e9 unha canci\u00f3n composta por Kurt Svab e interpretada en alem\u00e1n por Bob Martin. Foi elixida para representar a Austria no Festival de Eurovisi\u00f3n de 1957 tras ser seleccionada internamente pola emisora austr\u00edaca ORF.\nFestival de Eurovisi\u00f3n 1957.\nSelecci\u00f3n.\n\u00abWohin, kleines Pony?\u00bb foi seleccionada para representar a Austria no Festival de Eurovisi\u00f3n 1957 pola emisora austr\u00edaca ORF.\nNo festival.\nA canci\u00f3n participou no festival celebrado no Gro\u00dfer Sendesaal des Hessischen Rundfunks de Frankfurt o 3 de marzo de 1957, sendo interpretada polo cantante austr\u00edaco Bob Martin. A orquestra foi dirixida por Carl de Groof.\nFoi interpretada en quinto lugar, seguindo a Italia con Nunzio Gallo interpretando \u00abCorde della mia chitarra\u00bb e precedendo aos Pa\u00edses Baixos con Corry Brokken interpretando \u00abNet als toen\u00bb. Ao final das votaci\u00f3ns, a canci\u00f3n recibiu 3 puntos, obtendo o d\u00e9cimo posto (\u00faltimo) de 10."}
{"id": "471532", "revid": "89787", "url": "https://gl.wikipedia.org/wiki?curid=471532", "title": "Telefon, Telefon", "text": "\u00abTelefon, Telefon\u00bb (en galego: \u00abTel\u00e9fono, tel\u00e9fono\u00bb) \u00e9 unha canci\u00f3n composta por Friedrich Meyer e interpretada en alem\u00e1n por Margot Hielscher. Foi elixida para representar a Alema\u00f1a no Festival de Eurovisi\u00f3n de 1957 tras ga\u00f1a-la final nacional alem\u00e1, \"Zwei auf einem Pferd\".\nFestival de Eurovisi\u00f3n 1957.\nSelecci\u00f3n.\n\u00abTelefon, Telefon\u00bb cualificouse para representar a Alema\u00f1a no Festival de Eurovisi\u00f3n 1957 tras ga\u00f1a-la final nacional alem\u00e1, \"Zwei auf einem Pferd\".\nNo festival.\nA canci\u00f3n participou no festival celebrado no Gro\u00dfer Sendesaal des Hessischen Rundfunks de Frankfurt o 3 de marzo de 1957, sendo interpretada pola cantante alem\u00e1 Margot Hielscher. A orquestra foi dirixida por Willy Berking.\nFoi interpretada en s\u00e9timo lugar, seguindo aos Pa\u00edses Baixos con Corry Brokken interpretando \u00abNet als toen\u00bb e precedendo a Francia con Paule Desjardins interpretando \u00abLa belle amour\u00bb. Ao final das votaci\u00f3ns, a canci\u00f3n recibiu 8 puntos, obtendo o cuarto posto de 10 xunto a Luxemburgo."}
{"id": "471535", "revid": "89787", "url": "https://gl.wikipedia.org/wiki?curid=471535", "title": "La belle amour", "text": "\u00abLa belle amour\u00bb (en galego: \u00abO belo amor\u00bb) \u00e9 unha canci\u00f3n composta por Guy Lefarge e interpretada en franc\u00e9s por Paule Desjardins. Lanzouse como sinxelo en 1957 mediante Polydor Records. Foi elixida para representar a Francia no Festival de Eurovisi\u00f3n de 1957 tras ser seleccionada internamente pola emisora francesa RTF.\nFestival de Eurovisi\u00f3n 1957.\nSelecci\u00f3n.\n\u00abLa belle amour\u00bb foi seleccionada para representar a Francia no Festival de Eurovisi\u00f3n 1957 pola emisora francesa RTF.\nNo festival.\nA canci\u00f3n participou no festival celebrado no Gro\u00dfer Sendesaal des Hessischen Rundfunks de Frankfurt o 3 de marzo de 1957, sendo interpretada pola cantante francesa Paule Desjardins. A orquestra foi dirixida por Paul Durand.\nFoi interpretada en oitavo lugar, seguindo a Alema\u00f1a con Margot Hielscher interpretando \u00abTelefon, Telefon\u00bb e precedendo a Dinamarca con Birthe Wilke e Gustav Winckler interpretando \u00abSkibet skal sejle i nat\u00bb. Ao final das votaci\u00f3ns, a canci\u00f3n recibiu 17 puntos, obtendo o segundo posto de 10."}
{"id": "471536", "revid": "89787", "url": "https://gl.wikipedia.org/wiki?curid=471536", "title": "Skibet skal sejle i nat", "text": "\u00abSkibet skal sejle i nat\u00bb (en galego: \u00abO barco partir\u00e1 esta noite\u00bb) \u00e9 unha canci\u00f3n composta por Erik Fiehn e interpretada en dinamarqu\u00e9s por Birthe Wilke e Gustav Winckler. Lanzouse como sinxelo en 1957 mediante Philips Records. Foi elixida para representar a Dinamarca no Festival de Eurovisi\u00f3n de 1957 tras ga\u00f1a-la final nacional dinamarquesa, \"Dansk Melodi Grand Prix 1957\".\nFestival de Eurovisi\u00f3n 1957.\nSelecci\u00f3n.\n\u00abSkibet skal sejle i nat\u00bb cualificouse para representar a Dinamarca no Festival de Eurovisi\u00f3n 1957 tras ga\u00f1a-la final nacional dinamarquesa, \"Dansk Melodi Grand Prix 1957\".\nNo festival.\nA canci\u00f3n participou no festival celebrado no Gro\u00dfer Sendesaal des Hessischen Rundfunks de Frankfurt o 3 de marzo de 1957, sendo interpretada polos cantantes dinamarqueses Birthe Wilke e Gustav Winckler. A orquestra foi dirixida por Kai Mortensen.\nFoi interpretada en noveno lugar, seguindo a Francia con Paule Desjardins interpretando \u00abLa belle amour\u00bb e precedendo a Su\u00edza con Lys Assia interpretando \u00abL'enfant que j'\u00e9tais\u00bb. Ao final das votaci\u00f3ns, a canci\u00f3n recibiu 10 puntos, obtendo o terceiro posto de 10."}
{"id": "471538", "revid": "89787", "url": "https://gl.wikipedia.org/wiki?curid=471538", "title": "L'enfant que j'\u00e9tais", "text": "\u00abL'enfant que j'\u00e9tais\u00bb (en galego: \u00abA nena que era\u00bb) \u00e9 unha canci\u00f3n composta por G\u00e9o Voumard e interpretada en franc\u00e9s por Lys Assia. Lanzouse como sinxelo en 1957 mediante Ducretet Thomson. Foi elixida para representar a Su\u00edza no Festival de Eurovisi\u00f3n de 1957 tras ga\u00f1a-la final nacional su\u00edza.\nFestival de Eurovisi\u00f3n 1957.\nSelecci\u00f3n.\n\u00abL'enfant que j'\u00e9tais\u00bb cualificouse para representar a Su\u00edza no Festival de Eurovisi\u00f3n 1957 tras ga\u00f1a-la final nacional su\u00edza.\nNo festival.\nA canci\u00f3n participou no festival celebrado no Gro\u00dfer Sendesaal des Hessischen Rundfunks de Frankfurt o 3 de marzo de 1957, sendo interpretada pola cantante su\u00edza Lys Assia. A orquestra foi dirixida por Willy Berking.\nFoi interpretada en d\u00e9cimo lugar, seguindo a Dinamarca con Birthe Wilke e Gustav Winckler interpretando \u00abSkibet skal sejle i nat\u00bb. Ao final das votaci\u00f3ns, a canci\u00f3n recibiu 5 puntos, obtendo o oitavo posto de 10 xunto a B\u00e9lxica."}
{"id": "471539", "revid": "89787", "url": "https://gl.wikipedia.org/wiki?curid=471539", "title": "Androfobia", "text": "A androfobia \u2014do grego \u1f00\u03bd\u03ae\u03c1, \u1f00\u03bd\u03b4\u03c1\u03cc\u03c2 \"aner\", \"andr\u00f3s\", \u00abvar\u00f3n\u00bb e -\u03c6\u03bf\u03b2\u03af\u03b1 -fob\u00eda sufixo que significa \u00abtemor\u00bb, \u00abaversi\u00f3n\u00bb\u2014 \u00e9 unha fobia que produce un rexeitamento anormal e persistente aos var\u00f3ns e todo o relacionado co masculino. Non debe ser confundida coa misantrop\u00eda \u2014rexeitamento aos seres humanos\u2014 nin coa misandria \u2014aversi\u00f3n aos var\u00f3ns\u2014."}
{"id": "471540", "revid": "98629", "url": "https://gl.wikipedia.org/wiki?curid=471540", "title": "Tambor galego", "text": "O tambor galego \u00e9 un instrumento musical pertencente \u00e1 familia dos membran\u00f3fonos. Acompa\u00f1ante habitual da gaita \u00e9, xunto \u00e1 pandeireta, o principal instrumento de percusi\u00f3n da m\u00fasica tradicional galega.\nCaracter\u00edsticas.\nO corpo do tambor fabr\u00edcase dobrando unha l\u00e1mina de madeira (pradairo, nogueira, cerdeira, casti\u00f1eiro, pi\u00f1eiro...) de entre 5 e 8\u00a0mm. de grosor at\u00e9 formar con ela unha caixa de resonancia de forma cil\u00edndrica. A altura da caixa non supera nunca o di\u00e1metro da mesma, variando entre os 23 e 30\u00a0cm. de di\u00e1metro e entre os 16 e 22\u00a0cm. de profundidade.\nO instrumento leva dous parches de pel, maioritariamente de cabra ou ovella: o batedor, colocado na parte superior do corpo, sobre o que se percute con d\u00faas baquetas; e o bordoneiro, mais fino e situado na parte inferior do instrumento xunto co bord\u00f3n. O bord\u00f3n \u00e9 unha corda de tripa (ou outro material) que atravesa diametralmente o parche inferior emitindo un son grave. O tambor galego leva habitualmente dous bord\u00f3ns que poden ser tensados cun mecanismo chamado \"tirabord\u00f3n\" ou \"tensor do bord\u00f3n\". Os parches de pel van suxeitos nuns pequenos aros de madeira, por riba dos que se sit\u00faan os aros do tambor ou bozos. Estes \u00faltimos levan uns furados por onde pasa unha corda enfiada en zig-zag que xongue o bozo superior co inferior. A tensi\u00f3n dos parches reg\u00falase tensando a corda cara a arriba cunhas pezas de coiro denominadas zunchos ou arrochos.\nO tambor t\u00f3case coas peles en posici\u00f3n case horizontal, lixeiramente inclinadas cara \u00e1 parte dereita do tocador, pendurado da cintura do tamborileiro mediante un ferro plano, dobrado en \u00e1ngulo agudo, colado \u00e1 caixa do tambor e que se introduce dentro da cintura do pantal\u00f3n ou a faixa.\nEvoluci\u00f3n hist\u00f3rica.\n\u00c9 prob\u00e1bel que a primeira vez que un tambor tocou en Galiza xunto a unha gaita de fol fose acompa\u00f1ado por un m\u00fasico de frauta de tres furados e tambor. Este tambor, denominado tamboril, toc\u00e1base cunha s\u00f3a baqueta e port\u00e1base pendurado do brazo. As\u00ed o reflicten as representaci\u00f3ns iconogr\u00e1ficas do s\u00e9culo XVII conservadas, como a talla da sancrist\u00eda da catedral de Tui, onde a gaita aparece acompa\u00f1ada por un tambor batido cun s\u00f3 pau; ou o cadeirado do coro de San Marti\u00f1o Pinario, onde a gaita \u00e9 acompa\u00f1ada por un m\u00fasico de frauta (parcialmente destru\u00edda na talla) e tamboril.Posterior ao establecemento desta parella musical fixeron a s\u00faa aparici\u00f3n na nosa m\u00fasica tradicional os grandes tambores de orixe militar como acompa\u00f1antes da gaita. Este tambor militar \u00e9 com\u00fan a moitos pa\u00edses europeos e moi similar ao empregado na actualidade nas bandas de gaitas de Asturias e do norte de Portugal. Ditos tambores compartiron a escena musical galega co tocador de frauta e tamboril at\u00e9 a extinci\u00f3n desta modalidade de acompa\u00f1amento nun momento dif\u00edcil de determinar. \u00c9 pos\u00edbel que se abandonase a frauta pasando o tamborileiro a empregar d\u00faas baquetas no seu instrumento. As\u00ed aparecen representados os tamborileiros do s\u00e9culo XIX nalgunhas das imaxes conservadas, nelas figuran tocando tambores pendurados do pulso, tensionados cara a abaixo e cos bord\u00f3ns no parche superior.\nNa segunda metade do s\u00e9culo XIX a aparici\u00f3n das bandas populares introduciu en Galiza un novo acompa\u00f1ante para a gaita: a caixa. Este instrumento de percusi\u00f3n met\u00e1lico, tensado mediante parafusos, pasou a ser o m\u00e1is empregado polas formaci\u00f3ns de m\u00fasica tradicional, ag\u00e1s na zona dos Ancares e unha parte das mari\u00f1as luguesas, onde o tambor de pel e madeira continuou a acompa\u00f1ar os gaiteiros.\nA finais do mesmo s\u00e9culo, a corrente folclorista iniciada polos coros galegos, como o grupo Aires da terra de Perfecto Feijoo, e continuada e popularizada a partir da d\u00e9cada de 1920 polo sonad\u00edsimo grupo de gaiteiros de Soutelo de Montes liderado por Avelino Cachafeiro, estendeu de novo o uso do tambor de madeira como acompa\u00f1ante da gaita de fol. Neste proceso foise eliminando das formaci\u00f3ns tradicionais a caixa, xunto a outros instrumentos \"for\u00e1neos\" como o clarinete ou o requinto.\nA gaita volve ent\u00f3n a ser acompa\u00f1ada polo tambor militar nalg\u00fans casos, e noutros xorde un \"novo tambor\" evoluci\u00f3n do tamboril tocado xunto frauta: o tambor galego. O antigo tamboril ti\u00f1a unhas dimensi\u00f3ns similares \u00e1s do tambor actual, tensaba con zunchos cara a abaixo (como o tambor militar), posu\u00eda un ou dous bord\u00f3ns no parche superior e era tocado cunha s\u00f3a baqueta. Este instrumento dado a volta de xeito que os bord\u00f3ns fiquen cara a abaixo, tensionando agora os parches cara a arriba, \"conv\u00e9rtese\" no tambor galego actual. Este tambor \u00e9 entendido como o tambor \"tradicional\" e \u00e9 utilizado maioritariamente como acompa\u00f1ante da gaita, se ben na actualidade com\u00e9zase a reivindicar tam\u00e9n a \"tradicionalidade\" dos abandonados caixa e tambor militar.\nDenominaci\u00f3n.\nO tambor galego \u00e9 pois unha evoluci\u00f3n do tamboril tocado xunto coa frauta cunha soa baqueta. En Galiza aparecen hoxe d\u00faas denominaci\u00f3ns diferentes para os tambores tradicionais consideradas como sin\u00f3nimos, pero que indican unha dupla procedencia: tambor e tamboril. A primeira fai referencia aos tambores descendentes dos militares; mentres que a segunda, ref\u00edrese aos tambores mais pequenos que os tamborileiros penduraban do seu brazo para acompa\u00f1ar \u00e1 frauta\"\". Denominar tamboril ao tambor galego, malia a ser un termo de estendido uso e que recolle o \"Dicionario da Real Academia Galega\", \u00e9 para alg\u00fans estudosos un erro organol\u00f3xico. De feito, en ningunha das zonas lim\u00edtrofes con Galiza: Asturias, norte de Portugal, Zamora ou Le\u00f3n se emprega o termo tamboril para os tambores tocados con d\u00faas baquetas."}
{"id": "471543", "revid": "55340", "url": "https://gl.wikipedia.org/wiki?curid=471543", "title": "Siaosi Tupou V", "text": ""}
{"id": "471547", "revid": "25871", "url": "https://gl.wikipedia.org/wiki?curid=471547", "title": "Celestino L\u00f3pez de Castro", "text": "Celestino L\u00f3pez de Castro, nado en Pontevedra en 1860 e finado na mesma cidade o 30 de novembro de 1934, foi un m\u00e9dico galego.\nTraxectoria.\nEstudou medicina na Universidade de Santiago de Compostela, licenci\u00e1ndose en 1886. M\u00e9dico en Pontevedra, foi concelleiro. Fundou o Sanatorio Santa Teresa, primeiro sanatorio m\u00e9dico cir\u00farxico de Galicia, foi director do Hospital Provincial de Pontevedra e m\u00e9dico titular e forense do concello. Colaborou en \"La Revista Popular\" e foi propietario do peri\u00f3dico \"Faro de Pontevedra\" (1911-1914)."}
{"id": "471548", "revid": "65337", "url": "https://gl.wikipedia.org/wiki?curid=471548", "title": "Ceca de Utrecht", "text": ""}
{"id": "471549", "revid": "65337", "url": "https://gl.wikipedia.org/wiki?curid=471549", "title": "Casa da Moeda de Utrecht", "text": ""}
{"id": "471559", "revid": "89787", "url": "https://gl.wikipedia.org/wiki?curid=471559", "title": "Ducado (moeda)", "text": "O ducado foi unha moeda cu\u00f1ada en ouro e en prata que se utilizou en Europa a modo de moeda global desde finais da Idade Media ata entrado o s\u00e9culo XX.\nAo longo dese per\u00edodo tan amplo emit\u00edronse ducados con diferentes valores en funci\u00f3n do grao de pureza dos metais empregados na s\u00faa cu\u00f1axe. O ducado de ouro de Venecia foi o primeiro en acadar unha ampla aceptaci\u00f3n internacional, \u00e1 maneira do hyperpyron bizantino, o flor\u00edn florentino ou, m\u00e1is modernamente, a libra esterlina brit\u00e1nica ou o d\u00f3lar dos Estados Unidos.\nHistoria.\nOrixes.\nA palabra ducado prov\u00e9n do lat\u00edn medieval \"ducalis\", co significado de \"relacionando cun duque\", e inicialmente asoci\u00e1base unicamente \u00e1s moedas correspondentes a un ducado ou emitidas a nome dun duque.\nA primeira emisi\u00f3n de moedas de bill\u00f3n tipo scyphate d\u00e9beselle ao rei Roxerio II de Sicilia, arredor de 1140. Eran moedas v\u00e1lidas para todo o reino e caracteriz\u00e1banse por seren as primeiras en amosaren a imaxe de Cristo, nos seus anversos, xunto coa lenda (\"Oh, Cristo, permite que este ducado que gobernas sexa dedicado a ti\"). Nos reversos, Roxerio II am\u00f3sase como emperador bizantino, xunto co seu fillo. Estas moedas foron as primeiras en recibir a denominaci\u00f3n de \"ducado\", a partir do Ducado de Puglia que o emperador lle concedera ao seu fillo.\nDucados de Venecia.\nO dux de Venecia Enrico Dandolo introduciu unha variante do ducado de prata a partir do orixinal de Roxerio II. Por\u00e9n, m\u00e1is tarde, os ducados de ouro de Venecia chegaron a acadar tanta relevancia que o nome desta moeda chegou a asociarse case exclusivamente a eles, pasando os de prata a co\u00f1ecerse co nome de grosso.\nNo s\u00e9culo XIII, os venecianos importaron mercador\u00edas do Leste para faceren negocio con elas, revend\u00e9ndoas ao norte dos Alpes. Estas compras foron pagadas con moedas bizantinas de ouro, mais o emperador Miguel VIII Pale\u00f3logo, cara a 1282, desvalorizou o hyperpyron. Esta s\u00f3 foi unha m\u00e1is da serie de desvalorizaci\u00f3ns desta moeda, ao que o Grande Consello de Venecia respondeu, en 1284, coa creaci\u00f3n da s\u00faa moeda propia moeda de ouro puro: o ducado.\nFlorencia e X\u00e9nova introduciran as s\u00faas propias moedas de ouro xa en 1252, e o flor\u00edn florentino gozaba de reco\u00f1ecemento en toda Europa. Venecia baseou o tama\u00f1o e o peso do seu ducado no flor\u00edn de Florencia, cun lixeiro aumento de peso por mor das diferenzas nos sistemas ponderais utilizados en ambas as cidades. Deste xeito, o ducado veneciano naceu cun peso de 3,545 gramos e cunha pureza do ouro do 99,47 %, a m\u00e1xima que se pod\u00eda alcanzar na metalurxia da \u00e9poca.\nA tipolox\u00eda dos ducados venecianos de ouro deriva da que ti\u00f1an os primitivos de prata, de orixe bizantina. Os seus anversos amosan unha imaxe do dux de Venecia axeonllado ante San Marcos, o padr\u00f3n de Venecia. Marcos sost\u00e9n os Evanxeos, que son o seu atributo habitual, e pres\u00e9ntalle un gonfal\u00f3n ao dux. A lenda da esquerda identifica o santo como (\"San Marcos de Venecia\") e a da dereita identifica o dux, amosando a palabra no campo. Nos reversos aparece a imaxe de Cristo en p\u00e9 entre un campo de estrelas, nun marco ovalado. A lenda inversa \u00e9 a mesma que caracterizaba os ducados de Roxerio II.\nOs seguintes dux de Venecia continuaron cu\u00f1ando ducados, cambiando s\u00f3 o seu nome nos anversos. Durante o s\u00e9culo XV, o valor do ducado en relaci\u00f3n \u00e1 moeda de prata estaba estabilizado en 124 soldos venecianos. Por\u00e9n, o conflito entre Inglaterra e Espa\u00f1a en 1567 fixo aumentar o prezo do ouro e alterou esta equivalencia. O dux Leonardo Loredano introduciu no sistema moedas de medio ducado e os seus sucesores engadiron a dun cuarto, as\u00ed como diversos m\u00faltiplos; todas estas moedas continuaron a basearse nos dese\u00f1os e no padr\u00f3n ponderal dos ducados orixinais de 1284. Como caso particular, mesmo cando a aparici\u00f3n da data de cu\u00f1axe se converteu nalgo ordinario nas moedas occidentais, Venecia continuou a emitilos sen indicaci\u00f3n da data, ata que Napole\u00f3n acabou coa Rep\u00fablica Veneciana en 1797.\nImitaci\u00f3ns dos ducados de Venecia.\nCando a cidade de Roma introduciu a s\u00faa moeda de ouro, tanto o flor\u00edn como o ducado poder\u00edan ter suposto un bo modelo, dado o seu prestixio, mais os florentinos, que controlaban as finanzas de Roma, asegur\u00e1ronse de que a moeda da s\u00faa cidade non fose copiada. Pola contra, as moedas romanas amosaban nos seus anversos a figura dun senador de xeonllos ante San Pedro, e nos reversos a Cristo entre estrelas nun marco ovalado, como imitaci\u00f3n directa dos ducados venecianos. Posteriormente, os papas mudaron estes dese\u00f1os, a\u00ednda que continuaron coa emisi\u00f3n de ducados do mesmo peso e tama\u00f1o durante todo o s\u00e9culo XVI.\nA maior\u00eda das imitaci\u00f3ns do ducado veneciano foron feitas nas zonas do leste do Mediterr\u00e1neo, onde Venecia gastaba m\u00e1is di\u00f1eiro do que recib\u00eda. Os Cabaleiros de San Xo\u00e1n de Xerusal\u00e9n bateron ducados baixo o grande mestre Dieudonn\u00e9 de Gozon (1346-1353), que aparece nos anversos axeonllado ante San Xo\u00e1n, en tanto que nos reversos se amosa un anxo sentado sepulcro de Cristo. Por\u00e9n, os grandes mestres subseguintes acharon conveniente copiar os tipos venecianos dun xeito m\u00e1is preciso, primeiro en Rodas e despois en Malta.\nOs comerciantes xenoveses foron a\u00ednda m\u00e1is lonxe, ao cu\u00f1aren ducados en Qu\u00edos, no mar Exeo, que apenas pod\u00edan distinguirse dos orixinais. Este feito resultaba problem\u00e1tico para Venecia, que baseaba a reputaci\u00f3n internacional dos seus ducados na pureza do seu metal. A rareza actual dos ducados cu\u00f1ados polos comerciantes xenoveses en Mitilene, Focea e Pera suxire que os venecianos fundiron os exemplares que \u00edan atopando.\nDucados do Sacro Imperio.\nNa Europa Occidental, Venecia era unha naci\u00f3n eminentemente comerciante, e vend\u00eda m\u00e1is do que compraba, o que ocasionaba que a s\u00faa moeda se utilizase internacionalmente menos que o flor\u00edn.\nLogo do asasinato de Amadeo Aba a mans de Henckels en 1311, Carlos I de Hungr\u00eda comezou as s\u00faas cu\u00f1axes en ouro aproveitando o metal das antigas minas de Aba. O seu fillo, Lu\u00eds I de Hungr\u00eda, mantivo a pureza do ouro, a\u00ednda que cambiou os dese\u00f1os ao substitu\u00edr a figura de San Xo\u00e1n en p\u00e9 dos flor\u00edns por outra de San Ladislau, e m\u00e1is tarde mudando a flor de lis de Florencia polo seu escudo de armas.\nNo s\u00e9culo XV produciuse unha distinci\u00f3n entre as denominaci\u00f3ns dos flor\u00edns de ouro puro e as imitaci\u00f3ns desvalorizadas desta moeda, segundo a cal as m\u00e1is puras pasaron a chamarse ducados e as de peor calidade flor\u00edns (en alem\u00e1n: \"gulden;\" en h\u00fangaro: \"forint\"). O emperador Carlos V reco\u00f1eceu esta distinci\u00f3n en 1524 ao emitir ducados baixo o padr\u00f3n veneciano, cun valor o 39 % m\u00e1is alto que o do flor\u00edn. O seu irm\u00e1n m\u00e1is novo, Fernando I, levou este sistema a Hungr\u00eda en 1526, cando herdou o seu trono. A s\u00faa pureza fixo que o ducado h\u00fangaro fose aceptado en toda Europa. Mesmo o alto tesoureiro de Escocia deixou rexistrados os ducados que o seu rei utilizaba para o xogo.\nHungr\u00eda continuou a bater ducados de 3.53133 gramos e cunha pureza do 98,6 % de ouro fino. De xeito diferente aos dese\u00f1os invariables dos ducados de Venecia, o escudo de armas dos reversos dos ducados h\u00fangaros modific\u00e1base con frecuencia para reflectir diversas circunstancias. En 1470, Mat\u00edas Corvino substitu\u00edu o escudo de armas por unha representaci\u00f3n da Virxe Mar\u00eda.\nAs reformas monetarias do emperador Maximiliano deron lugar ao inicio da cu\u00f1axe de ducados de ouro en Austria a partir de 1511. Hungr\u00eda bateu ducados ata 1915, mesmo baixo administraci\u00f3n austr\u00edaca. Estas moedas foron utilizadas como moeda de comercio e recu\u00f1\u00e1ronse posteriormente en varias ocasi\u00f3ns, mantendo a data inalterada.\nDucados dos Pa\u00edses Baixos.\nA Revolta dos Pa\u00edses Baixos trouxo consigo que as sete provincias do norte tivesen o control da cu\u00f1axe de moeda. No entanto, o derrubamento do goberno de Francisco de Anjou en 1583 deixounas sen un gobernante constitucional baixo o cal emitir esas moedas. Neste contexto, as provincias optaron polo recurso de imitar moedas estranxeiras de grande aceptaci\u00f3n. Para evitaren complicaci\u00f3ns pol\u00edticas, copiaron moedas xa obsoletas na \u00e9poca, como as de ouro dos Reis Cat\u00f3licos, que estaban cu\u00f1adas baixo o padr\u00f3n do ducado e que, as\u00ed mesmo, recibiron esa mesma denominaci\u00f3n. Copiaron tam\u00e9n os ducados h\u00fangaros, e estas \u00faltimas imitaci\u00f3ns tiveron m\u00e1is influencia nas posteriores amoedaci\u00f3ns das Provincias Unidas. Desde que os Pa\u00edses Baixos se converteron nun pa\u00eds internacionalmente dominante no comercio, a influencia destes ducados pasou a ser global.\nAo principio, os ducados do tipo h\u00fangaro cu\u00f1ados nos Pa\u00edses Baixos amosaban nos seus anversos unha figura en p\u00e9 coa coroa e a machada de batalla que San Ladislau levaba nos exemplares h\u00fangaros, mais cunha lenda diferente, e, do mesmo xeito que nos ducados h\u00fangaros orixinais (non dos contempor\u00e1neos), nos reversos portaban o escudo de armas da provincia emisora.\nEsta tipolox\u00eda evolucionou ata uns anversos coa figura dun cabaleiro en p\u00e9 que sost\u00e9n unha espada e sete setas, que representan as sete provincias da uni\u00f3n, coa lenda (\"con concordia, as cousas pequenas aumentan\"), acurtada de diversas maneiras, as\u00ed como o nome ou un s\u00edmbolo da provincia emisora. Os reversos amosan unha cartela cunha lenda invariable: moeda de ouro das provincias federadas de B\u00e9lxica consonte a lei do reino\").\nNo per\u00edodo napole\u00f3nico, tanto a Rep\u00fablica B\u00e1tava como Lu\u00eds Bonaparte continuaron a cu\u00f1axe de ducados con estes dese\u00f1os, a\u00ednda que a s\u00faa produci\u00f3n cesou durante a anexi\u00f3n dos Pa\u00edses Baixos ao Imperio Franc\u00e9s. Logo da derrota de Napole\u00f3n, o Reino dos Pa\u00edses Baixos continuou a emitir ducados, a modo de moeda de comercio ou de investimento.\nDucados espa\u00f1ois.\nNa Pen\u00ednsula Ib\u00e9rica, os primeiros ducados foron emitidos no reino de Arag\u00f3n a nome de Xo\u00e1n II (1425-1479), en Zaragoza e en Valencia, e o seu fillo Fernando I xeneralizou a s\u00faa cu\u00f1axe en todo o reino.\nOs Reis Cat\u00f3licos asumiron tam\u00e9n o ducado, baixo a denominaci\u00f3n de \"Excelente de la Granada\", cun peso de 3,6 gramos e unha lei de 23,75 quilates. Segundo a Real Pragm\u00e1tica de Medina del Campo do 13 de xu\u00f1o de 1497, equival\u00eda a 11 reais castel\u00e1ns e un marabed\u00ed, ou ben a 375 marabed\u00eds. Con esta equivalencia mant\u00edvose unicamente como moeda de conta nos s\u00e9culos XVI e XVII, xa que o escudo substitu\u00edu o ducado como moeda efectiva de ouro en 1536.\nExtensi\u00f3n dos ducados.\nDurante o s\u00e9culo XV, os comerciantes internacionais de Europa Occidental pasaron do flor\u00edn ao ducado como as s\u00faas moedas preferidas e, \u00e1 medida en que os gobernantes foron reformando as s\u00faas moedas, o ducado foi a que m\u00e1is se tomou como modelo (o \"ashrafi\" mameluco, o \"altum\" otom\u00e1n e o ducado de Castela son alg\u00fans exemplos). Por\u00e9n, a abundancia de metais preciosos procedentes das colonias americanas de Espa\u00f1a provocaron que o real de oito se convertese en sucesor do ducado como moeda dominante do comercio mundial."}
{"id": "471561", "revid": "98629", "url": "https://gl.wikipedia.org/wiki?curid=471561", "title": "Janet Reno", "text": "Janet Wood Reno, nada en Miami o 21 de xullo de 1938 e finada na mesma cidade o 7 de novembro de 2016, foi a fiscal xeral dos Estados Unidos de Am\u00e9rica de 1993 a 2001. Foi proposta polo presidente Bill Clinton o 11 de febreiro de 1993 e confirmada o 11 de marzo. Foi a primeira muller que exerceu ese posto e a segunda persoa en ocupalo durante m\u00e1is tempo.\nTraxectoria.\nPrimeiros anos.\nReno naceu en Miami, Florida. A s\u00faa nai, Jane Wallace (de solteira Wood), escrib\u00eda unha columna semanal de melloras no fogar no \"The Miami News\" cun pseud\u00f3nimo masculino e m\u00e1is tarde converteuse en reporteira de investigaci\u00f3n para o xornal. O seu pai, Henry Olaf Reno (nacido Rasmussen), era un emigrante dinamarqu\u00e9s e reporteiro do \"Miami Herald\" durante 43 anos. Janet Reno tivo tres irm\u00e1ns m\u00e1is novos: Mark, o escritor Robert Reno e Maggy Hurchalla. A familia mudouse a unha propiedade pr\u00f3xima aos Everglades cando Reno ti\u00f1a 8 anos, vivindo nunha casa constru\u00edda pola s\u00faa nai.\nReno asistiu \u00e1 escola p\u00fablica no condado de Miami-Dade en Florida. En 1956 accedeu \u00e1 Universidade Cornell en Ithaca, Nova York, escollendo como materia a qu\u00edmica. Viviu en Balch Hall e converteuse en presidenta da Asociaci\u00f3n de Auto-Goberno de Mulleres.\nEn 1960, foi admitida na Escola de Dereito de Harvard como unha das seis mulleres nunha clase de m\u00e1is de 500 estudantes. Obtivo o t\u00edtulo en dereito tres anos despois.\nCarreira.\nReno foi nomeada Directora do Comit\u00e9 Xur\u00eddico da Casa de Representantes de Florida en 1971, axudando a revisar o sistema de cortes de Florida. En 1973 aceptou un posto na oficina do Fiscal no condado de Dade. Deixou a fiscal\u00eda en 1976 para asociarse cunha firma privada de avogados, Steel, Hector &amp; Davis.\nEn 1978 foi nomeada fiscal de estado de Dade. Foi electa en novembro de 1978 e reelecta catro veces m\u00e1is. Axudou a reformar o sistema de xustiza xuvenil e perseguiu morosos para que cumprisen os pagamentos de manutenci\u00f3n dos seus fillos. Tam\u00e9n estableceu a Corte de Drogas de Miami. Durante a s\u00faa \u00e9poca no condado de Dade, foi a avogada principal nun caso de brutalidade polic\u00edaca, no que cinco polic\u00edas brancos golpearon ata a morte o vendedor de seguros negro Arthur McDuffie.\nDurante o tempo en que Reno foi fiscal do estado, comezou o que a serie da PBS \"Frontline\" describiu como \"cruzada\" contra os acusado de abuso infantil. Estivo involucrada no proceso xudicial de Bobby Fijnje de 13 anos, acusado de abusos cometidos durante ritos sat\u00e1nicos, quen foi absolto m\u00e1is tarde.\nFiscal xeral.\nEn 1993, Reno foi nomeada e confirmada como a primeira fiscal xeral dos Estados Unidos baixo o mandato de Bill Clinton, tras ser rexeitadas previamente Zoe Baird e Kimba Wood cando se revelou que ambas empregaran mulleres con status ilegal como neneiras. Reno permaneceu como fiscal xeral durante o resto da presidencia de Bill Clinton, convert\u00e9ndose na fiscal xeral que m\u00e1is tempo permaneceu no posto dende William Wirt en 1829.\nMentres Clinton pod\u00eda mediar os asuntos econ\u00f3micos entre membros do seu propio Partido Dem\u00f3crata e o Congreso Republicano, o traballo de Reno estaba no centro dunha gran variedade de inextricables conflitos culturais. Isto fixo que fose o albo de cr\u00edticas da dereita na administraci\u00f3n Clinton, que denunciaban o goberno federal como unha ameaza aos fundamentos das liberdades no pa\u00eds.\nFalecemento.\nEn 1995 foi diagnosticada coa enfermidade de Parkinson. Faleceu por complicaci\u00f3ns desta doenza en novembro de 2016. Estiva rodeada por amigos e familia no final da s\u00faa vida, inclu\u00edndo a s\u00faa irm\u00e1 Maggy e a s\u00faa afillada.\nVida persoal.\nReno nunca casou nin tivo fillos. Reno recibiu clases de lingua castel\u00e1 durante o per\u00edodo en que foi fiscal do estado. Permaneceu activa tras ser diagnosticada con p\u00e1rkinson en 1995, mesmo aprendendo a patinar en li\u00f1a o ano seguinte. Trala morte da s\u00faa nai en 1992, Reno herdou a casa da s\u00faa infancia. En resposta a un \"sketch\" do \"Saturday Night Live\" de 1998 que a retrataba como solitaria, o o antigo director de asuntos p\u00fablicos do Departamento de Xustiza Carl Stern fixo, \"tanto en Florida como en Washington ten grandes amigos, os que visita nas s\u00faas casas e vai ao teatro, o seu carn\u00e9 de baile est\u00e1 cheo\"."}
{"id": "471563", "revid": "101551", "url": "https://gl.wikipedia.org/wiki?curid=471563", "title": "Xo\u00e1n II de Francia", "text": "Xo\u00e1n II de Francia chamado: \"o Bo\", nado en Le Mans o 26 de abril de 1319 e finado en Londres o 8 de abril de 1364, foi conde de Anjou e Maine e duque de Normand\u00eda (1332 - 1350) e rei de Francia (1350 -1364).\nTraxectoria.\nNaceu en 1319, era o segundo fillo, pero o primeiro var\u00f3n, do rei Filipe VI de Francia e a s\u00faa primeira muller, Xoana de Borgo\u00f1a. Era neto por li\u00f1a paterna de Carlos I de Valois e Margarida de Anjou, e pola li\u00f1a materna de Roberto II de Borgo\u00f1a e de In\u00e9s de Francia.\nCasou o 6 de agosto de 1332 en Melun con Bonna de Luxemburgo, filla do conde Xo\u00e1n I de Luxemburgo e Isabel de Bohemia. Desta uni\u00f3n naceron:\nO 19 de febreiro de 1349 casou, en segundas nupcias, en Nanterre, coa condesa Xoana de Auvernia, filla de Guillerme XII de Auvernia e Margarida de \u00c9vreux . Desta uni\u00f3n naceron:\nAscenso ao trono e conflitos.\nFoi coroado rei de Francia o 26 de agosto de 1350 na catedral de Reims.\nDevaluou a moeda francesa para obter os fondos necesarios para facer fronte aos gastos franceses na Guerra dos Cen Anos. Ademais de se enfrontar ao rei ingl\u00e9s, tam\u00e9n se enfrontou constantemente con Carlos II de Navarra.\nLoitando contra o pr\u00edncipe negro, fillo de Eduardo III de Inglaterra, foi capturado e feito prisioneiro na batalla de Poitiers en 1356. Foi enviado a Londres, onde foi encerrado na Torre. En 1360, tras a paz de Bretigny, regresou a Francia co compromiso de pagar un prezo elevado pola s\u00faa liberaci\u00f3n. Dado que non conseguiu obter a cantidade solicitada, foi de novo preso e deportado a Inglaterra, onde morreu en 1364."}
{"id": "471566", "revid": "47401", "url": "https://gl.wikipedia.org/wiki?curid=471566", "title": "Jacqueline Kennedy-Onassis", "text": ""}
{"id": "471569", "revid": "98629", "url": "https://gl.wikipedia.org/wiki?curid=471569", "title": "Gali\u00f1ola negra cristada", "text": "A gali\u00f1ola negra cristada ou gali\u00f1ola cristada (Fulica cristata) \u00e9 unha especie de ave gruiforme da familia Rallidae que habita en \u00c1frica e a pen\u00ednsula Ib\u00e9rica. En Galicia \u00e9 unha ave accidental.\nDescrici\u00f3n.\nA gali\u00f1ola negra cristada mide entre 38 e 45\u00a0cm de longo, ten unha envergadura alar de 75 a 85\u00a0cm e pesa entre 585 e 1085\u00a0g. A plumaxe dos adultos \u00e9 totalmente negra, en contraste co branco do seu escudo frontal e o bico cor celeste. Difer\u00e9nciase da gali\u00f1ola negra com\u00fan por presentar d\u00faas protuberancias vermellas na parte superior do escudo, ser lixeiramente meirande e ter o pescozo m\u00e1is longo. As patas son cincentas e te\u00f1en dedas lobuladas longas que lle permiten nadar. O iris dos ollos \u00e9 vemello.\nOs polos que acaban de facer eclosi\u00f3n est\u00e1n cubertos de penuxe cincento ag\u00e1s na gorxa e meixelas, que son amarelas e te\u00f1en o bico avermellado. Ao creceren adquiren un ton cincento uniforme. Os xuven\u00eds son pardos cincentos, coa gorxa e a parte dianteira do pescozo claras, e carecen do escudo frontal. Adquiren a plumaxe adulta aos 3 ou 4 meses, mais non se desenvolve o escudo frontal ata o ano de idade.\nTaxonom\u00eda e etimolox\u00eda.\nA gali\u00f1ola negra cristada, como outras gali\u00f1olas, pertence ao x\u00e9nero \"Fulica\", inclu\u00eddo na familia Rallidae, unha familia de aves acu\u00e1ticas e semiacu\u00e1ticas de tama\u00f1o medio, a\u00ednda que pequenas en comparaci\u00f3n co resto de Gruiformes. Os r\u00e1lidos adoitan ter o percozo relativamente longo, a cola curta, robustas patas con dedas longas e plumaxes discretas en contraste cos seus coloridos bicos e escudos frontais.\nA gali\u00f1ola negra cristada foi descrita cientificamente polo zo\u00f3logo alem\u00e1n Johann Friedrich Gmelin en 1789, co seu nome cient\u00edfico actual, \"Fulica cristata\". \"Fulica\" en lat\u00edn significa simplemente 'gali\u00f1ola', e \"cristata\" significa 'cristada', en referencia \u00e1s s\u00faas caracter\u00edsticas protuberancias vermellas da cabeza.\nNon se reco\u00f1ecen subespecies diferenciadas.\nDistribuci\u00f3n e h\u00e1bitat.\n\u00c9 unha ave sedentaria que se distrib\u00fae por \u00c1frica austral e oriental, ademais de Marrocos e o sur e leste da pen\u00ednsula Ib\u00e9rica, en zonas h\u00famidas con vexetaci\u00f3n alta, como os lagos de auga doce, estanques e marismas.\nA\u00ednda que antes era moi abondosa en todo o arco mediterr\u00e1neo ib\u00e9rico, arestora s\u00f3 se encontra en zonas h\u00famidas de Andaluc\u00eda e algunhas da Comunidade Valenciana, desde onde se est\u00e1 intentando recuperar a especie noutras zons como o delta do Ebro. A\u00ednda que a nivel global se clasifica como especie pouco preocupante, en Espa\u00f1a est\u00e1 considerada como especie en perigo de extinci\u00f3n. En Galicia s\u00f3 aparece como ave accidental.\nComportamento.\nO comportamento da gali\u00f1ola negra cristada \u00e9 practicamente igual ao da gali\u00f1ola negra com\u00fan (que \u00e9 nativa e com\u00fan en Galicia). \u00c9 de h\u00e1bitos menos discretos que a maior\u00eda dos demais r\u00e1lidos. Durante a \u00e9poca de cr\u00eda \u00e9 territorial e agresiva e adoita desafiar e atacar a calquera intruso, mesmo a aves de maior tama\u00f1o como o ganso de Exipto. Pode ser albiscada nadando en augas abertas e cami\u00f1ando polas herbeiras pr\u00f3ximas \u00e1s ribeiras.\nTen un voo pesado e adoita ser reticente a voar para curtas distancias. Para fuxir ou atacar na auga adoita correr patuxando pola superficie da auga movendo as \u00e1s, mais sen engalar de todo. Mentres nada adoita baixar e subir a cabeza e pode mergullarse en curtas distancias met\u00e9ndose na auga dun salto.\nA\u00ednda que a gali\u00f1ola negra cristada \u00e9 omn\u00edvora, alim\u00e9ntase principalmente de plantas acu\u00e1ticas como as especies de \"Potamogeton\". Tam\u00e9n caza unha gran variedade de pequenos animais, inclu\u00eddos os ovos e os polos doutras aves acu\u00e1ticas.\nDurante a \u00e9poca de cr\u00eda \u00e9 moi ruidosa e as s\u00faas chamadas son bastante diferentes das da gali\u00f1ola negra com\u00fan. Emite r\u00e1pidos \"kerrre\" similares aos da gali\u00f1ola pequena, \u00e1speros \"ka-haa\" e gru\u00f1idos de tipo \"uut uut\". Constr\u00fae un ni\u00f1o de canas secas e ramas peto da beira da auga ou flotando sobre ela ancorado na vexetaci\u00f3n emerxente. Pon arredor de oito ovos no mes de abril, que incuba durante 25 d\u00edas."}
{"id": "471575", "revid": "27155", "url": "https://gl.wikipedia.org/wiki?curid=471575", "title": "Gali\u00f1ola cristada", "text": ""}
{"id": "471576", "revid": "27155", "url": "https://gl.wikipedia.org/wiki?curid=471576", "title": "Fulica cristata", "text": ""}
{"id": "471577", "revid": "89787", "url": "https://gl.wikipedia.org/wiki?curid=471577", "title": "Mirza Ghalib", "text": "Ghalib (en urd\u00fa: \u063a\u0627\u0614\u0644\u0628; ) nado como Mirza Asadullah Beg Khan (en urd\u00fa: \u0645\u0631\u0632\u0627 \u0627\u0633\u062f \u0627\u0644\u0644\u06c1 \u0628\u06cc\u06af \u062e\u0627\u0646; ) en Agra o 27 de decembro de 1797 e finado en Delhi o 15 de febreiro de 1869, foi un destacado poeta en lingua urd\u00fa e persa dos \u00faltimos tempos do Imperio Mongol. Os seus pseud\u00f3nimos eran Ghalib (en urd\u00fa, \u063a\u0627\u0644\u0628, \"\u0121h\u0101lib\", \"dominante\") e Asad (en urd\u00fa, \u0627\u0633\u062f, \"Asad\", \"le\u00f3n\"). O seu nome honor\u00edfico era \"Dabir-ul-Mulk, Najm-ud-Daula\". Durante a s\u00faa vida os mongois foron desprazados polos brit\u00e1nicos e finalmente depostos logo de ser vencida a Rebeli\u00f3n na India de 1857, eventos que Ghalib narrou. Entre as s\u00faas obras destacaron os diversos \"ghazal\" que escribiu durante a s\u00faa vida, que foron interpretados e cantados de numerosas maneiras por m\u00faltiples int\u00e9rpretes.\nGhalib est\u00e1 considerado un dos poetas m\u00e1is populares e influentes en urd\u00fa, sendo moi popular non s\u00f3 na India e Paquist\u00e1n sen\u00f3n tam\u00e9n entre a di\u00e1spora hindustana por todo o mundo.\nTraxectoria.\nGhalib comezou a escribir poes\u00eda aos once anos. A s\u00faa lingua materna era o urd\u00fa, a\u00ednda que na casa tam\u00e9n se falaba persa e turco. Dende moi novo foi educado en persa e \u00e1rabe. Cando Ghalib comezaba a s\u00faa adolescencia, un viaxeiro iraniano musulm\u00e1n acabado de converter, o zoroastro Abdus Samad, orixinariamente co nome Hormuzd, chegou a Agra. Abdus aloxouse na casa de Ghalib por dous anos e ensinoulle filosof\u00eda e l\u00f3xica.\nSe ben o propio Ghalib estaba m\u00e1is orgulloso das s\u00faas poes\u00edas en persa, na actualidade \u00e9 m\u00e1is co\u00f1ecido polos seus \"ghazal\" en urd\u00fa. Escrib\u00edronse numerosos tratados e recompilaci\u00f3ns dos \"ghazal\" de Ghalib por parte de estudosos urd\u00fas. O primeiro tratado ou \"Sharh\" foi escrito por Ali Haider Nazm Tabatabai de Hyderabad durante o reinado do \u00faltimo Nizam de Hyderabad. Antes de Ghalib, o \"ghazal\" era en esencia unha expresi\u00f3n dun amor angustiado, mais Ghalib, a trav\u00e9s do ghazal expresou filosof\u00eda, e os traballos e misterios da vida e escribiu \"ghazal\" sobre moitos outros temas, expandindo amplamente o alcance do x\u00e9nero.\nSegundo as tradici\u00f3ns do \"ghazal\" cl\u00e1sico, na maior\u00eda dos versos de Ghalib, a identidade e o x\u00e9nero do ser amado \u00e9 indeterminado. O cr\u00edtico, poeta e escritor Shamsur Rahman Faruqui indicou que a convenci\u00f3n de ter a \"idea\" dun amante ou ser amado en vez dun amante ou ser amado espec\u00edfico libera o poeta, protagonista, amante das esixencias do realismo. A poes\u00eda sobre o amor en urd\u00fa dende finais do s\u00e9culo XVII en adiante consiste principalmente en \"poemas sobre o amor\" e non \"poemas de amor\" no sentido occidental da expresi\u00f3n.\nCartas.\nMirza Ghalib era un consumado escritor de cartas. Da autor\u00eda de Mirza Ghalib c\u00f3ntanse non s\u00f3 poes\u00edas en urd\u00fa, sen\u00f3n tam\u00e9n fragmentos de prosa. As s\u00faas cartas foron a base do urd\u00fa popular. Antes de Ghalib, as cartas escritas en urd\u00fa eran moi ornamentadas, en cambio Ghalib fac\u00eda que as s\u00faas cartas \"falasen\" mediante o uso de palabras e oraci\u00f3ns como se estivese conversando co seu lector. Segundo expresou: \"Sau kos se ba-zaban-e-qalam baatein kiya karo aur hijr mein visaal ke maze liya karo\" (\"Dende centos de millas fala coa lingua da pluma e goza da ledicia do encontro a\u00ednda cando esteas separado\").\nAs s\u00faas cartas eran moi informais; \u00e1s veces s\u00f3 escrib\u00eda ao comezo o nome da persoa \u00e1 que \u00eda dirixida e comezaba a carta. Ti\u00f1a moi bo humor e escribiu cartas moi interesantes. Nunha delas expresou: \"Main koshish karta hoon ke koi aisi baat likhoon jo padhe khush ho jaaye'\" (\"Quero escribir li\u00f1as tales que quen sexa que as lea as poida gozar\"). Alg\u00fans estudosos afirman que a\u00ednda que s\u00f3 fose polas s\u00faas cartas, Ghalib ocupar\u00eda o mesmo sitio que ten na literatura urd\u00fa."}
{"id": "471578", "revid": "47401", "url": "https://gl.wikipedia.org/wiki?curid=471578", "title": "Ghalib", "text": ""}
{"id": "471579", "revid": "89787", "url": "https://gl.wikipedia.org/wiki?curid=471579", "title": "Gali\u00f1ola negra americana", "text": "A gali\u00f1ola negra americana ou carquexa (Fulica americana) \u00e9 unha ave da familia Rallidae (r\u00e1lidos). Non deben confundirse con patos, xa que pertencen a outra orde. Son aves que viven preto da auga, xeralmente en zonas h\u00famidas e corpos de auga abertos de Am\u00e9rica do Norte. En Galicia \u00e9 unha rareza accidental. Poden chegar a vivir 22 anos.\n\u00c9 unha ave migratoria que ocupa a maior parte de Am\u00e9rica do Norte. Vive no Pac\u00edfico e sur dos Estados Unidos e M\u00e9xico todo o ano e ocupa rexi\u00f3ns m\u00e1is ao norte durante a estaci\u00f3n reprodutora do ver\u00e1n. No inverno pode chegar mesmo a Panam\u00e1. As gali\u00f1olas xeralmente constr\u00faen ni\u00f1os flotantes e po\u00f1en de 8 a 12 ovos por posta. As femias e machos te\u00f1en aparencias similares, pero poden distinguirse durante as exhibici\u00f3ns agresivas pola plumaxe da cabeza cunha gola m\u00e1is grande no macho. As gali\u00f1olas negras americanas comen principalmente algas e plantas acu\u00e1ticas, pero tam\u00e9n animais (tanto vertebrados coma invertebrados) cando est\u00e1n dispo\u00f1ibles.\nEst\u00e1 considerada como especie pouco preocupante en canto ao seu estado de conservaci\u00f3n segundo a IUCN. Os cazadores xeralmente evitan matalas porque a s\u00faa carne non \u00e9 comparable \u00e1 dos patos.\nInvestigouse moito sobre os h\u00e1bitos reprodutores da gali\u00f1ola negra americana. Os estudos atoparon que as nais son as que preferentemente alimentan as cr\u00edas, as cales son os individuos da especie que te\u00f1en plumas m\u00e1is rechamantes, unha caracter\u00edstica co\u00f1ecida como ornamentos dos polos. As gali\u00f1olas negras americanas son tam\u00e9n susceptibles de parasitismo de crianza conespec\u00edfico e na especie evolucionaron mecanismos para identificar que cr\u00edas son as propias e cales son de femias parasitas.\nTaxonom\u00eda e sistem\u00e1tica.\nA especie foi descrita por Johann Friedrich Gmelin en 1789. \u00c9 membro da familia Rallidae, que ten catro subespecies, que son: \"Fulica americana americana\", \"F. a. alai\", \"F. a. caribaea\", e \"F. a. ardesiaca\". Estas subespecies son \u00e1s veces consideradas como como especies separadas. Inclu\u00edndo estas subespecies como especies haber\u00eda 11 membros do x\u00e9nero Fulica distribu\u00eddos polo globo.\nDescrib\u00edronse f\u00f3siles de gali\u00f1olas desde o Plistoceno medio de California, como \"Fulica hesterna\", pero non se poden distinguir das gali\u00f1olas negras americanas de hoxe en d\u00eda. Por\u00e9n, a gali\u00f1ola do Plistoceno \"Fulica shufeldti\" (antes \"F. minor\"), co\u00f1ecida como parte da fauna do lago f\u00f3sil, moi posiblemente era unha paleosubespecie da actual (co nome \"Fulica americana shufeldti\"), xa que s\u00f3 se diferencia marxinalmente en tama\u00f1o e proporci\u00f3ns das aves vivas. As\u00ed, parece que as gali\u00f1olas negras americanas de tipo moderno evolucionaron durante o Plistoceno medio/tard\u00edo, hai uns poucos centos de miles de anos.\nO nome do x\u00e9nero, \"Fulica\", \u00e9 a palabra que en lat\u00edn que significaba 'gali\u00f1ola'. O nome espec\u00edfico, \"americana\", ref\u00edrese \u00e1 s\u00faa distribuci\u00f3n en Am\u00e9rica do Norte.\nDescrici\u00f3n.\nMide de 34 a 43\u00a0cm de lonxitude e de 58 a 71\u00a0cm de envergadura alar. Os adultos te\u00f1en un bico curto, groso e branco e un escudo frontal branco, que xeralmente ten unha mancha marr\u00f3n avermellada preto da parte superior do bico entre os ollos. Machos e femias parecen iguais, pero as femias son menores. A masa corporal nas femias vai de 427 a 628\u00a0g e en machos de 576 a 848\u00a0g. Os xuven\u00eds te\u00f1en a parte superior da cabeza de cor marr\u00f3n oliv\u00e1cea e un corpo cincento. Conv\u00e9rtense \u00e1s cores dos adultos aos 4 meses de idade.\nVocalizaci\u00f3ns.\nRealiza diversas chamadas repetidas e sons. O macho e a femia fan diferentes tipos de chamadas. As chamadas de alarma do macho soan \"puhlk\", mentres que a das femias soan \"puunk\". Ademais, os machos estresados fan \"puhk-coua\" ou \"pou-ur\", mentes que as femias fan \"cuua\".\nDistribuci\u00f3n e h\u00e1bitat.\nEnc\u00f3ntranse preto da auga en lagos e lagoas rodeados de xuncos, marismas abertas e r\u00edos lentos. Prefiren ambientes de auga doce, pero poden vivir temporalmente en auga salgada durante os meses de inverno.\nO seu h\u00e1bitat reprodutor est\u00e9ndese desde os pantanos do sur do Quebec ata a costa do Pac\u00edfico de Norteam\u00e9rica e cara ao sur ata o norte de Suram\u00e9rica. As aves da Norteam\u00e9rica temperada ao leste das Monta\u00f1as Rochosas migran ao sur dos Estados Unidos e sur da Columbia Brit\u00e1nica. \u00c9 unha ave residente todo o ano onde as augas permanecen abertas en inverno. O n\u00famero de aves que permanece todo o ano preto do l\u00edmite norte da \u00e1rea de distribuci\u00f3n da especie parece que se est\u00e1 a incrementar.\nA migraci\u00f3n de outono prod\u00facese de agosto a decembro, e os machos non reprodutores trasl\u00e1danse ao sur antes que as femias e os xuven\u00eds. A migraci\u00f3n de primavera cara \u00e1s \u00e1reas reprodutoras ocorre de finais de febreiro \u00e1 metade de maio, e os primeiros en partir cara ao norte son as aves vellas. Hai probas de que as aves viaxan incluso ata Groenlandia e Islandia.\nGali\u00f1ola do Caribe.\nAs gali\u00f1olas residentes no Caribe e Antillas carecen da porci\u00f3n vermella do escudo frontal e cr\u00edase anterioremnte que eran unha especie distinta, chamada \"Fulica caribaea\". En 2016, debido \u00e1s investigaci\u00f3ns que mostraban que o \u00fanico car\u00e1cter distinguible entre as gali\u00f1olas negras americanas e caribe\u00f1as, que era a presenza ou ausencia de vermello no escudo frontal, non era distinto nas gali\u00f1olas caribe\u00f1as e nalgunhas gali\u00f1olas americanas, en lugares onde a presenza de aves errantes das poboaci\u00f3ns do Caribe era moi improbable, ti\u00f1an escudos brancos completos e, por tanto, non hab\u00eda maneira fiable de distinguir as especies, e non hab\u00eda probas de que as gali\u00f1olas americanas e caribe\u00f1as realizasen apareamentos selectivos, a Sociedade Ornitol\u00f3xica Americana inclu\u00edu a gali\u00f1ola do Caribe como unha simple variaci\u00f3n rexional da gali\u00f1ola negra americana.\nComportamento e ecolox\u00eda.\n\u00c9 unha especie moi gregaria, especialmente en inverno, cando as s\u00faas bandadas poden ter miles de individuos. Cando nadan sobre a superficie da auga mostran varias formaci\u00f3ns colectivas interesantes, como ir en fila dun, a nataci\u00f3n sincronizada de alta densidade e a din\u00e1mica rotacional, formaci\u00f3ns en arcos amplos e din\u00e1micas de engalaxe secuenciais.\nAlimentaci\u00f3n.\nPoden mergullarse para buscar alimento pero tam\u00e9n o buscan en terra. A s\u00faa principal fonte de alimento \u00e9 a vexetaci\u00f3n ac\u00e1tica, especialmente algas. Por\u00e9n, son omn\u00edvoros, e tam\u00e9n comen artr\u00f3podos, peixes e outros animais acu\u00e1ticos. Durante a estaci\u00f3n reprodutora \u00e9 m\u00e1is probable que as gali\u00f1olas coman insectos acu\u00e1ticos e moluscos, os cales constit\u00faen a maior\u00eda da dieta dos polos.\nReproduci\u00f3n.\nA estaci\u00f3n reprodutora desta gali\u00f1ola \u00e9 durante maio e xu\u00f1o. As parellas que se forman son mon\u00f3gamas durante toda a vida, se te\u00f1en un territorio axeitado. Un ciclo reprodutor t\u00edpico implica m\u00faltiples estadios: emparellamento, nidificaci\u00f3n, copulaci\u00f3n, posta de ovos, incubaci\u00f3n e eclosi\u00f3n.\nTe\u00f1en per\u00edodos de cortexo longos, que se caracterizan por choques de peteiros, inclinarse, e dar modedelas. Os machos xeralmente inician os choques de peteiros. A medida que a relaci\u00f3n de parella \u00e9 m\u00e1is evidente, tanto machos coma femias inician o choque de peteiros sempre entre os membros da parella e non con outros individuos. Despois de que os lazos de parella son firmes, a parella busca un territorio para constru\u00edr un ni\u00f1o. Un lazo de parella faise permanente cando xa se aseguraron un territorio de nidificaci\u00f3n. A copulaci\u00f3n entre eles sempre segue o mesmo padr\u00f3n xeral. Primeiro, o macho persegue a femia. Despois, a femia m\u00f3vese \u00e1 plataforma de exhibici\u00f3n e ag\u00e1chase, coa cabea baixo a auga. O macho monta seguidamente a femia, usando as s\u00faas u\u00f1as e \u00e1s para equilibrarse sobre o dorso da femia, mentres que ela saca a cabeza f\u00f3ra da auga. A relaci\u00f3n sexual non dura m\u00e1is de dous segundos.\nNi\u00f1o.\nA gali\u00f1ola negra americana \u00e9 un incansable construtor de ni\u00f1os e outras estruturas e crea m\u00faltiples estruturas durante unha soa estaci\u00f3n reprodutora. Fai o ni\u00f1o en sitios agochados entre xuncos altos. Pode constru\u00edr tres tipos xerais de estruturas: plataformas de exhibici\u00f3n, ni\u00f1os para os ovos e ni\u00f1os para a crianza.\nComo fai as construci\u00f3ns na auga, as s\u00faas estruturas desint\u00e9granse doadamente e te\u00f1en pouca duraci\u00f3n. Os ni\u00f1os para ovos e para crianza son en realidade elaboradas balsas e deben engadirlle continuamente materiais para que se mante\u00f1an a flote. As femias son normalmente as que fan a maior parte do traballo de construci\u00f3n.\nPosta de ovos.\nAs femias cado empezan a po\u00f1er ovos depositan un ovo ao d\u00eda ata que completan a s\u00faa posta. Os ovos normalmente os depositan ao solpor ou a medianoite. Normalmente, nas postas feitas no inicio da estaci\u00f3n reprodutora e nas primeiras postas po\u00f1en como media dous ovos m\u00e1is que nas segundas postas e postas do final da estaci\u00f3n. En cada estaci\u00f3n po\u00f1en no ni\u00f1o unha media de 9,0 ovos por posta, mentres que nas postas tard\u00edas po\u00f1en unha media de 6,4 ovos. Hai unha relaci\u00f3n inversa entre o peso dos ovos e a secuencia de posta destes, na que os primeiros ovos son m\u00e1is grandes que os postos despois na secuencia. \u00c9 posible inducir unha femia de gali\u00f1ola a po\u00f1er m\u00e1is ovos do normal retir\u00e1ndolle do ni\u00f1o parte ou todos os ovos que xa puxo. \u00c1s veces, unha femia pode abandonar a posta se se lle retiran suficientes ovos. Por\u00e9n, non responden \u00e1 adici\u00f3n experimental de ovos po\u00f1endo menos.\nA gali\u00f1ola negra americana \u00e9 unha renidificadora persistente e substituir\u00e1 as postas perdidas por outras novas s\u00f3 poucos d\u00edas despois da s\u00faa perda. Un estudo mostrou que o 68% das postas destru\u00eddas son finalmente substitu\u00eddas por outras. As postas de renidificaci\u00f3n son caracteristicamente menores que as orixinais nun ou dous ovos, pero isto pode atribu\u00edrse a diferenzas no momento de posta e calidade do h\u00e1bitat en vez de a reservas e dispo\u00f1ibilidade de alimentos e nutrientes.\nAs femias m\u00e1is novas reprod\u00facense m\u00e1is tarde na estaci\u00f3n e producen ovos m\u00e1is pequenos que as femias vellas. As s\u00faas cr\u00edas son tam\u00e9n m\u00e1is pequenas. Por\u00e9n, non hai diferenza no tama\u00f1o de posta entre as femias m\u00e1is vellas e as m\u00e1is novas, como si se observa noutras especies de aves.\nIncubaci\u00f3n e eclosi\u00f3n.\nO comezo da incubaci\u00f3n dos ovos nesta especie \u00e9 variable e pode empezar en calquera momento desde a posta do primeiro ovo ou unha vez que se puxo toda a posta. Empezar a incubaci\u00f3n antes de po\u00f1er a posta completa non \u00e9 algo moi com\u00fan entre as aves. Unha vez que empeza a incubaci\u00f3n esta contin\u00faa sen interrupci\u00f3n. O macho e a femia comparten a responsabilidade da incubaci\u00f3n, pero os machos fan a maior parte do traballo durante os 21 d\u00edas do per\u00edodo de incubaci\u00f3n. As femias empezan a renidificar como media seis d\u00edas despois de que unha posta foi destru\u00edda durante a incubaci\u00f3n.\nA orde de eclosi\u00f3n xeralmente segue a mesma secuencia que a orde de posta. Independentemente de cal foi o tama\u00f1o da posta, o n\u00famero m\u00e1ximo de cr\u00edas t\u00edpico \u00e9 de oito. O abandono de ovos \u00e9 unha pr\u00e1ctica frecuente entre as gali\u00f1olas porque as femias a m\u00ed\u00fado depositan m\u00e1is de oito ovos. O tama\u00f1o da rolada limita o tempo de incubaci\u00f3n, e cando fixeron eclosi\u00f3n un certo n\u00famero de cr\u00edas, os ovos restantes son abandonados. O mecanismo para o abandono de ovos a\u00ednda non se descubriu. As restrici\u00f3ns nos recursos alimenticios poden limitar o n\u00famero de ovos que os pais deixan que fagan eclosi\u00f3n, ou os ovos restantes poden non proporcionar suficiente estimulaci\u00f3n visual ou t\u00e1ctil para incitar ao comportamento de incubaci\u00f3n. Unha gali\u00f1ola negra americana pode ser forzada a deixar que fagan eclosi\u00f3n m\u00e1is ovos que os que normalmente pon, pero esta descendencia adicional ten unha maior taxa de mortalidade debido a unha inadecuada crianza ou alimentaci\u00f3n.\nEfectos maternos.\nAs hormonas que pasan do corpo da nai ao ovo afectan o crecemento das cr\u00edas, as\u00ed como ao seu comportamento e interacci\u00f3ns sociais. Estas contribuci\u00f3ns non xen\u00e9ticas que fai a nai co\u00f1\u00e9cense como efectos maternos. Na gali\u00f1ola negra americana descubr\u00edronse varios niveis de variaci\u00f3n en andr\u00f3xenos (testosterona e androstenediona) dentro dunha posta e entre postas. Dentro da mesma posta os ovos que se po\u00f1en primeiro na secuencia te\u00f1en m\u00e1is andr\u00f3xenos que os que se po\u00f1en despois. As femias que fan tres postas depositan m\u00e1is andr\u00f3xenos nas xemas que as que fan s\u00f3 unha ou d\u00faas postas.\nParasitismo de crianza.\nA gali\u00f1ola negra americana ten unha estratexia reprodutora mixta e o parasitismo de crianza dentro da mesma especies \u00e9 un m\u00e9todo alterntivo de reproduci\u00f3n. Nun estudo que duron catro anos, atopouse que o 40% dos ni\u00f1os estaban parasitados, e que o 13% de todos os ovos foran postos por femias en ni\u00f1os que non eran o seu. A principal raz\u00f3n para o parasitismo de crianza \u00e9 o incremento do \u00e9xito reprodutivo baixo restrici\u00f3ns sociais e ecol\u00f3xicas. As femias flotantes sen territorio ou ni\u00f1o fan uso do parasitismo de crianza como o seu principal m\u00e9todo de reproduci\u00f3n ou non se reproducen en absoluto. Outras femias poden recorrer ao parasitismo de crianza se as s\u00faas postas parcialmente completas son destru\u00eddas. O comportamento parasito conespec\u00edfico \u00e9 m\u00e1is com\u00fan entre femias que tratan de incrementar o seu n\u00famero total de fillos. A subministraci\u00f3n de alimentos \u00e9 o factor limitante da supervivencia dos polos e a fame \u00e9 a causa m\u00e1is com\u00fan de morbilidade dos polos. As femias parasitas sortean a restrici\u00f3n de coidados parentais na alimentaci\u00f3n po\u00f1endo adicionalmente ovos parasitos ademais dos ovos normais do seu ni\u00f1o.\nCando unha femia parasita pon os seus ovos no ni\u00f1o da femia h\u00f3spede, esta \u00faltima nota unha taxa de posta de dous ovos ao d\u00eda. As femias h\u00f3spede poden reco\u00f1ecer os ovos parasitos cando o seu padr\u00f3n de posta de ovos se desv\u00eda do padr\u00f3n tradicional dun ovo por d\u00eda. Que se dea ou non o parasitismo de crianza pode estar infu\u00eddo polo tama\u00f1o corporal da femia parasita potencial en relaci\u00f3n ao da femia h\u00f3spede potencial. Nas aves as femias parasitas son xeralmente m\u00e1is grandes que as h\u00f3spedes, pero como media, nas gali\u00f1olas non hai diferenza de tama\u00f1o entre a parasita e a h\u00f3spede.\nA gali\u00f1ola negra americana, a diferenza doutras especies parasitadas, ten a capacidade de reco\u00f1ecer e rexeitar os polos da s\u00faa rolada dos parasitos. Os proxenitores rexeitan agresivamente os polos parasitos peteirando neles vigorosamente, afog\u00e1ndoos, imped\u00edndolles que entren no ni\u00f1o etc. Aprenden a reco\u00f1ecer os seus propios polos ao recibir a impronta por sinais que detectan no primeiro polo que fai eclosi\u00f3n. O primeiro polo que fixo ecolsi\u00f3n funciona, pois, como unha referencia pola cal os proxenitores discriminan entre os polos que nacen despois. Os polos que non se corresponden cos sinais da impronta son considerados parasitos e rexeitados.\nO reco\u00f1ecemento dos polos reduce o custo asociado co parasitismo e as gali\u00f1olas son unha das \u00fanicas tres especies nas que evolucionou este comportamento. Isto \u00e9 as\u00ed porque a orde de eclosi\u00f3n \u00e9 predicible en gali\u00f1olas parasitadas: os ovos da h\u00f3spede eclosionan con seguridade antes que os ovos parasitos. Noutras especies nas que a orde de eclosi\u00f3n non \u00e9 fiable, hai o risco de que se estableza primeiro unha impronta errada cara a un polo parasito e que despois se rexeiten os polos propios. Nesas especies o custo da improta errada accidental \u00e9 maior que os beneficios de rexeitar os polos parasitos.\nOrnamentos dos polos.\nA primeira evidencia dunha selecci\u00f3n parental de caracter\u00edsticas ornamentais esaxeradas na descendencia observouse nas gali\u00f1olas negras americanas. Os polos destas gali\u00f1olas negras te\u00f1en plumas ornamentais con vistosos extremos laranxas que cobren a metade frontal do seu corpo, que se co\u00f1ecen como \u201cornamentos dos polos\u201d, que posteriormente vanse difuminando co paso de s\u00f3 seis d\u00edas. Esta caracter\u00edstica de ter cores esaxeradamente rechamantes fai que os polos das gali\u00f1olas sexan m\u00e1is susceptibles \u00e1 predaci\u00f3n e non axuda na s\u00faa termorregulaci\u00f3n, pero malia todo \u00e9 seleccionada pola elecci\u00f3n que fan os proxenitores. Estas plumas non serven necesariamente para a viabilidade dos polos, sen\u00f3n que incrementan a probabilidade de que o polo sexa escollido como favorito polos seus proxenitores. A manipulaci\u00f3n experimental da ornamentaci\u00f3n dos polos recortando as plumas de vivas cores mostrou que os proxenitores prefiren os polos ornamentados antes que os non ornamentados.\nPredaci\u00f3n.\n\u00c9 unha ave bastante agresiva en defensa dos seus ovos e, isto en combinaci\u00f3n co se h\u00e1bitt de nidificaci\u00f3n protexido, axuda indubidablemente a reducir as perdas de ovos e cr\u00edas ante moitos depredadores. Os corvos \"Corvus brachyrhynchos\", as pegas \"Pica hudsonia\" e o carr\u00e1n \"Sterna forsteri\" poden \u00e1s veces collerlles os ovos. Os predadores mam\u00edferos (como o raposo, o coiote, a mofeta e o mapache) \u00e9 a\u00ednda menos probable que depreden os ni\u00f1os de gali\u00f1olas, a\u00ednda que os ni\u00f1os son frecuentemente destru\u00eddos polo rato de almiscre. Inversamente, o comportamento ousado das gali\u00f1olas inmaturas e adultas fai que acaben sendo presas con relativa frecuencia f\u00f3ra da estaci\u00f3n reprodutora. Predadores regulares f\u00f3ra da estaci\u00f3n de nidificaci\u00f3n son o bufo \"Bubo virginianus\", a gatafornela \"Circus hudsonius\", o pigargo \"Haliaeetus leucocephalus\", a aguia real \"Aquila chrysaetos\", o alig\u00e1tor \"Aligator mississippiensis\", o lince \"Lynx rufus)\", o gaivot\u00f3n \"Larus marinus\" e a gaivota \"Larus californicus\". De feito, as gali\u00f1olas poden supo\u00f1er nalgunhas localidades m\u00e1is do 80% da dieta do pigargo de cabeza branca.\nNa cultura.\nNa costa de Louisiana, a palabra caj\u00fan que significa gali\u00f1ola \u00e9 \"pouldeau\", que en franc\u00e9s \u00e9 \"poule d'eau\" (pola de auga), 'gali\u00f1ola'. As gali\u00f1olas forman parte da coci\u00f1a caj\u00fan, por exemplo como ingrediente do gumbo coci\u00f1ado en casa polos cazadores de patos.\nA ave \u00e9 a mascota do equipo Toledo Mud Hens da Liga Menor de B\u00e9isbol dos Estados Unidos.\nConservaci\u00f3n.\nA especie \u00e9 considerada con status de especie \"pouco preocupante\" na Lista vermella da IUCN de especies en perigo. Son com\u00fans e est\u00e1n moi estendidas e \u00e1s veces son incluso consideradas unha praga. Son raramente as dianas de cazadores porque a s\u00faa carne non se considera tan boa coma a dos patos; a\u00ednda que algunhas son cazadas por deporte, especialmente no sueste dos Estados Unidos. Como se encontran en zonas h\u00famidas, os cient\u00edficos usanas para monitorizar os niveis de toxinas e os problemas de contaminaci\u00f3n nestes ambientes."}
{"id": "471582", "revid": "27155", "url": "https://gl.wikipedia.org/wiki?curid=471582", "title": "Carquexa", "text": ""}
{"id": "471583", "revid": "27155", "url": "https://gl.wikipedia.org/wiki?curid=471583", "title": "Fulica americana", "text": ""}
{"id": "471587", "revid": "89787", "url": "https://gl.wikipedia.org/wiki?curid=471587", "title": "Ghislaine Sathoud", "text": "Ghislaine Nelly Huguette Sathoud, nada en Pointe-Noire o 8 de abril de 1969, \u00e9 unha escritora feminista da Rep\u00fablica do Congo.\nTraxectoria.\nFilla dunha enfermeira e de Victor Sathoud, quen ocupou varios cargos pol\u00edticos. En 1996 emigrou ao Canad\u00e1, e reside en Montreal. \u00c9 membro de varias asociaci\u00f3ns literarias, como Association des Ecrivains de Langue Fran\u00e7aise, Conseil International d'Etudes Francophones ou Union des Auteurs et Artistes Africains au Canada. Foi unha das ga\u00f1adoras do Premio Naji Naaman 2008 polo seu libro de relatos \"Les tr\u00e9sors du terroir\".\nFixo un mestrado en Relaci\u00f3ns Internacionais e un mestrado en Ciencias Po\u00edticas na Universidade do Qu\u00e9bec. En 2004 dirixiu un programa da cidade de Montreal como parte da preparaci\u00f3n para a terceira vaga da cidadan\u00eda no futuro.En 2000 participou na Marcha Mundial das Mulleres coa s\u00faa obra \"The Evils of Silence\". Traballou para a Alliance of Cultural Communities for Equality in Health and Social Services (ACCESS). Escribiu a obra \"Ici, ce n\u2019est pas pareil ch\u00e9rie!\", que serviu de plataforma para previr a violencia dom\u00e9stica entre a poboaci\u00f3n inmigrante.\nTraballa en tem\u00e1tica de x\u00e9nero. En 2005 participou nun libro colectivo na Uni\u00f3n Africana e noutro publicado na Arxentina. En 20006 publicou o ensaio \"Women of Central Africa in Quebec\". En 2007 participou no volume colectivo \"Imagine, French Without Borders\", publicado pola editorial estadounidenseVista Higher Learning. En 2008, a International Baccalaureate Organization (IBO) publicou en formato CD-rom a obra \"Market of Hope\".\nTen tres fillos e fillas. A s\u00faa filla Jessica, nada en 1997, publicou o libro \"Mes confidences\"."}
{"id": "471590", "revid": "1888", "url": "https://gl.wikipedia.org/wiki?curid=471590", "title": "Pueblo Gallego (Buenos Aires)", "text": "Pueblo Gallego foi un peri\u00f3dico editado en Buenos Aires en 1941.\nHistoria e caracter\u00edsticas.\nSubtitulado \"Peri\u00f3dico quincenal de informaci\u00f3n\", apareceu o 1 de maio de 1941. Segundo o editorial do primeiro n\u00famero pretend\u00eda \"hacer vivo el hecho diario de Galicia, propagar sus noticias, hacer llegar a todos el sol o la noche de nuestra querida tierra sumergida en la tragedia de Europa... Y con ello, sentir la vibraci\u00f3n de Am\u00e9rica, generoso solar de los gallego desde el mismo d\u00eda del Descubrimiento\". Reflect\u00eda a actividade social dos galegos en Am\u00e9rica, centr\u00e1ndose no Centro Galego de Buenos Aires e na Agrupaci\u00f3n Celta. Tam\u00e9n informaba sobre as novas de Galicia. Publicou colaboraci\u00f3ns de Otero Pedrayo, Roberto Blanco Torres, Heliodoro Gallego Armesto, Xos\u00e9 Otero Espasand\u00edn e Miguel de Unamuno. Mantivo a secci\u00f3n \"Un cuento gallego\" na que publicaron relatos Enrique Labarta Pose, Marcial Valladares, Heraclio P\u00e9rez Placer, Ram\u00f3n Mar\u00eda del Valle-Incl\u00e1n e Prudencio Canitrot. O \u00faltimo n\u00famero co\u00f1ecido \u00e9 o 12, aparecido o 4 de decembro de 1941."}
{"id": "471591", "revid": "5132", "url": "https://gl.wikipedia.org/wiki?curid=471591", "title": "Actel For\u00e7a Lleida", "text": ""}
{"id": "471601", "revid": "5132", "url": "https://gl.wikipedia.org/wiki?curid=471601", "title": "Real Canoe", "text": ""}
{"id": "471602", "revid": "5863", "url": "https://gl.wikipedia.org/wiki?curid=471602", "title": "Capit\u00f3n, bispo", "text": "San Capit\u00f3n foi un bispo cristi\u00e1n do s\u00e9culo IV, martirizado no Quersoneso e venerado pola Igrexa cat\u00f3lica e pola Igrexa ortodoxa. Segundo a tradici\u00f3n local galega, foi tam\u00e9n o primeiro bispo de Lugo.\nTradici\u00f3n.\nSegundo a tradici\u00f3n local galega, Capit\u00f3n ser\u00eda un disc\u00edpulo do ap\u00f3stolo Santiago, elixido por este para ser primeiro bispo de Lugo. A iconograf\u00eda galega representa ao santo envolto en chamas, seica como martirizado queimado vivo.\nSegundo a tradici\u00f3n grega recollida por diversas fontes, Capit\u00f3n ser\u00eda un bispo do s\u00e9culo IV enviado polo bispo de Xerusal\u00e9n para evanxelizar os escitas da pen\u00ednsula de Crimea; os escitas quer\u00edan unha proba da autenticidade da s\u00faa predicaci\u00f3n, e lle pediron que entrase nun forno ardente, do que sa\u00edu indemne. Tempo despois, un 21 de decembro, ser\u00eda afogado no r\u00edo Dni\u00e9per por un grupo de pag\u00e1ns:\nAutenticidade.\nOs martiroloxios recollen un bispo m\u00e1rtir chamado \u00abCapit\u00f3n\u00bb, mais localizan o seu martirio no Quersoneso. A obra \"Espa\u00f1a sagrada\" de Henrique Fl\u00f3rez rexeita que o santo bispo m\u00e1rtir Capit\u00f3n fose en realidade bispo de Lugo. Esta \u00e9 tam\u00e9n a postura de Vicente Risco, de Ram\u00f3n Otero Pedrayo, de Amador L\u00f3pez Valc\u00e1rcel, de Vicente de la Fuente, e de Antol\u00edn L\u00f3pez Pel\u00e1ez:\nDa tradici\u00f3n grega que sost\u00e9n a presenza dun bispo chamado \u00abCapit\u00f3n\u00bb existen, por\u00e9n, restos arqueol\u00f3xicos que proban unha veneraci\u00f3n xa antiga no Quersoneso da figura deste bispo:\nCulto.\nA \u00faltima edici\u00f3n do \"Martiroloxio Romano\" daba como data para a festa do bispo m\u00e1rtir Capit\u00f3n o 7 de marzo, estabelecendo para a Igrexa latina a mesma data que a das igrexas cat\u00f3licas orientais:\nEsta data do 7 de marzo \u00e9 com\u00fan coa data na que a Igrexa ortodoxa celebra estes santos.\nNo calendario particular da diocese de Lugo a s\u00faa festa, memoria libre, \u00e9 no 4 de marzo; deste xeito contin\u00faase a tradici\u00f3n dos martiroloxios anteriores, que daban a s\u00faa festa no 4 de marzo:"}
{"id": "471603", "revid": "98629", "url": "https://gl.wikipedia.org/wiki?curid=471603", "title": "Massine Fall", "text": "Massine Fall, nado o 1 de xaneiro de 1993 en Gu\u00e9diawaye, Rexi\u00f3n de Dakar, \u00e9 un xogador profesional de baloncesto senegal\u00e9s. Cunha altura de 2,08 m xoga na posici\u00f3n de pivote para o For\u00e7a Lleida CE da Liga LEB Ouro.\nTraxectoria.\nNado en Gu\u00e9diawaye, na Rexi\u00f3n de Dakar, Fall chega a Espa\u00f1a en 2008 para xogar no Villa de Adeje en categor\u00eda cadete. Posteriormente, no seu primeiro ano como j\u00fanior, xogou co Club Baloncesto Aridane, debutando na Liga EBA con 16 anos e participando nun total de 29 xogos. No seu segundo ano j\u00fanior xogou no Club Baloncesto San Isidro, participando tam\u00e9n na Liga EBA en 18 partidos (4,2 puntos, 5,7 rebotes e 1,1 tap\u00f3ns en 17 minutos por xogo). Co equipo canario disputa o Campionato de Espa\u00f1a j\u00fanior de 2011, logrando ser o m\u00e1ximo reboteador do Torneo. Na primeira xornada do Campionato, fronte ao Manresa, Fall conseguiu 30 puntos, 29 rebotes e 51 de valoraci\u00f3n, o que espertou o interese de varios equipos.\nNe temporada 2011\u221212 asina polo Baloncesto Fuenlabrada. Ese ano xogou no filial, o Club Baloncesto Illescas de Liga EBA, cuns n\u00fameros que demostraban su progresi\u00f3n (8,3 puntos, 6,5 rebotes e 1,8 tapones por xogo). Ese ano tivo a oportunidade na m\u00e1xima categor\u00eda do baloncesto espa\u00f1ol, debutando na primeira xornada da Liga ACB contra o Real Madrid. Ademais, debutou a nivel europeo no FIBA EuroChallenge. En febreiro de 2012 foi cedido ao Carrefour El Bulevar de \u00c1vila de LEB Prata, equipo que ti\u00f1a un acordo de colaboraci\u00f3n co Baloncesto Fuenlabrada, procurando as\u00ed continuar co seu crecemento como xogador. Na temporada 2013\u221214 xoga no Albacete Basket de Liga EBA. No seu primeiro encontro de liga cos albacete\u00f1os, contra o Real Canoe, logrou 14 puntos, 10 rebotes e 2 tap\u00f3ns. Na s\u00faa segunda temporada en Albacete conseguiu o ascenso \u00e1 Liga LEB Prata.\nNo ver\u00e1n de 2016 asinou polo CAM Enrique Soler, equipo vinculado ao Club Melilla Baloncesto. Fall conv\u00e9rtese nunha das pezas chave do equipo, que finalizou como l\u00edder do Grupo D da Liga EBA, facendo unha media de m\u00e1is de catorce puntos e nove rebotes por encontro. A comezos de 2017 incorp\u00f3rase ao Melilla de LEB Ouro. Na xornada 20 dese mesmo ano foi nomeado no mellor quinteto ap\u00f3s acadar 25 de valoraci\u00f3n con 17 puntos (7/7 TL e 5/6 TC), 5 rebotes, 5 tap\u00f3ns e 4 faltas recibidas. Tras xogar na temporada 2017\u221218 de novo en Melilla, na temporada 2018\u221219 asina polo For\u00e7a Lleida da mesma categor\u00eda. O 14 de agosto de 2019 incorp\u00f3rase ao Club Baloncesto Breog\u00e1n para suplir a cesi\u00f3n de Herv\u00e9 Kabasele ao Real Canoe.\nTras unha tempada en Lugo, Fall asinou por unha tempada co Club Ourense Baloncesto da Liga LEB Ouro."}
{"id": "471604", "revid": "98629", "url": "https://gl.wikipedia.org/wiki?curid=471604", "title": "Galicia (1924)", "text": "Galicia foi unha revista editada na Coru\u00f1a entre 1924 e 1926.\nHistoria e caracter\u00edsticas.\nApareceu o 25 de agosto de 1924. A partir do n\u00famero 24, de 2 de febreiro de 1925, engade o subt\u00edtulo \"Revista gr\u00e1fica popular\". Fundada e dirixida por Fernando Montero Doiztua. Federico Men\u00e9ndez era o redactor xefe, Manuel Abelenda Zapata o redactor art\u00edstico e Jos\u00e9 Antonio de Paz, Andr\u00e9s de Olano e Silva os redactores; Ram\u00f3n Torrado, Augusto P\u00f3rtela e Gabriel Garc\u00eda Monelos os colaboraores gr\u00e1ficos. Consta das secci\u00f3ns: femenina, art\u00edculos, poes\u00edas, nuestros encanti\u00f1os, exposiciones, d\u00faas p\u00e1xinas de deportes, e durante a tempada, p\u00e1xinas e fotograf\u00edas de corridas de touros. Entre os seus colaboradores figuraron Correa Calder\u00f3n, Leandro Pita Romero, Eduardo P\u00e9rez Hervada, Camilo Bern\u00e1rdez (Thedy), Wenceslao Fern\u00e1ndez Fl\u00f3rez e Jos\u00e9 Campos N\u00fa\u00f1ez. Ocasionalmente colaboraron Prudencio Canitrot, M. Pedreira, Jenaro G. Catoyra, Sof\u00eda Casanova, Juana de Ibarbourou, Concha Espina e L. Puig. Concl\u00fae o 5 de agosto de 1926 para dar paso a \"Galicia Gr\u00e1fica\"."}
{"id": "471608", "revid": "27155", "url": "https://gl.wikipedia.org/wiki?curid=471608", "title": "Gali\u00f1ola negra com\u00fan", "text": ""}
{"id": "471609", "revid": "27155", "url": "https://gl.wikipedia.org/wiki?curid=471609", "title": "Gali\u00f1ola de auga", "text": ""}
{"id": "471611", "revid": "27155", "url": "https://gl.wikipedia.org/wiki?curid=471611", "title": "Pita de r\u00edo", "text": ""}
{"id": "471612", "revid": "27155", "url": "https://gl.wikipedia.org/wiki?curid=471612", "title": "Pita de auga", "text": ""}
{"id": "471620", "revid": "89787", "url": "https://gl.wikipedia.org/wiki?curid=471620", "title": "Samma stj\u00e4rnor lysa f\u00f6r oss tv\u00e5", "text": "\u00abSamma stj\u00e4rnor lysa f\u00f6r oss tv\u00e5\u00bb (en galego: \u00abA mesma estrela brilla para n\u00f3s dous\u00bb) \u00e9 unha canci\u00f3n composta por \u00c5ke Gerhard e interpretada en sueco por Alice Babs. Foi elixida para representar a Suecia no Festival de Eurovisi\u00f3n de 1958 co t\u00edtulo \u00abLilla stj\u00e4rna\u00bb tras ser seleccionada internamente pola emisora sueca Sveriges Radio.\nFestival de Eurovisi\u00f3n 1958.\nSelecci\u00f3n.\n\u00abSamma stj\u00e4rnor lysa f\u00f6r oss tv\u00e5\u00bb foi seleccionada para representar a Suecia no Festival de Eurovisi\u00f3n 1958 pola emisora sueca Sveriges Radio. A cantante elixida para interpretala, Alice Babs, pediu que a letra da canci\u00f3n fose cambiada, as\u00ed que a emisora sueca encargou a Gunnar Wers\u00e9n, xornalista e empregado de Sveriges Radio, que escribise unha nova letra para a canci\u00f3n, cuxo nome cambiou a \u00abLilla stj\u00e4rna\u00bb. Debido a isto, o compositor, \u00c5ke Gerhard, prohibiu a publicaci\u00f3n da canci\u00f3n de maneira comercial.\nNo festival.\nA canci\u00f3n participou no festival celebrado nos estudos AVRO en Hilversum o 12 de marzo de 1958, sendo interpretada pola cantante sueca Alice Babs. A orquestra foi dirixida por Dolf van der Linden.\nFoi interpretada en sexto lugar, seguindo a Luxemburgo con Solange Berry interpretando \u00abUn grand amour\u00bb e precedendo a Dinamarca con Raquel Rastenni interpretando \u00abJeg rev et blad ud af min dagbog\u00bb. Ao final das votaci\u00f3ns, a canci\u00f3n recibiu 10 puntos, obtendo o cuarto posto de 10."}
{"id": "471621", "revid": "65434", "url": "https://gl.wikipedia.org/wiki?curid=471621", "title": "Lilla stj\u00e4rna", "text": ""}
{"id": "471623", "revid": "54334", "url": "https://gl.wikipedia.org/wiki?curid=471623", "title": "Cl\u00e9mentine Nzuji", "text": "Cl\u00e9mentine Faik Nzuji, tam\u00e9n chamada Cl\u00e9mentine Fa\u00efk-Nzuji Madiya, nada en Tshofa (provincia de Lomami) o 21 de xaneiro de 1944, \u00e9 unha escritora en lingua francesa da Rep\u00fablica Democr\u00e1tica do Congo. Foi a primeira escritora do seu pa\u00eds. Albert S. G\u00e9rard ref\u00edrese a ela como \"a primeira poeta de significado real\" entre un grupo de escritores africanos que se deron a co\u00f1ecer a finais da d\u00e9cada de 1960.\nTraxectoria.\nNaceu cando o seu pa\u00eds era o Congo Belga. Graduouse na\nUniversidade Lovanium Doutorouse en Estudos Africanos pola Universidade de Par\u00eds.\n\u00c9 membro fundador de Pl\u00e9iade du Congo, un grupo literario de Kinshasa, e liderou o nacemento do International Centre for African Languages, Literatures and Traditions in favour of Development (CILTADE) da Universidade Cat\u00f3lica de Lovaina. Estudou a ling\u00fc\u00edstica e a literatura oral das linguas bant\u00fas.\nEst\u00e1 casada e tivo cinco fillos e fillas. Boa parte dos seus poemas falan da s\u00faa familia."}
{"id": "471628", "revid": "89787", "url": "https://gl.wikipedia.org/wiki?curid=471628", "title": "Nel blu dipinto di blu", "text": "\u00abNel blu dipinto di blu\u00bb (en galego: \u00abNo [ceo] azul pintado de azul\u00bb), co\u00f1ecida popularmente como \u00abVolare\u00bb, \u00e9 unha canci\u00f3n composta por Domenico Modugno e interpretada en italiano por el mesmo. Lanzouse como sinxelo en 1958 mediante Fonit. Foi elixida para representar a Italia no Festival de Eurovisi\u00f3n de 1958 tras ga\u00f1a-lo Festival da Canci\u00f3n de Sanremo 1958.\nFestival de Eurovisi\u00f3n 1958.\nSelecci\u00f3n.\n\u00abNel blu dipinto di blu\u00bb cualificouse para representar a Italia no Festival de Eurovisi\u00f3n 1958 tras ga\u00f1a-la final nacional italiana, o Festival da Canci\u00f3n de Sanremo 1958.\nNo festival.\nA canci\u00f3n participou no festival celebrado nos estudos AVRO en Hilversum o 12 de marzo de 1958, sendo interpretada polo cantante italiano Domenico Modugno. A orquestra foi dirixida por Alberto Semprini.\nFoi interpretada en primeiro lugar, precedendo aos Pa\u00edses Baixos con Corry Brokken interpretando \u00abHeel de wereld\u00bb. Ao final das votaci\u00f3ns, a canci\u00f3n recibiu 13 puntos, obtendo o terceiro posto de 10."}
{"id": "471629", "revid": "12452", "url": "https://gl.wikipedia.org/wiki?curid=471629", "title": "Volare (canci\u00f3n)", "text": ""}
{"id": "471631", "revid": "839", "url": "https://gl.wikipedia.org/wiki?curid=471631", "title": "Sally Mann", "text": "Sally Mann, nada en Lexington (Virxinia) o 1 de maio de 1951 \u00e9 unha fot\u00f3grafa estadounidense, co\u00f1ecida polas s\u00faas fotograf\u00edas en branco e negro de gran formato, primeiro dos seus fillos pequenos e despois de paisaxes que suxiren decadencia e morte.\nVida privada.\nMann naceu e criouse en Virxinia, filla de Robert Munger e Elizabeth Munger. Na introduci\u00f3n do seu libro \"Immediate Family\", \"expresa fortes recordos da muller negra, Virginia Carter, que supervisou a s\u00faa educaci\u00f3n m\u00e1is que da s\u00faa propia nai\". Elizabeth Munger non foi unha gran parte da vida de Mann, e Elizabeth dixo que \"Sally pode parecerse a min, mais por dentro \u00e9 a filla do seu pai\". Virginia (Gee-Gee) Carter, nada en 1894, criou a Mann e os seus dous irm\u00e1ns e era unha muller admirable. \"Abandonada con seis nenos e un sistema de educaci\u00f3n p\u00fablica polo que pagaba impostos pero que prohib\u00eda as clases para os nenos negros despois do s\u00e9timo grao, Gee-Gee ama\u00f1ou para enviar cada un deles a escolas de f\u00f3ra do estado e, finalmente, \u00e1 universidade\". Virginia Carter faleceu en 1994.\nEn 1969 Sally co\u00f1eceu a Larry Mann, co que casou en 1970. Larry Mann \u00e9 avogado, e antes de exercer o dereito, foi ferreiro. A Larry diagnostic\u00e1ronlle distrofia muscular arredor de 1996. Viven xuntos na casa que constru\u00edron na granxa da familia de Sally en Lexington, Virxinia.\nTe\u00f1en tres fillos: Emmett, nado en 1979, que se suicidou en 2016, tras un accidente case fatal de tr\u00e1fico e unha loita coa esquizofrenia, e que serviu por un tempo nas Forzas de Paz; Jessie, nada en 1981, artista; e Virginia, nada en 1985, avogada.\nMann \u00e9 unha apaixonada da equitaci\u00f3n enduro. En 2006, o seu cabalo \u00e1rabe sufriu unha ruptura dun aneurisma mentres ela o montaba. Durante a agon\u00eda, Mann foi lanzada ao chan, o cabalo pasou por riba dela e no impacto rompeu o lombo. Levoulle dous anos recuperarse do accidente e durante este tempo, fixo unha serie de autorretratos mediante ambrotipia. Estes autorretratos expux\u00e9ronse por primeira vez en novembro de 2010 no Museo de Belas Artes de Virxinia como parte da exposici\u00f3n \"Sally Mann: the Flesh and the Spirit\".\nReco\u00f1ecemento.\nAs s\u00faas obras est\u00e1n inclu\u00eddas nas colecci\u00f3ns permanentes do Metropolitan Museum of Art, a National Gallery of Art, o Hirshhorn Museum and Sculpture Garden, o Museum of Fine Arts, de Boston, o San Francisco Museum of Modern Art, e o Whitney Museum de Nova York entre moitos outros.\nA revista \"Time\" nomeouna a mellor fot\u00f3grafa dos Estados Unidos en 2001. Fotograf\u00edas tomadas por ela apareceron na portada de \"The New York Times Magazine\" d\u00faas veces: primeiro unha foto dos seus tres fillos para o n\u00famero do 27 de setembro de 1992 cun artigo sobre o \"traballo perturbador\", e no do 9 de setembro de 2001 sun autorretrato (tam\u00e9n coas s\u00faas d\u00faas fillas) para o tema \"Mulleres mirando mulleres\".\nMann foi o tema de dous documentais. O primeiro, ', foi dirixido por Steve Cantor. Estreouse no Festival de Sundance de 1994 e recibiu unha candidatura ao Oscar \u00e1 mellor curtametraxe documental. O segundo, ' tam\u00e9n foi dirixido por Steve Cantor. Foi estreado no Festival de Sundance de 2006 e foi candidato ao premio Emmy ao mellor documental. Na cr\u00edtica do filme para \"The New York Times\", Ginia Bellafante escribiu, \"\u00c9 un dos retratos m\u00e1is exquisitamente \u00edntimos non s\u00f3 do proceso do artista, sen\u00f3n tam\u00e9n dun matrimonio e unha vida, que apareceu na televisi\u00f3n nos tempos recentes\".\nMann recibiu un doutoramento honor\u00edfico en belas artes pola Corcoran College of Art + Design en maio de 2006. A Royal Photographic Society do Reino Unido f\u00edxoa membro de honra en 2012.\nMann ga\u00f1ou a Andrew Carnegie Medal for Excellence in Nonfiction de 2016 por \"Hold Still: A Memoir in Photographs\"."}
{"id": "471632", "revid": "98629", "url": "https://gl.wikipedia.org/wiki?curid=471632", "title": "Shah Jahan", "text": "Shahab-ud-din Muhammad Khurram, nado en Lahore o 5 de xaneiro de 1592 e finado en Agra o 22 de xaneiro de 1666, foi un emperador mogol, m\u00e1is co\u00f1ecido como Shah Jahan (en persa: \u0634\u0627\u0647 \u062c\u0647\u0627\u0646; \"Rei do Mundo\"), fillo do emperador Jahangir e da s\u00faa esposa Bibi Bilqis Makani (Jodh Bai), princesa rajput de Marwar (Jodhpur); a s\u00faa avoa paterna era tam\u00e9n unha princesa hind\u00fa rajput de Amber (Jaipur), polo que o setenta e cinco por ciento dos seus antepasados eran pr\u00edncipes hind\u00fas. Gobernou entre 1627 e 1658, cando o seu fillo Aurangzeb o confinou no forte de Agra.\nO Imperio Mogol alcanzou o seu acme durante o reinado de Shah Jahan e est\u00e1 considerado o \u00faltimo dos grandes emperadores mogois.\nDurante gran parte do seu reinado, ata 1648, a s\u00faa capital foi Agra e despois mudouse a Delhi, cando se reconstru\u00edu o Shahjahanabad, o Forte Vermello, outra das s\u00faas grandes obras. \u00c9 lembrado especialmente por ser quen mandou labrar o c\u00e9lebre trono do Pav\u00f3n e levantou o Taj Mahal, ademais da Mesquita dos Venres de Delhi, os xard\u00edns de Shalimar en Lahore, a mesquita que leva o seu nome en Sind e a tumba da s\u00faa filla favorita Jahanara Begum, xoias senlleiras da civilizaci\u00f3n komol.\nTraxectoria.\nInfancia, mocidade e familia.\nShah Jahan naceu en xaneiro de 1592 co nome de Khurram na cidade de Lahore, cando a\u00ednda reinaba o seu av\u00f3 Akbar, \u00e1 esposa do cal, Ruqaiya Begum, princesa mogol curm\u00e1 do seu esposo, foille encargado o coidado do neno, se ben pouco se sabe da s\u00faa vida no har\u00e9n. De calquera xeito debe terse en conta que o seu pai Jahangir logrou o trono 1605, \u00e1 morte de Akbar, en parte apoiado polas mulleres do har\u00e9n: as vi\u00favas de Akbar, Ruqaiya e Salima, e a s\u00faa avoa Hamida, nai de Akbar.\nEn 1607, aos dezaseis anos foi prometido \u00e1 futura Mumtaz Mahal, filla de Asaf Khan e sobri\u00f1a da esposa favorita do seu pai, Nur Jahan, quen con este matrimonio esperaba facerse coa lealdade do pr\u00edncipe Khurram, que pouco despois foi designado herdeiro do imperio; por\u00e9n, o casamento non se realizou ata 1612. Durante o reinado de Jahangir, Nur Jahan converteuse no poder detr\u00e1s do trono e os cargos e a fortuna que conseguira para o seu pai e irm\u00e1n foron obxecto de fortes cr\u00edticas entre a nobreza cortes\u00e1.\nSegundo o costume, Khurram foi tomando outras esposas. Primeiro, unha princesa persa saf\u00e1vida, Kandahari Begum; logo da voda con Mumtaz Mahal, casou con outra nobre musulm\u00e1, Izz un-Nisa Begum, e finalmente parece que contraeu matrimonio con algunha princesa rajput, mais non hai datos seguros ao respecto. De feito, c\u00f3mpre sinalar que Mumtaz Mahal (1593- 1631) foi a nai de todos os seus fillos e fillas historicamente destacados e sen d\u00fabida a s\u00faa esposa favorita.\nEn 1615 Khurram encabezou o ex\u00e9rcito mogol nunha campa\u00f1a contra o levantamento do rax\u00e1 Amar de Mewar, do clan rajput de Sisodia, e logrou unha destacada vitoria. Amar \u00e9 considerado o \u00faltimo marax\u00e1 libre de Mewar e o d\u00eda seguinte \u00e1 derrota suicidouse, deixando a pretensi\u00f3n ao trono ao seu fillo Karan. Entre os hind\u00fas correu a voz de que Khurram estaba maldito por empurrar ao suicidio a quen era un parente pol\u00edtico, pois polas s\u00faas veas corr\u00eda abundante sangue rajput. Ao pouco da vitoria, o Emperador Jahangir outorgou a Khurram o t\u00edtulo de Shah Jahan e elevouno ao rango m\u00e1is alto da nobreza do reino.\nNur Jahan, a s\u00faa madrasta, cometeu un paso en falso en 1620, cando propiciou o casamento da s\u00faa propia filla dun matrimonio previo ao imperial con Shahryar, o m\u00e1is novo dos medios irm\u00e1ns de Kurru. Atrib\u00faese en parte a esta voda que Kurru se rebelase contra o seu pai en 1622, temendo ser desprazado da primoxenitura, que por outra banda distaba de ser un costume komol.\nNon obstante, Jahangir non se mostrou demasiado rigoroso co seu fillo, limit\u00e1ndose a afastalo da corte. Posiblemente o emperador sab\u00eda que os seus outros fillos estaban lonxe da brillantez de Shah Jahan.\nGoberno.\nShah Jahan foi coroado en febreiro de 1628, co apoio do seu sogro Asaf Khan, que mantivo \u00e1 marxe as aspiraci\u00f3ns da s\u00faa propia irm\u00e1 e emperatriz vi\u00fava Nur Jahan.\nDurante o seu reinado produciuse un certo retorno \u00e1 ortodoxia musulm\u00e1 e mesmo prohibiu que se levantasen ou restaurasen templos hindu\u00edstas de acordo coa Xaria. Floreceron as seitas suf\u00eds e os festivais musulm\u00e1ns convert\u00e9ronse nos acontecementos m\u00e1is importantes da corte; d\u00faas veces por ano a corte pagaba peregrinaci\u00f3ns \u00e1 Meca.\nEn 1629 esmagou a \u00faltima revolta dos nobres afg\u00e1ns, liderada por Khan Jahan Lodi, gobernador de Malwa, e a\u00ednda que esta non logrou conmover os alicerces do poder imperial, a fronteira do Deccan seguiu a ser conflitiva, polo que o emperador volveu al\u00ed reiteradamente para lograr a submisi\u00f3n dos sultanatos de Bijapur e Golconda.\nLogo dedicouse a asegurar outras fronteiras internas do imperio. O caso do pequeno reino rajput de Baglana \u00e9 un exemplo da pol\u00edtica imperial; porta do Deccan, peitaba tributo aos mogois, mais el anexionouno completamente e neste caso o seu rax\u00e1 converteuse ao islam, algo absolutamente infrecuente ata ent\u00f3n. En territorios do Sind estableceu un maior control sobre a diversidade de tribos. Despois ocupouse dos rajputs Bundela de Orchha, que pagaban tributo dende a \u00e9poca de Akbar e que con Jahangir foron importantes nobres do imperio. O novo herdeiro de Orchha subiu ao trono asemade que Shah Jahan e distanciouse del polas presi\u00f3ns relixiosas imperiais. Shah Jahan asolou a cidade, obtivo un enorme tesouro e os Bundela somet\u00e9ronse, mais despois, e sen permiso imperial, os Bundela atacaron Gond. Shah Jahan invadiu Orchha novamente en 1635 e escolleu el mesmo un novo rax\u00e1. Continuou a campa\u00f1a e ocupou Chanda, o forte dos Gond, impo\u00f1endo un maior control mngol en toda esta fronteira sur.\nEn 1632 expulsou os portugueses de Hugli, Bengala, porque os acusaban de piratar\u00eda, poloque que os estes desapareceron da provincia. Por\u00e9n, foron substitu\u00eddos por franceses e ingleses, xa que os europeos dominaban o comercio mar\u00edtimo de longa distancia.\nNo Deccan enfrontouse finalmente aos estados musulm\u00e1ns subsistentes: Bijapur, que era un territorio habitado por marathas e con goberno musulm\u00e1n, e Golconda, outro sultanato, gran produtor de diamantes e que ocupaba aproximadamente o mesmo territorio con capital en Hyderabad. Ambos accederon en 1636 a que a moeda e a oraci\u00f3n do venres fosen dedicadas a Shah Jahan e a pagar un inxente tributo anual.\nContra 1640 o emperador decidiu recuperar Samarcanda e Bukhara, terra dos seus devanceiros tim\u00faridas, dos uzbekos, cando unha guerra civil entre eles lle deu a oportunidade. Con todo, a campa\u00f1a demostrou ser un fracaso e a \u00fanica ganancia concreta foi un certo dominio sobre a provincia sur de Balkh, deixando as cidades do seu devanceiro Tamerl\u00e1n en mans uzbekas.\nOutro fracaso foi a reconquista de Qandahar contra os persas; Shah Jahan obt\u00edvoa en 1638, mais os saf\u00e1vidas reconquist\u00e1rona en 1648 e a pesar de tres campa\u00f1as posteriores permaneceu nas s\u00faas mans, coas conseguintes perdas para o ex\u00e9rcito mogol.\nAos p\u00e9s do Himalaia conquistou Srinagar e Garhwal, ambos os reinos rajputs; tam\u00e9n no baixo T\u00edbet, Baltistan, un reino musulm\u00e1n, debeu aceptar que a oraci\u00f3n se lese en nome de Shah Jahan.\nNo Brahmaputra os principados de Kuch Behar e Kamrup vixiaban a fronteira nord\u00e9s, mais o \u00faltimo aliouse aos assanos Ahom, o que levou a unha guerra en contra dos \u00faltimos. Rematou co reco\u00f1ecemento da independencia de Assam-Birmania.\nO imperio parec\u00eda estabilizado contra 1647, a\u00ednda que \u00e9 verdade que houbera carpantas en 1630-1631 e que os gastos en administraci\u00f3n, ex\u00e9rcito e corte eran enormes, mais o sistema de recadaci\u00f3n resist\u00eda e dic\u00edase que a riqueza en metais e pedras preciosas do emperador era a meirande do mundo. Por outra banda, \u00e9 certo que se descoidaron as ciencias aplicadas e que o armamento do ex\u00e9rcito non se renovou.\nRespecto da nobreza durante o seu goberno, parecen que tivo m\u00e1is influencia a musulm\u00e1, de orixe turca, afg\u00e1, turania ou persa, c\u00e1 hindu\u00edsta, representada polos grandes marax\u00e1s de Jaipur, Mewar, Jodhpur e Gaur. Sum\u00e1ronse ent\u00f3n \u00e1 corte alg\u00fans nobres de rango menor con orixe no Deccan: musulm\u00e1ns e marathas. Por outra banda, notouse certo relaxaci\u00f3n na disciplina e a visi\u00f3n endeusada do emperador por parte destes grupos poderosos; a mesma adhesi\u00f3n ao islam tradicional imped\u00eda o endeusamento do Emperador.\nDurante os seus \u00faltimos anos f\u00f3ronse formando entre a nobreza dous partidos: o liberal, encabezado polo seu primox\u00e9nito Dara Shikoh; e o conservador, dirixido polo seu terceiro fillo, Aurengzeb. As simpat\u00edas do primeiro pola relixi\u00f3n hindu\u00edsta, que dic\u00eda monote\u00edsta, non lle ga\u00f1ou a Dara o favor dos musulm\u00e1ns; por outra banda era un p\u00e9simo guerreiro.\nAurangzeb non ti\u00f1a boa relaci\u00f3n co seu pai e cando foi enviado a loitar novamente ao Deccan, disposto a incorporar Golconda ao Imperio, recriminaba o seu pai pola falta de apoio e distanci\u00e1ronse inevitablemente. Posiblemente o \u00faltimo acto soberano de Shah Jahan foi ordenar a Aurangzeb volver a Delhi.\nEn 1657 Shah Jahan enfermou e comezou unha guerra de sucesi\u00f3n entre os irm\u00e1ns Aurangzeb, Muhammad Shuja, Murad Bakhsh e Dara Shikoh, este \u00faltimo acusado popularmente de dominar o seu pai. Os outros dous irm\u00e1ns foron descartados na liorta. Finalmente, Aurangzeb, experimentado xeneral na guerra do Deccan, avanzou cara a Agra en 1658, onde tomou prisioneiro a Shah Jahan e se coroou.\nShah Jahan terminou a s\u00faa vida preso no forte de Agra xunto \u00e1 s\u00faa filla favorita, Jahanara Begum."}
{"id": "471633", "revid": "47401", "url": "https://gl.wikipedia.org/wiki?curid=471633", "title": "Sha Jahan", "text": ""}
{"id": "471634", "revid": "47401", "url": "https://gl.wikipedia.org/wiki?curid=471634", "title": "Xa Jahan", "text": ""}
{"id": "471635", "revid": "89787", "url": "https://gl.wikipedia.org/wiki?curid=471635", "title": "Mary Prince", "text": "Mary Prince, nada en Brackish Pond (Bermudas) arredor do 1 de outubro de 1788 e finada despois de 1833, foi unha abolicionista e autobi\u00f3grafa brit\u00e1nica, nada nunha familia de escravos de orixe africana. Despois da s\u00faa fuxida, cando viv\u00eda en Londres, escribiu o seu relato de escravitude \"Mary Prince, unha escrava das indias occidentais\" (1831), que foi a primeira informaci\u00f3n sobre a vida dunha muller negra publicada no Reino Unido. Esta descrici\u00f3n en primeira persoa das brutalidades da escravitude, publicada nun momento en que esta a\u00ednda era legal nas Bermudas e nas colonias brit\u00e1nicas do Caribe, tivo un efecto estimulante no movemento antiescravitude. Foi reimpreso d\u00faas veces no seu primeiro ano.\nPrince transcribira a s\u00faa historia mentres viv\u00eda e traballaba en Inglaterra na casa de Thomas Pringle, fundador da Anti-Slavery Society. Ela marchara a Londres co seu dono e a s\u00faa familia en 1828 dende Antiga."}
{"id": "471636", "revid": "47401", "url": "https://gl.wikipedia.org/wiki?curid=471636", "title": "Nel blu, dipinto di blu", "text": ""}
{"id": "471637", "revid": "1131", "url": "https://gl.wikipedia.org/wiki?curid=471637", "title": "R\u00edo Cea", "text": ""}
{"id": "471666", "revid": "197", "url": "https://gl.wikipedia.org/wiki?curid=471666", "title": "Cultur.Gal", "text": ""}
{"id": "471668", "revid": "23204", "url": "https://gl.wikipedia.org/wiki?curid=471668", "title": "Patri Carballo", "text": "Patricia Carballo Penas, nada na Coru\u00f1a o 16 de febreiro de 1996, \u00e9 unha futbolista galega, co\u00f1ecida como Patri Carballo. Xoga como dianteira no Club Deportivo TACON da primeira divisi\u00f3n de Espa\u00f1a.\nTraxectoria.\nFoi corredora de velocidade antes da s\u00faa consolidaci\u00f3n como futbolista e chegou a ter varias marcas no seu poder, ademais dun campionato xuvenil nos 200 metros lisos cunha marca de 25,09 segundos, e un subcampionato de Espa\u00f1a absoluto na mesma modalidade cunha marca de 24,36 segundos, r\u00e9cord de Galicia.\n\u00c9 licenciada en Fisioterapia pola Universidade Rei Xo\u00e1n Carlos de Madrid."}
{"id": "471673", "revid": "85894", "url": "https://gl.wikipedia.org/wiki?curid=471673", "title": "Venancio P\u00e9rez Lemos", "text": "Venancio P\u00e9rez Lemos, nado en Salceda de Caselas cara 1910 e finado en Tui o 21 de outubro de 1936, foi un canteiro e pol\u00edtico galego.\nTraxectoria.\nCo golpe de Estado do 18 de xullo de 1936 organizou unha patrulla que se desprazou en auxilio das que se formaron no Porri\u00f1o. Foi detido nos primeiros d\u00edas de agosto con Gumersindo Rodr\u00edguez Casales por unha patrulla de falanxistas e gardas c\u00edvicos de Salceda de Caselas. Xulgados por rebeli\u00f3n militar en consello de guerra celebrado en Vigo o 12 de outubro, foron condenados a pena de morte. Foron executados en Tui o 21 de outubro de 1936."}
{"id": "471674", "revid": "89787", "url": "https://gl.wikipedia.org/wiki?curid=471674", "title": "Teresa Ar\u00e1n Trillo", "text": "Teresa Ana Mar\u00eda Ar\u00e1n Trillo, nada en Fisterra o 20 de xaneiro de 1933, \u00e9 unha mestra, poetisa e pintora autodidacta galega.\nTraxectoria.\nPasou a infancia en Pontedeume. Mestra e funcionaria na Xunta de Galicia, poetisa e pintora autodidacta, colaborou en \"O Berr\u00f3n\", \"Galicia en Madrid\" e \"Poes\u00eda Galicia\". Ten publicados tres poemarios, dous en castel\u00e1n e un en galego. \u00c9 autora da letra do himno de Sada."}
{"id": "471675", "revid": "89787", "url": "https://gl.wikipedia.org/wiki?curid=471675", "title": "Ty Cobb", "text": "Tyrus Raymond Cobb, nado en Narrows (Xeorxia) o 18 de decembro de 1886 e finado en Atlanta o 17 de xullo de 1961, alcumado The Georgia Peach (\"O pexego de Xeorxia\"), foi un xogador de b\u00e9isbol estadounidense da Major League Baseball (MLB) na posici\u00f3n de \"outfielder\". Cobb pasou 22 temporadas nos Detroit Tigers, os \u00faltimos seis como xogador-xerente do equipo, e rematou a s\u00faa carreira cos Philadelphia Athletics. En 1936 Cobb recibiu m\u00e1is votos que calquera outrao xogador na primeira escolla para o Baseball Hall of Fame, recibindo 222 dun m\u00e1ximo de 226 votos (98,2%); ning\u00fan outro xogador recibiu unha porcentaxe de votos tan alta ata Tom Seaver en 1992. En 1999, os editores de \"Sporting News\" situaron a Ty Cobb como o terceiro na lista de 100 mellores xogadores de b\u00e9isbol.\nCobb est\u00e1 reco\u00f1ecido co establecemento de 90 r\u00e9cords da MLB durante a s\u00faa carreira. O seu total combinado de 4065 carreiras marcadas e bateadas (tralo axuste para home runs) \u00e9 a\u00ednda o m\u00e1is alto producido por calquera outro xogador dunha gran liga. Manti\u00f1a tam\u00e9n varios r\u00e9cords ata 2018, inclu\u00edndo a media m\u00e1is alta de bateo (0,366 ou 0,367, segundo a fonte) e m\u00e1is t\u00edtulos de bateo con 11 (ou 12 segundo as fontes). Ademais retivo moitos outros r\u00e9cords durante medio s\u00e9culo ou m\u00e1is.\nO legado de Cobb, que incl\u00fae un gran fondo para bolsas de estudos para residentes de Xeorxia, financiado polos seus investimentos en Coca-Cola e General Motors, en certo modo foi manchado por acusaci\u00f3ns de racismo e violencia, que xurdiron dun par de biograf\u00edas fortemente desacreditadas publicadas despois da s\u00faa morte. A reputaci\u00f3n de Cobb como un home violento foi avivada polo seu primeiro bi\u00f3grafo, o escritor especializado en deporte Al Stump, as historias do cal foron cualificadas de sensacionalistas e amplamente probadas que son ficticias. Mentres era co\u00f1ecido por ter conflitos \u00e1s veces violentos, inclu\u00eddos con afroamericanos, as actitudes de Cobb sobre a raza experimentou un cambio despois da s\u00faa retirada, e falou a favor de que os xogadores negros se unisen \u00e1s grandes ligas."}
{"id": "471676", "revid": "1888", "url": "https://gl.wikipedia.org/wiki?curid=471676", "title": "Teresa Ana Mar\u00eda Ar\u00e1n Trillo", "text": ""}
{"id": "471677", "revid": "197", "url": "https://gl.wikipedia.org/wiki?curid=471677", "title": "Lista de concellos galegos por poboaci\u00f3n", "text": "Combinaci\u00f3n das listas de concellos das catro provincias galegas (A Coru\u00f1a, Lugo, Ourense e Pontevedra) a efectos comparativos (v. tam\u00e9n Concellos de Galicia#Lista de concellos):"}
{"id": "471679", "revid": "23204", "url": "https://gl.wikipedia.org/wiki?curid=471679", "title": "Ra\u00fal Garc\u00eda Dur\u00e1n", "text": "Ra\u00fal Garc\u00eda Dur\u00e1n, nado nas Neves, foi un empresario e pol\u00edtico galego.\nTraxectoria.\nChegou a Mondariz en 1889. Fundou en 1920 a empresa de autocares Transportes Ra\u00fal. Ao remate da ditadura de Primo de Rivera foi nomeado alcalde de Mondariz. Logo do golpe de Estado do 18 de xullo de 1936 foi nomeado alcalde de Mondariz. Foi destitu\u00eddo polo gobernador civil en maio de 1037. Foi nomeado xu\u00edz de paz de Mondariz en 1963.\nVida persoal.\nCasou con Josefa Tato Sotelo."}
{"id": "471680", "revid": "98629", "url": "https://gl.wikipedia.org/wiki?curid=471680", "title": "Pentumeiro de \u00e1 branca", "text": "O pentumeiro de \u00e1 branca ou parrulo mourelo (Melanitta fusca) \u00e9 unha especie de ave anseriforme da familia dos patos (Anatidae), que se distrib\u00fae polas costas, lagos e grandes r\u00edos de Eurasia.\nTaxonom\u00eda e etimolox\u00eda.\nO pentumeiro de \u00e1 branca foi descrito cientificamente por Carl von Linn\u00e9 en 1758 na d\u00e9cima edici\u00f3n da s\u00faa obra \"Systema naturae\", co nome \"Anas fusca\", que significa 'pato escuro'. Posteriormente foi trasladado ao x\u00e9nero \"Melanitta\", creado por Friedrich Boie en 1822. Actualmente non se reco\u00f1ecen subespecies, pero anteriormente consider\u00e1base que ti\u00f1a tres, porque se inclu\u00eda dentro desta especie o \"Melanitta deglandi\". Ambas as especies, xunto co pentumeiro careto (\"Melanitta perspicillata\") forman o subx\u00e9nero \"Melanitta\", mentres que o outro subx\u00e9nero do clado, \"Oidemia\", est\u00e1 formado polo \"Melanitta americana\" e o \"Melanitta nigra\".\nO nome do x\u00e9nero procede da combinaci\u00f3n das palabras gregas \"melanos\", 'negro' e \"netta\" 'pato', e o seu nome espec\u00edfico \"fusca\" en lat\u00edn significa 'escura'. O seu nome com\u00fan, pentumeiro de \u00e1 branca, fai referencia a que destaca no seu corpo negro o espello branco da \u00e1, que o diferencia do pentumeiro com\u00fan (\"M. nigra\").\nDescrici\u00f3n.\n\u00c9 un an\u00e1tido de tama\u00f1o mediano-grande, que mide de 51 a 58\u00a0cm de longo e ten unha envergadura alar de entre 79 e 97\u00a0cm, o que o converte no membro do seu x\u00e9nero de maior tama\u00f1o. \u00c9 corpulento e ten un pescozo longo e relativamente groso. O macho en plumaxe reprodutiva \u00e9 completamente negro, a excepci\u00f3n da banda branca do espello das plumas secundarias da \u00e1, que \u00e9 visible sobre todo en voo. Ademais ten unha pequena mancha branca debaixo do ollo e que se estende cara a atr\u00e1s. O bico \u00e9 cuneiforme e amarelo alaranxado coa base negra. A femia \u00e9 similar a\u00ednda que de cor parda escura e co bico totalmente anegrado. Tam\u00e9n ten espello branco pero non ten mancha baixo os ollos, a\u00ednda que presenta manchas faciais claras de debuxo variable, que adoitan estar sobre todo nas auriculares. Os xoves son similares \u00e1s femias, mais o seu ventre \u00e9 p\u00e1lido.\nDistribuci\u00f3n.\nCr\u00eda no norte de Europa e leste de Asia, desde Escandinavia ata a cunca do r\u00edo Yenisei, a\u00ednda que existe unha poboaci\u00f3n illada que cr\u00eda en Turqu\u00eda oriental. \u00c9 un pato migratorio que pasa o invierno en rexi\u00f3ns temperadas: as costas atl\u00e1nticas europeas, de Escandinavia ao norte da pen\u00ednsula Ib\u00e9rica, as zonas monta\u00f1osas do sur de Europa e algunhas zonas espalladas do Mediterr\u00e1neo setentrional, chegando ata o mar Negro e o sur do Caspio. En Galicia esta ave \u00e9 un invernante escaso ou unha ave de paso.\nComportamento.\nAdoita descansar en bandadas non moi grandes e pouco densas. Cr\u00eda bastante tarde. Para alimentarse merg\u00fallase sen realizar un salto previo e coas \u00e1s medio abertas. Alim\u00e9ntase principalmente de moluscos e crust\u00e1ceos."}
{"id": "471681", "revid": "27155", "url": "https://gl.wikipedia.org/wiki?curid=471681", "title": "Parrulo mourelo", "text": ""}
{"id": "471682", "revid": "27155", "url": "https://gl.wikipedia.org/wiki?curid=471682", "title": "Melanitta fusca", "text": ""}
{"id": "471683", "revid": "27155", "url": "https://gl.wikipedia.org/wiki?curid=471683", "title": "Systema naturae", "text": ""}
{"id": "471685", "revid": "27155", "url": "https://gl.wikipedia.org/wiki?curid=471685", "title": "Gali\u00f1ola pinta", "text": "A gali\u00f1ola pinta ou poli\u00f1a pinta (Porzana porzana) \u00e9 unha especie de ave gruiforme da familia dos r\u00e1lidos propia de Eurasia e \u00c1frica.\nDescrici\u00f3n.\nMide entre 19 e 22,5\u00a0cm de longo e ten 35\u00a0cm de envergadura alar, case do tama\u00f1o dun rasc\u00f3n, do que se diferencia doadamente polo seu bico curto amarelado con vermello na base, moi distinto do pico longo e totalmente vermello do rasc\u00f3n. Como indica o seu nome com\u00fan caracter\u00edzase polas pintas brancas da maior parte do seu corpo. Os adultos te\u00f1en as partes superiores de tons pardos e a face e peito grises azulados con barrado e negro e pintas brancas nos flancos. A s\u00faa parte ventral \u00e9 beixe e a s\u00faa cola curta. Te\u00f1en patas amarelo verdosas con longas dedas. Os inmaturos son similares mais os tons grises azulados substit\u00faense por pardos. Os polos est\u00e1n cubertos de penuxe negra, como nos demais r\u00e1lidos.\nTaxonom\u00eda e etimolox\u00eda.\n\u00c9 a especie tipo do x\u00e9nero \"Porzana\", que pertence \u00e1 familia Rallidae, unha familia de aves acu\u00e1ticas e semiacu\u00e1ticas de tama\u00f1o medio, a\u00ednda que pequenas en comparaci\u00f3n co resto de Gruiformes. Os r\u00e1lidos adoitan ter a cola curta, robustas patas con dedas longas, plumaxes discretas e o pescozo m\u00e1is curto que o das gr\u00faas. Os membros de \"Porzana\" caracter\u00edzanse por carecer dos conspicuos escudos frontais do resto dos r\u00e1lidos e ser en xeral m\u00e1is pequenos.\nFoi descrita cientificamente por Carl von Linn\u00e9 en 1766 na duod\u00e9cima edici\u00f3n da s\u00faa obra \"Systema naturae\", co nome cient\u00edfico de \"Rallus porzana\". En 1816 foi trasladada ao x\u00e9nero \"Porzana\", creado polo zo\u00f3logo franc\u00e9s Louis Jean Pierre Vieillot. \"Porzana\" \u00e9 a latinizaci\u00f3n do termo v\u00e9neto \"sporzana\" usado para nomear este tipo de aves. Non se reco\u00f1ecen subespecies de \"Porzana porzana\":\nDistribuci\u00f3n e h\u00e1bitat.\n\u00c9 unha ave migratoria que cr\u00eda nas zonas h\u00famidas con vexetaci\u00f3n palustre alta das rexi\u00f3ns temperadas de Europa e do oeste de Asia, chegando ata o oeste de Mongolia e as proximidades do lago Baikal, no sur de Siberia. Ao terminar a \u00e9poca de cr\u00eda migra ao subcontinente indio e a \u00c1frica oriental e austral para pasar o inverno. En Galicia \u00e9 unha ave de paso escasa.\nComportamento.\n\u00c9 unha ave solitaria e t\u00edmida, que se camufla entre a vexetaci\u00f3n con grande \u00e9xito. Por iso, s\u00f3 \u00e9 f\u00e1cil vela durante a migraci\u00f3n de outono, porque o descenso do nivel da auga permite descubrir as zonas de lama en que habitan. Alim\u00e9ntase de pequenos insectos e outros invertebrados acu\u00e1ticos.\nPos\u00fae unha voz r\u00edtmica e repetitiva, similar \u00e1 dun l\u00e1tego estalando no aire. Nidifica de maio a xullo nun ni\u00f1o de rami\u00f1as e follas en forma de cunca pouco fonda, situado sobre a vexetaci\u00f3n a rentes da auga en pantanos pouco profundos. Realiza unha \u00fanica posta de 8 a 12 ovos."}
{"id": "471686", "revid": "27155", "url": "https://gl.wikipedia.org/wiki?curid=471686", "title": "Poli\u00f1a pinta", "text": ""}
{"id": "471687", "revid": "27155", "url": "https://gl.wikipedia.org/wiki?curid=471687", "title": "Porzana porzana", "text": ""}
{"id": "471688", "revid": "27155", "url": "https://gl.wikipedia.org/wiki?curid=471688", "title": "Poli\u00f1a pequena", "text": ""}
{"id": "471689", "revid": "27155", "url": "https://gl.wikipedia.org/wiki?curid=471689", "title": "Porzana pusilla", "text": ""}
{"id": "471691", "revid": "56817", "url": "https://gl.wikipedia.org/wiki?curid=471691", "title": "Clemantine Wamariya", "text": "Clemantine Wamariya, nada en Kigali en 1988 \u00e9 unha escritora e activista polos dereitos humanos de Ruanda.\nTraxectoria.\nNada nunha familia do pobo tutsi, viuse obrigada a deixar a s\u00faa casa e os seus pais aos seis anos durante o xenocidio de Ruanda. O seu pai era un home de negocios no sector do transporte por taxi, e a s\u00faa nai unha xardineira que cultivaba froita e flores na casa familiar. Refuxiouse coa s\u00faa avoa no sur do pa\u00eds, pero houbo emigrar de novo logo de que matasen a s\u00faa avoa. Pasou varios anos viaxando por \u00c1frica (Burundi, Zaire, Tanzania, Malaui, Mozambique e Sur\u00e1frica) antes de lograr un visado como refuxiada nos Estados Unidos de Am\u00e9rica.\nAsentouse cunha familia na \u00e1rea de Chicago e comezou a recibir educaci\u00f3n regulada aos trece anos. Acadou relevancia internacional en 2006 logo de aparecer no programa \"The Oprah Winfrey Show\", que preparou un encontro sorpresa co seu pai e a s\u00faa nai. Logo de graduarse na Universidade Yale comezou a s\u00faa carreira como divulgadora. En 2018 publicou un libro de memorias, \"The Girl Who Smiled Beads\"."}
{"id": "471692", "revid": "89787", "url": "https://gl.wikipedia.org/wiki?curid=471692", "title": "Ron Reg\u00e9 Jr.", "text": "Ronald J. Reg\u00e9 Jr., nado en Quincy (Massachusetts) o 5 de decembro de 1969, \u00e9 un ilustrador e m\u00fasico estadounidense.\nTraxectoria.\nReg\u00e9 comezou a publicar os seus propios minic\u00f3mics mentres estudaba no Massachusetts College of Art. Desde ent\u00f3n publicou en Highwater Books, Fantagraphics Books, Buenaventura Press, McSweeney's e Drawn &amp; Quarterly. A s\u00faa obra apareceu no \"New York Times\", Vice Magazine, National Post do Canad\u00e1, e en anuncios para Nike, Sony, HP e Tylenol.\nToca a bater\u00eda no grupo californiano Lavender Diamond."}
{"id": "471696", "revid": "1505", "url": "https://gl.wikipedia.org/wiki?curid=471696", "title": "Reino de Bengala", "text": ""}
{"id": "471697", "revid": "27155", "url": "https://gl.wikipedia.org/wiki?curid=471697", "title": "Gali\u00f1ola pequena", "text": "A gali\u00f1ola pequena ou poli\u00f1a bastarda (Porzana parva) \u00e9 unha especie de ave gruiforme da familia dos r\u00e1lidos propia de Eurasia e \u00c1frica. Non se debe confundir con \"Porzana pusilla\". Habita en zonas h\u00famidas que te\u00f1an xunqueiras, especialmente nos que os xuncos se mesturan con \"Typha latifolia\" e te\u00f1an canles. \u00c9 moi dif\u00edcil de ver, e \u00e9 m\u00e1is f\u00e1cil escoitar as s\u00faas chamadas. Non se reco\u00f1ecen subespecies.\nDescrici\u00f3n.\nA gali\u00f1ola pequena mide de 18 a 20\u00a0cm de lonxitude. \u00c9 lixeiramente menor que a gali\u00f1ola pinta, da que se diferencia por carecer do barrado escuro dos flancos e as pintas das partes inferiores. A gali\u00f1ola pequena ten o bico curto e recto, de cor amarelo e cunha mancha vermella na base. A diferenza doutras especies do seu x\u00e9nero, a gali\u00f1ola pequena presenta un notable dimorfismo sexual. O macho ten as partes superiores veteadas en distintos tons de pardos, con algunhas vetas brancas, e coas partes inferiores e a face de cor gris azulada. Par\u00e9cense aos machos de gali\u00f1ola anana (\"P. pusilla\"), que son algo menores e te\u00f1en os flancos barrados e ademais as s\u00faas plumas primarias son m\u00e1is longas e sobresaen m\u00e1is do seu corpo que na gali\u00f1ola anana. Ao contrario, a femia ten as partes inferiores beixes e s\u00f3 te\u00f1en cor cincenta na face. As femias par\u00e9cense m\u00e1is \u00e1s \"P. flaviventer\" dos tr\u00f3picos americanos. Os inmaturos de gali\u00f1ola pequena par\u00e9cense \u00e1s femias mais te\u00f1en a face e o peito brancos. Os polos est\u00e1n cubertos por penuxe negra, como \u00e9 t\u00edpico nos r\u00e1lidos.\nTaxonom\u00eda e etimolox\u00eda.\nA gali\u00f1ola pequena ou poli\u00f1a bastarda clasif\u00edcase no x\u00e9nero \"Porzana\", que pertence \u00e1 familia Rallidae, unha familia de aves acu\u00e1ticas e semiacu\u00e1ticas de tama\u00f1o medio, a\u00ednda que pequenas en comparaci\u00f3n co resto de Gruiformes. Os r\u00e1lidos adoitan ter a cola curta, patas fortes con dedas longas, plumaxes discretas e o pescozo moito menos longo que o das gr\u00faas. Os membros de \"Porzana\" caracter\u00edzanse por non presentar conspicuos escudos frontais como o resto dos r\u00e1lidos e ser m\u00e1is pequenos.\nFoi descrita cientificamente polo naturalista tirol\u00e9s Giovanni Antonio Scopoli en 1769, co nome cient\u00edfico, \"Rallus parvus\". Posteriormente foi trasladada ao x\u00e9nero \"Porzana\", creado polo zo\u00f3logo franc\u00e9s Louis Jean Pierre Vieillot en 1816. Non se reco\u00f1ecen subespecies de \"Porzana parva\":\n\"Porzana\" \u00e9 a latinizaci\u00f3n do termo veneciano \"sporzana\" usado para nomear este tipo de aves, mentres que \"parva\" en lat\u00edn significa 'pequena'. \u00c9 algo m\u00e1is grande que a gali\u00f1ola anana, e o adxectivo \"bastarda\" d\u00e9bese a que ten caracter\u00edsticas intermedias entre as da gali\u00f1ola anana (\"Porzana pusilla\") e as da gali\u00f1ola pinta (\"Porzana porzana\").\nDistribuci\u00f3n.\n\u00c9 unha ave migratoria que cr\u00eda nas zonas h\u00famidas con extensas xunqueiras e vexetaci\u00f3n de ribeira alta de Europa (especialmente no leste) e no oeste de Asia, e despr\u00e1zase a \u00c1frica e o sueste de Asia para pasar o inverno. Os seus cuarteis invernais africanos son principalmente os lagos espallados polo Sahel e a cunca do Nilo. Na pen\u00ednsula Ib\u00e9rica \u00e9 rara e obs\u00e9rvase especialmente durante os seus pasos migratorios. En Galicia \u00e9 unha ave de paso moi escasa.\nComportamento.\nBuscan alimento sondando co bico na lama ou en augas pouco profundas e tam\u00e9n peteirando o que ven entre a vexetaci\u00f3n. Comen principalmente insectos e pequenos animais acu\u00e1ticos. Son aves moi esquivas durante a \u00e9poca de cr\u00eda e \u00e9 m\u00e1is probable poder o\u00edlas que observalas, e son m\u00e1is f\u00e1ciles de ver durante a migraci\u00f3n, xa que ent\u00f3n son m\u00e1is ruidosas e emiten chamadas de tipo \"kua\". Ani\u00f1a en sitios secos entre os xuncos e adoita po\u00f1er entre 4 e 7\u00a0ovos."}
{"id": "471698", "revid": "27155", "url": "https://gl.wikipedia.org/wiki?curid=471698", "title": "Poli\u00f1a bastarda", "text": ""}
{"id": "471699", "revid": "27155", "url": "https://gl.wikipedia.org/wiki?curid=471699", "title": "Porzana parva", "text": ""}
{"id": "471700", "revid": "88215", "url": "https://gl.wikipedia.org/wiki?curid=471700", "title": "Cigarro puro", "text": ""}
{"id": "471701", "revid": "89787", "url": "https://gl.wikipedia.org/wiki?curid=471701", "title": "Paris Hilton", "text": "Paris Whitney Hilton, nada en Nova York o 17 de febreiro de 1981, \u00e9 unha personalidade dos medios estadounidense, muller de negocios, membro da alta sociedade, modelo, cantante, actriz, dese\u00f1adora de moda e DJ.\nHilton \u00e9 bisneta de Conrad Hilton, fundador dos Hoteis Hilton, e criouse entre Nova York e Beverly Hills. Comezou unha carreira como modelo na adolescencia, cando asinou coa axencia de modelos neoiorquina Trump Model Management. A s\u00faa imaxe p\u00fablica nocturna convert\u00e9rona nunha habitual do xornalismo sensacionalista, e Hilton foi declarada a \"It Girl l\u00edder de Nova York\" en 2001. En 2003, o roubo dunha cinta sexual de 2001 co seu mozo Rick Salomon, logo estreada como \"1 Night in Paris\", catapultouna a unha fama global, e a serie de telerrealidade \"The Simple Life\", en que aparec\u00eda coa tam\u00e9n \"socialite\" Nicole Richie, comezou unha emisi\u00f3n de cinco anos con trece mill\u00f3ns de espectadores en FOX.\nEn 2004, Hilton publicou o libro \"Confessions of an Heiress\", que se converteu nun best seller de \"The New York Times\" en 2005, apareceu no filme de terror \"A casa de cera\", e en 2006, publicou o \u00e1lbum \"Paris\" en todo o mundo; alcanzou o posto n\u00famero seis do \"Billboard 200\", con sinxelo de debut \"Stars Are Blind\", que rapidamente se fixo un \u00e9xito global. Hilton volveu \u00e1 telerrealidade en 2008 coa franqu\u00eda de \"Paris Hilton's My New BFF\", en 2011 con \"The World According to Paris\", e en 2018 con \"Hollywood Love Story\". Outras aparici\u00f3ns na pantalla foron os filmes \"Raising Helen\" (2004), \"Repo! The Genetic Opera\" (2008), e \"The Bling Ring\", de Sofia Coppola (2013), ademais dos documentais \"Paris, Not France\" (2008), \"Teenage Paparazzo\" (2010) e \"The American Meme\" (2018).\nEn 2012, Hilton debutou como DJ no Festival de M\u00fasica Pop do Brasil, con mala recepci\u00f3n. Entre 2013 e 2017, tivo a residencia \"Paris Hilton: Foam &amp; Diamonds\" na discoteca Amnesia de Ibiza, e segundo \"Time\", converteuse na DJ feminina mellor pagada de 2014.\nConsiderada a influencia clave do renacemento do fen\u00f3meno \"famoso por ser famoso\" durante os primeiros anos do s\u00e9culo XXI, Hilton \u00e9 o exemplo de \"celebutante\": famoso non polo seu talento ou traballo, sen\u00f3n por unha riqueza e estilo de vida herdado. Aproveitou a s\u00faa fama nos medios para a promoci\u00f3n de perfumes e outras li\u00f1as; s\u00f3 a s\u00faa marca de perfumes proporci\u00f3nalle m\u00e1is de tres mil mill\u00f3ns en ingresos. Ademais dun Paris Hilton Beach Club Resort en Manila, hai cincuenta tendas Paris Hilton en todo o mundo e dezanove li\u00f1as de produto, como carteiras, reloxos, calzado e coidado do cabelo e a pel. Hilton ga\u00f1a m\u00e1is de dez mill\u00f3ns de d\u00f3lares ao ano cos seus negocios, e en 2017 cobraba uns 300\u00a0000 d\u00f3lares polas s\u00faas aparici\u00f3ns en clubs e eventos.\nImpacto.\nEn 2011, dous anos despois do aparente final do dominio de Hilton nos medios, a CNN declarou que ela transformara a fama \"m\u00e1is que calquera outra estrela moderna\", en referencia \u00e1 s\u00faa influencia no renacemento do fen\u00f3meno \"famoso por ser famoso\", e o seu liderado no xurdimento dun novo tipo de celebridade, cunha vida privada que se converteu nun foco sen precedente para o interese p\u00fablico. Consid\u00e9rase que creou a marca para esta caste de famosos, que se intensificou co posterior crecemento das redes sociais, e moldeou o que o estudoso Daniel J. Boorstin chamou \"unha imaxe\", que \"non \u00e9 simplemente unha marca rexistrada, un dese\u00f1o, un slogan ou unha foto f\u00e1cil de lembrar\", sen\u00f3n \"un perfil de personalidade creado deliberadamente dun individuo, unha instituci\u00f3n, unha empresa, un produto ou un servizo\". \"Paper Magazine\" chamou a Hilton \"a nai da era dixital\" nun artigo de 2018, explicando que ao longo da s\u00faa vida, \"atraeu o mundo para que monitorizase todos os seus movementos... o seus cabelos loiros platino, os seus ch\u00e1ndales rosas de veludo, a s\u00faa famosa colecci\u00f3n de chihuahuas... e a\u00ednda as\u00ed, Hilton non fixo nada que merecese a atenci\u00f3n f\u00f3ra de ser ela mesa. Agora, o invento de Hilton multiplicouse por mill\u00f3ns por toda internet. Todo o mundo tira selfies e presume da s\u00faa vida ante un p\u00fablico que obsesivamente segue, d\u00e1 \"likes\" e comparte\". Bert Marcus, director do documental \"The American Meme\" (2018), f\u00edxose eco deste sentimento, remarcando que ela \"puxo o cami\u00f1o para crear unha marca e unha celebridade por ser ela mesma e converteuno nun fen\u00f3meno\", mentres que o empresario e celebridade de Instagram The Fat Jew, un dos protagonistas centrais do documental, acred\u00edtaa como \"inventora da forma en que o mundo pensa sobre influencia\". A revista \"Galore\" nomeouna \"a Ra\u00ed\u00f1a dos Negocios da Telerrealidade Orixinal\" e mostrouna na s\u00faa Art Issue de 2017."}
{"id": "471702", "revid": "88215", "url": "https://gl.wikipedia.org/wiki?curid=471702", "title": "Primeiro Ministro de Cuba", "text": ""}
{"id": "471703", "revid": "54334", "url": "https://gl.wikipedia.org/wiki?curid=471703", "title": "Gali\u00f1ola da Carolina", "text": "A gali\u00f1ola da Carolina ou poli\u00f1a americana (\"Porzana carolina\") \u00e9 unha pequena ave acu\u00e1tica gruiforme da familia dos r\u00e1lidos. Vive en Am\u00e9rica do Norte. En Galicia pode aparecer como ave accidental. O nome do x\u00e9nero, \"Porzana\", deriva do termo \"sporzana\" da lingua veneciana que designaba este tipo de aves, e \"carolina\" ref\u00edrese \u00e1 colonia de Carolina dos tempos da colonizaci\u00f3n inglesa de Norteam\u00e9rica.\nOs adultos te\u00f1en unha lonxitude de entre 19 e 30\u00a0cm, coas partes superiores marr\u00f3ns con marcas negras, e cara e partes inferiores grises azuladas, e un barrado branco e negro nos flancos. Te\u00f1en un bico curto, groso e amarelo con marcas negras na face na base do bico e na gorxa. Os sexos son similares, pero os individuos novos carecen das marcas faciais negras e te\u00f1en unha cara abrancazada e peito beixe. Pesan entre 49 e 112\u00a0g.\nO h\u00e1bitat de reproduci\u00f3n da gali\u00f1ola da Carolina son pantanos de gran parte de Norteam\u00e9rica. Nidifican en sitios ben agochados entre densa vexetaci\u00f3n. A femia xeralmente pon de 10 a 12 ovos, \u00e1s veces chega a po\u00f1er 18, nun ni\u00f1o con forma de cunca constru\u00eddo con vexetaci\u00f3n do pantano. Os ovos non fan eclosi\u00f3n todos \u00e1 vez. Ambos os pais incuban e alimentan as cr\u00edas, as cales abandonan o ni\u00f1o pouco despois da eclosi\u00f3n e poden voar un mes despois.\nMigran ao sur dos Estados Unidos e norte de Suram\u00e9rica. Son aves errantes moi raras en Europa occidental (accidentais en Galicia), onde se poden confundir coa gali\u00f1ola pinta. Por\u00e9n, esta \u00faltima ten sempre un peito con pintas, unha banda na parte superior da cabeza e un debuxo diferente nas \u00e1s.\nAlim\u00e9ntanse mentres cami\u00f1an ou nadan. Son omn\u00edvoras e comen sementes, insectos e caracois. A\u00ednda que son aves m\u00e1is f\u00e1ciles de o\u00edr que de ver, \u00e1s veces poden verse cami\u00f1ando preto de augas abertas. Son bastante com\u00fans, malia a diminuci\u00f3n nos \u00faltimos tempos dos h\u00e1bitats axeitados para elas. A s\u00faa chamada \u00e9 un asub\u00edo lento que soa \"ker-ui\", ou un rincho descendente. Usar gravaci\u00f3ns coa s\u00faa chamada incrementa moito as posibilidades de o\u00edla e vela, xa que adoita investigar a fonte da chamada.\nDistribuci\u00f3n.\nVive na maior parte de Am\u00e9rica do Norte, onde \u00e9 unha especie com\u00fan que aparece de forma natural en 49 dos estados dos Estados Unidos (a \u00fanica excepci\u00f3n \u00e9 Hawai), as 10 provincias do Canad\u00e1 e 2 territorios canadenses. Reprod\u00facese desde Nova Escocia e cara ao noroeste ata o sur do Yuk\u00f3n e Territorios do Noroeste, cara ao sur ata California, Arizona e Novo M\u00e9xico e cara ao nordeste ata Pennsylvania e Nova Inglaterra. Os terreos de invernda est\u00e1n na parte norte de Suram\u00e9rica, inclu\u00edndo Ecuador, Colombia e Venezuela, cara ao norte por Am\u00e9rica Central e M\u00e9xico ata o sur de California polo oeste e ata as rexi\u00f3ns costeiras do sur dos Estados Unidos. Desde o sur de Kansas ata o norte e leste de Texas e nas \u00e1reas interiores do sueste dos Estados Unidos, esta ave obs\u00e9rvase normalmente s\u00f3 durante a migraci\u00f3n da primavera e outono. Nunhas poucas \u00e1reas do oeste dos Estados Unidos, como California central e \u00e1reas de Arizona e Novo M\u00e9xico, a gali\u00f1ola da Carolina pode estar presente todo o ano. En Europa occidental, inclu\u00edda Galicia, \u00e9 unha ave accidental, e a especie foi rexistrada tam\u00e9n en Islandia, Gran Breta\u00f1a e Portugal. En Suram\u00e9rica rexistrouse como ave errante no Lago Titicaca andino.\nComportamento.\nMigraci\u00f3n.\nA migraci\u00f3n cara ao norte da gali\u00f1ola da Carolina ocorre en primavera, principalmente en abril e maio. Por exemplo, no centro leste de Kansas detect\u00e1ronse significativamente (p&lt;0,05) m\u00e1is gali\u00f1olas desde o 24 de abril ao 7 de maio que os per\u00edodos de d\u00faas semanas anteir e posterior. No sueste de Missouri, foron observadas desde o 25 de marzo ao 6 de maio. En cambio, detect\u00e1ronse primeiro en abril e ata inicios de maio en Colorado, Iowa, e Minnesota. Nun resumo sobre as primeiras detecci\u00f3ns de gali\u00f1olas da Carolina en Minnesota, Manitoba e Saskatchewan, a conclusi\u00f3n era que estas ocorreran en abril.\nA partida das gali\u00f1olas aos seus tereos de reproduci\u00f3n empeza en xullo e acaba en outubro. Foron observadas regresando aos tereos de invernada en Arizona ata xullo. A\u00ednda que os movementos locais poden escurecer a migraci\u00f3n de xullo, a maior\u00eda da migraci\u00f3n ocorreu en agosto e setembro en Colorado. No norte de Ohio, a abundancia da especie increment\u00e1bse a finais de agosto e setembro pola chegada de individuos migrantes. No sur de Missouri, foron obsevadas desde o 5 de setembro ao 27 de outubro. Foron observadas en Manitoba e Saskatchewan en outubro.\nNidificaci\u00f3n.\nA\u00ednda que as actividades de nidificaci\u00f3n da gali\u00f1ola da Carolina se observaron desde finais de abril ata principios de agosto, o pico do per\u00edodo de nidificaci\u00f3n ocorre tipicamente desde maio a inicios de xullo. En Nova York, a nidificaci\u00f3n inici\u00e1base a finais de abril. Un estudo de ni\u00f1os e de datos na litratura destas gali\u00f1olas en Colorado informou dunha posta iniciada a inicios de agosto. Por\u00e9n, os datos do inicio medio da posta indicaban que ocorr\u00eda en maio e xu\u00f1o en rexi\u00f3ns do estado. Os estudos feitos no norte de Ohio, Dacota do Norte e Alberta informan de nidaci\u00f3ns desde maio a xullo. Noutro estudo recompilatorio informouse de ni\u00f1os con ovos de gali\u00f1ola da Carolina desde inicios de maio a inicios de xu\u00f1o en Indiana.\nAs femias empezan a construci\u00f3n dos ni\u00f1os con forma de prati\u00f1o no chan ou sobre unha plataforma sobre augas pouco profundas ao inicio da posta dos ovos. O tama\u00f1o de posta normalmente oscila de 8 a 13 ovos, a\u00ednda que se informou de tama\u00f1os de posta de ata 16 ovos. Os dous pais incuban os ovos. A incubaci\u00f3n dura aproximadamente 19 d\u00edas, a\u00ednda que se informou na literatura dun amplo rango de per\u00edodos de incubaci\u00f3n. Os ovos fan eclosi\u00f3n nun per\u00edodo de 2 a 13 d\u00edas. As cr\u00edas son precoces e capaces de cami\u00f1ar e nadar curtas distancias (&lt; 0,91\u00a0m) ao final do seu primeiro d\u00eda. As gali\u00f1olas novas son independentes aproximadamente \u00e1s 4 semanas de idade. Cr\u00edan s\u00f3 unha vez por estaci\u00f3n. Algunhas roladas de polos poden ser segundos intentos de nidaci\u00f3n, pero s\u00f3 hai un informe na literatura dun segundo intento de nidificar despois dunha nidificaci\u00f3n exitosa. Para m\u00e1is informaci\u00f3n sobre o comportamento reprodutor da gali\u00f1ola da Carolina, ver. Para informaci\u00f3n sobre parasitismo de crianza conespec\u00edfico e a discriminaci\u00f3n entre ovos propios e alleos na gal\u00f1ola da Carolina, ver.\nAs taxas de \u00e9xito na nidaci\u00f3n var\u00edan segundo o lugar e o ano. Na literatura as proporci\u00f3ns de nidaci\u00f3n exitosa var\u00edan desde 0,61 en M\u00edchigan a 0,833 en Minnesota. No oeste de Nova York, a taxa de \u00e9xito de 6 ni\u00f1os de gali\u00f1ola da Carolina era do 0,43, e a do \u00e9xito diario era de 0.97. Usando datos do programa de rexistro de ni\u00f1os do Laboratorio Cornell de Ornitolox\u00eda, a taxa de \u00e9xito de nidaci\u00f3n en Norteam\u00e9rica estimouse en 0,529 nun per\u00edodo de 28 d\u00edas (n=108). Nun sitio de nidaci\u00f3n en Alberta, o 80,6% dos ovos fixo eclosi\u00f3n con \u00e9xito, mentres que ao ano seguinte s\u00f3 o 59,6% dos ovos fixeron eclosi\u00f3n. Os autores chegaron \u00e1 conclusi\u00f3n de que a diminuci\u00f3n do nivel de auga interaccionando con predadores e a posibilidade de ser pisados polo gando ti\u00f1a como resultado un decrecemento no \u00e9xito da eclosi\u00f3n. Durante a parte final do ver\u00e1n, as gali\u00f1olas da Carolina non poden voar durante un per\u00edodo no que realizan a muda posnupcial.\nTama\u00f1o do territorio.\nO tama\u00f1o da \u00e1rea onde habita (\"home range\") un determinado individuo de gali\u00f1ola da Carolina var\u00eda. A \u00e1rea de reproduc\u00edon e cr\u00eda no noroeste de Iowa \u00e9 como media de 0,20\u00a0ha. En Arizona, o tama\u00f1o da \u00e1rea var\u00eda de 0,61ha no inicio da estaci\u00f3n reprodutora a 0,81\u00a0ha na estaci\u00f3n posreprodutora. Estas diferenzas estacionais no tama\u00f1o da \u00e1rea onde habita non son significativas (p&gt;0,05).\nSupervivencia.\nDisponse de poucos datos sobre a supervivencia da especie. Exemplares marcados con radio (con diminutos transmisores pegados \u00e1s costas) en Arizona ti\u00f1an unha probabilidade de supervivencia non reprodutora de 0,308. Os autores suxiren que a baixa taxa de supervivencia pode deberse a un incremento da mortalidade das aves marcadas con radio. Causas probables desta mortalidade son a predaci\u00f3n e causas de orixe humana como a morte por atropelos nas estradas.\nH\u00e1bitat.\nZonas h\u00famidas con vexetaci\u00f3n emerxente.\nZonas h\u00famidas.\nA gali\u00f1ola da Carolina utiliza zonas con augas de diversas profundidades. Foron observadas con frecuencia en augas de menos de 30\u00a0cm de profundidade, a\u00ednda que a media de profundidade das zonas das que fai elevado uso esta gali\u00f1ola en Arizona era de 51\u00a0cm. No noroeste de Iowa, a media da profundidade da auga nos territorios destas gali\u00f1olas era de 38\u00a0cm, a cal era unha profundidade significativamente (p&lt;0,025) menor que as profundidades en sitios ao azar en pantanos. Os sitios de nidificaci\u00f3n estaban situados en augas menos profundas que os sitios ao azar onde vive no oeste de Nova York. A media de profundidade das augas en sitios de nidaci\u00f3n era de 10\u00a0cm en 4 ni\u00f1os de gali\u00f1ola da Carolina estudados en Colorado a case 25\u00a0cm no oeste de Nova York. En \u00e1reas de augas profundas, normalmente cami\u00f1an sobre balsas de vexetaci\u00f3n flotante.\nAs flutuaci\u00f3ns no nivel da auga poden causar o abandono dos ni\u00f1os. Por exemplo, nun sitio de Colorado onde o nivel da auga se incrementaba m\u00e1is de 20\u00a0cm, un nino destas gali\u00f1olas foi abandonado con 7 ovos. En Alberta, nidifican en m\u00e1is tipos de vexetaci\u00f3n durante os anos secos, moi probablemente debido a unha reduci\u00f3n substancial do nivel da auga na vexetaci\u00f3n usada o ano anterior.\nUtilizan augas menos profundas en outono que en primavera. Normalmente evitan as augas abertas. Hai unha relaci\u00f3n negativa significativa (p\u22640,05) entre a \u00e1rea de augas abertas e o uso das zonas h\u00famidas por estas gali\u00f1olas en Maine e a abundancia relativa de exemplares en Saskatchewan. No oeste de Nova York, os sitios de nidificaci\u00f3n ti\u00f1an unha baixa porcentaxe de augas abertas en comparaci\u00f3n con sitios ao azar, e en Arizona usaban as zonas de augas abertas menos do que estas estaban dispo\u00f1ibles.\nVexetaci\u00f3n emerxente.\nOs sitios de nidaci\u00f3n das gali\u00f1olas da Carolina ti\u00f1an unha maior porcentaxe de vexetaci\u00f3n emerxente, \u00e9 dicir, que asoma por rba da superficie da auga, que sitios ao azar en pantanos do oeste de Nova York. A cantidade de exemplares en zonas h\u00famidas do nordeste de Dacota do Norte estaban correlacionadas positivamente de forma significativa (p&lt;0,05)(r=0.45) coas hect\u00e1reas ocupadas pola vexetaci\u00f3n emerxente viva. No leste e centro de Maine, as zonas h\u00famidas usadas polas gali\u00f1olas da Carolina ti\u00f1an unha \u00e1rea significativamente maior (p=0,01) de vexetaci\u00f3n emerxente que as non usadas.\nA densidade de vexetaci\u00f3n emerxente nos h\u00e1bitats destas aves var\u00eda e vai desde unha media de 121,9 talos/m2 nos territorios das gali\u00f1olas no noroeste de Iowa a 333 talos/m2 en sitios do noroeste de Missouri usados durante a migraci\u00f3n outonal. No oeste de Nova York a cobertura era maior do 70% no 95% de ni\u00f1os de gali\u00f1ola da Carolina. Ademais, os sitios de nidificaci\u00f3n ti\u00f1an m\u00e1is cuberta horizontal a 0,5\u00a0m sobre o nivel das augas que os sitios aleatorios. Por\u00e9n, a densidade de talos media nos territorios destas aves non era significativamente (p&gt;0,05) diferente da dos sitios ao azar no noroeste de Iowa.\nA altura da vexetaci\u00f3n emerxente no h\u00e1bitat da gali\u00f1ola da Carolina tam\u00e9n var\u00eda desde 20 a 28\u00a0cm en primavera despois da alteraci\u00f3n invernal no noroeste de Iowa a 210\u00a0cm en \u00e1reas moi utilizadas pols gali\u00f1olas en Arizona. En pantanos do oeste de Nova York, a altura da vexetaci\u00f3n media nos sitios de nidificaci\u00f3n era menor que nos sitios ao azar. Por\u00e9n, a altura media da vexetaci\u00f3n emerxente nos territorios das gali\u00f1olas no noroeste de Iowa non era significativamente diferente (p&gt;0,05) da altura en zonas ao azar.\nEn Arizona, tanto a cobertura coma a altura da vexetaci\u00f3n usada por esta especie variaba coas estaci\u00f3ns. Conway suxeriu que as diferenzas probablemente reflect\u00edan a variada dieta destas aves. A dispo\u00f1ibilidade de h\u00e1bitat en diferentes estaci\u00f3ns \u00e9 outra posible fonte de diferenzas estacionais no h\u00e1bitat destas gali\u00f1olas.\nA extensi\u00f3n de vexetaci\u00f3n le\u00f1osa que rodea as zonas h\u00famidas de Dacota do Sur non estaba asociada significativamente (p=0,6) coa presenza de gali\u00f1olas da Carolina. Por\u00e9n, en pantanos do oeste de Nova York, houbo unha relaci\u00f3n significativa negativa (p=0,041) entre a porcentaxe de madeira inundada nun sitio e a abundancia relativa de gali\u00f1olas.\nAs gali\u00f1olas da Carolina poden preferir alg\u00fans tipos de cobertura. En Arizona, o 65,3% das gali\u00f1olas utilizaban \"Typha domingensis\", a\u00ednda que esta supo\u00f1\u00eda s\u00f3 o 16,5% da vexetaci\u00f3n. Tam\u00e9n usaban os \"Scirpus\" spp. e unha comunidade arbustiva mixta en proporci\u00f3n maior da que abundaban, mentres que evitaban os \"Tamarix chinensis\" e \"Pluchea sericea\". Na literatura ind\u00edcase que evitan os sitios dominados por \"Lythrum salicaria\". No leste e centro de Maine, as zonas h\u00famidas utilizadas ti\u00f1an unha vexetaci\u00f3n con significativamente m\u00e1is vexetaci\u00f3n de eric\u00e1ceas (p=0,05), como \"Chamaedaphne\" spp., \"Myrica\" spp. e \"Kalmia\" spp.. En pantanos do noroeste de Iowa, aparece \"Sagittaria latifolia\" nos territorios das gali\u00f1olas da Carolina significantemente m\u00e1is a mi\u00fado (p&lt;0,01) que nos sitios ao azar. Johnson e Dinsmore consideraron que isto era probablemente o resultado de que ambas as especies (planta e ave) prefer\u00edan sitios con condic\u00f3ns similares. En maio e xu\u00f1o en Wisconsin, detect\u00e1ronse gali\u00f1olas significativamente (p&lt;0,025) con m\u00e1is frecuencia en \u00e1reas examinadas con \"Typha\" que en \u00e1reas con \"Carex\" spp.. Por\u00e9n, no suroeste de Wisconsin durante a estaci\u00f3n reprodutora, non hab\u00eda unha diferenza significativa (p=0,943) na densidade de gali\u00f1olas entre h\u00e1bitats ocupados predominantemente por \"Typha\" spp., \"Catex\" spp. ou \"Scirpus\" spp.. Ademais, o uso que fan as gali\u00f1olas da Carolina de h\u00e1bitats con \"Typha \u00d7 glauca\", \"Sparganium eurycarpum\", \"Carex\" spp., \"Schoenoplectus fluviatilis\" e \"Schoenoplectus acutus var. acutus\" en pantanos do noroeste de Iowa reflect\u00eda xeralmente a dispo\u00f1ibilidade destes h\u00e1bitats.\nExisten diferenzas estacionais no uso do h\u00e1bitat polas gali\u00f1olas da Carolina. No noroeste de Missouri en primavera, a probabilidade de detectar gali\u00f1olas da Carolina en plantas robustas emerxentes, como \"Typha\" spp. e \"Polygonum amphibium var. emersum\", era 6 veces superior que a de detectalas al\u00ed en outono. Con todo, a dispo\u00f1ibilidade de h\u00e1bitats durante diversas \u00e9pocas do ano non foi estudada. Nun estudo realizdo no sueste de Missouri, as especies de plantas usadas polas gali\u00f1olas da Carolina durante a migaci\u00f3n de outono e primavera difer\u00edan significativamente (p=0,005). Por\u00e9n, o autor calificaba isto en relaci\u00f3n coa s\u00faa obsevaci\u00f3n de maiores diferenzas estacionais na dispo\u00f1ibilidade de vexetaci\u00f3n.\nComunidades de plantas onde habita.\nAt\u00f3pase xeralmente en comunidades de plantas dominadas por \"Typha\" spp., \"Carex\" spp., \"Scirpus\" spp., \"Polygonum\" spp., \"Juncus\" spp., \"Leersia oryzoides\", e \"Echinochloa\" spp.\nF\u00f3ra das zonas h\u00famidas, enc\u00f3ntranse principalmente en \u00e1reas cultivadas durante a migraci\u00f3n ou no per\u00edodo posterior \u00e1 reproduci\u00f3n.Por exemplo, unha gali\u00f1ola da Carolina foi observada a 4,8\u00a0km das zonas pantanosas nun campo cultivado de Iowa a metade de agosto. Un macho foi observado a menos de 300\u00a0m dunha zona h\u00famida grande nun campo de soia (\"Glycine max\") no noroeste de Iowa durante o per\u00edodo posterior \u00e1 reproduci\u00f3n. De xu\u00f1o \u00e1 metade de xullo, foron observados exemplares en granxas de Saskatchewan sementadas principalmente con trigo (\"Triticum aestivum\").\nA gali\u00f1ola da Carolina rexistrouse tam\u00e9n en \u00e1reas arboradas asolagadas. No oeste de Nova York, apareceron durante a estaci\u00f3n reprodutora nun sitio en estudo onde o 26% da \u00e1rea era considerada \"bosque inundado\", e o 5% fora clasificado como \"arbustivo/pantano arbustivo\". No leste e centro de Maine, observouse unha media de 2,1 exemplares en pantanos boscosos por cada 100 horas de observaci\u00f3n durante a estaci\u00f3n reprodutora. Nun sitio non reprodutor (de agosto a abril) no suroeste de Arizona, esta ave foi atopada utilizando unha \"comunidade arbustiva mixta\" m\u00e1is do esperado se nos baseamos na dispo\u00f1ibilidade dese tipo de terreo. Foron tam\u00e9n observadas con pouca abundancia nun sitio con \"Pseudotsuga menziesii\", \"Pinus ponderosa\" e \"Populus tremuloides\" na Columbia Brit\u00e1nica.\nTemperatura.\nA temperatura pode tam\u00e9n influ\u00edr na abundancia desta especie. En Colorado, a temperatura media en abril estaba correlacionada negativamente (p&lt;0,01) (r= -0,94) coa abundancia de gali\u00f1olas da Carolina. Nos sitios que ti\u00f1an temperaturas media en abril \u2264 6\u00a0\u00b0C, as gali\u00f1olas da Carolina eran m\u00e1is bundantes que a especie estreitamente relacionada \"Rallus limicola\", mentres que nos sitios m\u00e1is c\u00e1lidos a proporci\u00f3n das gali\u00f1olas da Carolina respecto dos \"R. limicola\" diminu\u00edu.\nDensidades.\nAs densidades var\u00edan de 12 gali\u00f1olas/acre en Colorado a 0,47 parella/ha en Indiana. Unha media de 1,3 gali\u00f1olas/ha responderon a chamadas nos sitios estudados de Colorado. Unha densidade similar de gali\u00f1olas atopouse no sueste de Wisconsin. En Iowa, a densidade media en 2 anos e varos h\u00e1bitats de pantano era de 1,3 parellas/ha.\nFactores que te\u00f1en que ver coa paisaxe, como a \u00e1rea de pantano, bordos do h\u00e1bitat nos pantanos e o n\u00famero de pantanos na rexi\u00f3n poden tam\u00e9n influ\u00edr na especie.\nA\u00ednda que as gali\u00f1olas da Carolina aparec\u00edan en pantanos de todos os tama\u00f1os, poden aparecer en grandes densidades en pantanos de tama\u00f1o medio. Estaban relacionadas positivamente de forma significativa (p\u22640,01) coa \u00e1rea de zona h\u00f1umida total e \u00e1rea perimetral de superficie de auga no leste e centro de Maine e estaban relacionados positivamente de forma significativa (p&lt;0,05) coa \u00e1rea de zonas h\u00famidas en Saskatchewan. En Maine, a gali\u00f1ola da Carolina utilizaba un 10% das zonas h\u00famidas de 1,0\u00a0ha, do 40% ao 50% das zonas h\u00famidas de 1 a 2\u00a0ha en tama\u00f1o, e o 20% das zonas h\u00famidas maiores de 20\u00a0ha. No oeste de Nova York, as gali\u00f1olas foron significativamente (p=0,007) m\u00e1is abundantes en pantanos de 40 a 101\u00a0ha que nos pantanos menores (&lt;40\u00a0ha) ou maiores (100-150nbsp;ha). Ademais, detect\u00e1ronse ni\u00f1os m\u00e1is frecuentemente nos pantanos de 40-81\u00a0ha.\nTam\u00e9n parecen preferir h\u00e1bitats de bordo. A densidade de gali\u00f1olas da Carolina reprodutoras estaba significativamente (p&lt;0,001) correlacionado (r=0,62) coa proporci\u00f3n per\u00edmetro:\u00e1rea dos pantanos do noroeste de Iowa. A distancia desde o centro dos territorios das gali\u00f1olas ao bordo do h\u00e1bitat era tam\u00e9n significativamente (p&lt;0,005) menor que desde o centro dos territorios de \"Rallus limicola\". En Arizona, os bordos de h\u00e1bitat estaban m\u00e1is pr\u00f3ximos \u00e1s \u00e1reas das que fac\u00edan grande uso as gali\u00f1olas que os sitios aleatorios.\nA din\u00e1mica das zonas h\u00famidas a unha grande escala pode afectar \u00e1s gali\u00f1olas da Carolina. Os \u00edndices da poboaci\u00f3n de gali\u00f1olas a 3 \"niveis de resposta\" estaban correlacionados significativamente (p&lt;0,01) (r\u22650,70) co n\u00famero de lagoas presentes na rexi\u00f3ns de pozas de pradeira de Dacota do Norte en maio.\nAlimentaci\u00f3n.\nComen unha gran diversidade de alimentos. Os animais que adoita comer son caracois, crust\u00e1ceos, ara\u00f1as e insectos, principalmente escaravellos, grilos, moscas e lib\u00e9lulas. Adoitan comer sementes de plantas como \"Polygonum\" spp., \"Scirpus\" spp., \"Carex\" spp. e \"Echinochloa\" spp.. As sementes da planta anual \"Zizania aquatica\" e \"Leersia oryzoides\" c\u00f3menas tam\u00e9n nos Estados Unidos. Na literatura menci\u00f3nanse como fontes relativamente importantes de alimentos para esta ave as \"Paspalum\" spp. e \"Oryza sativa\" no sueste dos Estados Unidos. Outras plantas supo\u00f1en &lt;5% da dieta das gali\u00f1olas da Carolina, entre elas \"Eleocharis\" spp., Lemnaceae, \"Potamogeton\" spp., \"Panicum\" spp., \"Spartina\" spp. e \"Distichlis spicata\".\nComen m\u00e1is alimento vexetal en outono e inverno (68%\u201369%) que en primavera e ver\u00e1n (40%). O material de plantas como \"Digitaria sanguinalis\", \"Panicum dichotomiflorum\" e \"Setaria\" spp. apareceu con frecuencias substancialmente m\u00e1is grandes e en moito maior volume en es\u00f3fagos de gali\u00f1olas da Carolina cando se recolleu no sueste de Missouri durante a migraci\u00f3n de outono que cando se recolleu en primavera. Ademais, os animais supoen un maior volume da dieta de primavera que da dieta de outono. O volume de material animal nos es\u00f3fagos recollido en primavera estaba composto predominantemente de escaravellos adultos e caracois da familia Physidae.\nPredadores.\nVarias especies comen ovos de gali\u00f1olas da Carolina como os visons americanos (\"Mustela vison\"), mofetas (Mephitidae), coiotes (\"Canis latrans\"), ict\u00e9ridos do x\u00e9nero \"Quiscalus\", corvos (\"Corvus\" spp.) e garzas (Ardeidae). Tam\u00e9n se informou de predaci\u00f3n de gali\u00f1olas da Carolina adultas por vis\u00f3ns americanos, coiotes e falc\u00f3ns e curuxas.\nNotas.\n&lt;/ref&gt;"}
{"id": "471704", "revid": "27155", "url": "https://gl.wikipedia.org/wiki?curid=471704", "title": "Poli\u00f1a americana", "text": ""}
{"id": "471705", "revid": "27155", "url": "https://gl.wikipedia.org/wiki?curid=471705", "title": "Porzana carolina", "text": ""}
{"id": "471706", "revid": "1576", "url": "https://gl.wikipedia.org/wiki?curid=471706", "title": "Terat\u00f3xeno", "text": ""}
{"id": "471711", "revid": "88215", "url": "https://gl.wikipedia.org/wiki?curid=471711", "title": "R\u00e9cords de Galicia de atletismo", "text": "Os r\u00e9cords de Galicia de atletismo son as mellores marcas en categor\u00eda absoluta, masculinas e femininas, obtidas por atletas galegos. Estes rexistros son reco\u00f1ecidos pola Federaci\u00f3n Galega de Atletismo (FGA). Devanditas marcas div\u00eddense, \u00e1 s\u00faa vez, en r\u00e9cords \u00f3 aire libre ou absolutos (tempada de ver\u00e1n) e en pista cuberta ou indoor (tempada de inverno). Os organismos oficiais de atletismo reco\u00f1ecen como r\u00e9cords absolutos as marcas realizadas en pista cuberta, se estas superan as obtidas \u00f3 aire libre."}
{"id": "471713", "revid": "1131", "url": "https://gl.wikipedia.org/wiki?curid=471713", "title": "Cabo Norte, Noruega", "text": "O cabo Norte (en noruegu\u00e9s \"Nordkapplat\u00e5et\") \u00e9 un promontorio localizado na illa de Mager\u00f8ya, no norte de Noruega, na comunidade de Nordkapp, no condado (\"fylke\") de Finnmark.\nCaracter\u00edtsticas xeogr\u00e1ficas.\nO seu acantilado, de 307\u00a0m de altura, est\u00e1 considerado con frecuencia como o punto m\u00e1is setentrional de Europa.\nPor\u00e9n, o veci\u00f1o cabo Knivskjellodden \u00e1chase uns 1\u00a0500\u00a0m m\u00e1is ao norte.\nAdemais, ambos os puntos enc\u00f3ntranse na illa de Mager\u00f8ya, o que significa que o punto m\u00e1is setentrional da Europa continental \u00e9, en realidade, o cabo Nordkinn, na Nordkinnhalv\u00f8ya (pen\u00ednsula de Nordkinn).\nSegundo a Organizaci\u00f3n Hidrogr\u00e1fica Internacional, o cabo Norte \u00e9 o l\u00edmite entre o mar de Noruega, ao oeste, e o mar Branco, ao leste, sendo por tanto tam\u00e9n un dos l\u00edmites usados para separar o oc\u00e9ano Atl\u00e1ntico do oc\u00e9ano \u00c1rtico.\nHistoria.\nA denominaci\u00f3n \"cabo Norte\" foi cu\u00f1ada polo explorador brit\u00e1nico Richard Chancellor en 1553, cando superou o cabo na busca do Paso do Nordeste. Desde ent\u00f3n, recibiu frecuentes visitas de exploradores que subiron \u00e1 meseta da illa de Mager\u00f8ya escalando o acantilado. Alg\u00fans visitantes famosos foron o rei \u00d3scar II de Suecia en 1873 e o rei Chulalongkorn de Tailandia en 1907.\nEn 1943, durante a segunda guerra mundial, a batalla de Cabo Norte desenvolveuse fronte a este cabo no oc\u00e9ano \u00c1rtico.\nTurismo.\nHoxe en d\u00eda o cabo Norte \u00e9 unha importante atracci\u00f3n tur\u00edstica que incl\u00fae un amplo centro tur\u00edstico que alberga un gran n\u00famero de exposici\u00f3ns sobre a historia do lugar."}
{"id": "471716", "revid": "5863", "url": "https://gl.wikipedia.org/wiki?curid=471716", "title": "Lu\u00eds Fern\u00e1ndez Troncoso", "text": "Lu\u00eds Fern\u00e1ndez Troncoso, nado en Ponteareas, foi un pol\u00edtico galego.\nTraxectoria.\nLogo do golpe de Estado do 18 de xullo de 1936 foi nomeado presidente da Comisi\u00f3n Xestora do Concello de Ponteareas, tomando posesi\u00f3n o 15 de febreiro de 1937. Cesou o 17 de xaneiro de 1938.\nVida persoal.\nCasou en 1931 con Mercedes Bern\u00e1rdez Mart\u00ednez."}
{"id": "471718", "revid": "88628", "url": "https://gl.wikipedia.org/wiki?curid=471718", "title": "Pauto do demo", "text": "Pauto do demo \u00e9 unha obra dram\u00e1tica de \u00c1nxel Fole publicada en 1958 pola Editorial Citania en Buenos Aires. Foi reeditada por Edici\u00f3ns Castrelos en 1970 e 1972 na colecci\u00f3n O Moucho, e por Galaxia en 1996 na colecci\u00f3n \u00c1rbore.\nCaracter\u00edsticas.\nA obra p\u00f3dese clasificar como unha comedia. Est\u00e1 baseada na famosa Meiga de Torbeo, parroquia do concello de Ribas de Sil. \u00c9 unha obra graciosa, enxe\u00f1osa e divertida. Nela o indiano Don Pancho, fala un castrapo moi curioso e di unhas cousas con moita graza que os seareiros da cantina escoitan con sorna.\nA obra foi levada \u00e1 escena en 1997 polo Teatro Galileo.\nContido.\nPr\u00f3logo do autor para a 2\u00aa edici\u00f3n:.\nFala da paisaxe de Quiroga, conta casos de homes de Quiroga e da lingua que al\u00ed se fala etc.\nPauto do demo.\n\"Conto esc\u00e9nico en tres cadros\"\nA acci\u00f3n desenv\u00f3lvese nunha aldea das ribeiras do Sil no tempo da vendima.\nDecoraci\u00f3n: a coci\u00f1a da tasca do Far\u00f3n \u00e9 unha \u201ccoci\u00f1a econ\u00f3mica\u201d de ferro, non de lareira. A Lucrecia anda coas potas. Beben e fuman Don Pancho, Tiberio, o Far\u00f3n, O Carrizo, Epifanio e un m\u00fasico. \u00c9 pola noiti\u00f1a, \u201cm\u00e1is lusque que fusque\u201d.\nDon Pancho \u00e9 un se\u00f1orito dun cincuenta e cinco anos que viviu en Am\u00e9rica. Tiberio \u00e9 un mozo novo con buratos na pucha. O Carrizo \u00e9 un home pequecho duns corenta anos. O Far\u00f3n e o Epifanio son homes xa patr\u00f3ns.\nNa conversa o Tiberio quere emigrar, a Guinea, que est\u00e1 de moda. F\u00e1lase das Am\u00e9ricas e de Guinea, dos moitos perigos que hai, todo esaxerado e con pouco co\u00f1ecemento. Don Pancho fala en castel\u00e1n.\nEntra o rapaz Anduri\u00f1o co recado para o se\u00f1orito de que o foi buscar o se\u00f1orito de Pacio Vello. Tam\u00e9n conta que est\u00e1 para morrer a meiga de Torg\u00e1n. Don Pancho qu\u00e9ixase do atrasada que est\u00e1 aqu\u00ed a medicina comparada coas Am\u00e9ricas. Chega a Subela contando m\u00e1is do asunto da Meiga. Xa no leito de morte est\u00e1 a traspasar a s\u00faa ciencia (o esp\u00edrito dun m\u00e9dico da Coru\u00f1a, que \u00e9 o que fai as curaci\u00f3ns) por dez mil reais a unha filla do Rouco, far\u00e1 o documento o escrib\u00e1n de Rendar. Alg\u00fans desconf\u00edan da honradez do escrib\u00e1n e se todo non ser\u00e1 unha estafa para lle sacar os cartos ao Rouco. C\u00f3ntase de como curaba a Meiga, dun caso en que conseguiu que a doente vomitase dic\u00edndolle que tomara leite dunha veci\u00f1a parida.\nMarchan parte deles e don Pancho paga todo o gasto. A\u00ednda as\u00ed crit\u00edcano por falar de xeito tan diferente, iso \u00e9 darse aires. Esc\u00f3itanse as gargalladas do Ramili\u00f1o, que est\u00e1 tolo. Chega o P\u00edndaro e conta que noutra cantina da Meiga est\u00e1 reunida a xente, que a Meiga entrou nos infernos e queren saber a quen viu. Deciden ir al\u00e1. O Ramili\u00f1o fala coa s\u00faa sombra, lembra cando se viu coa Heleni\u00f1a e non quere que se meta a meiga.\nDecoraci\u00f3n: na casa da Meiga de Torg\u00e1n.\nA coci\u00f1a \u00e9 moi similar \u00e1 do primeiro cadro. A taberneira \u00e9 a Nisclona, irm\u00e1 do Crisanto. Nunha mesa est\u00e1n o Far\u00f3n, o Carrizo, A Lucrecia, Epifanio, a Subela, o m\u00fasico, o P\u00edndaro, acabados de chegar. Noutras mesas arrieiros, xateiros e labregos. Fig\u00farase que no andar de arriba est\u00e1n a Meiga, o Crisanto, d\u00faas testemu\u00f1as, o Rouco e a s\u00faa filla Heleni\u00f1a. Despois chega o escrib\u00e1n. Desde abaixo esc\u00f3itanse moi ben as falas dos de arriba.\nHai moito barullo e xente na taberna. A taberneira serve entre insultos. Esc\u00f3itase contar \u00e1 Meiga como viu ao secretario de Larouco discutir co demo no inferno. O Far\u00f3n segue crendo que a Meiga ten pauto co demo. Entra o escrib\u00e1n e a Meiga empeza o traspaso do esp\u00edrito de don Nicol\u00e1s \u00e1 Heleni\u00f1a entre dores e dicires. Esc\u00f3itase o escrib\u00e1n ler o documento do traspaso polo que cobra mil reais. A Meiga pide queimada. Os de abaixo comentan os feitos e qu\u00e9ixanse do vi\u00f1o que \u00e9 moi malo. Tam\u00e9n que a Meiga tivo tratos co grande Godallo. Segue a lectura do documento por parte do escrib\u00e1n. Esc\u00f3itanse golpes e ouvea un lobo. Todos collen medo. A Heleni\u00f1a berra de que a leva o demo, os golpes contin\u00faan. Todos pensan que \u00e9 o demo, mesmo a Meiga que chama por el. A xente foxe arrepiada dicindo que cheira a xofre.\nA mesma decoraci\u00f3n que o primeiro.\nA coci\u00f1a est\u00e1 baleira, entra Ramili\u00f1o, trae un bombo, uns cornos de godallo e un foco, fala coa s\u00faa sombra. Est\u00e1 todo contento porque a Heleni\u00f1a xa non ser\u00e1 meiga e conta como montou todo o barullo imitando o godallo e como todos o creron e fuxiron a fume de carozo. Volven a Lucrecia, o Epifanio, o Far\u00f3n, a Subela... comentan os feitos, os medos e como escaparon. O Far\u00f3n concl\u00fae: \"Pauto do Demo\"! E estoura a gargallada do tolo."}
{"id": "471719", "revid": "85894", "url": "https://gl.wikipedia.org/wiki?curid=471719", "title": "Javier Est\u00e9vez Viana", "text": "Javier Est\u00e9vez Viana, nado nas Neves cara 1903 e finado en Ponteareas o 14 de setembro de 1936, foi un comerciante e pol\u00edtico galego.\nTraxectoria.\nSobri\u00f1o de Alejandro Viana Esper\u00f3n. Membro do Centro Republicano de Tui, pasou en 1933 a militar no Partido Republicano Radical Socialista. Militou despois en Izquierda Republicana e foi elixido vicesecretario da Juventud de Izquierda Republicana de Ponteareas en marzo de 1935. Comerciante en Ponteareas. Colaborou en \"Tribuna\" e \"Renovaci\u00f3n\" e foi correspondente de \"El Pa\u00eds\" en Ponteareas. Participou nos mitins da campa\u00f1a para as elecci\u00f3ns de febreiro de 1936. Co golpe de Estado do 18 de xullo de 1936 foi membro do Comit\u00e9 de Defensa da Rep\u00fablica de Ponteareas. Tomada a vila polos facciosos, agochouse na casa duns correlixionarios preto do mosteiro de Canedo. Foi detido e ingresou no c\u00e1rcere de Tui o 13 de agosto. \u00c1s sete da tarde do 14 de setembro a Garda Civil e un grupo de falanxistas de Ponteareas lev\u00e1rono ao dep\u00f3sito municipal da vila. Foi torturado para que delatase o agocho dos republicanos fuxidos: malleiras, amputaci\u00f3n dos \u00f3rganos sexuais, perda das unllas e perforaci\u00f3ns nos pulm\u00f3ns con agullas. Lev\u00e1rono \u00e1 praza da vila ameaz\u00e1ndoo con matalo diante da casa da s\u00faa nai. Finalmente asasin\u00e1rono no Cemiterio da Vila.\nVida persoal.\nCasou en Vigo con Isabel Sangerm\u00e1n Alfaro en novembro de 1929."}
{"id": "471731", "revid": "89787", "url": "https://gl.wikipedia.org/wiki?curid=471731", "title": "Concei\u00e7\u00e3o Lima", "text": "Maria da Concei\u00e7\u00e3o de Deus Lima, nada en Santana o 8 de decembro de 1961, \u00e9 unha escritora de San Tom\u00e9 e Pr\u00edncipe, co\u00f1ecida como Concei\u00e7\u00e3o Lima.\nTraxectoria.\nEstudou xornalismo en Portugal, e licenciouse en Estudos Afro-Portugueses e Brasileiros no King's College de Londres. Traballou na radio, televisi\u00f3n e na prensa escrita en San Tom\u00e9 e Pr\u00edncipe. En 1993 fundou o semanario independente \"O Pa\u00eds Hoje\", que dirixiu at\u00e9 a s\u00faa desaparici\u00f3n. Reside e traballa como xornalista e produtora dos servizos de lingua portuguesa na BBC.\nComezou a escribir sendo nena. En 1979 participou en Angola na sexta Conferencia de Escritores Afro-Asi\u00e1ticos. Publicou poes\u00eda en xornais, revistas, e antolox\u00edas en varios pa\u00edses. Est\u00e1 considerada unha poeta do per\u00edodo poscolonial."}
{"id": "471734", "revid": "89787", "url": "https://gl.wikipedia.org/wiki?curid=471734", "title": "Heel de wereld", "text": "\u00abHeel de wereld\u00bb (en galego: \u00abTodo o mundo\u00bb) \u00e9 unha canci\u00f3n composta por Benny Vreden e interpretada en neerland\u00e9s por Corry Brokken. Lanzouse como sinxelo en 1958 mediante Philips Records. Foi elixida para representar aos Pa\u00edses Baixos no Festival de Eurovisi\u00f3n de 1958 tras ga\u00f1a-la final nacional neerlandesa, \"Nationaal Songfestival 1958\".\nFestival de Eurovisi\u00f3n 1958.\nSelecci\u00f3n.\n\u00abHeel de wereld\u00bb cualificouse para representar aos Pa\u00edses Baixos no Festival de Eurovisi\u00f3n 1958 tras ga\u00f1a-la final nacional neerlandesa, \"Nationaal Songfestival 1958\".\nNo festival.\nA canci\u00f3n participou no festival celebrado nos estudos AVRO en Hilversum o 12 de marzo de 1958, sendo interpretada pola cantante neerlandesa Corry Brokken. A orquestra foi dirixida por Dolf van der Linden.\nFoi interpretada en segundo lugar, seguindo a Italia con Domenico Modugno interpretando \u00abNel blu dipinto di blu\u00bb e precedendo a Francia con Andr\u00e9 Claveau interpretando \u00abDors, mon amour\u00bb. Ao final das votaci\u00f3ns, a canci\u00f3n recibiu 1 punto, obtendo o noveno posto de 10 xunto a Luxemburgo."}
{"id": "471735", "revid": "89787", "url": "https://gl.wikipedia.org/wiki?curid=471735", "title": "Dors, mon amour", "text": "\u00abDors, mon amour\u00bb (en galego: \u00abDurme, o meu amor\u00bb) \u00e9 unha canci\u00f3n composta por Pierre Delano\u00eb e interpretada en franc\u00e9s por Andr\u00e9 Claveau. Lanzouse como sinxelo en 1958 mediante Path\u00e9. Foi elixida para representar a Francia no Festival de Eurovisi\u00f3n de 1958 tras ga\u00f1a-la final nacional francesa, e declarouse ga\u00f1adora do certame.\nFestival de Eurovisi\u00f3n 1958.\nSelecci\u00f3n.\n\u00abDors, mon amour\u00bb cualificouse para representar a Francia no Festival de Eurovisi\u00f3n 1958 tras ga\u00f1a-la final nacional francesa.\nNo festival.\nA canci\u00f3n participou no festival celebrado nos estudos AVRO en Hilversum o 12 de marzo de 1958 co t\u00edtulo \u00abDors mon amour\u00bb, sendo interpretada polo cantante franc\u00e9s Andr\u00e9 Claveau. A orquestra foi dirixida por Franck Pourcel.\nFoi interpretada en terceiro lugar, seguindo aos Pa\u00edses Baixos con Corry Brokken interpretando \u00abHeel de wereld\u00bb e precedendo a Luxemburgo con Solange Berry interpretando \u00abUn grand amour\u00bb. Ao final das votaci\u00f3ns, a canci\u00f3n recibiu 27 puntos, obtendo o primeiro posto de 10."}
{"id": "471736", "revid": "65434", "url": "https://gl.wikipedia.org/wiki?curid=471736", "title": "Dors mon amour", "text": ""}
{"id": "471738", "revid": "89787", "url": "https://gl.wikipedia.org/wiki?curid=471738", "title": "Un grand amour", "text": "\u00abUn grand amour\u00bb (en galego: \u00abUn gran amor\u00bb) \u00e9 unha canci\u00f3n composta por Michel Eric e interpretada en franc\u00e9s por Solange Berry. Foi elixida para representar a Luxemburgo no Festival de Eurovisi\u00f3n de 1958 tras ser seleccionada internamente pola emisora luxemburguesa T\u00e9l\u00e9-Luxembourg.\nFestival de Eurovisi\u00f3n 1958.\nSelecci\u00f3n.\n\u00abUn grand amour\u00bb foi seleccionada para representar a Luxemburgo no Festival de Eurovisi\u00f3n 1958 pola emisora luxemburguesa T\u00e9l\u00e9-Luxembourg.\nNo festival.\nA canci\u00f3n participou no festival celebrado nos estudos AVRO en Hilversum o 12 de marzo de 1958, sendo interpretada pola cantante belga Solange Berry. A orquestra foi dirixida por Dolf van der Linden.\nFoi interpretada en cuarto lugar, seguindo a Francia con Andr\u00e9 Claveau interpretando \u00abDors, mon amour\u00bb e precedendo a Suecia con Alice Babs interpretando \u00abLilla stj\u00e4rna\u00bb. Ao final das votaci\u00f3ns, a canci\u00f3n recibiu 1 punto, obtendo o noveno posto de 10 xunto aos Pa\u00edses Baixos."}
{"id": "471739", "revid": "89787", "url": "https://gl.wikipedia.org/wiki?curid=471739", "title": "Jeg rev et blad ud af min dagbog", "text": "\u00abJeg rev et blad ud af min dagbog\u00bb (en galego: \u00abArrinquei unha folla do meu diario\u00bb) \u00e9 unha canci\u00f3n composta por Harry Jensen e interpretada en dinamarqu\u00e9s por Raquel Rastenni. Lanzouse como sinxelo en 1958 mediante His Master's Voice. Foi elixida para representar a Dinamarca no Festival de Eurovisi\u00f3n de 1958 tras ga\u00f1a-la final nacional dinamarquesa, \"Dansk Melodi Grand Prix 1958\".\nFestival de Eurovisi\u00f3n 1958.\nSelecci\u00f3n.\n\u00abJeg rev et blad ud af min dagbog\u00bb cualificouse para representar a Dinamarca no Festival de Eurovisi\u00f3n 1958 tras ga\u00f1a-la final nacional dinamarquesa, \"Dansk Melodi Grand Prix 1958\".\nNo festival.\nA canci\u00f3n participou no festival celebrado nos estudos AVRO en Hilversum o 12 de marzo de 1958, sendo interpretada pola cantante dinamarquesa Raquel Rastenni. A orquestra foi dirixida por Kai Mortensen.\nFoi interpretada en sexto lugar, seguindo a Suecia con Alice Babs interpretando \u00abLilla stj\u00e4rna\u00bb e precedendo a B\u00e9lxica con Fud Leclerc interpretando \u00abMa petite chatte\u00bb. Ao final das votaci\u00f3ns, a canci\u00f3n recibiu 3 puntos, obtendo o oitavo posto de 10."}
{"id": "471740", "revid": "89787", "url": "https://gl.wikipedia.org/wiki?curid=471740", "title": "Ma petite chatte", "text": "\u00abMa petite chatte\u00bb (en galego: \u00abA mi\u00f1a gati\u00f1a\u00bb) \u00e9 unha canci\u00f3n composta por Andr\u00e9 Dohet e interpretada en franc\u00e9s por Fud Leclerc. Lanzouse como sinxelo en 1958 mediante Decca Records. Foi elixida para representar a B\u00e9lxica no Festival de Eurovisi\u00f3n de 1958 tras ga\u00f1a-la final nacional belga.\nFestival de Eurovisi\u00f3n 1958.\nSelecci\u00f3n.\n\u00abMa petite chatte\u00bb cualificouse para representar a B\u00e9lxica no Festival de Eurovisi\u00f3n 1958 tras ga\u00f1a-la final nacional belga.\nNo festival.\nA canci\u00f3n participou no festival celebrado nos estudos AVRO en Hilversum o 12 de marzo de 1958, sendo interpretada polo cantante belga Fud Leclerc. A orquestra foi dirixida por Dolf van der Linden.\nFoi interpretada en s\u00e9timo lugar, seguindo a Dinamarca con Raquel Rastenni interpretando \u00abJeg rev et blad ud af min dagbog\u00bb e precedendo a Alema\u00f1a con Margot Hielscher interpretando \u00abF\u00fcr zwei Groschen Musik\u00bb. Ao final das votaci\u00f3ns, a canci\u00f3n recibiu 8 puntos, obtendo o quinto posto de 10 xunto a Austria."}
{"id": "471743", "revid": "89787", "url": "https://gl.wikipedia.org/wiki?curid=471743", "title": "Olaf Stapledon", "text": "William Olaf Stapledon, nado en Seacombe, Wallasey, o 10 de maio de 1886 e finado en Caldy o 6 de setembro de 1950, foi un fil\u00f3sofo e escritor de ficci\u00f3n cient\u00edfica brit\u00e1nico. En 2014, foi inclu\u00eddo no Sal\u00f3n da Fama da Ficci\u00f3n Cient\u00edfica e a Fantas\u00eda.\nTraxectoria.\nStapledon naceu na pen\u00ednsula Wirral, en Cheshire, fillo \u00fanico de William Clibbett Stapledon e Emmeline Miller. Pasou os primeiros seis anos da s\u00faa vida cos seus pais en Port Said, Exipto. Estudou na Abbotsholme School e no Balliol College, Oxford, onde recibiu un grao de bacharelato en artes en historia moderna (segunda clase) en 1909, promocionado a un grao MA en 1913. Tras un breve per\u00edodo como profesor na Escola de Gram\u00e1tica de Manchester, traballou en oficinas navais en Liverpool e Port Said entre 1910 e 1912. De 1912 a 1915 Stapledon traballou coa p\u00f3la de Liverpool da Workers' Educational Association.\nDurante a primeira guerra mundial serviu como obxector de conciencia. Stapledon foi condutor de ambulancia coa Friends' Ambulance Unit en Francia e en B\u00e9lxica dende xullo de 1915 a xaneiro de 1919; recibiu \u00e1 Croix de Guerre ao valor. O 16 de xullo de 1919 casou con Agnes Zena Miller (1894\u20131984), unha prima australiana. Encontr\u00e1ranse por primeira vez en 1903 e mantiveron correspondencia durante a guerra. Tiveron unha filla, Mary Sydney Stapledon (1920\u20132008), e un fillo, John David Stapledon (1923\u20132014). En 1920 mud\u00e1ronse a West Kirby.\nStapledon recibiu o grao de doutor en filosof\u00eda pola Universidade de Liverpool en 1925 e empregou a s\u00faa tese de doutoramento como base para o seu primeiro libro publicado, \"A Modern Theory of Ethics\" (1929). Con todo, axi\u00f1a cambiou \u00e1 ficci\u00f3n coa esperanza de presentar as s\u00faas ideas a un p\u00fablico m\u00e1is amplo. O \u00e9xito relativo de \"Last and First Men\" (1930) provocou que se convertese en escritor a tempo total. Escribiu unha secuela, \"Last Men in London\", \u00e1 que seguiron moitos outros libros de ficci\u00f3n e de filosof\u00eda.\nDurante a segunda guerra mundial abandonou o seu pacifismo e apoiou os esforzos de guerra. En 1940 a familia Stapledon constru\u00edu e mudouse a unha nova casa en Simon's Field, en Caldy, Wirral. Durante a guerra foi un defensor p\u00fablico do esquerdista Common Wealth Party, de J.B. Priestley e Richard Acland, ademais do grupo internacionalista brit\u00e1nico Federal Union.\nDespois de 1945 Stapledon viaxou moito facendo xiras de conferencias, visitando os Pa\u00edses Baixos, Suecia e Francia, e en 1948 falou no Congreso Mundial de Intelectuais pola Paz en Wroc\u0142aw, Polonia. Tam\u00e9n asistiu \u00e1 Conferencia pola Paz Mundial que tivo lugar en Nova York en 1949, sendo o \u00fanico brit\u00e1nico que recibiu o visado para iso. En 1950 involucrouse co movemento antiapartheid. Tras unha semana de conferencias en Par\u00eds, cancelou unha viaxe programada a Iugoslavia e volveu \u00e1 s\u00faa casa en Caldy, onde faleceu repentinamente por un ataque card\u00edaco.\nStapledon foi incinerado no Crematorio de Landican. A s\u00faa vi\u00fava e os seus fillos esparexeron as s\u00faas cinsas nos cant\u00eds que miran ao estuario do Dee, un dos seus lugares favoritos, que aparece en varias ocasi\u00f3ns nos seus libros. Stapledon Wood, na parte sueste de Caldy Hill, foi nomeado por el."}
{"id": "471744", "revid": "7523", "url": "https://gl.wikipedia.org/wiki?curid=471744", "title": "Ager Aketxe", "text": "Ager Aketxe Barrutia, nado o 30 de decembro de 1993 en Bilbao, \u00e9 un futbolista profesional espa\u00f1ol, que xoga como mediapunta na SD Eibar da Liga SmartBank.\nTraxectoria.\nO 13 de xullo de 2019, anunciouse a s\u00faa fichaxe polo Deportivo da Coru\u00f1a por unha tempada con opci\u00f3n a unha m\u00e1is.\nTras unha tempada na Coru\u00f1a, Aketxe asinou por d\u00faas tempadas co UD Almer\u00eda da Segunda Divisi\u00f3n."}
{"id": "471746", "revid": "72012", "url": "https://gl.wikipedia.org/wiki?curid=471746", "title": "Peru Nolaskoain", "text": "Peru Nolaskoain Esnal, nado o 25 de outubro de 1998 en Zumaia, \u00e9 un futbolista profesional espa\u00f1ol, que xoga como centrocampista no Athletic Club da Liga Santander.\nTraxectoria.\nO 9 de agosto de 2019, anunciouse a s\u00faa cesi\u00f3n por unha tempada \u00f3 Deportivo da Coru\u00f1a."}
{"id": "471747", "revid": "89787", "url": "https://gl.wikipedia.org/wiki?curid=471747", "title": "Sead Kola\u0161inac", "text": "Sead Kola\u0161inac, nado en Karlsruhe o 20 de xu\u00f1o de 1993, \u00e9 un futbolista bosn\u00edaco-alem\u00e1n, lateral esquerda que xoga dende 2017 co Arsenal F.C.\nTraxectoria.\nKola\u0161inac naceu en Baden-W\u00fcrttemberg de pais bosn\u00edacos, seu pai Faik, que traballa na f\u00e1brica de Mercedes-Benz, naceu en Nik\u0161i\u0107 (Montenegro) a\u00ednda que a s\u00faa familia proced\u00eda de Plav. A familia asentouse en \u010capljina en Bosnia e Herzegovina, en 1969, de onde \u00e9 s\u00faa nai. Sead estudou na Gesamtschule Berger Feld de Gelsenkirchen. Kola\u0161inac comezou no f\u00fatbol nas secci\u00f3ns xuven\u00eds do equipo local do Karlsruher SC. Despois de oito anos pasou en 2009 ao 1899 Hoffenheim para pasar na tempada seguinte ao VfB Stuttgart e en 2011 ao Schalke 04.\nSchalke 04.\nLogo dunha tempada co equipo xuvenil, Kola\u0161inac saltou ao segundo equipo, o Schalke 04 II, nunha liga rexional, a Regionalliga West e tras marcar dous goles en sete partidos pasou ao primeiro equipo. O 15 de setembro de 2012 debutou na Bundesliga nunha vitoria 2\u20130 contra do Greuther F\u00fcrth. En decembro dese ano xogou por primeira volta en competici\u00f3ns europeas, nun empate 1\u20131 contra do Montpellier na UEFA Champions League.\nEn xu\u00f1o de 2013 ampliou o seu contrato ata xu\u00f1o de 2017 pero ao comezar a tempada seguinte por mor dunha lesi\u00f3n no seu xeonllo dereito deixou de xogar durante seis meses. Marcou o seu primeiro gol para o Schalke 04 o 13 de decembro de 2015 nun empate 1\u20131 contra do FC Augsburg. En maio de 2017 decidiu non renovar o seu contrato. No remate da tempada 2016-17 entrou como un dos votados para o equipo da Bundesliga&lt;ref name=\"Team of the Season 16/17 Results\"&gt;&lt;/ref&gt;.\nArsenal.\nO 6 de xu\u00f1o de 2017 o Arsenal da Premier League confirmou a sinatura da transferencia do xogador . Kola\u0161inac marcou no seu debut contra do Chelsea no Community Shield, que o Arsenal levou nos penaltis. O seu primeiro partido na Premier foi o primeiro d\u00eda da competici\u00f3n, realizando unha asistencia nunha vitoria 4\u20133 contra do Leicester City e levou m\u00e1is da metade dos votos na elecci\u00f3n do xogador do mes de agosto do equipo. O 14 de setembro marcou no seu debut na UEFA Europa League contra do 1. FC K\u00f6ln nunha vitoria do Arsenal 3\u20131. O seu primeiro gol na Premier League chegou o 28 de outubro contra do Swansea City, e mais tam\u00e9n asistiu no outro gol do partido que rematou nunha vitoria para o seu equipo por 2 a 1. Kola\u0161inac de novo quedou como mellor xogador do mes, en outubro, coa metade dos votos. Na primeira tempada co club londiniense xogou 27 partidos de liga, 25 como titular, e 9 noutro tipo de competici\u00f3ns, nacionais ou internacionais.\nSelecci\u00f3ns nacionais.\nSelecci\u00f3ns alem\u00e1s xuven\u00eds.\nO 18 de maio de 2011 Kola\u0161inac debutou coa selecci\u00f3n alem\u00e1 sub-18 como substituto nun encontro contra Austria. O seu primeiro gol nun partido internacional foi o 1 de setembro de 2011 coa selecci\u00f3n sub 19 contra B\u00e9lxica. O adestrador Rainer Adrion convocouno para o encontro amigable da selecci\u00f3n sub-21 contra Israel o 24 de marzo en Tel Aviv por\u00e9n non puido acudir. De novo volveron convocalo para a sub-21 para a Eurocopa sub-21 de 2013 en Israel. O torneo remataou para a selecci\u00f3n alem\u00e1 xa na fase de grupos e Kola\u0161inac non chegou a sa\u00edr ao terreo de xogo.\nSelecci\u00f3n de Bosnia e Hercegovina.\nEn 2013 o adestrador bosn\u00edaco, Safet Su\u0161i\u0107, convocouno para a selecci\u00f3n de Bosnia e Hercegovina absoluta, debutou o 23 de novembro contra a Arxentina en St. Louis, nun encontro que rematou nunha derrota bosn\u00edaca por 2 a 0.\nEn xu\u00f1o de 2014 participou no Mundial do Brasil. No minuto 3 do primeiro partido da s\u00faa selecci\u00f3n contra da Arxentina, Sead marcou un autogol, e o encontro rematou coa vitoria arxentina por 2 a 1.\nNa clasificaci\u00f3n para a Eurocopa 2016 de Francia xogou tres partidos no grupo B."}
{"id": "471749", "revid": "89787", "url": "https://gl.wikipedia.org/wiki?curid=471749", "title": "F\u00fcr zwei Groschen Musik", "text": "\u00abF\u00fcr zwei Groschen Musik\u00bb (en galego: \u00abM\u00fasica por d\u00faas moedas\u00bb) \u00e9 unha canci\u00f3n composta por Friedrich Meyer e interpretada en alem\u00e1n por Margot Hielscher. Foi elixida para representar a Alema\u00f1a no Festival de Eurovisi\u00f3n de 1958 tras ga\u00f1a-la final nacional alem\u00e1, \"Schlager 1958\".\nFestival de Eurovisi\u00f3n 1958.\nSelecci\u00f3n.\n\u00abF\u00fcr zwei Groschen Musik\u00bb cualificouse para representar a Alema\u00f1a no Festival de Eurovisi\u00f3n 1958 tras ga\u00f1a-la final nacional alem\u00e1, \"Schlager 1958\".\nNo festival.\nA canci\u00f3n participou no festival celebrado nos estudos AVRO en Hilversum o 12 de marzo de 1958, sendo interpretada pola cantante alem\u00e1 Margot Hielscher. A orquestra foi dirixida por Dolf van der Linden.\nFoi interpretada en oitavo lugar, seguindo a B\u00e9lxica con Fud Leclerc interpretando \u00abMa petite chatte\u00bb e precedendo a Austria con Liane Augustin interpretando \u00abDie ganze Welt braucht Liebe\u00bb. Ao final das votaci\u00f3ns, a canci\u00f3n recibiu 5 puntos, obtendo o s\u00e9timo posto de 10."}
{"id": "471750", "revid": "89787", "url": "https://gl.wikipedia.org/wiki?curid=471750", "title": "Carol Burnett", "text": "Carol Creighton Burnett, nada en San Antonio (Texas) o 26 de abril de 1933, \u00e9 unha actriz, comediante e cantante estadounidense, reco\u00f1ecida principalmente por protagonizar o programa c\u00f3mico de variedades \"The Carol Burnett Show\", que se transmitiou pola CBS entre 1967 e 1978. Foi o primeiro programa deste tipo presentado por unha muller.\nO seu talento para a parodia fixo que recibise o t\u00edtulo de \"American Queen of Comedy\" (\u201cRa\u00ed\u00f1a da comedia estadounidense\u201d).\nEn 1977 foi votada unha das vinte mulleres m\u00e1is admiradas dos Estados Unidos, ga\u00f1ou cinco Globos de Oro, seis Emmy, doce People's Choice Awards, foi nomeada \"Muller do ano\" polo C\u00edrculo de Cr\u00edticos de TV e pertence ao Sal\u00f3n da Fama da Televisi\u00f3n dende 1985.\nTraxectoria.\nNaceu en San Antonio, e aos oito anos mudouse aos \u00c1nxeles. Filla de pais alcoh\u00f3licos, pasou a s\u00faa infancia en Hollywood ao coidado da s\u00faa avoa Nanny. Quer\u00eda estudar xornalismo, mais non ti\u00f1a cartos, ata que unha misteriosa doaz\u00f3n an\u00f3nima de 50 d\u00f3lares permitiu o seu ingreso e cursou estudos de ingl\u00e9s e teatro na Universidade de California, Os \u00c1nxeles.\nEn Nova York, f\u00edxose famosa dentro do circu\u00edto de cabar\u00e9s e clubs nocturnos polo seu canto e imitaci\u00f3ns, e en 1959 debutou en Broadway co musical \"Once upon a Mattress\".\nDespois apareceu con regularidade na televisi\u00f3n en \"The Gary Moore Show\" (1959\u20131962) e en \"The Tonight Show\" e con Ed Sullivan.\nEn 1962 fixo unha aparici\u00f3n moi lembrada no Carnegie Hall con gui\u00f3n de Mike Nichols coa s\u00faa amiga Julie Andrews (\"Julie and Carol at Carnegie Hall\"); nos anos 70 repetiu o formato en \"Carol and Julie at Lincoln Center\" e coa soprano Beverly Sills na Metropolitan Opera de Nova York (\"Beverly and Carol at the Met\"). Participou en filmes como \"Annie\", series de televisi\u00f3n e toda unha serie de especiais para a televisi\u00f3n con grandes figuras do espect\u00e1culo como Steve Martin, Pl\u00e1cido Domingo e Robin Williams. Durante 2003 fixo unha xira de galas coa mezzosoprano Frederica von Stade actuando coa San Francisco Symphony.\nParticipou na segunda temporada da serie \"Glee\", no papel da nai de Sue Sylvester, e cantou a canci\u00f3n \"Ohio\".\n\"The Carol Burnett Show\".\nA emisi\u00f3n semanal do \"Carol Burnett Show\" (1966\u20131977) converteuse nun dos programas televisivos m\u00e1is populares e, coa s\u00faa participaci\u00f3n no mesmo, Burnett ga\u00f1ou cinco premios Emmy. O programa consid\u00e9rase o sucesor do lendario show de Lucille Ball, pioneira das gravaci\u00f3ns en estudio con p\u00fablico presente e quen a apadri\u00f1ou. A serie tivo 278 episodios, fixo famoso o equipo integrado Tim Conway, Vicki Lawrence e Harvey Korman e logrou en total 23 candidaturas aos premios Emmy.\nForon famosas as s\u00faas parodias e imitaci\u00f3ns da ra\u00ed\u00f1a Isabel II, Charo, Gloria Swanson, Bette Davis, Joan Crawford, Lana Turner e outras personalidades do espect\u00e1culo. O segmento protagonizado por Burnett como \"Eunice\" (unha fracasada provinciana sure\u00f1a) cobrou tal popularidade que acabou convert\u00e9ndose nun programa \u00e1 parte.\nEn cada episodio era invitada unha celebridade que compet\u00eda nun n\u00famero c\u00f3mico con Carol Burnett e o seu equipo. polo programa pasaron Carol Channing, Lucille Ball, Lana Turner, Ella Fitzgerald, Liza Minnelli, Cher, Ethel Merman, Sammy Davis Jr, Eileen Farrell, Jack Palance, Gloria Swanson, Jackson 5, Maggie Smith, Marilyn Horne, Mel Torm\u00e9, Dionne Warwick, James Stewart, Chita Rivera, Jerry Lewis, Rock Hudson, Dick Van Dyke, Julie Andrews, Beverly Sills, Bernadette Peters, Lily Tomlin, Madeline Kahn, Steve Martin, Robin Williams, The Carpenters, Dinah Shore, Steve Lawrence, Eydie Gorme e outros.\nVida privada.\nBurnett casou coa s\u00faa parella da universidade Don Saroyan o 15 de decembro de 1955; divorci\u00e1ronse en 1962.\nO 4 de maio de 1963, casou co produtor de televisi\u00f3n Joe Hamilton, pai divorciado de oito fillos, que producira o seu concerto do Carnegie Hall de 1962 e posteriormente producir\u00e1 \"The Carol Burnett Show\" entre outros proxectos. A parella tivo tres fillas:\nO matrimonio rematou en divorcio en 1984. O desaf\u00edo de loitar cos problemas de drogas de Carrie menci\u00f3nanse como parte da raz\u00f3n da separaci\u00f3n, mais a parella aproveitou a oportunidade para informar a outros pais sobre como levar esa situaci\u00f3n e recadaron cartos para a cl\u00ednica que estaba a tratar a Carrie. En 1988, Burnett e Carrie viaxaron a Moscova para axudar a introducir a primeira rama de Alc\u00f3licos An\u00f3nimos na Uni\u00f3n Sovi\u00e9tica. Joe Hamilton faleceu de cancro en 1991.\nO 24 de novembro de 2011, Burnett casou con Brian Miller, m\u00fasico e contratista da Hollywood Bowl Orchestra, vinte e tres anos m\u00e1is novo ca ela."}
{"id": "471752", "revid": "89787", "url": "https://gl.wikipedia.org/wiki?curid=471752", "title": "Die ganze Welt braucht Liebe", "text": "\u00abDie ganze Welt braucht Liebe\u00bb (en galego: \u00abO mundo enteiro necesita amor\u00bb) \u00e9 unha canci\u00f3n composta por G\u00fcnther L\u00e9opold e Kurt Werner e interpretada en alem\u00e1n por Liane Augustin. Foi elixida para representar a Austria no Festival de Eurovisi\u00f3n de 1958 tras ser seleccionada internamente pola emisora austr\u00edaca ORF.\nFestival de Eurovisi\u00f3n 1958.\nSelecci\u00f3n.\n\u00abDie ganze Welt braucht Liebe\u00bb foi seleccionada para representar a Austria no Festival de Eurovisi\u00f3n 1958 pola emisora austr\u00edaca ORF.\nNo festival.\nA canci\u00f3n participou no festival celebrado nos estudos AVRO en Hilversum o 12 de marzo de 1958, sendo interpretada pola cantante austr\u00edaca Liane Augustin. A orquestra foi dirixida por Willy Fantl.\nFoi interpretada en noveno lugar, seguindo a Alema\u00f1a con Margot Hielscher interpretando \u00abF\u00fcr zwei Groschen Musik\u00bb e precedendo a Su\u00edza con Lys Assia interpretando \u00abGiorgio\u00bb. Ao final das votaci\u00f3ns, a canci\u00f3n recibiu 8 puntos, obtendo o quinto posto de 10 xunto a B\u00e9lxica."}
{"id": "471753", "revid": "5863", "url": "https://gl.wikipedia.org/wiki?curid=471753", "title": "Santos bispos de Ribas de Sil", "text": "Co\u00f1\u00e9cese como nove santos bispos a nove bispos galegos de diferentes s\u00e9s que se retiraron ao mosteiro de santo Estevo de Ribas de Sil a finais das s\u00faas vidas, e que al\u00ed morreron e foron enterrados con sona de santidade.\nTraxectoria e tradici\u00f3n.\nOs nomes dos bispos segundo diferentes fontes ser\u00edan Ansurio, Afonso, Froarengo, Gonzalo, Paio, Pedro, Servando, Vili\u00falfo, e Vimarasio.\nVeneraci\u00f3n e culto.\nAs fontes do \u00e1mbito da Igrexa latina dan a s\u00faa festa colectiva no 26 de xaneiro. Hern\u00e1ndez Figueiredo achou en 2017 un manuscrito na biblioteca da USC, que data de 1781, e que citando \u00e1 s\u00faa vez fontes diversas da para todos estes bispos como festividade o 26 de xaneiro. Por outra parte, De la Fuente, no seu \"Calendario de Santos\", da como data de festividade colectiva para os nove bispos tam\u00e9n a do 26 de xaneiro, data do falecemento de Ansurio:\nHeredia (1683) tam\u00e9n fai memoria deles no 26 de xaneiro:\nO lugar de enterramento destes nove bispos foi o claustro dos bispos, pensado como espazo de devoci\u00f3n para lle render culto a estes santos. Os seus restos non foron trasladados at\u00e9 1463 ao altar maior, por orde do abade Alonso Pernas.\nSegundo Hern\u00e1ndez Figueiredo, esta traslaci\u00f3n das reliquias significaba por parte da Igrexa a aprobaci\u00f3n da veneraci\u00f3n do santo e das s\u00faas reliquias.\nPosteriormente, en 1662 o abade Pl\u00e1cido de Andrade Montenegro solicitou ao bispo de Ourense Jos\u00e9 de la Pe\u00f1a obter \"rezo e misa\" para os santos bispos, que non tiveran sido canonizados de xeito formal. Obxecto de veneraci\u00f3n dos fieis foron en particular os aneis episcopais dos bispos, tidos por milagreiros."}
{"id": "471754", "revid": "89787", "url": "https://gl.wikipedia.org/wiki?curid=471754", "title": "Giorgio (canci\u00f3n)", "text": "\u00abGiorgio\u00bb \u00e9 unha canci\u00f3n composta por Paul Burkhard e interpretada en alem\u00e1n e italiano por Lys Assia. Lanzouse como sinxelo en 1958 mediante Decca Records. Foi elixida para representar a Su\u00edza no Festival de Eurovisi\u00f3n de 1958 tras ser seleccionada internamente pola emisora su\u00edza SRG SSR.\nFestival de Eurovisi\u00f3n 1958.\nSelecci\u00f3n.\n\u00abGiorgio\u00bb foi seleccionada para representar a Su\u00edza no Festival de Eurovisi\u00f3n 1958 pola emisora su\u00edza SRG SSR.\nNo festival.\nA canci\u00f3n participou no festival celebrado nos estudos AVRO en Hilversum o 12 de marzo de 1958, sendo interpretada pola cantante su\u00edza Lys Assia. A orquestra foi dirixida por Paul Burkhard, compositor da canci\u00f3n.\nFoi interpretada en d\u00e9cimo lugar, seguindo a Austria con Liane Augustin interpretando \u00abDie ganze Welt braucht Liebe\u00bb. Ao final das votaci\u00f3ns, a canci\u00f3n recibiu 24 puntos, obtendo o segundo posto de 10."}
{"id": "471755", "revid": "65434", "url": "https://gl.wikipedia.org/wiki?curid=471755", "title": "Giorgio", "text": ""}
{"id": "471756", "revid": "89787", "url": "https://gl.wikipedia.org/wiki?curid=471756", "title": "Vladimir Vernadskii", "text": "Vladimir Ivanovich Vernadskii (; ), nado en San Petersburgo o e finado en Moscova o 6 de xaneiro de 1945, foi mineraloxista e xeoqu\u00edmico ruso, ucra\u00edno, e sovi\u00e9tico, considerado un dos fundadores da xeoqu\u00edmica, a bioxeoqu\u00edmica e a radioxeolox\u00eda, e fundador da Academia Ucra\u00edna das Ciencias. \u00c9 co\u00f1ecido sobre todo polo seu libro de 1926 \"The Biosphere\" en que sen pretendelo contribu\u00edu a popularizar o voc\u00e1bulo biosfera cu\u00f1ado por Eduard Suess en 1885, hipotetizando que vida \u00e9 a forza xeol\u00f3xica que da forma \u00e1 Terra. En 1943 recibiu o premio Stalin.\nTraxectoria.\nEn 1885 graduouse en f\u00edsica e matem\u00e1tica pola Universidade de San Petersburgo, prolongando a s\u00faa formaci\u00f3n durante os dous anos seguintes en diversas universidades europeas. A partir de 1890 foi profesor de mineralox\u00eda e cristalograf\u00eda na Universidade de Moscova, onde se doutorou en 1897. Membro da Academia Rusa de Ciencias dende 1912, traballou para esta instituci\u00f3n ata a s\u00faa morte. \u00c1 vez foi fundador (1918) e primeiro presidente da Academia Ucra\u00edna de Ciencias. Por este e outros motivos \u00e9 considerado compatriota tanto polos ucra\u00ednos como polos rusos.\nVernadskii foi disc\u00edpulo de Vasili Dokuchaiev (1840-1903), fundador da edafolox\u00eda, quen lle transmitiu unha comprensi\u00f3n integradora da natureza. Eduard Suess, que tam\u00e9n fora influ\u00eddo por Dokuchaiev, forxou a palabra \"biosfera\" sen chegar a definila, sendo Vernadski quen a populariz\u00f3u no eido cient\u00edfico. Vernadskii \u00e9 especialmente c\u00e9lebre polo seu libro \"A biosfera\" (1926), onde presenta a vida como a forza xeol\u00f3xica que d\u00e1 forma \u00e1 terra. Vernadskii foi fundador de varias novas disciplinas como a xeoqu\u00edmica, a bioxeoqu\u00edmica e a radioxeolox\u00eda. Por darlle ao concepto de biosfera o seu contido actual, \u00e9 considerado como un dos fundadores da ecolox\u00eda e o pai da visi\u00f3n moderna do sistema Terra.\nConcib\u00eda a Terra como a superposici\u00f3n de cinco realidades integradas: a litosfera, entendida como esfera s\u00f3lida da Terra; a atmosfera; a biosfera; a tecnosfera, o resultado da alteraci\u00f3n producida polo home; e a noosfera, a esfera do pensamento. \u00c1 vez v\u00eda a historia do planeta como unha evoluci\u00f3n aut\u00f3noma con tres etapas dominadas respectivamente pola evoluci\u00f3n xeol\u00f3xica, a evoluci\u00f3n biol\u00f3xica e a evoluci\u00f3n da cultura. Foi un dos primeiros cient\u00edficos en reco\u00f1ecer o os\u00edxeno, nitr\u00f3xeno e di\u00f3xido de carbono da atmosfera terrestre como resultado de procesos biol\u00f3xicos. Vernadskii observou a dependencia da composici\u00f3n atmosf\u00e9rica con respecto \u00e1 actividade biol\u00f3xica, ofrecendo da Terra un concepto moi pr\u00f3ximo ao proposto m\u00e1is tarde por James Lovelock coa s\u00faa hip\u00f3tese Gaia.\nFoi un dos primeiros cient\u00edficos en reco\u00f1ecer a radioactividade como fonte da enerx\u00eda t\u00e9rmica xeol\u00f3xica.\nVladimir Vernadskii deixou unha grande estela de seguidores na Uni\u00f3n Sovi\u00e9tica, a cal constitu\u00edu unha escola separada. A influencia de Vernadskii na ecolox\u00eda occidental produciuse a trav\u00e9s dalg\u00fans dos seus disc\u00edpulos, e da traduci\u00f3n ao ingl\u00e9s de d\u00faas das s\u00faas obras: \"Geochemistry\" (1924) e \"The Biosphere\" (1926). C\u00f3mpre salientar a influencia das s\u00faas noci\u00f3ns sobre Teilhard de Chardin e Lyndon LaRouche, no que o uso do concepto de noosfera deriva directamente do de Vernadskii."}
{"id": "471757", "revid": "47401", "url": "https://gl.wikipedia.org/wiki?curid=471757", "title": "Vladimir Vernadsky", "text": ""}
{"id": "471761", "revid": "59564", "url": "https://gl.wikipedia.org/wiki?curid=471761", "title": "Isabelle Alonso", "text": "Isabelle Alonso, nada o 8 de maio de 1953 en Auxerre (Yonne), \u00e9 unha escrita francesa de novela e ensaio, filla de refuxiados pol\u00edticos espa\u00f1ois. Dende a d\u00e9cada de 1990 colabora de xeito asiduo na radio e televisi\u00f3n galas. En 2017 foi distinguida coa Orde Nacional do M\u00e9rito do seu pa\u00eds, no grao de \"chevalier\"."}
{"id": "471763", "revid": "7802", "url": "https://gl.wikipedia.org/wiki?curid=471763", "title": "Vicerrei de Galiza", "text": ""}
{"id": "471764", "revid": "98629", "url": "https://gl.wikipedia.org/wiki?curid=471764", "title": "Mergo pequeno", "text": "O mergo pequeno, \"Mergellus albellus\", \u00e9 unha especie de ave da orde das anseriformes, familia dos an\u00e1tidos e subfamilia dos merxinos, a \u00fanica inclu\u00edda no x\u00e9nero \"Mergellus\".\nEste x\u00e9nero est\u00e1 estreitamente relacionado con \"Mergus\" e estivo e \u00e1s veces est\u00e1 inclu\u00eddo nel, a\u00ednda que poder\u00eda estar m\u00e1is emparentado cos patos do x\u00e9nero \"Bucephala\". O mergo pequeno hibrida con \"Bucephala clangula\".\nUn pato mari\u00f1o f\u00f3sil do Mioceno medio demostra que exist\u00edan patos similares ao mergo pequeno hai uns 13\u00a0mill\u00f3ns de anos. A especie existente data do Plistoceno tard\u00edo.\nTaxonom\u00eda.\nDescrici\u00f3n.\nX\u00e9nero.\nO x\u00e9nero foi descrito en 1840 polo ornit\u00f3logo, bot\u00e1nico e ilustrador ingl\u00e9s Prideaux John Selby. \nEspecie.\nA especie fora descrita en 1758 por Linneo na p\u00e1xina 129 do volume I da 12\u00aa edici\u00f3n do seu \"Systema Naturae\", co nome de \"Anas albellus\".\nEtimolox\u00edas.\nO nome cient\u00edfico \"Mergellus\" \u00e9 un diminutivo de \"Mergus\", derivado do lat\u00edn \"mergere\", \"mergullarse\". \nO ep\u00edteto espec\u00edfico, \"albellus\", \u00e9 o nominativo masculino singular do adexctivo latino \"albellus, -a, -um\", diminitivo de \"albus\", \"branco\". (correspondente co galego albelo. \nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nCaracter\u00edsticas.\n\u00c9 unha especie inconfundible co macho con aparencia de \"panda\" pola s\u00faa mancha negra na zona do ollo e aspecto de \"xeo roto\" polas finas li\u00f1as negras sobre fondo branco que parecen gretas no xeo, que mostra as cores branca e negra cando voa. \nAs femias e ps machos inmaturos son cincentos con frontes e p\u00edleos casta\u00f1os, e poden confundirse a distancia con \"Oxyura jamaicensis\". \nTen \u00e1reas ovais brancas na \u00e1s que se ven en voo. O bico do mergo pequeno ten un extremo ganchudo e beiras con dentes de serras, que lle axudan a capturar os peixes cando se mergulla para cazar. Mide de 38 a 44\u00a0cm de longo.\nDistribuci\u00f3n e ecolox\u00eda.\nReprod\u00facese na taiga do norte de Europa e Asia. Necesita \u00e1rbores para reproducirse, establecendo neles o ni\u00f1o. Vive en lagos con moitos peixes e en r\u00edos de augas lentas.\nComo \u00e9 migrante, abandona as \u00e1reas reprodutoras e inverna en costas abrigadas ou lagos do interior, nas costas do mar B\u00e1ltico, mar Negro, norte de Alema\u00f1a e os Pa\u00edses Baixos, e un pequeno n\u00famero deles chegan a Gran Breta\u00f1a. As aves errantes poden chegar a Norteam\u00e9rica ou a outros pa\u00edses europeos (en Galicia \u00e9 unha ave accidental)..\nNos lagos prefire \u00e1reas polas ribeiras, a mi\u00fado baixo \u00e1rbores pequenas. Reprod\u00facese en maio e pon de 6 a 9 ovos cor crema. Nidifica en ocos de \u00e1rbores, como os de vellos ni\u00f1os de petos. \u00c9 unha ave t\u00edmida e foxe facilmente cando a molestan.\nProtecci\u00f3n.\n\u00c9 unha das especies \u00e1s que se aplica o \"Acordo para a conservaci\u00f3n das aves acu\u00e1ticas migratorias africano-euroasi\u00e1ticas\" (AEWA). Non se considera especie ameazada na Lista Vermella da IUCN, a\u00ednda que a s\u00faa poboaci\u00f3n est\u00e1 decrecendo.\nF\u00f3siles.\nUn f\u00f3sil non nomeado de pato mari\u00f1o, co\u00f1ecido por un \u00famero atopado na formaci\u00f3n Saj\u00f3v\u00f6lgyi do Mioceno medio (Badeniano tard\u00edo, hai de 13 a 12 mill\u00f3ns de anos) de M\u00e1trasz\u00f5l\u00f5s, Hungr\u00eda, foi asignado a \"Mergus\". Por\u00e9n, os autores inclu\u00edan nese x\u00e9nero ao mergo pequeno, e en consecuencia, o \u00f3so poder\u00eda ser asignado m\u00e1is propiamente a \"Mergellus\", especialmente porque \u00e9 m\u00e1is similar a un \u00famero de mergo pequeno que aos restos de \"Bucephala\" que tam\u00e9n se encontraron no sitio. \u00c1s veces argum\u00e9ntase que o f\u00f3sil de M\u00e1trasz\u00f5l\u00f5s \u00e9 demasiado vello para representar ning\u00fan x\u00e9nero moderno de pato mari\u00f1o, pero aparentemente estes estaban xa ben diferenciados daquela.\nTam\u00e9n se atoparon subf\u00f3siles desta especie en Inglaterra."}
{"id": "471765", "revid": "27155", "url": "https://gl.wikipedia.org/wiki?curid=471765", "title": "Mergellus albellus", "text": ""}
{"id": "471766", "revid": "27155", "url": "https://gl.wikipedia.org/wiki?curid=471766", "title": "Mergus albellus", "text": ""}
{"id": "471767", "revid": "27155", "url": "https://gl.wikipedia.org/wiki?curid=471767", "title": "Mergellus", "text": ""}
{"id": "471769", "revid": "23204", "url": "https://gl.wikipedia.org/wiki?curid=471769", "title": "Mergo cristado", "text": "O mergo cristado (Mergus serrator) \u00e9 unha especie de ave anseriforme da familia Anatidae propia de Eurasia e Norteam\u00e9rica.\nDescrici\u00f3n.\nOs adultos de mergo cristado miden de 52 a 58\u00a0cm de longo, cunha envergadura alar de 67 a 82\u00a0cm. Te\u00f1en un penacho de plumas bicudas e un peteiro longo e estreito vermello, coas beiras con dentes de serra. Os machos adultos te\u00f1en a cabeza negra con irisaci\u00f3ns verdes, o pescozo branco e o dorso negro; mentres que o seu peito \u00e9 casta\u00f1o avermellado con pintas, te\u00f1en o ventre branco e os flancos cincentos. As \u00e1s son anegradas na s\u00faa maior parte, coas plumas secundarias brancas. As femias adultas te\u00f1en a cabeza e o pescozo de cor casta\u00f1a avermellada e o resto do corpo agrisado, ag\u00e1s o ventre e as plumas secundarias das \u00e1s, que son brancos. Os xuven\u00eds son similares \u00e1s femias, pero te\u00f1en a mancha branca das \u00e1s de menor tama\u00f1o.\nTaxonom\u00eda e etimolox\u00eda.\nA especie describiuna cientificamente Carl von Linn\u00e9 en 1758 na d\u00e9cima edici\u00f3n da s\u00faa obra \"Systema naturae\", co seu nome cient\u00edfico actual, \"Mergus serrator\". A pesar da s\u00faa ampla distribuci\u00f3n \u00e9 unha especie monot\u00edpica, \u00e9 dicir, non se reco\u00f1ecen subespecies diferenciadas.\nA etimolox\u00eda do x\u00e9nero, \"Mergus\", procede do verbo latino \"mergere\" que significa 'mergullarse'. O seu nome espec\u00edfico, \"serrator\", tam\u00e9n procede do lat\u00edn e significa 'serrador', polo seu peteiro con dentes de serra.\nH\u00e1bitat e distribuci\u00f3n.\n\u00c9 unha ave de distribuci\u00f3n hol\u00e1rtica, que cr\u00eda no norte de Eurasia e Norteam\u00e9rica. Trala \u00e9poca de cr\u00eda migra ao sur cara \u00e1s zonas costeiras temperadas do Atl\u00e1ntico e Pac\u00edfico de ambos os continentes. Tam\u00e9n \u00e9 invernante en Europa central e Mediterr\u00e1neo. En Am\u00e9rica baixa ata o sur de Florida, En Asia ata o sur da China e en Europa chega ata o norte da pen\u00ednsula Ib\u00e9rica (en Galicia \u00e9 un invernante regular) e Grecia. En Islandia, as illas brit\u00e1nicas, o sur de Escandinavia e as costas meridionais de Alasca est\u00e1 presente todo o ano.\nComportamento.\nSon mergulladores e comen peixes pequenos principalmente, mais tam\u00e9n insectos acu\u00e1ticos, crust\u00e1ceos e ras.\n\u00c9 un voador potente que en voo horizontal alcanza os 129\u00a0km/h."}
{"id": "471770", "revid": "23204", "url": "https://gl.wikipedia.org/wiki?curid=471770", "title": "Ferreiri\u00f1o de cara negra", "text": "O ferreiri\u00f1o de cara negra ou ferreiri\u00f1o careto (Remiz pendulinus) \u00e9 unha especie de ave paseriforme da familia Remizidae, que vive principalmente en Eurasia.\nDescrici\u00f3n.\n\u00c9 un paxaro moi pequeno: mide aproximadamente 10\u00a0cm de lonxitude e pesa arredor de 10\u00a0g.\nTen cabeza gris con anchas franxas negras, na fronte e ollos, en forma de anteface. O dorso e a cola son marr\u00f3ns. As partes inferiores te\u00f1en tons casta\u00f1os e cremas. O bico \u00e9 curto e moi bicudo.\nAs femias te\u00f1en o dorso e o peito dun ton m\u00e1is claro.\nTaxonom\u00eda e etimolox\u00eda.\nO nome do x\u00e9nero, \"Remiz\", \u00e9 o nome polaco deste paxaro, e \"pendulinus\" en lat\u00edn significa 'colgante', que fai referencia ao seu ni\u00f1o.\nA especie foi descrita como \"Motacilla pendulinus\" por Linnaeus na s\u00faa obra \"Systema naturae\" en 1758.\nDistribuci\u00f3n.\nO ferreiri\u00f1o de cara negra europeo \u00e9 unha ave principalmente migratoria, que cr\u00eda en Europa central e oriental e o oeste de Asia, ademais das monta\u00f1as do sur de Europa e Turqu\u00eda, e despr\u00e1zase \u00e1s rexi\u00f3ns mediterr\u00e1neas e do suroeste de Asia para pasar o inverno.\nA \u00e1rea reprodutora desta especie no oeste de Europa experimentou unha expansi\u00f3n durante as d\u00e9cadas de 1980 e 1990. Isto foi acompa\u00f1ado da expansi\u00f3n da \u00e1rea de invernada, chegando ata Marrocos.\nComportamento.\nEmite un balbuciente e caracter\u00edstico \"zii-ii\" e un breve trilo.\nAlimentaci\u00f3n.\nAlim\u00e9ntase principalmente de insectos e ara\u00f1as, a\u00ednda que na s\u00faa dieta tam\u00e9n entran algunhas sementes.\nReproduci\u00f3n.\nCr\u00eda en \u00e1rbores caducifolias, xeralmente nas beiraas de r\u00edos e lagos con moita vexetaci\u00f3n, xa que necesita \u00e1rbores axeitados para constru\u00edr os seus ni\u00f1os colgantes en forma de ovo ou bolsa, cun t\u00fanel de entrada. Para a construci\u00f3n destes usa poli\u00f1as finas, fibras (xa sexan animais ou vexetais), ara\u00f1eiras, sementes plumosas etc.\nPon de 5 a 8 ovos, durante o mes de abril. Os ovos son de cor branca mate. Soamente a femia incuba os ovos. A incubaci\u00f3n dura uns 14 d\u00edas.\nConservaci\u00f3n.\nA especie ten unha ampla \u00e1rea de distribuci\u00f3n, estimada en de 1 a 10\u00a0mill\u00f3ns de km2, e unha poboaci\u00f3n estimada entre 420\u00a0000 e 840\u00a0000 individuos s\u00f3 en Europa, e hai evidencias de que a poboaci\u00f3n est\u00e1 a aumentar. Xa que logo, est\u00e1 avaliada como especie non preocupante pola IUCN."}
{"id": "471771", "revid": "27155", "url": "https://gl.wikipedia.org/wiki?curid=471771", "title": "Ferreiri\u00f1o careto", "text": ""}
{"id": "471772", "revid": "27155", "url": "https://gl.wikipedia.org/wiki?curid=471772", "title": "Remiz pendulinus", "text": ""}
{"id": "471773", "revid": "98629", "url": "https://gl.wikipedia.org/wiki?curid=471773", "title": "Papamerda rabudo", "text": "O papamerda rabudo ou palleira rabilonga (Stercorarius longicaudus) \u00e9 unha ave mari\u00f1a da familia Stercorariidae.\nEtimolox\u00eda.\nO nome do x\u00e9nero \"Stercorarius\" procede do lat\u00edn e significa \"do excremento\"; referido \u00e1 comida regurxitada por outras aves cando as perseguen os papamerdas, que antes se pensabsa que era un excremento. O nome espec\u00edfico \"longicaudus\" procede do lat\u00edn \"longus\", 'longo', e \"cauda\", 'cola'.\nDescrici\u00f3n.\nEsta especie \u00e9 inconfundible de adulto, co seu dorso gris, plumas primarias das \u00e1s escuras sen zona branca, p\u00edleo negro e cola caracteristicamente moi longa. Os adultos a mi\u00fado pairan sobre os seus territorios de reproduci\u00f3n. Os xuven\u00eds son m\u00e1is dif\u00edciles de distinguir, porque se parecen moito ao papamerda palanqu\u00edn (\"Stercorarius parasiticus\") sobre o mar. Son m\u00e1is delgados, de \u00e1s m\u00e1is grandes e m\u00e1is semellantes a carr\u00e1ns que a outra especie, pero mostran a mesma gran variedade de plumaxes. Por\u00e9n, xeralmente te\u00f1en tons m\u00e1is fr\u00edos que a outra especie, \u00e1rtica, con tons m\u00e1is grises en vez de marr\u00f3ns.\n\u00c9 a ave menor da s\u00faa familia, de 38 a 58\u00a0cm de longo, dependendo da estaci\u00f3n e a idade. Por\u00e9n, da s\u00faa lonxitude total, 29\u00a0cm poden corresponder \u00e1 cola, que pode inclu\u00edr unhas longas plumas timoneiras de 15\u00a0cm no adulto en ver\u00e1n. A envergadura alar desta especie vai de 102 a 117\u00a0cm e a masa do corpo \u00e9 de 230 a 444\u00a0g.\nSubespecies.\nDescrib\u00edronse d\u00faas subespecies:\nReproduci\u00f3n.\nEsta especie reprod\u00facese no alto \u00e1rtico de Eurasia e Norteam\u00e9rica, coas maiores poboaci\u00f3ns en Rusia, Alasca e o Canad\u00e1 e poboaci\u00f3s menores no resto do \u00c1rtico. \u00c9 unha ave migratoria, que inverna no sur do Atl\u00e1ntico e Pac\u00edfico. Os exemplares xoves de paso \u00e1s veces cazan pequenas presas en campos arados ou campos de golf e normalmente te\u00f1en menos medo dos humanos.\nNidifican na tundra seca ou p\u00e1ramos m\u00e1is altos po\u00f1endo dous ovos de cor marr\u00f3n oliv\u00e1cea con pintas. Nos campos de reproduci\u00f3n poden o\u00edrse ganindo ou facendo sons repenicantes. F\u00f3ra da estaci\u00f3n reprodutora pasan a maior parte do tempo voando sobre o oc\u00e9ano aberto e emiten un \u00e1spero grito que soa como \"kriiah\". Alim\u00e9ntase de peixes (principalmente capturados a outras aves por cleptoparasitismo), pequenos paxaros, restos de comida, pequenos mam\u00edferos, froita e prea. Na migraci\u00f3n, \u00e9 m\u00e1is probable que capturen a s\u00faa propia comida e menos probable que a rouben."}
{"id": "471774", "revid": "27155", "url": "https://gl.wikipedia.org/wiki?curid=471774", "title": "Palleira rabilonga", "text": ""}
{"id": "471775", "revid": "27155", "url": "https://gl.wikipedia.org/wiki?curid=471775", "title": "Stercorarius longicaudus", "text": ""}
{"id": "471782", "revid": "5863", "url": "https://gl.wikipedia.org/wiki?curid=471782", "title": "Oui, oui, oui, oui", "text": "\u00abOui, oui, oui, oui\u00bb (; en galego: \u00abSi, si, si, si\u00bb) \u00e9 unha canci\u00f3n escrita por Pierre Cour e Hubert Giraud interpretada en franc\u00e9s por Jean Philippe. Lanzouse como EP e sinxelo en 1959 mediante Barclay Records. Foi elixida para representar a Francia no Festival de Eurovisi\u00f3n de 1959 tras ga\u00f1ar unha final nacional francesa.\nFestival de Eurovisi\u00f3n 1959.\nSelecci\u00f3n.\n\u00abOui, oui, oui, oui\u00bb participou nunha final nacional organizada pola emisora francesa Radiodiffusion-T\u00e9l\u00e9vision Fran\u00e7aise. Foi a ga\u00f1adora, cualificandose para representar a Francia no Festival de Eurovisi\u00f3n 1959.\nNo festival.\nA canci\u00f3n participou no festival celebrado no Palacio de Festivais e Congresos de Cannes o 11 de marzo de 1959, sendo interpretada polo cantante franc\u00e9s Jean Philippe. A orquestra foi dirixida por Franck Pourcel.\nFoi interpretada en primeiro lugar, precedendo a Dinamarca con Birthe Wilke interpretando \u00abUh, jeg ville \u00f8nske jeg var dig\u00bb. Ao final das votaci\u00f3ns, a canci\u00f3n recibiu 15 puntos, obtendo o terceiro posto de 11."}
{"id": "471786", "revid": "89787", "url": "https://gl.wikipedia.org/wiki?curid=471786", "title": "Uh, jeg ville \u00f8nske jeg var dig", "text": "\u00abUh, jeg ville \u00f8nske jeg var dig\u00bb (en galego: \u00abOh, desexar\u00eda ser ti\u00bb) \u00e9 unha canci\u00f3n composta por Otto Lington e interpretada en dinamarqu\u00e9s por Birthe Wilke. Lanzouse como sinxelo en 1959 mediante Philips Records. Foi elixida para representar a Dinamarca no Festival de Eurovisi\u00f3n de 1959 tras ga\u00f1a-la final nacional dinamarquesa, \"Dansk Melodi Grand Prix 1959\".\nFestival de Eurovisi\u00f3n 1959.\nSelecci\u00f3n.\n\u00abUh, jeg ville \u00f8nske jeg var dig\u00bb cualificouse para representar a Dinamarca no Festival de Eurovisi\u00f3n 1959 tras ga\u00f1a-la final nacional dinamarquesa, \"Dansk Melodi Grand Prix 1959\".\nNo festival.\nA canci\u00f3n participou no festival celebrado no Palacio de Festivais e Congresos de Cannes o 11 de marzo de 1959, sendo interpretada pola cantante dinamarquesa Birthe Wilke. A orquestra foi dirixida por Kai Mortensen.\nFoi interpretada en segundo lugar, seguindo a Francia con Jean Philippe interpretando \u00abOui, oui, oui, oui\u00bb e precedendo a Italia con Domenico Modugno interpretando \u00abPiove\u00bb. Ao final das votaci\u00f3ns, a canci\u00f3n recibiu 12 puntos, obtendo o quinto posto de 11."}
{"id": "471787", "revid": "89787", "url": "https://gl.wikipedia.org/wiki?curid=471787", "title": "Piove (Ciao ciao bambina)", "text": "\u00abPiove (Ciao ciao bambina)\u00bb \u00e9 unha canci\u00f3n composta e interpretada en italiano por Domenico Modugno. Lanzouse como sinxelo en 1959 mediante Fonit Cetra. Foi elixida para representar a Italia no Festival de Eurovisi\u00f3n de 1959 tras ga\u00f1a-lo Festival da Canci\u00f3n de Sanremo 1959.\nFestival de Eurovisi\u00f3n 1959.\nSelecci\u00f3n.\n\u00abPiove (Ciao ciao bambina)\u00bb cualificouse para representar a Italia no Festival de Eurovisi\u00f3n 1959 tras ga\u00f1a-la final nacional italiana, o Festival da Canci\u00f3n de Sanremo 1959, onde foi interpretada d\u00faas veces, unha por Modugno e outra por Johnny Dorelli.\nNo festival.\nA canci\u00f3n participou no festival celebrado no Palacio de Festivais e Congresos de Cannes o 11 de marzo de 1959 co t\u00edtulo \u00abPiove\u00bb, sendo interpretada polo cantante italiano Domenico Modugno. A orquestra foi dirixida por William Galassini.\nFoi interpretada en terceiro lugar, seguindo a Dinamarca con Birthe Wilke interpretando \u00abUh, jeg ville \u00f8nske jeg var dig\u00bb e precedendo a M\u00f3naco con Jacques Pills interpretando \u00abMon ami Pierrot\u00bb. Ao final das votaci\u00f3ns, a canci\u00f3n recibiu 9 puntos, obtendo o sexto posto de 11 xunto a B\u00e9lxica."}
{"id": "471788", "revid": "89787", "url": "https://gl.wikipedia.org/wiki?curid=471788", "title": "Mon ami Pierrot", "text": "\u00abMon ami Pierrot\u00bb (en galego: \u00abAmigo meu Pierrot\u00bb) \u00e9 unha canci\u00f3n composta por Florence Veran e interpretada en franc\u00e9s por Jacques Pills. Foi elixida para representar a M\u00f3naco no Festival de Eurovisi\u00f3n de 1959 tras ser seleccionada internamente pola emisora monegasca T\u00e9l\u00e9 Monte-Carlo.\nFestival de Eurovisi\u00f3n 1959.\nSelecci\u00f3n.\n\u00abMon ami Pierrot\u00bb foi seleccionada para representar a M\u00f3naco no Festival de Eurovisi\u00f3n 1959 pola emisora monegasca T\u00e9l\u00e9 Monte-Carlo.\nNo festival.\nA canci\u00f3n participou no festival celebrado no Palacio de Festivais e Congresos de Cannes o 11 de marzo de 1959, sendo interpretada polo cantante franc\u00e9s Jacques Pills. A orquestra foi dirixida por Franck Pourcel.\nFoi interpretada en cuarto lugar, seguindo a Italia con Domenico Modugno interpretando \u00abPiove\u00bb e precedendo aos Pa\u00edses Baixos con Teddy Scholten interpretando \u00abEen beetje\u00bb. Ao final das votaci\u00f3ns, a canci\u00f3n recibiu 1 punto, obtendo o und\u00e9cimo posto (\u00faltimo) de 11."}
{"id": "471793", "revid": "89787", "url": "https://gl.wikipedia.org/wiki?curid=471793", "title": "Mame Younousse Dieng", "text": "Mame Younousse Dieng, nada en Tivaouane en 1939 e finada en Dakar o 1 de abril de 2016, foi unha escritora senegalesa en lingua francesa e lingua wolof.\nTraxectoria.\nNaceu no \u00c1frica Occidental Francesa, en territorio do antigo Reino de Cayor, de pai orixinario desta rexi\u00f3n e nai procedente de Saint-Louis. Foi mestra e directora de escola.\nA s\u00faa novela \"Aawo bi\", de 1992, \u00e9 unha das primeiras obras publicadas en lingua wolof. Ademais, traduciu a esta lingua o himno nacional do Senegal, \"Pincez tous vos koras, frappez les balafons\"."}
{"id": "471794", "revid": "88215", "url": "https://gl.wikipedia.org/wiki?curid=471794", "title": "Vahid Halilhod\u017ei\u0107", "text": "Vahid Halilhod\u017ei\u0107, nado en Jablanica o 15 de outubro de 1952, \u00e9 un exfutbolista e adestrador franco-bosn\u00edaco.\nTraxectoria.\nVahid naceu nunha localidade de Bosnia e Hercegovina que ent\u00f3n formaba parte de Iugoslavia. Seu pai Safet practicaba o f\u00fatbol como afeccionado no club local, o FK Turbina Jablanica, e foi al\u00ed onde se iniciou no f\u00fatbol Vahid Halilhod\u017ei\u0107 e dous dos seus irm\u00e1ns. O campo do club estaba a menos de cen metros da s\u00faa casa familiar. Asemade, continuou coa s\u00faa educaci\u00f3n sen pretender converterse en futbolista profesional.\nFK Vele\u017e Mostar.\nCon 14 anos foi a Mostar para estudar no instituto electront\u00e9cnico, sen volver xogar partido oficial ning\u00fan co Turbina. Mais con 16 anos entrou na academia do Vele\u017e Mostar que xogaba na Primeira Liga de Iugoslavia, en parte pola insistencia de seu irm\u00e1n, Salem, que xogaba como dianteiro no club. Vahid xogou nas secci\u00f3ns xuven\u00eds nos dous anos e medio seguintes, e logo de asinar un contrato profesional o club cedeuno ao Neretva Metkovi\u0107, que xogaba nunha liga inferior, para coller experiencia.\nAo volver ao Mostar f\u00edxose cunha praza na primeiro equipo na tempada 1972-73, formando unha parella de ataque con Du\u0161an Bajevi\u0107, axudando ao Vele\u017e a rematar a tempada no alto da clasificaci\u00f3n tras o Estrela Vermella. Halilhod\u017ei\u0107 converteuse nun dos puntais no club ao longo da d\u00e9cada de 1970, xogando un total de 376 encontros e marcando 253 goles para o equipo (inclu\u00edndo 207 aparici\u00f3ns e 103 goles na Primeira Liga de Iugoslavia), e foi decisivo para ga\u00f1ar o principal trofeo do club, marcando dous goles na vitoria 3 a 2 na Copa de Iugoslavia contra do \u017deljezni\u010dar. En setembro de 1981 marchou de Iugoslavia para xogar no equipo franc\u00e9s do Nantes.\nFC Nantes.\nConsonte a lei vixente na \u00e9poca en Iugoslavia Vahid non pod\u00eda marchar do pais ata chegar \u00e1 idade de 28 anos. En 1981 varios clubs estaban \u00e1 s\u00faa procura, o alem\u00e1n VfB Stuttgart, o italiano Torino e o ingl\u00e9s Leeds United , mais decidiuse polo FC Nantes. Vahid Halilhod\u017ei\u0107 tivo un debut de tempada dif\u00edcil e tardou en inscribir o seu primeiro gol no campionato de Francia. Non obstante, logrou un posto como titular axi\u00f1a, marcando 7 goles en 28 aparici\u00f3ns na tempada 1981-82. A tempada seguinte axudou a logar o sexto t\u00edtulo do campionato franc\u00e9s e foi o m\u00e1ximo goleador da liga con 27 goles en 36 partidos. Halilhod\u017ei\u0107 pasou cinco anos en Nantes, con 163 aparici\u00f3ns na liga e 92 goles para o seu club, logrando tam\u00e9n ser o m\u00e1ximo goleador na tempada 1984\u201385 con 28 goles.\nParis Saint-Germain.\nEn 1986 Halilhod\u017ei\u0107 decidira volver a Bosnia, e pasar m\u00e1is tempo coa s\u00faa familia, especialmente con seu pai inv\u00e1lido. Mais Francis Borelli, o presidente do Paris Saint-Germain, convenceuno para fichar co club parisiense por unha tempada, e as\u00ed xogou os primeiros 14 partidos da tempada 1986/87, marcando 8 goles. As\u00ed e todo, s\u00faa nai morreu no decurso da tempada e Halilhod\u017ei\u0107 decidiu volver a Bosnia e retirarse do f\u00fatbol activo.\nSelecci\u00f3n nacional.\nA Halilhod\u017ei\u0107 convoc\u00e1rono 15 veces para a selecci\u00f3n iugoslava, marcando 8 goles. Despois de debutar como internacional da absoluta en xu\u00f1o de 1976, tam\u00e9n apareceu nalg\u00fan encontro para a sub-21 en 1978. Malia os seus 26 anos, beneficiouse da norma que permit\u00eda participar dous xogadores de m\u00e1is de 21 por equipo, contribu\u00edndo a ga\u00f1ar o campionato europeo sub-21, e levou o trofeo ao mellor xogador do campionato.\nO seu debut na absoluta foi na Eurocopa de 1976 co adestrador Bi\u0107e Mladini\u0107 como substituto de Slavi\u0161a \u017dungul no partido pola terceira praza contra dos Pa\u00edses Baixos, que Iugoslvaia perdeu 2 a 3 en Zagreb. Nos dous anos seguintes tivo d\u00faas aparici\u00f3ns m\u00e1is, como substituto, a primeira en setembro de 1976 nun amigable contra Italia en Roma e a outra en novembro de 1977 na casa contra Espa\u00f1a que finalizou en derrota iugoslava e puxo fin \u00e1s s\u00faas esperanzas de ir ao Mundial de 1978.\nEn outubro de 1978 sa\u00edu por primeira volta como titular nun encontro, clasificatorio para a Eurocopa de 1980, contra Espa\u00f1a na casa, e supuxo o seu primeiro gol coa selecci\u00f3n marcando no minuto 44 o 1 a 2, que acabou por ser o resultado final. Iugoslavia xogou un novo partido de clasificaci\u00f3n fronte a Roman\u00eda, que tam\u00e9n perdeu, por 2 a 3. O resultado supuxo a destituci\u00f3n do adestrador Mladini\u0107, e a s\u00faa substituci\u00f3n de xeito interino por Dra\u017ean Jerkovi\u0107. Halilhod\u017ei\u0107 xogou o seguinte amigable so Jerkovi\u0107, logrando un triplete contra Grecia.\nEn abril de 1979 Miljan Miljani\u0107 volveu \u00e1 selecci\u00f3n e realizou cambios importantes no equipo para lograr a clasificaci\u00f3n para a Eurocopa, e Halilhod\u017ei\u0107 foi unha das numerosas baixas.\nHalilhod\u017ei\u0107 fixo como substituto d\u00faas aparici\u00f3ns no Mundial de 1982, xogou os \u00faltimos quince minutos contra Espa\u00f1a e toda a segunda parte contra Honduras, xa que para a posici\u00f3n de atacante, Miljani\u0107 preferiu a Safet Su\u0161i\u0107, e Halilhod\u017ei\u0107 expresou o seu desgusto contra do adestrador por non lle dar un papel m\u00e1is prominente no equipo iugoslavo.\n1987-1993. Anos de transici\u00f3n.\nVahid Halilhod\u017ei\u0107 vovleu a Bosnia en 1987 tras a morte de s\u00faa nai para coidar de seu pai inv\u00e1lido, que morreu pouco despois. Na \u00e9poca abriu diversos negocios, inclu\u00eddo un bar, en Mostar. En 1989 comezou a estudar para lograr o diploma de adestrador. En 1990 converteuse en director deportivo do Vele\u017e Mostar. Mais estoupou a guerra en Bosnia e tras enviar a s\u00faa familia a Francia el mesmo acabou por marchar en 1993 ao recibir unha proposta para adestrar un equipo franc\u00e9s.\nAdestrador.\nEn 1993 o equipo franc\u00e9s do AS Beauvais solicitou os seus servizos e Halilhod\u017ei\u0107 partiu para Francia. A s\u00faa misi\u00f3n era manter o equipo na segunda divisi\u00f3n pero non segue logo da primeira tempada, arg\u00fc\u00edndo falta de ambici\u00f3n do club.\nSen club ao que adestrar pasou os seguintes tres anos visitando diferentes clubs para observar os m\u00e9todos de adesstradores como Marcello Lippi ou Fabio Capello . Seguindo os consellos de Henri Michel, seleccionador de Marrocos e antigo compa\u00f1eiro do bosn\u00edaco no Nantes, Halilhod\u017ei\u0107 foi adestrar o Raja Casablanca, e so a s\u00faa direcci\u00f3n, o equipo ga\u00f1ou a Liga de Campi\u00f3ns da CAF en 1997 e no ano seguinte logrou o campionato de Marrocos, cunha soa derrota.\nLille.\nEn outubro de 1998 volveu a Francia para adestrar o Lille, na \u00e9poca loitando por sobrevivir na segunda divisi\u00f3n. A s\u00faa primeira tempada no club rematou co club loitando por ascender, sen logralo por diferenza de goles. Na tempada 1999-2000 o club dirixido por Halilhod\u017ei\u0107 dominou a competici\u00f3n e rematou no alto da t\u00e1boa, 16 puntos por enriba do segundo clasificado, o Guingamp, logrando a promoci\u00f3n \u00e1 Ligue 1.\nNa tempada seguinte o equipo realizou unha boa campa\u00f1a, rematando terceiros \u00e1 fin da tempada 2000\u201301, a s\u00f3 sete puntos dos campi\u00f3ns, o Nantes, clasfic\u00e1ndose para a Liga de Campi\u00f3ns da UEFA 2001-02 e nesa primeira participaci\u00f3n na historia do club, logo de derrotar o Parma na clasificaci\u00f3n, o Lille rematou terceiro do seu grupo tras o Deportivo da Coru\u00f1a e o Manchester United, progresando na Copa da UEFA 2001-02 chegando \u00e1 rolda 16 antes de caer diante o Borussia Dortmund pola regra do gol en campo contrario. Na liga o equipo quedou en quinto lugar e \u00e1 fin da tempada Vahid anunciou a s\u00faa marcha.\nRennes.\nO 14 de outubro de 2002 substitu\u00edu a Philippe Bergeroo \u00e1 fronte do Rennes, despois de dez xornadas de campionato e s\u00f3 oito puntos, para o salvar do descenso \u00e1 segunda divisi\u00f3n. Halilhod\u017ei\u0107 logrou ao final da tempada chegar a 15\u00aa praza dunha liga de 20 e evitar a baixada por dous puntos.\nParis Saint-Germain.\nEn maio de 2003 Francis Graille, presidente-delegado do Paris Saint-Germain e antigo dirixente do Lille recrutouno. Despois da marcha do seu xogador estrela Ronaldinho, o club da capital francesa mercou o atancante portugu\u00e9s Pedro Miguel Pauleta. O equipo rematou segundo do campionato e ga\u00f1ando a Les Parisiens renouent avec le succ\u00e8s en terminant seconds du championnat et en remportant la Copa de Francia, o seu primeiro t\u00edtulo dende 1998 e tam\u00e9n se clasificou para a Liga de Campi\u00f3ns. \nTras esta primeira tempada exitosa, o club sufriu numerosas baixas, Gabriel Heinze, Juan Pablo Sor\u00edn ou o capit\u00e1n Fr\u00e9d\u00e9ric D\u00e9hu, tam\u00e9n perdeu a Fabrice Fior\u00e8se que foi ao Olympique de Marseille en agosto de 2004, despois de denunciar o autoritarismo do seu ex-adestrador. Halilhod\u017ei\u0107 considerou esta marcha como unha traiz\u00f3n. Para compensar as baixas recrutou os defensas Sylvain Armand e Mario Yepes que non puideron facer esquecer os dous defensas arxentinos, ademais J\u00e9r\u00f4me Rothen sufriu numerosas lesi\u00f3ns e case non puido contribu\u00edr ao equipo e para mais H\u00e9lder e Fabrice Pancrate tiveron unha tempada decepcionante. E as\u00ed na primeira metade da tempada 2004-2005 o PSG mantivo unha serie de malos resultados; en decembro era o 12\u00ba da liga e na Copa de Europa quedou o \u00faltimo do seu grupo, o comezo do ano 2005 con s\u00f3 competici\u00f3ns nacionais das que se preocupar, o club procurou mellorar a s\u00faa situaci\u00f3n na liga, pero os resultados non axudaron, e o 8 de febreiro logo dunha derrona na casa por 0 a 2 contra o Lens o club decidiu dar de baixa a Halilhod\u017ei\u0107., substitu\u00edndoo polo adestrador do equipo de reservas, Laurent Fournier.\nTrabzonspor e Al Ittihad.\nEntre outubro de 2005 a xu\u00f1o de 2006, Halilhod\u017ei\u0107 adestrou o club turco do Trabzonspor que logrou situar na cuarta praza do campionato turco tras os grandes do Be\u015fikta\u015f JK, Galatasaray e Fenerbah\u00e7e, clasific\u00e1ndoo para as competici\u00f3ns europeas. Non obstante decidiu tras unha tempada deixar o pa\u00eds e cinco meses despois estaba en Arabia Saudita \u00e1 fronte do Al-Ittihad de Jeddah, mais a derrota na Copa \u00c1rabe e as dificultades de adaptaci\u00f3n remataron coa s\u00faa aventura en terras sauditas.\nSelecci\u00f3n de Costa do Marfil.\nEn maio de 2008, Vahid Halilhod\u017ei\u0107 converteuse en seleccionador do equipo nacional de Costa do Marfil ao substitu\u00edr a Uli Stielike. Logrou a clasificaci\u00f3n para a Copa de \u00c1frica de Naci\u00f3ns de 2010 en Angola, e mais tam\u00e9n para o Mundial de 2010, grazas a cinco vitorias e un empate durante as eliminatorias. A selecci\u00f3n non perdeu ning\u00fan dos 23 encontros que disputou durante dous anos, mais nos cuartos de final da CAN 2010 perdeu na pr\u00f3rroga 3 a 2 diante Alxeria. O mes seguinte, en febreiro de 2010, o presidente da Federaci\u00f3n Marfilesa Jacques Anouma anunciou o despedimento do adestrador, respondendo Vahid queo botaran por motivos pol\u00edticos.\nDinamo Zagreb.\nDe volta en Europa, Halilhod\u017ei\u0107 converteuse no novo adestrador do campi\u00f3n croata, o Dinamo Zagreb o 16 de agosto de 2010, asinando un contrato por dous anos e medio en substituci\u00f3n dunha lenda do club, Velimir Zajec, despedido logo da derrota na fase de clasificaci\u00f3n para a Liga de Campi\u00f3ns da UEFA 2010-11 por penaltis contra o equipo moldavo do Sheriff Tiraspol. Non obstante, o equipo a\u00ednda ti\u00f1a oportunidades para a UEFA Europa League 2010-11, e a misi\u00f3n de Halilhod\u017ei\u0107 era a de guiar con \u00e9xito o equipo na campa\u00f1a europea mentres continuaba a dominar o campionato nacional.\nO club mudou o seu estilo para un m\u00e1is atractivo e con m\u00e1is \u00e9nfase no ataque. Un mes despois de facerse cargo do equipo levou o Dinamo a unha vitoria 2 a 0 contra do Villarreal no comezo da fase de grupos da UEFA Europe League. As\u00ed e todo, o Dinamo non puido superar a fase de grupos, perdendo en decembro contra o PAOK.\nNa liga croata o Dinama non tivo rival e contra o final da tempada comezaron as negociaci\u00f3ns para a renegociaci\u00f3n dos termos do seu contrato pero un incidente co presidente do club Zdravko Mami\u0107 no vestiario nun encontro da liga co Inter Zapre\u0161i\u0107 fixo que deixase abrupatamente o equipo o 6 de maio de 2011.\nSelecci\u00f3n de Alxeria.\nO 22 de xu\u00f1o de 2011, a Federaci\u00f3n Alxeriana anunciou que a partir do 1 de xullo Halilhod\u017ei\u0107 \u00eda adestrar o equipo nacional de Alxeria durante tres anos. Conduciu con \u00e9xito a Alxeria na clasificaci\u00f3n para a Copa de \u00c1frica de Naci\u00f3ns e o equipo chegou ao torneo con confianza e con novas estrelas emerxentes, como Islam Slimani e El Arbi Hillel Soudani, as\u00ed como a adici\u00f3n do xogador do Valencia Sofiane Feghouli, non obstante, rematou \u00fatlimo do seu grupo, perdendo os seus primeiros dous partidos, con Tunisia e Togo sen marchar un s\u00f3 gol. Malia os malos resultados, a federaci\u00f3n mantivo a Halilhod\u017ei\u0107 como adestrador.\nO equipo preparouse para a clasificaci\u00f3n para o Mundial de 2014, asegur\u00e1ndose a s\u00faa participaci\u00f3n o 19 de novembro de 2013 ao empatar cos finalistas da Copa de \u00c1frica, Burkina Faso, un \u00e9xito para un pa\u00eds se que clasificaba por cuarta vez en 32 anos para un Mundial.\nA actuaci\u00f3n alxeriana no Mundial do Brasil foi unha sorpresa ao derrotar a Corea do Sur 4 a 2 e empatar con Rusia 1 a 1 pasando da primeira fase de grupos por primeira volta na s\u00faa historia. Na fase seguinte tivo que se enfrontar a Alema\u00f1a nun partido no que Alxeria opuxo unha dura resistencia, chegando o minuto 90 sen goles, as\u00ed e todo no tempo extra Alema\u00f1a marcou dous goles por medio de Andr\u00e9 Sch\u00fcrrle e Mesut \u00d6zil, logrando o substituto Abdelmoumene Djabou marcar un para rematar no 1-2 definitivo. Alema\u00f1a logrou nas semifinais o hist\u00f3rico marcador de 7 a 1 fronte ao Brasil e na final ga\u00f1ou o seu cuarto t\u00edtulo mundial.\nMalia a actuaci\u00f3n da selecci\u00f3n de Alxeria, o seu meirande \u00e9xito na historia, e o labor adestrador gabado con frecuencia polo seu xeito de dirixir o equipo, con boas t\u00e1cticas de contraataque, as\u00ed como a influencia que exerc\u00eda nos xogadores para manter a calma e motivalos, Halilhod\u017ei\u0107 anunciou a s\u00faa marcha o 7 de xullo de 2014.\nSelecci\u00f3n do Xap\u00f3n.\nO 7 de marzo de 2015 anunciouse a designaci\u00f3n de Halilhod\u017ei\u0107 como novo adestrador do equipo nacional xapon\u00e9s, efectivo dende o 12 de marzo, substitu\u00edndo a Javier Aguirre, involucrado nunha investigaci\u00f3n por un posible acordo para ama\u00f1ar o resultado dun partido en 2011 en Espa\u00f1a. O adestrador debutou cunha vitoria 2 a 0 nun amigable contra Tunisia. So as s\u00faas ordes, a selecci\u00f3n clasificouse para o Mundial de 2018\nCriticado por xogadores claves como Shinji Okazaki, Keisuke Honda ou Shinji Kagawa; os malos resultados de partidos amigables previos fixeron que a federaci\u00f3n xaponesa o suspendese das s\u00faas funci\u00f3ns o 9 de abril de 2018, a dous meses do comezo do mundial en Rusia, substitu\u00eddo por Akira Nishino.\nFC Nantes.\nO 2 de outubro de 2018, Vahid Halilhod\u017ei\u0107 p\u00faxose \u00e1 fronte do FC Nantes, trinta e dous anos despois de despedirse como xogador. Sustitu\u00edu a Miguel Cardoso, logo dos malos resultados na tempada (unha vitoria e tres empates en oito partidos). A s\u00faa primeira vitoria foi o 22 de outubro cunha vitoria sobre o Toulouse 4 a 0\nO 5 de maio de 2019, o Nantes derrotou ao Dijon na casa por 3 a 0 e Halilhod\u017ei\u0107 logrou unha nova marca para o club, ao ga\u00f1ar cinco partidos da Ligue 1 consecutivos, algo que o club non lograra en 18 anos, os clubs derrotados foron o Lyon, Paris Saint-Germain, Amiens, Marseille e mais Dijon\nO 2 de agosto de 2019 Halilhod\u017ei\u0107 anunciou a s\u00faa marcha do Nantes por desacordos co propietario e presidente Waldemar Kita.\nSelecci\u00f3n de Marrocos.\nO 15 de agosto de 2019 presentouse a Halilhod\u017ei\u0107 como o novo seleccionador de Marrocos."}
{"id": "471795", "revid": "1888", "url": "https://gl.wikipedia.org/wiki?curid=471795", "title": "Carlos V\u00e1zquez", "text": "O nome de Carlos V\u00e1zquez pode referirse a:"}
{"id": "471796", "revid": "1888", "url": "https://gl.wikipedia.org/wiki?curid=471796", "title": "Carlos V\u00e1zquez Gonz\u00e1lez", "text": "O nome de Carlos V\u00e1zquez Gonz\u00e1lez pode referirse a:"}
{"id": "471797", "revid": "1131", "url": "https://gl.wikipedia.org/wiki?curid=471797", "title": "Mosteiro de Toxos Outos", "text": ""}
{"id": "471799", "revid": "23204", "url": "https://gl.wikipedia.org/wiki?curid=471799", "title": "Marilyn Horne", "text": "Marilyn Horne, nada en Bradford (Pensilvania) o 16 de xaneiro de 1934, \u00e9 unha mezzosoprano estadounidense, apreciada polas s\u00faas interpretaci\u00f3ns de personaxes de \u00f3peras de Rossini e H\u00e4ndel. Durante a s\u00faa longa traxectoria musical, foi admirada polo seu amplo espectro vocal (dende contralto a soprano coloratura), a s\u00faa considerable habilidade para a actuaci\u00f3n e a s\u00faa notable musicalidade.\nRecibiu a Medalla Nacional das Artes (1992) e os Kennedy Center Honors (1995). Ga\u00f1ou catro premios Grammy.\nTraxectoria.\nInicios.\nNada en Pensilvania, a s\u00faa familia mudouse a Long Beach, California. Estudou con William Vennard na Universidade de Southern California e en Santa Barbara coa lendaria Lotte Lehmann na Music Academy of the West. Pertenceu ao \"Roger Wagner Chorale\" e dobrou a Dorothy Dandridge no filme \"Carmen Jones\" ademais de cantar anuncios publicitarios.\nIniciou a s\u00faa carreira como soprano l\u00edrica evolucionando cara a unha das voces m\u00e1is importantes aparecidas na segunda metade do s\u00e9culo XX como mezzosoprano. A s\u00faa arte floreceu nun per\u00edodo en que outras grandes compa\u00f1eiras de rexistro, como a espa\u00f1ola Teresa Berganza e as s\u00faas compatriotas Shirley Verrett e Grace Bumbry, contribu\u00edron ao restablecemento da tradici\u00f3n perdida.\nCarreira europea.\nA principios da d\u00e9cada de 1960, Horne destacou cantando Richard Wagner, Mahler, Brahms e m\u00fasica dodecaf\u00f3nica. A primeira parte da s\u00faa carreira oper\u00edstica realizouna en Europa, na \u00d3pera de Gelsenkirchen, onde probou a s\u00faa versatilidade cantando infinidade de papeis, dende Marie en \"Wozzeck\" a unha das Valquirias, Bach, Mozart, Beethoven, opereta e \u00f3pera italiana (Minnie, Mimi, Fulvia, Amelia). O seu debut en La Scala tivo lugar grazas \u00e1 invitaci\u00f3n de Igor Stravinski como Jocasta en \"\u0152dipus rex\" (1969) pero su consagraci\u00f3n scal\u00edgera ocorreu posteriormente con \"Le si\u00e8ge de Corinthe\" de Rossini xunto ao debut doutra diva, a soprano Beverly Sills.\nRossini e o belcanto.\nA s\u00faa asociaci\u00f3n art\u00edstica coa gran soprano australiana Joan Sutherland (e o seu marido, o director Richard Bonynge) foi unha das m\u00e1is exitosas da s\u00faa era; ambas levaron a arte do bel canto a un alt\u00edsimo nivel especialmente como Norma e Adalgisa na \u00f3pera hom\u00f3nima de Bellini, unha das probas suprems para toda soprano e mezzosoprano, en \"Beatrice di Tenda\", \"Semiramide\" de Rossini, \"Lucrezia Borgia\" e \"Anna Bolena\" de Donizetti.\nGrazas \u00e1 influencia dos directores Henry Lewis e Richard Bonynge, especializouse no dif\u00edcil repertorio de coloratura do bel canto revivindo unha arte que parec\u00eda extinta.\nComo Pauline Viardot e outras divas da \u00e9poca no s\u00e9culo XIX, Horne destacou como ningunha no s\u00e9culo XX como mezzosoprano de coloratura especializ\u00e1ndose nos tres grandes roles de Rossini compostos para Isabella Colbran e orixinariamente para o rexistro, Rosina de \"Il barbiere di Siviglia\", Angelina de \"La Cenerentola\" e Isabella de \"L'italiana in Algeri\", as\u00ed como \"La donna del lago\" e \"Tancredi\".\nMetropolitan Opera.\nO seu esperado debut no Metropolitan Opera foi como \"Adalgisa\" xunto a Sutherland en 1970 ao que seguiron actuaci\u00f3ns como Orfeo, Rosina, Isabella, Amneris e en 1972 como \"Carmen\" dirixida por Leonard Bernstein. En 1977, dirixida por Henry Lewis e producida por John Dexter a ignota \"Le proph\u00e8te\" de Giacomo Meyerbeer foi outro fito na s\u00faa carreira metropolitana na personaxe de Fides xunto a Renata Scotto e James McCracken.\nEn 1984 o MET montou por primeira vez unha \u00f3pera de H\u00e4ndel na s\u00faa honra: \"Rinaldo\". Para ese teatro en 1991, John Corigliano compuxo o cameo de Samira, unha s\u00e1tira \u00e1 s\u00faa famosa Isabella, motivando unha celebrada aparici\u00f3n na \u00f3pera \"The Ghosts of Versailles\". Horne reapareceu en 1995 como Genevieve nas funci\u00f3s de \"Pell\u00e9as et M\u00e9lisande\" de Debussy celebrando o vinte e cinco aniversario da s\u00faa colega Frederica von Stade e en 1996 como Miss Quickly en Falstaff, que foron as s\u00faas \u00faltimas funci\u00f3ns no MET.\nOutros roles foron os de \"Orfeo ed Euridice\" de Gluck, \"Orlando furioso\" de Vivaldi, \"Mignon\" de Thomas, \"Semele\" de H\u00e4ndel, \"Dalilah\" de Saint Saens, Amneris de \"Aida\", Azucena de \"Il Trovatore\", Miss Quickly de \"Falstaff\", \"La Navarraise\" de Massenet, a Zia Principessa de \"Suor Angelica\" de Puccini. \u00c1 parte de Sutherland, foi relevante a s\u00faa participaci\u00f3n con figuras como Luciano Pavarotti e Montserrat Caball\u00e9.\nO 5 de xullo de 1986, actuou no tributo da New York Philharmonic polo centenario da Estatua da Liberdade, que foi televisado en ABC Television.\nEn ocasi\u00f3n do centenario do Metropolitan Opera Horne foi reco\u00f1ecido por \"The New York Times\" nun artigo asinado por Robert Jacobson como unha das 100 maiores cantantes na historia do teatro.\nVida persoal.\nEntre 1960 e 1974 estivo casada co primeiro director de orquestra afroamericano Henry Lewis (1932-1996) con quen tivo unha filla, Angela. Posteriormente casou co baixo Nicola Zaccaria (1923-2007).\nEn 1983 publicou as s\u00faas memorias coa colaboraci\u00f3n de Jane Scovell. A segunda parte actualizada apareceu en 2004.\nRetirouse en 1999, aparecendo ocasionalmente en recitais de m\u00fasica popular estadounidense. Estableceu \"The Marilyn Horne Foundation\" para preservar a arte do canto e deu clases magistrales no Oberlin College Conservatory of Music e na University of Oklahoma.\nEn decembro de 2005, pouco antes de cumprir 72 anos, foi diagnosticado un cancro de p\u00e1ncreas localizado."}
{"id": "471800", "revid": "25871", "url": "https://gl.wikipedia.org/wiki?curid=471800", "title": "Josiah Willard Gibbs", "text": "Josiah Willard Gibbs, nado en New Haven o 11 de febreiro de 1839 e finado na mesma cidade o 28 de abril de 1903, foi un cient\u00edfico estadounidense que fixo importantes contribuci\u00f3ns te\u00f3ricas na f\u00edsica, a qu\u00edmica e as matem\u00e1ticas. A s\u00faa aplicaci\u00f3n da termodin\u00e1mica foi decisiva na transformaci\u00f3n da f\u00edsicoqu\u00edmica nunha ciencia indutiva rigorosa. Xunto con James Clerk Maxwell e Ludwig Boltzmann, creou a mec\u00e1nica estat\u00edstica (expresi\u00f3n que el cu\u00f1ou), explicando as leis da termodin\u00e1mica como consecuencia das propiedades estat\u00edsticas dos conxuntos de estados posibles dun sistema f\u00edsico composto por moitas part\u00edculas. Gibbs tam\u00e9n traballou na aplicaci\u00f3n das ecuaci\u00f3ns de Maxwell aos problemas da \u00f3ptica f\u00edsica. Como matem\u00e1tico, inventou o moderno c\u00e1lculo vectorial, de forma independente do cient\u00edfico brit\u00e1nico Oliver Heaviside.\nEn 1863, a Universidade Yale outorgoulle a Gibbs o primeiro t\u00edtulo de doutoramento estadounidense en enxe\u00f1ar\u00eda. Tras unha estad\u00eda de tres anos en Europa, Gibbs pasou o resto da s\u00faa carreira en Yale, onde foi profesor de f\u00edsica matem\u00e1tica dende 1871 ata a s\u00faa morte. Traballando en relativo illamento, converteuse no primeiro cient\u00edfico te\u00f3rico dos Estados Unidos que ga\u00f1ou reputaci\u00f3n internacional e foi eloxiado por Albert Einstein como \"a mente m\u00e1is grande na historia dos Estados Unidos\". En 1901, Gibbs recibiu o que nese tempo se consideraba o maior honor da comunidade cient\u00edfica internacional, a medalla Copley da Royal Society de Londres, \"polas s\u00faas contribuci\u00f3ns \u00e1 f\u00edsica matem\u00e1tica\".\nComentaristas e bi\u00f3grafos remarcaron o contraste entre a vida tranquila e solitaria de Gibbs e o grande impacto internacional das s\u00faas ideas. A\u00ednda que o seu traballo foi completamente te\u00f3rico, o valor pr\u00e1ctico das contribuci\u00f3ns de Gibbs foron evidentes co desenvolvemento da qu\u00edmica industrial durante a primeira metade do s\u00e9culo XX. Segundo Robert A. Millikan, na ciencia pura, Gibbs \"fixo pola mec\u00e1nica estat\u00edstica e a termodin\u00e1mica o que Laplace fixo pola mec\u00e1nica celeste e Maxwell pola electrodin\u00e1mica, concretamente, converteu o seu campo nunha estrutura te\u00f3rica case finalizada\"."}
{"id": "471813", "revid": "85894", "url": "https://gl.wikipedia.org/wiki?curid=471813", "title": "Carlos V\u00e1zquez Gonz\u00e1lez (sindicalista)", "text": "Carlos V\u00e1zquez Gonz\u00e1lez, nado na Coru\u00f1a o 18 de febreiro de 1942, \u00e9 un sindicalista e guionista galego.\nTraxectoria.\nFoi xefe de prensa e secretario de comunicaci\u00f3n de Comisi\u00f3ns Obreiras de Galicia. En 2006 presentou a dimisi\u00f3n para ser guionista de documentais."}
{"id": "471835", "revid": "23204", "url": "https://gl.wikipedia.org/wiki?curid=471835", "title": "Dalida", "text": "Iolanda Cristina Gigliotti, nada no Cairo (Exipto) o 17 de xaneiro de 1933 e finada en Par\u00eds (Francia) o 3 de maio de 1987, co\u00f1ecida profesionalmente como Dalida, foi unha actriz e cantante franco-exipcia de pais italianos. Ga\u00f1ou o concurso de beleza Miss Exipto en 1954 e comezou unha carreira de 31 anos como cantante en 1956, vendendo 170 mill\u00f3ns de discos e sinxelos en todo o mundo. Suicidouse en 1987.\nTraxectoria.\nPrimeiros anos e carreira.\nIolanda Cristina Gigliotti (posteriormente o seu primeiro nome foi afrancesado como Yolande) naceu en Choubrah, un barrio \u00e1s portas do Cairo, en Exipto, no seo dunha familia de clase media. Os seus pais eran inmigrantes calabreses orixinarios de Serrastretta, na provincia de Catanzaro, Italia. Iolanda foi a segunda de tres irm\u00e1ns. O seu proxenitor era primeiro viol\u00edn da \u00d3pera do Cairo.\nEn 1954 foi elixida Miss Exipto. \u00c1 elecci\u00f3n asistiron tres directores de cinema, co que a vitoria lle abriu as portas do cinema exipcio; Marco de Gastyne contratouna para \"The Mask of Tutankhamun\" (1954) e Niazi Mostafa para interpretar a protagonista de \"A Glass and a Cigarette\" (1954), nos posters das cales aparece co seu novo nome art\u00edstico de Dalida, porque como explicou en 1968, \u00abera un nome moi frecuente en Exipto e gust\u00e1bame moito\u00bb. Rexeitou a terceira oferta, un contrato de longa duraci\u00f3n por parte dun produtor exipcio, porque Gastyne a aconsellou que tratase de buscar o \u00e9xito en Par\u00eds. As\u00ed, Dalida tam\u00e9n decidiu non representar a Exipto en Miss Mundo 1955, mais o Exipto finalmente tampouco participou ese ano a causa da crise de Suez. O 25 de decembro de 1954, Dalila deixou o Exipto por Par\u00eds.\nEn 1956 gravou a s\u00faa primeira canci\u00f3n, \u00abMadona\u00bb, unha versi\u00f3n en franc\u00e9s dun \u00e9xito de Am\u00e1lia Rodrigues. Seguiuna \"Bambino\", un dos seus grandes \u00e9xitos, unha traduci\u00f3n da canci\u00f3n napolitana \"Guaglione\", composta por Giuseppe Fanciulli (m\u00fasica) e o letrista Nisa. En principio estaba destinada a publicarse na voz de Gloria Lasso, mais Lucien Morisse, director de programaci\u00f3n de Radio Europe 1, f\u00edxoa gravala. \u00abBambino\u00bb foi o primeiro n\u00famero un de Dalida e en 1957 converteuse no n\u00famero un de maior duraci\u00f3n da historia, cun total de 39 semanas consecutivas. Converteu a Dalida nunha estrela da noite \u00e1 ma\u00f1\u00e1 e valeulle o seu primeiro disco de ouro, sendo a primeira muller que consegu\u00eda o galard\u00f3n, o 19 de setembro de 1957, por vendas superiores aos 300\u00a0000 exemplares.\nEn marzo de 1957 presentouse no teatro Olympia de Par\u00eds acompa\u00f1ando a Charles Aznavour e en setembro a Gilbert B\u00e9caud. En decembro de 1961 presentouse no Olympia como estrela principal, con grande \u00e9xito.\nEn 1967 actuou no Festival de Sanremo, xunto coa s\u00faa parella o cantautor italiano Luigi Tenco coa canci\u00f3n composta por el \u00abCiao amore, ciao\u00bb. Despois de ser rexeitada a composici\u00f3n por un xurado e polo p\u00fablico, Luigi Tenco suicidouse, un asunto a\u00ednda non totalmente esclarecido, xa que a finais de 2005 un fiscal italiano reabriu o caso, por mala investigaci\u00f3n e arquivo r\u00e1pido.\nEn 1975, Dalida volveu po\u00f1er de moda a canci\u00f3n \u00abJ'attendrai\u00bb, cantada orixinariamente por Rina Ketty en 1938; \u00e9 unha adaptaci\u00f3n da italiana \u00abTornerai\u00bb (letra de Nino Rastelli e m\u00fasica de Dino Olivieri), inspirada nunha melod\u00eda de \"Madama Butterfly\".\nEn 1981 Dalida foi a primeira cantante en recibir un disco de diamante. Ao longo da s\u00faa carreira conseguiu cincuenta e cinco discos de ouro cantando en dez linguas, e vendeu un total de 140 mill\u00f3ns de discos.\nEn 1985 volveu a Exipto para rodar o filme \"El al-Yawm al-Sadis\" (\"Le sixi\u00e8me jour\" en franc\u00e9s), do director Youssef Chahine, que lle deu excelentes cr\u00edticas, a\u00ednda que tam\u00e9n m\u00faltiples lembranzas que a atormentaron durante os seus \u00faltimos meses.\nFalecemento.\nNos \u00faltimos anos da s\u00faa vida, Dalida sufriu de depresi\u00f3n cr\u00f3nica. Actuou por derradeira vez en concerto en Turqu\u00eda do 26 ao 28 de abril de 1987 no antigo teatro Aspendos, en Antalya. Foi a s\u00faa \u00faltima aparici\u00f3n p\u00fablica. De volta dos concertos parece apagada: xa non sae, fuma compulsivamente e aumentou o insomnio..\nO 2 de maio de 1987, fixo crer aos seus achegados que pola noite ir\u00eda ver a comedia \"Cabaret\", de Jerome Savary, presentada no Teatro Mogador, e que cear\u00eda na cidade con Fran\u00e7ois Naudy. Na realidade, Naudy non confirmou a cita, o que a trastornou. Na noite do 2 ao 3 de maio de 1987, soa na s\u00faa casa do 11 bis da \"rue d'Orchampt\", suicidouse por unha sobredose de barbit\u00faricos que tragou cun vaso de whisky. A s\u00faa axudante descubriu o corpo o 3 de maio ao final da tarde.\nA igrexa de San Xo\u00e1n de Montmartre quedou pequena para o funeral e estes tiveron lugar na igrexa de la Madeleine. Asistiron unhas 40\u00a0000 persoas o 7 de maio de 1987.\nDeixou d\u00faas cartas, unha ao seu irm\u00e1n Orlando e outra ao seu compa\u00f1eiro, as\u00ed como unha frase probablemente dirixida ao seu p\u00fablico:"}
{"id": "471836", "revid": "98629", "url": "https://gl.wikipedia.org/wiki?curid=471836", "title": "Caio Dellis", "text": "Caio Dellis \u00e9 unha illa privada de 2\u00b43\u00a0km\u00b2 situada no arquip\u00e9lago das illas Turks e Caicos.\nEsta illa at\u00f3pase ao sur de Caio Parrot e ao norte de Caio Pine e p\u00f3dese observar facilmente na cadea das illas Caicos. Caio Dellis est\u00e1 situado a poucos quil\u00f3metros de Providenciales e \u00e9 accesible a 20 minutos en barco. A illa obtivo o seu nome da familia Dellis que viviu na illa e ga\u00f1ou a vida cos cultivos de esponxas na d\u00e9cada dos cincuenta. Ademais de ser co\u00f1ecido polo cultivo de esponxas e cunchas, caio Dellis tam\u00e9n \u00e9 co\u00f1ecido pola s\u00faa gran colecci\u00f3n de cunchas que se poden atopar ao longo da s\u00faa costa.\nUn proxecto inmobiliario \"As residencias Mandarin Oriental de caio Dellis\") deber\u00eda abrirse a mediados de 2010, pero o proxecto fallou a principios de 2010 e a construci\u00f3n quedou detida. A principios de 2011, o proxecto foi cancelado por problemas financeiros."}
{"id": "471838", "revid": "1888", "url": "https://gl.wikipedia.org/wiki?curid=471838", "title": "Manuel Cordob\u00e9s Millet", "text": ""}
{"id": "471839", "revid": "25733", "url": "https://gl.wikipedia.org/wiki?curid=471839", "title": "Fusi\u00f3n (f\u00edsica)", "text": "A fusi\u00f3n, ou derretemento, \u00e9 un proceso f\u00edsico que consiste no cambio de estado dunha substancia de s\u00f3lido a l\u00edquido. \nIsto ocorre cando aumenta a enerx\u00eda interna dos s\u00f3lidos, tipicamente pola aplicaci\u00f3n de calor ou presi\u00f3n, o que fai aumentar a temperatura da substancia ao punto de fusi\u00f3n. \nNo punto de fusi\u00f3n, a orde de i\u00f3ns ou mol\u00e9culas nos s\u00f3lidos pasan a un estado menos ordenado, e o s\u00f3lido conv\u00e9rtese nun l\u00edquido.\nAs substancias en estado fundido xeralmente reducen a s\u00faa viscosidade co aumento da temperatura. Unha excepci\u00f3n a este principio \u00e9 o xofre, cuxos aumentos de viscosidade son debidos \u00e1 polimerizaci\u00f3n, diminu\u00edndo a temperaturas m\u00e1is altas no seu estado fundido.\nAlg\u00fans compostos org\u00e1nicos funden a trav\u00e9s de mesofases, estados de orde parcial entre s\u00f3lido e l\u00edquido."}
{"id": "471840", "revid": "72012", "url": "https://gl.wikipedia.org/wiki?curid=471840", "title": "Arquip\u00e9lago de Svalbard", "text": ""}
{"id": "471841", "revid": "1576", "url": "https://gl.wikipedia.org/wiki?curid=471841", "title": "Cambio de estado", "text": ""}
{"id": "471842", "revid": "1576", "url": "https://gl.wikipedia.org/wiki?curid=471842", "title": "Fusi\u00f3n (cambio de estado)", "text": ""}
{"id": "471843", "revid": "1888", "url": "https://gl.wikipedia.org/wiki?curid=471843", "title": "Joaqu\u00edn Azurmendi Alonso", "text": "Joaqu\u00edn Azurmendi Alonso, nado en Valladolid cara a 1889 e finado en Tui o 28 de xullo de 1936, foi un mestre armeiro e pol\u00edtico galego.\nTraxectoria.\nAlumno aprobado pola F\u00e1brica de Armas de Oviedo en 1911, foi destinado como mestre armeiro de terceira clase ao grupo de metralladoras da terceira brigada de Cazadores, afecta ao batall\u00f3n de Barcelona. En 1922 foi destinado ao Grupo de Forzas Regulares Ind\u00edxenas de Melilla. Conced\u00e9ronlle o retiro en Tui en agosto de 1931. Colaborou en \"Tribuna\". Co golpe de Estado do 18 de xullo de 1936 participou na resistencia ao ex\u00e9rcito sublevado e logo fuxiu ao monte Aloia. Froito dos enfrontamentos coas columnas do ex\u00e9rcito dedicadas \u00e1 s\u00faa persecuci\u00f3n, foi abatido o 28 de xullo xunto a Antonio Fern\u00e1ndez Seoane."}
{"id": "471844", "revid": "89787", "url": "https://gl.wikipedia.org/wiki?curid=471844", "title": "Li\u00f1aceiro bicoamarelo", "text": "O li\u00f1aceiro bicoamarelo ou li\u00f1aceiro de bico amarelo ou li\u00f1aceiro biquiamarelo (Linaria flavirostris, antes \"Carduelis flavirostris\") \u00e9 un pequeno paseriforme marr\u00f3n da familia dos pimp\u00edns (Fringillidae).\n\u00c9 similar en tama\u00f1o ao li\u00f1aceiro com\u00fan, de 13 a 13,5\u00a0cm de longo. Carece da mancha vermella na cabeza e peito que te\u00f1en o li\u00f1aceiro com\u00fan e os \"Acanthis\" (como o li\u00f1aceiro paponegro). Ten manchas brancas coa parte superior negra e unha rabadilla rosa. As partes inferiores son de beixes a brancas, con manchas lineares marr\u00f3ns. O bico c\u00f3nico \u00e9 amarelo en inverno e gris en ver\u00e1n. A chamada \u00e9 un distintivo \"ch\u00edo\" e a s\u00faa canci\u00f3n comprende r\u00e1pidos trilos e ch\u00edos. Poden formar grandes bandadas f\u00f3ra da estaci\u00f3n reprodutora, \u00e1s veces mesturados con outros pimp\u00edns nas costas e marismas salinas. Alim\u00e9ntanse principalmente de sementes.\nReprod\u00facese no norte de Europa e a trav\u00e9s de Asia central. En Galicia \u00e9 unha ave accidental. Os p\u00e1ramos sen \u00e1rbores son os seus terreos preferidos para reproducirse. Constr\u00fae o seu ni\u00f1o nun arbusto e pon 5 ou 6\u00a0 ovos azuis claros. \u00c9 parcialmente residente, pero moitos migran m\u00e1is ao sur, ou trasl\u00e1danse \u00e1s costas. Diminu\u00edu abruptamente en partes da s\u00faa \u00e1rea, notablemente en Irlanda. En Gran Breta\u00f1a est\u00e1n en marcha varios proxectos de investigaci\u00f3n sobre a especie nos Peninos, as Terras Altas de Escocia e no norte de Gales. Reprod\u00facese tam\u00e9n en Noruega.\nTaxonom\u00eda.\nEn 1758 o naturalista sueco Carl von Linn\u00e9 inclu\u00edu a este li\u00f1aceiro na s\u00faa 10\u00aa edici\u00f3n da s\u00faa obra \"Systema Naturae\" co nome binmial \"Fringilla flavirostris\". O nome do x\u00e9nero, \"Linaria\" \u00e9 a palabra latina que significa 'tecedor de li\u00f1o', de \"linum\", 'li\u00f1o' e \"flavirostris\" significa 'de bico amarelo'. O li\u00f1aceiro bicoamarelo e o estreitamente relacionado li\u00f1aceiro com\u00fan estaban antes situados no x\u00e9nero \"Carduelis\" pero foron trasladados ao x\u00e9nero separado \"Linaria\" base\u00e1ndose nunha an\u00e1lise filoxen\u00e9tica de secuencias de ADN mitocondrial e ADN nuclear.\nReco\u00f1\u00e9cense 10 subespecies:"}
{"id": "471845", "revid": "27155", "url": "https://gl.wikipedia.org/wiki?curid=471845", "title": "Li\u00f1aceiro de bico amarelo", "text": ""}
{"id": "471846", "revid": "27155", "url": "https://gl.wikipedia.org/wiki?curid=471846", "title": "Li\u00f1aceiro biquiamarelo", "text": ""}
{"id": "471847", "revid": "27155", "url": "https://gl.wikipedia.org/wiki?curid=471847", "title": "Linaria flavirostris", "text": ""}
{"id": "471848", "revid": "27155", "url": "https://gl.wikipedia.org/wiki?curid=471848", "title": "Carduelis flavirostris", "text": ""}
{"id": "471849", "revid": "1888", "url": "https://gl.wikipedia.org/wiki?curid=471849", "title": "Antonio Fern\u00e1ndez Seoane (xastre)", "text": "Antonio Fern\u00e1ndez Seoane, nado en Vilafranca do Bierzo cara 1902 e finado en Tui o 28 de xullo de 1936, foi un xastre e pol\u00edtico espa\u00f1ol.\nTraxectoria.\nXastre instalado en Tui. Co golpe de Estado do 18 de xullo de 1936 participou na resistencia ao ex\u00e9rcito sublevado, encarg\u00e1ndose de revisar en autom\u00f3bil as frontes da vila, do Porri\u00f1o, da Guarda e de Baiona. Cando os sublevados tomaron Tui fuxiu ao monte Aloia. Froito dos enfrontamentos coas columnas do ex\u00e9rcito dedicadas \u00e1 s\u00faa persecuci\u00f3n, foi abatido o 28 de xullo con Joaqu\u00edn Azurmendi Alonso e Jos\u00e9 e Emilio Costas Fern\u00e1ndez."}
{"id": "471850", "revid": "1888", "url": "https://gl.wikipedia.org/wiki?curid=471850", "title": "Antonio Fern\u00e1ndez Seoane", "text": "O nome de Antonio Fern\u00e1ndez Seoane pode referirse a:"}
{"id": "471852", "revid": "98629", "url": "https://gl.wikipedia.org/wiki?curid=471852", "title": "Li\u00f1aceiro paponegro", "text": "O li\u00f1aceiro paponegro (Acanthis flammea, antes \"Carduelis flammea\") \u00e9 unha especie de paseriforme da familia dos pimp\u00edns (Fringillidae). Reprod\u00facese algo m\u00e1is ao sur que o \"Acanthis hornemanni\", tam\u00e9n vive en h\u00e1bitats con matogueiras ou arbustos.\nTaxonom\u00eda.\nO li\u00f1aceiro paponegro foi inclu\u00eddo por Linnaeus en 1758 na 10\u00aa edici\u00f3n da s\u00faa obra \"Systema Naturae\" co nome binomial \"Fringilla flammea\". O x\u00e9nero actual \"Acanthis\" procede do grego antigo \"akanthis\", un nome dun paxaro mal identificado, e \"flammea\", en lat\u00edn 'de cor das lapas'.\nAnteriormente estivera situado no x\u00e9nero \"Carduelis\". Os estudos de filoxen\u00e9tica molecular mostraron que o \"Acanthis hornemannii\" e esta especie formaban unha li\u00f1axe diferfenciada, polo que ambas as especies foron situadas xuntas no x\u00e9nero resucitado \"Acanthis\".\nSubespecies.\nA subespecie nominal \"A. f. flammea\" reprod\u00facese no norte de Am\u00e9rica do Norte e Eurasia. Existe tam\u00e9n unha subespecie islandesa (\"A. f. islandica\"), e outra que se reproduce en Groenlandia e illa de Baffin (\"A. f. rostrata\"). Moitas autoridades taxonomicas consideran que o \"Acanthis cabaret\" \u00e9 unha forma subespec\u00edfica do li\u00f1aceiro paponegro. Xunto cos formas islandesa e groenlandesa denom\u00ednanse \u00e1s veces na literatura 'li\u00f1aceiros do noroeste'. Todas as formas migran ao sur do Canad\u00e1, norte dos Estados Unidos ou Eurasia. Estas aves son moi resistentes ao fr\u00edo e os desprazamentos que fan en inverno son pulados principalmente pola dispo\u00f1ibilidade de comida. Hai d\u00faas poboaci\u00f3ns distintas (unha m\u00e1is clara e outra m\u00e1is escura) reunidas en \"islandica\", cuxa relaci\u00f3n non est\u00e1 resolta.\nDescrici\u00f3n.\n\u00c9 un pequeno paxaro de cor cincenta amarronada con li\u00f1as escuras e unha mancha vermella vistosa na fronte. Ten un papo negro e d\u00faas li\u00f1as claras nas \u00e1s. Os machos a mi\u00fado te\u00f1en o peito ba\u00f1ado de vermello. \u00c9 m\u00e1is pequeno, m\u00e1is marr\u00f3n e con m\u00e1is manchas li\u00f1ais que o xeralmente similar \"Acanthis hornemannii\", e os adultos miden entre 11,5 e 14\u00a0cm de lonxitude e pesan entre 12 e 16\u00a0g. A rabadilla ten li\u00f1as e hai unha li\u00f1a marr\u00f3n escura ancha a trav\u00e9s do ano. Ten patas marr\u00f3ns, bicos amrelados con punta escura e iris marr\u00f3ns escuros.\nEspecies similares.\nO \"A. f. flammea\" \u00e9 maior e m\u00e1is claro que o \"Acanthis cabaret\" co cal a mi\u00fado se mestura, aparentemente sen que haxa unha hibridaci\u00f3n significativa a\u00ednda que a simpatr\u00eda entre eles se estableceu demasiado recentemente como para poder tirar conclusi\u00f3ns. O macho de \"A. f. flammea\" \u00e9 m\u00e1is escuro que a especie de similar tama\u00f1o \"Acanthis hornemannii\", pero as femias son case id\u00e9nticas.\nComportamento.\nA \u00e1rea de distribuci\u00f3n do li\u00f1aceiro paponegro est\u00e9ndese ao longo do norte de Europa e Asia ata o norte de Norteam\u00e9rica, Groenlandia e Islandia. \u00c9 unha migrante parcial, que se despraza ao sur a finais do outono e ao norte de novo en marzo e abril. En Galicia \u00e9 unha ave accidental. O seu h\u00e1bitat t\u00edpico \u00e9 o bosque boreal de pi\u00f1eiros, piceas e l\u00e1rices. Alim\u00e9ntase principalmente de sementes, principalmente sementes de bidueiros e amieiros no inverno.\nConstr\u00fae os seus ni\u00f1os baixos nunha \u00e1rbore ou arbusto. O ni\u00f1o ten unha capa externa de rami\u00f1as delgadas, unha capa media de fibras de ra\u00edces, fragmentos de codia de cimbros e liques e unha capa interna de penuxe, xemas de salgueiro e pelo de reno. Po\u00f1en de tres a sete ovos con manchas, que incuba a femia. Fan eclosi\u00f3n pasados once d\u00edas e os polos empluman noutros trece d\u00edas m\u00e1is."}
{"id": "471853", "revid": "27155", "url": "https://gl.wikipedia.org/wiki?curid=471853", "title": "Acanthis flammea", "text": ""}
{"id": "471854", "revid": "27155", "url": "https://gl.wikipedia.org/wiki?curid=471854", "title": "Carduelis flammea", "text": ""}
{"id": "471856", "revid": "89787", "url": "https://gl.wikipedia.org/wiki?curid=471856", "title": "Ciao amore, ciao", "text": "\u00abCiao amore, ciao\u00bb ([]; en galego: \u00abAdeus amor, adeus\u00bb) \u00e9 unha canci\u00f3n composta polo cantautor italiano Luigi Tenco e interpretada, en versiones distintas, por Tenco e Dalida. Foi interpretada por ambos durante a fase preliminar do Festival da Canci\u00f3n de Sanremo de 1967.\nContexto.\nGravaci\u00f3n.\nA idea de gravar a canci\u00f3n xunto a Dalida xurdiu en Par\u00eds tras o ver\u00e1n de 1966, pouco despois de que ambos se co\u00f1ecesen. Orixinalmente, o t\u00edtulo da canci\u00f3n era \u00abCiao amore\u00bb, pero cambiou unhas semanas antes do Festival da Canci\u00f3n de Sanremo por raz\u00f3ns legais.\nFestival da Canci\u00f3n de Sanremo 1967.\nDalida e Luigi Tenco interpretaron a canci\u00f3n, un despois do outro, no Festival da Canci\u00f3n de Sanremo 1967. O sinxelo foi publicado pouco antes do certame, no principio do ano, en italiano por \u00e1mbolos cantantes, e en alem\u00e1n e franc\u00e9s por Dalida (co letra de Ernst Bader e Pierre Delano\u00eb, respectivamente).\nO 27 de xaneiro de 1967, tras non ser seleccionada para a fase final do festival, Tenco foi atopado morto por Dalida na s\u00faa habitaci\u00f3n de hotel xunto a unha nota na que, supostamente, explicaba as raz\u00f3ns do seu suicidio: \u00abFago isto [...] como acto de protesta contra un p\u00fablico que manda \u201cIo, tu e le rose\u201d \u00e1 final e unha comisi\u00f3n que selecciona \u201cLa rivoluzione\u201d\u00bb."}
{"id": "471857", "revid": "65434", "url": "https://gl.wikipedia.org/wiki?curid=471857", "title": "Ciao amore ciao", "text": ""}
{"id": "471858", "revid": "89787", "url": "https://gl.wikipedia.org/wiki?curid=471858", "title": "Aminatta Forna", "text": "Aminatta Forna, nada en Bellshill (Lanarkshire, Escocia) en 1964, \u00e9 unha escritora de Serra Leoa.\nTraxectoria.\nFilla de pai de Serra Leoa, Mohamed Forna, e nai escocesa, Maureen Christison. Cando ti\u00f1a seis meses a familia mudouse a Serra Leoa, onde Mohamed Forna traballaba como f\u00edsico. Despois involucrouse na pol\u00edtica, at\u00e9 que en 1975 foi condenado por traiz\u00f3n. A etapa desa \u00e9poca e a s\u00faa investigaci\u00f3n sobre a conspiraci\u00f3n arredor da morte do seu pai est\u00e1n tratadas no seu libro de memorias \"The Devil That Danced on the Water\".\nForna estudou Dereito na University College London. En 2013 asumiu o posto de profesora de Escritura Creativa na Universidade Bath Spa.\nEntre 1989 e 1999 traballou para a BBC, tanto na radio como en televisi\u00f3n, como reporteira e documentarista nas esferas da arte e a pol\u00edtica. Fixo os documentais sobre \u00c1frica \"Through African Eyes\" (1995), \"Africa Unmasked\" (2002) e \"The Lost Libraries of Timbuktu\" (2009)."}
{"id": "471860", "revid": "89787", "url": "https://gl.wikipedia.org/wiki?curid=471860", "title": "'n Beetje", "text": "\u00ab'n Beetje\u00bb (en galego: \u00abUn pouco\u00bb) \u00e9 unha canci\u00f3n composta por Dick Schallies e interpretada en neerland\u00e9s por Teddy Scholten. Lanzouse como sinxelo en 1959 mediante Philips Records. Foi elixida para representar aos Pa\u00edses Baixos no Festival de Eurovisi\u00f3n de 1959 tras ga\u00f1a-la final nacional neerlandesa, \"Nationaal Songfestival 1959\", e declarouse ga\u00f1adora do certame.\nFestival de Eurovisi\u00f3n 1959.\nSelecci\u00f3n.\n\u00ab'n Beetje\u00bb cualificouse para representar aos Pa\u00edses Baixos no Festival de Eurovisi\u00f3n 1959 tras ga\u00f1a-la final nacional neerlandesa, \"Nationaal Songfestival 1959\".\nNo festival.\nA canci\u00f3n participou no festival celebrado no Palacio de Festivais e Congresos de Cannes o 11 de marzo de 1959 co t\u00edtulo \u00abEen beetje\u00bb, sendo interpretada pola cantante neerlandesa Teddy Scholten. A orquestra foi dirixida por Dolf van der Linden.\nFoi interpretada en quinto lugar, seguindo a M\u00f3naco con Jacques Pills interpretando \u00abMon ami Pierrot\u00bb e precedendo a Alema\u00f1a con Alice e Ellen Kessler interpretando \u00abHeute Abend wollen wir tanzen geh'n\u00bb. Ao final das votaci\u00f3ns, a canci\u00f3n recibiu 21 puntos, obtendo o primeiro posto de 11."}
{"id": "471861", "revid": "98629", "url": "https://gl.wikipedia.org/wiki?curid=471861", "title": "Carr\u00e1n do Caspio", "text": "O carr\u00e1n do Caspio ou carr\u00e1n caspio (Hydroprogne caspia, antes \"Sterna caspia\") \u00e9 unha especie de ave caradriforme da familia dos est\u00e9rnidos que se encontra en todos os continentes menos o ant\u00e1rtico. En Galicia \u00e9 unha ave accidental. \u00c9 a \u00fanica especie dentro do x\u00e9nero Hydroprogne e non se reco\u00f1ecen subespecies. O nome do x\u00e9nero v\u00e9n do grego \"hydros\", 'auga' e do lat\u00edn \"progne\", 'andori\u00f1a'.\nDescrici\u00f3n.\nCaracter\u00edzase polo seu gran tama\u00f1o, xa que mide entre 47 e 54\u00a0cm e ten unha envergadura alar de 130\u2013145\u00a0cm, cun peso de 574 a 782\u00a0g, polo que \u00e9 a mayor ave da familia dos carr\u00e1ns. As partes superiores do seu corpo son de cor gris clara e as inferiores brancas ag\u00e1s a parte inferior das primarias, que \u00e9 de cor gris m\u00e1is escura. O bico \u00e9 robusto e vermello, coa punta manchada de negro. As patas son negras. Os adultos en ver\u00e1n te\u00f1en o p\u00edleo e a caluga negros e en inverno faise xaspeado frontalmente con manchi\u00f1as brancas. A s\u00faa chamada \u00e9 un potente grallido similar ao das garzas.\nTaxonom\u00eda.\nAnteriormente estaba clasificada dentro do numeroso x\u00e9nero \"Sterna\" pero na actualidade est\u00e1 inclu\u00edda no seu propio x\u00e9nero, \"Hydroprogne\".\nA especie foi descrita por primeira vez arrededor de 1770 por Peter Simon Pallas e Ivan Ivanovitch Lepechin, independentemente. Pallas deulle o nome cient\u00edfico de \"Sterna caspia\" porque a encontrou no mar Caspio, mentres que Lepechin deulle un nome onomatopeico \"Hydroprogne tschegrava\". Terminou adopt\u00e1ndose o nome binomial de \"Sterna caspia\" que se utilizou durante m\u00e1is de dous s\u00e9culos, ata que se determinou que deb\u00eda separarse nun x\u00e9nero propio, polo que desde 2005 o seu nome \u00e9 \"Hydroprogne caspia\".\nMalia a s\u00faa ampla \u00e1rea de distribuci\u00f3n, actualmente non se reco\u00f1ecen subespecies diferenciadas nesta especie, a\u00ednda que no pasado as poboaci\u00f3ns de Australia e Nova Zelandia agrup\u00e1banse na subespecie \"Hydroprogne caspia strenua\", pero terminou desbot\u00e1ndose esta subdivisi\u00f3n ao non se atoparen diferenzas cos exemplares do resto do mundo.\nDistribuci\u00f3n e h\u00e1bitat.\nA s\u00faa \u00e1rea de distribuci\u00f3n \u00e9 moi ampla, case global pero non \u00e9 unha ave abundante. Os seus h\u00e1bitats reprodutores son os grandes lagos e as costas oce\u00e1nicas de Norteam\u00e9rica (inclu\u00eddos os Grandes Lagos), Europa (principalmente arredor do B\u00e1ltico e o mar Negro), Asia, \u00c1frica e Australasia (Australia e Nova Zelandia). As poboaci\u00f3ns americanas migran cara ao sur ata as costas do Caribe e o norte de Suram\u00e9rica. As poboaci\u00f3ns europeas e asi\u00e1ticas tam\u00e9n migran ao remataren a tempada de cr\u00eda para pasaren o inverno nas zonas tropicais de \u00c1frica e Asia. As poboaci\u00f3ns africanas e de Australasia son sedentarias ou despr\u00e1zanse a curtas distancias.\nA poboaci\u00f3n global \u00e9 dunhas 50\u00a0000 parellas, o n\u00famero das poboaci\u00f3ns da maior\u00eda das rexi\u00f3ns \u00e9 estable, mais a poboaci\u00f3n do B\u00e1ltico (con 1\u00a0400\u20131\u00a0475 parellas a principio da d\u00e9cada de 1990) est\u00e1 en declive e a s\u00faa conservaci\u00f3n est\u00e1 en risco.\nO carr\u00e1n do Caspio \u00e9 unha das especies \u00e1s que se aplica o \"Acordo sobre a Cconservaci\u00f3n das Aves Acu\u00e1ticas Migratorias Africano-euroasi\u00e1tico\" (AEWA).\nComportamento.\nAlimentaci\u00f3n.\nAlim\u00e9ntase principalmente de peixe, que atrapa mergull\u00e1ndose na auga tras pairar est\u00e1tica por riba para localizar a s\u00faa presa e lanzarse en picado sobre ela. Ocasionalmente tam\u00e9n come insectos grandes, ovos e polos doutras aves e alg\u00fan roedor. Pode voar m\u00e1is de 60\u00a0km desde a s\u00faa colonia de cr\u00eda para conseguir peixe. A mi\u00fado pesca en lagos de auga doce ademais de no mar.\nReproduci\u00f3n.\nCr\u00eda en primavera e ver\u00e1n, xeralmente entre maio e xu\u00f1o. Pon dun a tres ovos de cor verde azulada clara salferidos de numerosas pintas pardas, nun ni\u00f1o que non \u00e9 m\u00e1is que un oco superficial no chan de area ou grava. Ani\u00f1a en colonias que poden ser exclusivas da s\u00faa especie ou xunto a outros carr\u00e1ns e gaivotas. A incubaci\u00f3n dura de 26 a 28\u00a0d\u00edas. Os polos te\u00f1en un padr\u00f3n de cor variable que vai desde o crema claro ao pardo cincento; esta variaci\u00f3n pode axudar a que os adultos reco\u00f1ezan os seus propios fillos cando volven \u00e1 colonia das s\u00faas incursi\u00f3ns de pesca. Os polos emplumen entre os 35 e 45 d\u00edas de vida."}
{"id": "471862", "revid": "56817", "url": "https://gl.wikipedia.org/wiki?curid=471862", "title": "Margaret Fuller", "text": "Sarah Margaret Fuller, nada en Cambridge o 23 de maio de 1810 e finada preto de Fire Island o 19 de xullo de 1850, foi unha xornalista estadounidense e activista polos dereitos da muller. Foi ademais unha influente unitarista.\nTraxectoria.\nFuller naceu en Massachusetts. O seu pai, Timothy Fuller, xurista deulle unha educaci\u00f3n severa e cl\u00e1sica. En 1836, Sarah Margaret Fuller deu clase no Temple School de Boston e entre 1837 e 1839 en Providence, Rhode Island.\nFuller trabou amizade con Ralph Waldo Emerson e participou na fundaci\u00f3n unitaria da organizaci\u00f3n do trascendentalismo en Concord. Cando se uniu a Horace Greeley no \"New-York Tribune\" como cr\u00edtica literaria converteuse na primeira xornalista feminina na redacci\u00f3n dun xornal importante.\nA mediados da d\u00e9cada de 1840 organizou grupos de discusi\u00f3n de mulleres, en que se falaba de temas variados, como arte, educaci\u00f3n e dereitos da muller. Varias figuaras co\u00f1ecidas do movemento dos dereitos da muller tomaron parte nestas conversas. No transcurso destas charlas desenvolveu a s\u00faa obra principal, \"Woman in the Nineteenth Century\" (\"A muller no s\u00e9culo XIX\"), que trata da independencia da muller e da necesidade de cambiar a desigualdade das relaci\u00f3ns entre os sexos.\nO \"New-York Tribune\" enviouna como correspondente no estranxeiro a Europa. Al\u00ed entrevistou moitos escritores destacados, como George Sand e Thomas Carlyle. En Inglaterra, na primavera de 1846, co\u00f1eceu a Giuseppe Mazzini, que viv\u00eda exiliado de Italia dende 1837. Fuller tam\u00e9n co\u00f1eceu o revolucionario Giovanni Angelo Ossoli, un marqu\u00e9s que fora desherdado pola s\u00faa familia a causa do seu apoio a Mazzini. Fuller e Ossoli foron vivir xuntos a Florencia, posiblemente antes de casaren, a\u00ednda que non se sabe con certeza se casaron. Fuller inicialmente op\u00faxose a casar con el, en parte a causa da diferenza nas s\u00faas relixi\u00f3ns; ela era protestante e el cat\u00f3lico. O seu fillo Angelo Eugene Philip Ossoli, alcumado Angelino, naceu a principios de setembro de 1848. A parella manti\u00f1a moi en segredo a s\u00faa relaci\u00f3n, mais, despois de que Angelino sufrise unha doenza sen nome, ocult\u00e1rona menos.\nA parella apoiou a revoluci\u00f3n de Giuseppe Mazzini para proclamar unha rep\u00fablica romana. El loitou mentres ela se presentou voluntaria para dirixir un hospital. Cando os republicanos que apoiaban foron derrotados, abandonaron Italia e decidiron mudarse aos Estados Unidos. De cami\u00f1o, pasaron por Par\u00eds, onde co\u00f1eceu a Elizabeth Barrett Browning.\nFuller, o seu marido e o seu fillo faleceron en 1850 cando o barco que os transportaba aos Estados Unidos afundiu xunto a Nova York. Con eles perdeuse tam\u00e9n o manuscrito de Fuller sobre a historia da Rep\u00fablica Romana. Moitos dos seus escritos foron publicados polo seu irm\u00e1n Arthur baixo o t\u00edtulo \"At home and Abroad\" (1856) e \"Live Without and Life Within\" (1858). Un cenotafio a Fuller e Ossoli, baixo o que est\u00e1 soterrado Angelino est\u00e1 no cemiterio de Mount Auburn, Cambridge, Massachusetts."}
{"id": "471863", "revid": "27155", "url": "https://gl.wikipedia.org/wiki?curid=471863", "title": "Carr\u00e1n caspio", "text": ""}
{"id": "471864", "revid": "27155", "url": "https://gl.wikipedia.org/wiki?curid=471864", "title": "Hydroprogne", "text": ""}
{"id": "471865", "revid": "27155", "url": "https://gl.wikipedia.org/wiki?curid=471865", "title": "Hydroprogne caspia", "text": ""}
{"id": "471866", "revid": "89787", "url": "https://gl.wikipedia.org/wiki?curid=471866", "title": "Real Sociedade de Ciencias e Humanidades de Holanda", "text": "A Real Sociedade de Ciencias e Humanidades de Holanda (en neerland\u00e9s: \"Koninklijke Hollandsche Maatschappij der Wetenschappen\" \u2013KHMW\u2013) \u00e9 unha sociedade cient\u00edfica dos Pa\u00edses Baixos fundada en 1752 na cidade de Haarlem, que ten como obxectivo a promoci\u00f3n da ciencia e o fomento das relaci\u00f3ns entre esta e a sociedade. \nO rei Gillerme Alexandre \u00e9 o seu presidente honor\u00edfico (\"protector\"). \nDesde 1841, a s\u00faa sede \u00e9 un edificio co\u00f1ecido como Hodshon Huis, que ten a consideraci\u00f3n de \"Rijksmonument\". \nHistoria.\nA entidade institu\u00eduse o 21 de maio de 1752, inicialmente co nome de \"Hollandsche Maatschappij der Wetenschappen\" (\"Sociedade Holandesa de Ciencias\"), o que lle confire a honra de ser a sociedade cient\u00edfica m\u00e1is antiga dos Pa\u00edses baixos. Trat\u00e1base dun club de sete cabaleiros que se reun\u00eda na Casa do Concello de Haarlem para discutiren acerca de temas cient\u00edficos e promoveren o estudo das artes e das ciencias. Entre os seus fundadores p\u00f3dese salientar o daquela alcalde de Haarlem, Arent de Raet, que foi o seu primeiro presidente, e o pastor luterano Van der Aa, primeiro secretario. \nA sociedade recibiu o seu reco\u00f1ecemento en 1761, logo de que a Universidade de Leiden estipulase que a non puidese organizar conferencias en Haarlem e que as s\u00faas publicaci\u00f3ns s\u00f3 puidesen aparecer en neerland\u00e9s, co fin de evitar que competisen coas da propia universidade de Leiden. \nEn 1777 creouse dentro da sociedade a co\u00f1ecida como Secci\u00f3n Econ\u00f3mica (\"Oeconomische Tak\"), co obxectivo de promover a econom\u00eda. Debido ao seu \u00e9xito, esta filial independizouse en 1797, e adquiriu a denominaci\u00f3n de Sociedade Neerlandesa Para a Industria e o Comercio (\"Nederlandse Maatschappij voor Nijverheid en Handel\"). \nEn 2002, con motivo do 250 aniversario da entidade, conced\u00e9uselle o t\u00edtulo de \"Real\" (\"Koninklijke\" ), que se incorporou \u00e1 s\u00faa denominaci\u00f3n oficial. \nA partir de 2007, a sociedade comezou unha estreita colaboraci\u00f3n coa fundaci\u00f3n Nationale Denktank, que se dedica \u00e1 investigaci\u00f3n sobre problemas sociais. \nGabinete, biblioteca, museo e arquivo.\nComo era costume nas orixes das sociedades cient\u00edficas, a KHMW tam\u00e9n tivo o seu propio \"Gabinete de Ciencias Naturais\" e dotouse da s\u00faa propia biblioteca especializada. O gabinete albergaba algunhas colecci\u00f3ns de particulares e p\u00faxose ao dispor do p\u00fablico en 1759, cunha funci\u00f3n eminentemente divulgadora. En 1886 determinouse o seu pechamento, ao se ver a s\u00faa funci\u00f3n mellor representada polos numerosos museos que xurdiron ao longo do s\u00e9culo XIX. \nA biblioteca empregouse principalmente para compilar literatura cient\u00edfica, dado que aos estudosos lles resultaba moi dif\u00edcil o seu acceso a ela e tendo en conta que na universidade apenas hab\u00eda docencia en determinados campos cient\u00edficos; por exemplo, as ciencias naturais non se ensinaban de xeito independente, sen\u00f3n que se encadraban baixo a filosof\u00eda e a medicina. Conforme esta situaci\u00f3n foi mellorando, a funci\u00f3n da biblioteca da sociedade foise dilu\u00edndo ata se fusionar, en 1946, coa do Museo Teyler, sito no mesmo edificio que a KHMW . \nBaixo a direcci\u00f3n de Martinus van Marum (1750-1838) estableceuse tam\u00e9n un museo con esp\u00e9cimes zool\u00f3xicos\u200b. Van Marum tam\u00e9n ti\u00f1a un pequeno xard\u00edn para que o p\u00fablico o visitase no ver\u00e1n, localizado en Bakkerstraat. O museo entrou en crise logo do falecemento de Van Marum, e en 1866 decidiuse a s\u00faa disoluci\u00f3n. \nO arquivo da sociedade cons\u00e9rvase no \"Noord-Hollands Archief\", en Haarlem. \nDifusi\u00f3n cient\u00edfica.\nDurante os primeiros anos da s\u00faa existencia, a sociedade publicou unha serie de revistas cient\u00edficas, como \"Verhandelingen van de Hollandsche Maatschappij der Wetenschappen\" (\"Traballos da Hollandsche...\") e \"Natuurkundige Veractions\" (\"Traballos F\u00edsicos\"), mais cando se xeneralizou unha gran variedade de revistas especializadas en holand\u00e9s pasou \u00e1 subvenci\u00f3n dalgunhas publicaci\u00f3ns, en lugar de ser a s\u00faa editora. \nOcasionalmente, a KHMW publica algunhas monograf\u00edas, como \"Oeuvres compl\u00e8tes de Christiaan Huygens\". Desde 1946 publica tam\u00e9n anualmente \"Haarlemse Voordrachten\" (\"Lecturas de Haarlem\"). \nPor outra banda, a sociedade organiza tres grandes conferencias anuais de orde cient\u00edfica, \u00e1 parte doutras con car\u00e1cter extraordinario, moitas das cales acaban sendo publicadas en op\u00fasculos. Desde 2005, organiza ademais anualmente a conferencia Jan Brower, sobre temas interdisciplinares de orientaci\u00f3n social. \nPremios.\nO reco\u00f1ecemento da sociedade ampliouse especialmente grazas a alg\u00fans dos premios que outorga. Entre 1753 e 1917, organizou 1.206 concursos e certames acerca de moi diversas cuesti\u00f3ns cient\u00edficas, que finalmente foron abandonados en favor da subvenci\u00f3n econ\u00f3mica a proxectos cient\u00edficos. \nEn tempos m\u00e1is recentes, recuperou a concesi\u00f3n dunha boa cantidade de premios, financiados por empresas colaboradoras, entre os que cabe destacar o Premio Langerhuizen, o Premio Brower Vertrouwens, o Premio Honorario Dr. Saal van Zwanenberg, o Premio Holand\u00e9s de investigaci\u00f3n en TIC e os Premios da Sociedade Holandesa \u00e1 Xuventude con Talento (\"Hollandsche Maatschappij Prijzen voor Jong Talent\"), entre outros m\u00e1is de vinte vixentes.\nGalegos premiados pola KHMW.\nNa edici\u00f3n de 2019 dos Premios da Sociedade Holandesa \u00e1 Xuventude con Talento resultou galardoada cun dos premios na modalidade de F\u00edsica a matem\u00e1tica e enxe\u00f1eira f\u00edsica galega Marta Pita Vidal, quen, tras formarse na Universidade Polit\u00e9cnica de Catalu\u00f1a e pasar polo Instituto de Tecnolox\u00eda de Massachusetts (MIT), en Boston, forma parte do equipo de investigaci\u00f3n en f\u00edsica cu\u00e1ntica de Leo Kouwenhoven na Universidade de Tecnolox\u00eda de Delft, nos Pa\u00edses Baixos. Pita Vidal fora reco\u00f1ecida previamente nos Pa\u00edses Baixos co premio Hendrik Casimir na edici\u00f3n de 2018.\nA Hodshon Huis.\nA casa Hodshon, sede da sociedade, foi constru\u00edda en 1794 polo arquitecto Abraham van der Hart para a s\u00faa primeira propietaria, Catharina Cornelia Hodshon (1768-1829), unha herdeira rica que rexentaba un establecemento de beneficencia na cidade de Haarlem. Logo da morte de Catharina, a casa pasou \u00e1s mans do banqueiro de \u00c1msterdam Adriaan van der Hoop e foi adquirida para a sociedade en 1841.\u200b \nO edificio \u00e9 propiedade da asociaci\u00f3n Hendrick de Keyser, dedicada \u00e1 preservaci\u00f3n de casas con valor hist\u00f3rico ou arquitect\u00f3nico nos Pa\u00edses Baixos. "}
{"id": "471867", "revid": "98629", "url": "https://gl.wikipedia.org/wiki?curid=471867", "title": "Carr\u00e1n pequeno", "text": "O carr\u00e1n pequeno ou carr\u00e1n pirr\u00ed (Sternula albifrons, antes \"Sterna albifrons\") \u00e9 unha ave da familia Sternidae, que se encontra en Eurasia, \u00c1frica e Ocean\u00eda.\nTaxonom\u00eda.\nAnteriormente inclu\u00edase no x\u00e9nero \"Sterna\", que actualmente se restrinxe para os grandes carr\u00e1ns (Bridge \"et al.\", 2005). Ademais d\u00faas variedades que inicialmente se consideraban subespecies do carr\u00e1n pequeno (\"S. a. antillarum\" e \"S. a. saundersi\") actualmente son considerads especies separadas: \"Sternula antillarum\" e \"Sternula saundersi\".\nReco\u00f1\u00e9cense tres subespecies:\nA etimolox\u00eda do seu nome cient\u00edfico \u00e9 moi descritiva, en lat\u00edn \"Sternula\" significa 'pequeno carr\u00e1n' e \"albifrons\" significa 'de fronte branca'.\nDescrici\u00f3n.\n\u00c9 pequeno en comparaci\u00f3n con outros carr\u00e1ns, mide de 22 a 24\u00a0cm e ten unha envergadura alar de 51 a 56\u00a0cm. Polo seu tama\u00f1o e a fronte branca da s\u00faa plumaxe nupcial \u00e9 pouco probable confundilos con outras especies, ag\u00e1s con \"Sterna nereis\" e o \"Sternula saundersi\". A plumaxe do adulto en ver\u00e1n ten o dorso e partes superiores de cor gris clara e as partes inferiores brancas, igual que a s\u00faa cola curta e forcada; e as plumas primarias m\u00e1is externas son escuras. O bico estreito e bicudo \u00e9 de cor amarela e ten a punta negra e as patas tam\u00e9n son amarelas. Na cabeza presenta un casquete negro que se estende cara a atr\u00e1s por debaixo da caluga, interrompido por unha mancha branca na fronte. En inverno a mancha branca da s\u00faa fronte \u00e9 m\u00e1is ampla, o bico v\u00f3lvese negro e a cor das patas faise m\u00e1is apagada.\nComportamento.\nO carr\u00e1n pequeno cr\u00eda nas costas e zonas h\u00famidas da Eurasia temperada e tropical. \u00c9 unha ave migratoria que se despraza para pasar o inverno nos oc\u00e9anos tropicais e subtropicais, chegando ata Sur\u00e1frica e Australia. \u00c9 unha das especies \u00e1s que se lle aplica o \"Tratado sobre a Conservaci\u00f3n das Aves Acu\u00e1ticas Migratorias Africano-euroasi\u00e1tico\" (AEWA).\nCr\u00eda en colonias en praias de grava ou illas. Pon de dous a catro ovos no chan. Como outros carr\u00e1ns \u00e9 agresivo para defender o seu ni\u00f1o e polos e ataca os intrusos que se acheguen a eles.\nAlim\u00e9ntase de peixes, crust\u00e1ceos e insectos. Como a maior\u00eda dos carr\u00e1ns, o carr\u00e1n pequeno pesca lanz\u00e1ndose en picado \u00e1 auga, xeralmente en medios salinos. Unha ofrenda de peixe que fai o macho \u00e1 femia forma parte do seu ritual de cortexo."}
{"id": "471868", "revid": "27155", "url": "https://gl.wikipedia.org/wiki?curid=471868", "title": "Carr\u00e1n pirr\u00ed", "text": ""}
{"id": "471869", "revid": "27155", "url": "https://gl.wikipedia.org/wiki?curid=471869", "title": "Sternula albifrons", "text": ""}
{"id": "471870", "revid": "27155", "url": "https://gl.wikipedia.org/wiki?curid=471870", "title": "Sterna albifrons", "text": ""}
{"id": "471871", "revid": "23204", "url": "https://gl.wikipedia.org/wiki?curid=471871", "title": "Tadeusz Reichstein", "text": "Tadeusz Reichstein, nado en W\u0142oc\u0142awek o 20 de xullo de 1897 e finado en Basilea o 1 de agosto de 1996, foi un qu\u00edmico polaco-su\u00edzo, premio Nobel de Fisiolox\u00eda ou Medicina en 1950.\nTraxectoria.\nReichstein naceu nunha familia polaca xud\u00eda en W\u0142oc\u0142awek, no Imperio Ruso. Os seus pais eran Gastawa (Brockmann) e Izydor Reichstein. Pasou os primeiros anos da s\u00faa infancia en K\u00ediv, onde o seu pai traballaba como enxe\u00f1eiro. Comezou a s\u00faa educaci\u00f3n en Jena (Alema\u00f1a) e chegou a Basilea (Su\u00edza) aos oito anos.\nEn 1933, traballando en Z\u00fcrich, Reichstein conseguiu, de xeito independente a Norman Haworth e os seus colaboradores no Reino Unido, sintetizar a vitamina C (\u00e1cido asc\u00f3rbico) no que se denomina proceso Reichstein.\nXunto con Edward Calvin Kendall e Philip Showalter Hench, recibiu o premio Nobel de Fisiolox\u00eda ou Medicina de 1950 polo seu traballo nas hormonas do c\u00f3rtex adrenal, que culminou co illamento da cortisona.\nNos seus \u00faltimos anos, Reichstein interesouse na fitoqu\u00edmica e na citolox\u00eda dos fieitos, publicando polo menos oitenta artigos sobre o tema nas \u00faltimas tres d\u00e9cadas da s\u00faa vida. Ti\u00f1a un interese particular no uso do n\u00famero de cromosomas e no comportamento da interpretaci\u00f3n de historias de hibridaci\u00f3n e poliploid\u00eda, mais tam\u00e9n continuou cos seus intereses ininciais nos constitu\u00edntes qu\u00edmicos das plantas.\nFaleceu en Basilea, Su\u00edza. No momento da s\u00faa morte foi o Nobel m\u00e1is lonxevo, mais foi superado en 2008 por Rita Levi-Montalcini."}
{"id": "471872", "revid": "47401", "url": "https://gl.wikipedia.org/wiki?curid=471872", "title": "Tadeus Reichstein", "text": ""}
{"id": "471873", "revid": "65434", "url": "https://gl.wikipedia.org/wiki?curid=471873", "title": "Een beetje", "text": ""}
{"id": "471874", "revid": "5863", "url": "https://gl.wikipedia.org/wiki?curid=471874", "title": "Val do r\u00edo Navea", "text": "O val do r\u00edo Navea \u00e9 unha paisaxe protexida do r\u00edo Navea entre San Xo\u00e1n de R\u00edo e A Pobra de Trives, en Trives. Esta paisaxe at\u00f3pase dentro da zona especial de conservaci\u00f3n (ZEC) do Macizo Central.\nDescrici\u00f3n.\nO r\u00edo Navea, na s\u00faa chegada desde Chandrexa de Queixa, \u00fanese co r\u00edo Bibei preto da Ponte Nova, entre a Pobra de Trives e San Xo\u00e1n de R\u00edo. O val fluvial marcado dese \u00faltimo tramo discorre por vales monta\u00f1osos acusados e solos de lousas, xistos e cuarcitas. Neses est\u00e1n presentes fragas singulares dominadas por rebolos, carballos e casti\u00f1eiros con algunhas outras especies como bidueiros, ameneiros ou salgueiros."}
{"id": "471875", "revid": "25871", "url": "https://gl.wikipedia.org/wiki?curid=471875", "title": "Viscosidade", "text": "A viscosidade dun flu\u00eddo \u00e9 unha medida da s\u00faa resistencia \u00e1s deformaci\u00f3ns graduais producidas por tensi\u00f3ns cortantes ou tensi\u00f3ns de tracci\u00f3n, \u00e9 dicir, a resistencia que ofrece un flu\u00eddo ao movemento uniforme da s\u00faa masa, debida ao rozamento das mol\u00e9culas que o compo\u00f1en.\nA viscosidade corresp\u00f3ndese co concepto informal de \"espesor\". Por exemplo, o mel ten unha viscosidade moito maior que a auga.\nA viscosidade \u00e9 unha propiedade f\u00edsica caracter\u00edstica de todos os flu\u00eddos, a cal emerxe das colisi\u00f3ns entre as part\u00edculas do flu\u00eddo que se moven a diferentes velocidades, provocando unha resistencia ao seu movemento. Cando un flu\u00eddo se move forzado por un tubo, as part\u00edculas que compo\u00f1en o flu\u00eddo m\u00f3vense m\u00e1is r\u00e1pido cerca do eixe lonxitudinal do tubo, e m\u00e1is lentas cerca das paredes. Polo tanto, \u00e9 necesario que exista unha tensi\u00f3n cortante (como unha diferenza de presi\u00f3n) para superar a resistencia de fricci\u00f3n entre as capas do l\u00edquido, e que o flu\u00eddo siga mov\u00e9ndose polo tubo. Para un mesmo perfil radial de velocidades, a tensi\u00f3n requirida \u00e9 proporcional \u00e1 viscosidade do flu\u00eddo.\nUn flu\u00eddo que non te\u00f1a viscosidade ch\u00e1mase \"flu\u00eddo ideal\". A viscosidade nula soamente aparece en superflu\u00eddos a temperaturas moi baixas. O resto dos flu\u00eddos co\u00f1ecidos presentan algo de viscosidade. Por\u00e9n, o modelo de viscosidade nula \u00e9 unha aproximaci\u00f3n bastante boa para certas aplicaci\u00f3ns.\nA viscosidade dalg\u00fans flu\u00eddos m\u00eddese experimentalmente con viscos\u00edmetros e re\u00f3metros. A parte da f\u00edsica que estuda as propiedades viscosas dos flu\u00eddos \u00e9 a reolox\u00eda.\nDefinici\u00f3n.\nA viscosidade manif\u00e9stase en l\u00edquidos e gases en movemento. Definiuse a viscosidade como a relaci\u00f3n existente entre o esforzo cortante e o gradiente de velocidade. Esta viscosidade recibe o nome de viscosidade absoluta ou viscosidade din\u00e1mica. Xeralmente repres\u00e9ntase pola letra grega \"\u03bc\".\nCo\u00f1\u00e9cese tam\u00e9n outra viscosidade, denominada viscosidade cinem\u00e1tica, que se representa pola letra grega \"\u03bd\". Para calcular a viscosidade cinem\u00e1tica basta con dividir a viscosidade din\u00e1mica pola densidade do flu\u00eddo:\nExplicaci\u00f3n da viscosidade.\nImaxinemos un bloque s\u00f3lido (non flu\u00eddo) sometido a unha forza tanxencial (por exemplo: unha goma de borrar sobre a que se sit\u00faa a palma da man que empuxa en direcci\u00f3n paralela \u00e1 mesa). Neste caso, o material s\u00f3lido (a) opon unha resistencia \u00e1 forza aplicada, pero se deforma (b), tanto m\u00e1is, canto menor sexa a s\u00faa rixidez.\nSe imaxinamos que a goma de borrar est\u00e1 formada por delgadas capas unhas sobre outras, o resultado da deformaci\u00f3n \u00e9 o desprazamento relativo dunhas capas respecto das adxacentes, tal como mostra a figura (c).\nNos l\u00edquidos, o pequeno rozamento existente entre capas adxacentes denom\u00ednase viscosidade. \u00c9 a s\u00faa pequena magnitude a que lle confire ao flu\u00eddo as s\u00faas peculiares caracter\u00edsticas; as\u00ed, por exemplo, se arrastramos a superficie dun l\u00edquido coa palma da man como fac\u00edamos coa goma de borrar, as \"capas\" inferiores non se mover\u00e1n ou far\u00e1no moito m\u00e1is lentamente que a superficie, xa que son arrastradas por efecto da pequena resistencia tanxencial, mentres que as capas superiores fl\u00faen con facilidade. Igualmente, se revolvemos cunha culler un recipiente grande con auga no que depositamos pequenos anacos de cortiza, observaremos que ao revolver no centro tam\u00e9n se move a periferia, e ao revolver na periferia tam\u00e9n dan voltas os anaqui\u00f1os de cortiza do centro; de novo, as \"capas\" cil\u00edndricas de auga m\u00f3vense por efecto da viscosidade, diminu\u00edndo a s\u00faa velocidade a medida que nos afastamos da culler.\nC\u00f3mpre sinalar que a viscosidade s\u00f3 se manifieta en flu\u00eddos en movemento, xa que cando o flu\u00eddo est\u00e1 en repouso adopta unha forma tal na que non act\u00faan as forzas tanxenciais que non pode resistir. \u00c9 por iso polo que enchendo un recipiente cun l\u00edquido, a superficie do mesmo permanece plana, \u00e9 dicir, perpendicular \u00e1 \u00fanica forza que act\u00faa nese momento, a gravidade, sen existir por tanto compo\u00f1ente tanxencial ningunha.\nSe a viscosidade fora moi grande, o rozamento entre capas adxacentes ser\u00edao tam\u00e9n, o que significa que estas non poder\u00edan moverse unhas respecto das outras ou far\u00edano moi pouco, \u00e9 dicir, estariamos ante un s\u00f3lido. Se polo contrario a viscosidade fora cero, estariamos ante un superflu\u00eddo que presenta propiedades not\u00e1beis como escapar dos recipientes a\u00ednda que no estean cheos (v\u00e9xase Helio-II).\nA viscosidade \u00e9 caracter\u00edstica de todos os flu\u00eddos, tanto l\u00edquidos como gases, se ben, neste \u00faltimo caso o seu efecto adoita ser desprezable, est\u00e1n m\u00e1is preto de ser flu\u00eddos ideais.\nExpresi\u00f3ns cuantitativas.\nExisten diversos modelos de viscosidade aplic\u00e1beis a substancias que presentan comportamentos viscosos de diferente tipo. O modelo ou tipo de flu\u00eddo viscoso m\u00e1is sinxelo de caracterizar \u00e9 o flu\u00eddo newtoniano, que \u00e9 un modelo lineal (entre o gradiente de velocidades e as tensi\u00f3ns tanxenciais) pero tam\u00e9n existen modelos non lineais con adelgazamento ou espesamento por cortante como os pl\u00e1sticos de Bingham.\nFlu\u00eddo newtoniano.\nNun flu\u00eddo newtoniano a forza de resistencia experimentada por unha placa que se move, a velocidade constante formula_1 poa superficie dun flu\u00eddo v\u00e9n dada por:\nonde:\nEsta expresi\u00f3n p\u00f3dese reescribir en termos de tensi\u00f3ns tanxenciais sobre a placa como:\nonde formula_6 \u00e9 a velocidade do flu\u00eddo.\nUnidades.\nViscosidade din\u00e1mica, \"\u03bc\".\nRelaciona o esforzo ou tensi\u00f3n local nun flu\u00eddo en movemento coa velocidade de deformaci\u00f3n das part\u00edculas flu\u00eddas. A viscosidade dun flu\u00eddo \u00e9 a resistencia \u00e1 que as distintas l\u00e1minas esvaren entre si.\nA viscosidade din\u00e1mica, designada como \"\u03bc\", m\u00eddese, en unidades do Sistema Internacional de Unidades, en pascal-segundo (Pa\u00b7s), ou N\u00b7s\u00b7m\u22122, ou kg\u00b7m\u22121\u00b7s\u22121.\nNo Sistema Ceguesimal util\u00edzase o poise (P).\nA continuaci\u00f3n m\u00f3stranse valores de viscosidade din\u00e1mica para alg\u00fans flu\u00eddos:\nViscosidade cinem\u00e1tica, \"\u03bd\".\nA viscosidade cinem\u00e1tica, designada como \"\u03bd\", m\u00eddese, en unidades do Sistema Internacional, en metros cadrados por segundo (m2\u00b7s\u22121).\nNo Sistema Ceguesimal util\u00edzase o stokes (St)."}
{"id": "471877", "revid": "56817", "url": "https://gl.wikipedia.org/wiki?curid=471877", "title": "Unidades de viscosidade", "text": "Para as d\u00faas clases de viscosidade, a viscosidade din\u00e1mica e a viscosidade cinem\u00e1tica, \u00fasanse cadans\u00faa unidade.\nViscosidade din\u00e1mica, ou absoluta.\nNo Sistema Internacional de Unidades (SI), a unidade f\u00edsica de viscosidade din\u00e1mica \u00e9 o pascal-segundo (Pa\u00b7s), que corresponde exactamente a 1\u00a0N\u00b7s/m\u00b2 ou 1\u00a0kg/(m\u00b7s).\nA unidade Sistema CGS para a viscosidade din\u00e1mica \u00e9 o poise (1 poise (P) \u2261 1g\u00b7(s\u00b7cm)\u22121 \u2261 1 dina\u00b7s\u00b7cm\u22122 \u2261 0,1 Pa\u00b7s), cuxo nome homenaxea ao fisi\u00f3logo franc\u00e9s Jean L\u00e9onard Marie Poiseuille (1799-1869).\nAd\u00f3itase usar m\u00e1is un subm\u00faltiplo, o centipoise (cP). O centipoise \u00fasase m\u00e1is debido a que a auga ten unha viscosidade de 1,0020\u00a0cP a 20\u00a0\u00b0C.\nNo Sistema imperial (Sistema anglosax\u00f3n de unidades), o Reyn foi nomeado sn honor de Osborne Reynolds:\nO poiseuille.\nEn Francia intentouse establecer a unidade poiseuille (Pl) como nome para o Pa\u00b7s, sen \u00e9xito internacional.\nNota: non se debe confundir o poiseuille co poise, chamado as\u00ed pola mesma persoa.\nViscosidade cinem\u00e1tica.\nA viscosidade cinem\u00e1tica obtense como cociente entre a viscosidade din\u00e1mica (ou absoluta) e a densidade. A unidade no SI \u00e9 o (m\u00b2/s).\nA unidade f\u00edsica da viscosidad cinem\u00e1tica no Sistema CGS \u00e9 o stoke (abreviado S ou St), cuxo nome prov\u00e9n do f\u00edsico irland\u00e9s George Gabriel Stokes (1819-1903). \u00c1s veces expr\u00e9sase en termos de \"centistokes\" (cS ou cSt)."}
{"id": "471888", "revid": "1131", "url": "https://gl.wikipedia.org/wiki?curid=471888", "title": "Stokes", "text": "O apelido ingl\u00e9s Stokes pode referirse a:\nAdemais, pode facer referencia (en relaci\u00f3n con George Gabriel Stokes) a:"}
{"id": "471890", "revid": "89787", "url": "https://gl.wikipedia.org/wiki?curid=471890", "title": "Heute Abend wollen wir tanzen geh'n", "text": "\u00abHeute Abend wollen wir tanzen geh'n\u00bb (en galego: \u00abEsta noite queremos ir bailar\u00bb) \u00e9 unha canci\u00f3n composta por Helmut Zander e interpretada en alem\u00e1n por Alice e Ellen Kessler. Lanzouse como sinxelo en 1959 mediante Polydor Records. Foi elixida para representar a Alema\u00f1a no Festival de Eurovisi\u00f3n de 1959 tras ser seleccionada internamente pola emisora alem\u00e1 ARD.\nFestival de Eurovisi\u00f3n 1959.\nSelecci\u00f3n.\n\u00abHeute Abend wollen wir tanzen geh'n\u00bb foi seleccionada para representar a Alema\u00f1a no Festival de Eurovisi\u00f3n 1959 pola emisora alem\u00e1 ARD.\nNo festival.\nA canci\u00f3n participou no festival celebrado no Palacio de Festivais e Congresos de Cannes o 11 de marzo de 1959, sendo interpretada polas cantantes alem\u00e1s Alice e Ellen Kessler. A orquestra foi dirixida por Franck Pourcel.\nFoi interpretada en sexto lugar, seguindo aos Pa\u00edses Baixos con Teddy Scholten interpretando \u00abEen beetje\u00bb e precedendo a Suecia con Brita Borg interpretando \u00abAugustin\u00bb. Ao final das votaci\u00f3ns, a canci\u00f3n recibiu 5 puntos, obtendo o oitavo posto de 11."}
{"id": "471891", "revid": "22795", "url": "https://gl.wikipedia.org/wiki?curid=471891", "title": "Stokes (unidade)", "text": "O stokes \u00e9 a unidade de viscosidade cinem\u00e1tica no Sistema Ceguesimal de Unidades ou CGS. O seu s\u00edmbolo \u00e9 S ou St.\nD\u00e9uselle este nome en honor ao f\u00edsico irland\u00e9s George Gabriel Stokes (1819-1903).\nAlgunhas veces \u00fasase m\u00e1is o seu subm\u00faltiplo centistokes (cS ou cSt).\nA unidade mo Sistema Internacional de Unidades (SI) para a viscosidade cinem\u00e1tica \u00e9 o m2/s."}
{"id": "471892", "revid": "65434", "url": "https://gl.wikipedia.org/wiki?curid=471892", "title": "Oui oui oui oui", "text": ""}
{"id": "471893", "revid": "98629", "url": "https://gl.wikipedia.org/wiki?curid=471893", "title": "Poise", "text": "O poise \u00e9 a unidade de viscosidade din\u00e1mica no Sistema Ceguesimal de Unidades. O seu s\u00edmbolo \u00e9 P.\n\u00c9 dicir, equivale a unha forza de 1 dina por 1\u00a0cm\u00b2, xerada por unha diferenza de velocidade de 1\u00a0cm por segundo, nun espazo de 1\u00a0cm.\nEsta unidad recibiu o seu nome en honor ao fisi\u00f3logo franc\u00e9s Jean L\u00e9onard Marie Poiseuille.\nAd\u00f3itase usar m\u00e1is un subm\u00faltiplo, o centipoise (cP). O centipoise \u00fasase m\u00e1is debido a que a auga ten unha viscosidade de 1,0020\u00a0cP a 20\u00a0\u00b0C."}
{"id": "471894", "revid": "10599", "url": "https://gl.wikipedia.org/wiki?curid=471894", "title": "Manuel Villacampa del Castillo", "text": "Manuel Villacampa del Castillo, nado en Betanzos o 17 de febreiro de 1827 e finado en Melilla o 12 de febreiro de 1889, foi un militar galego, de ideolox\u00eda progresista e republicana, que protagoniz\u00f3 un infrutuoso intento de sublevaci\u00f3n contra a Restauraci\u00f3n borb\u00f3nica en 1886.\nTraxectoria.\nNacido en Galicia, a s\u00faa familia era orixinaria do Alto Arag\u00f3n. Era fillo do tenente coronel de infanter\u00eda Jos\u00e9 Villacampa Periel e sobri\u00f1o de Pedro Villacampa Periel, que levou o apelido Maza de Lizama (1776-1854), capit\u00e1n xeneral do ex\u00e9rcito e destacado militar liberal, heroe da Guerra da Independencia. Logo da morte do seu pai en 1836, a s\u00faa nai, Rosa del Castillo, inscribiuno na escola militar.\nParticipou na revoluci\u00f3n de 1868, na que tivo un papel destacado na cidade de Granada. Tam\u00e9n participou na Segunda Guerra Carlista (1846-1849) e na Terceira Guerra Carlista (1872-1876). Durante a Primeira Rep\u00fablica Espa\u00f1ola foi nomeado xeneral (1873) e gobernador militar de Castell\u00f3 de la Plana (1874). En 1877 foi destitu\u00eddo dos seus cargos e encarcerado no castelo de Bellver. Ao ser posto en liberdade, comezou a preparar a sublevaci\u00f3n republicana do 19 de setembro de 1886 que organizaba como l\u00edder civil Manuel Ruiz Zorrilla. Foi detido, xulgado e condenado a morte. Conmutaronlle a pena pola de prisi\u00f3n perpetua en \u00c1frica, primeiro en Fernando Poo e dende 1887 en Melilla, onde foi coidado ata o momento da morte pola s\u00faa filla Emilia, que procuraba defendelo das humillaci\u00f3ns que se lle impu\u00f1an.\nVida persoal.\nTivo dous irm\u00e1ns, Jos\u00e9 e Federico. Casou con Matilde Mor\u00e1n."}
{"id": "471895", "revid": "56817", "url": "https://gl.wikipedia.org/wiki?curid=471895", "title": "Superfluidez", "text": "A superfluidez \u00e9 un estado da materia (non cl\u00e1sico) caracterizado pola ausencia total de viscosidade (o cal o diferencia dunha substancia \"moi flu\u00edda\", a cal ter\u00eda unha viscosidade pr\u00f3xima a cero, pero non exactamente igual a cero), de maneira que, nun circu\u00edto pechado, fluir\u00eda interminabelmente sen fricci\u00f3n.\nUn flu\u00eddo neste estado denom\u00ednase superflu\u00eddo.\nA superfluidez foi descuberta en 1937 por Piotr Kapitsa, John F. Allen e Don Misener, e o seu estudo denom\u00ednase hidrodin\u00e1mica cu\u00e1ntica.\n\u00c9 un fen\u00f3meno f\u00edsico que ten lugar a moi baixas temperaturas, cerca do cero absoluto, l\u00edmite en que cesa toda actividade. Un inconveniente \u00e9 que case todos os elementos conxelan a esas temperaturas.\nTam\u00e9n \u00e9 unha propiedade de varios outros estados ex\u00f3ticos da materia que foron teorizados en astrof\u00edsica, f\u00edsica de alta enerx\u00eda e nas teor\u00edas da gravidade cu\u00e1ntica.\nPero hai unha excepci\u00f3n: o helio. Existen dous is\u00f3topos est\u00e1beis do helio, o helio-4 (que \u00e9 moi com\u00fan) e o helio-3, que \u00e9 raro e se produce na desintegraci\u00f3n beta do tritio en reactores nucleares. Tam\u00e9n se encontra na superficie da L\u00faa, arrastrado at\u00e9 al\u00ed polo vento solar.\nOs dous is\u00f3topos comp\u00f3rtanse de modos moi diferentes, o cal serve para examinar os efectos das d\u00faas estat\u00edsticas cu\u00e1nticas: "}
{"id": "471896", "revid": "72012", "url": "https://gl.wikipedia.org/wiki?curid=471896", "title": "Superflu\u00eddo", "text": ""}
{"id": "471897", "revid": "23204", "url": "https://gl.wikipedia.org/wiki?curid=471897", "title": "The Illustrated London News", "text": "The Illustrated London News foi unha revista ilustrada inglesa que publicou o seu primeiro n\u00famero o 14 de maio de 1842, como a primeira revista ilustrada de noticias semanais. Foi fundada por Herbert Ingram.\nA primeira edici\u00f3n inclu\u00edu imaxes da Primeira guerra anglo-afg\u00e1, un choque de trens en Francia, a explosi\u00f3n dun barco de vapor no Canad\u00e1 e un luxoso vestido de baile no palacio de Buckingham. Foi a primeira revista en publicar unha imaxe copiada manualmente dunha fotograf\u00eda.\nA pesar de que se distribu\u00edron 26 000 copias do primeiro n\u00famero, houbo unha gran ca\u00edda de vendas nas seguintes edici\u00f3ns. Con todo Herbert Ingram mostrouse empe\u00f1ado en lograr que a s\u00faa publicaci\u00f3n triunfase. Enviou a cada membro do clero do pa\u00eds un n\u00famero da revista que conti\u00f1a ilustraci\u00f3ns sobre a instauraci\u00f3n do arcebispo de Canterbury e, deste xeito, asegurouse un gran n\u00famero de novos subscritores. A publicaci\u00f3n foi posteriormente unha fonte de educaci\u00f3n art\u00edstica informal para o pintor post-impresionista Van Gogh.\nA revista publicouse semanalmente at\u00e9 1971, cando empezou a facelo mensualmente. Desde 1989 o fixo de xeito bimestral e desde 1994 en forma bianual, at\u00e9 a s\u00faa desaparici\u00f3n en 2003."}
{"id": "471898", "revid": "89787", "url": "https://gl.wikipedia.org/wiki?curid=471898", "title": "Re\u00f3metro", "text": "Un re\u00f3metro \u00e9 un instrumento de medida de laboratorio que se usa para medir a forma en que fl\u00faen un l\u00edquido, unha mestura ou unha suspensi\u00f3n, baixo a acci\u00f3n de forzas externas.\nEmpr\u00e9gase para flu\u00eddos que non poden definirse cun \u00fanico valor de viscosidade e que, polo tanto, requiren m\u00e1is par\u00e1metros que os que pode subministrar un viscos\u00edmetro. Mide a reolox\u00eda do flu\u00eddo.\nAs partes do re\u00f3metro son: cilindro xiratorio, cilindro estacionario, resorte de restituci\u00f3n, dial de lectura, conxunto de engrenaxes, panca posicionadora de velocidades (L600,L300), interruptor, manivela e soporte."}
{"id": "471900", "revid": "98629", "url": "https://gl.wikipedia.org/wiki?curid=471900", "title": "Reolox\u00eda", "text": "A reolox\u00eda \u00e9 a rama da f\u00edsica de medios continuos que se dedica ao estudo da deformaci\u00f3n e o flu\u00edr da materia.\nO termo foi introducido polo qu\u00edmico estadounidense Eugene Bingham en 1929, a partir dunha suxesti\u00f3n dun seu colega, Markus Reiner.\nEste termo inspirouse no aforismo de Simplicio (atribu\u00eddo a mi\u00fado a Her\u00e1clito), \u03c0\u03ac\u03bd\u03c4\u03b1 \u1fe5\u03b5\u1fd6 \"p\u00e1nta rhei\", \"todo fl\u00fae\", e foi usado para describir o fluxo de l\u00edquidos e a deformaci\u00f3n de s\u00f3lidos.\nEtimolox\u00eda.\nO termo foi introducido en ingl\u00e9s en 1929, adaptaci\u00f3n do franc\u00e9s \"rh\u00e9ologie\", voz formada en ingl\u00e9s polos elementos \"rheo-\", tirado do grego antigo \u1fe4\u03aeo\u03c2 \"rh\u1e17os\", \"fluxo\", \"corrente\", e \"-logy\", do franc\u00e9s \"-logie\", ou do lat\u00edn \"-logia\", e estes do grego antigo -\u03bb\u03bf\u03b3\u03af\u03b1.\nConcepto.\nUnha definici\u00f3n m\u00e1is moderna expresa que a reolox\u00eda \u00e9 a parte da f\u00edsica que estuda a relaci\u00f3n entre a forza aplicada a un material e a deformaci\u00f3n do material que \u00e9 capaz de flu\u00edr.\nA reolox\u00eda \u00e9 unha parte da mec\u00e1nica de medios continuos. Unha das metas m\u00e1is importantes en reolox\u00eda \u00e9 encontrar ecuaci\u00f3ns constitutivas para modelar o comportamento dos materiais. Ditas ecuaci\u00f3ns son en xeral de car\u00e1cter tensorial.\nAs propiedades mec\u00e1nicas estudadas pola reolox\u00eda p\u00f3dense medir mediante re\u00f3metros, aparatos que permiten someter ao material a diferentes tipos de deformaci\u00f3ns controladas e medir as forzas aplicadas ou viceversa. Algunhas das propiedades reol\u00f3xicas m\u00e1is importantes son:\nOs estudos te\u00f3ricos en reolox\u00eda en ocasi\u00f3ns empregan modelos microsc\u00f3picos para explicaren o comportamento dun material. Por exemplo, no estudo de pol\u00edmeros, estes p\u00f3dense representar como cadeas de esferas conectadas mediante enlaces r\u00edxidos ou el\u00e1sticos.\nSe nos fixamos no sentido etimol\u00f3xico da palabra \u00abreolox\u00eda\u00bb, poderiamos definilo como \"a ciencia do fluxo\". A reolox\u00eda describe a deformaci\u00f3n dun corpo baixo a influencia de forzas, pero non est\u00e1 limitada aos pol\u00edmeros, p\u00f3dese aplicar a todo tipo de material, s\u00f3lido, l\u00edquido ou gas.\nUn \"s\u00f3lido ideal\" def\u00f3rmase elasticamente e a enerx\u00eda requirida para a deformaci\u00f3n recup\u00e9rase totalmente cundo se retira a forza aplicada. Mentres que os \"flu\u00eddos ideais\" se deforman irreversibelmente, fl\u00faen, e a enerx\u00eda requirida para a deformaci\u00f3n dis\u00edpase no interior do flu\u00eddo en forma de calor, e non se pode recuperar ao retirar a forza. Pero s\u00f3 uns poucos l\u00edquidos se comportan como l\u00edquidos ideais; a inmensa maior\u00eda deles mostra un comportamento reol\u00f3xico que se clasifica nunha rexi\u00f3n intermedia entre os l\u00edquidos e os s\u00f3lidos: son \u00e1 vez el\u00e1sticos e viscosos, polo que se denominan \u00abviscoel\u00e1sticos\u00bb.\nPor outra parte, os s\u00f3lidos reais poden deformarse irreversibelmente baixo a influencia de forzas de suficiente magnitude; en definitiva, poden flu\u00edr.\nNesta clasificaci\u00f3n dos comportamentos reol\u00f3xicos dos materiais con relaci\u00f3n \u00e1 s\u00faa resposta \u00e1s forzas aplicadas c\u00f3mpre introducir un novo par\u00e1metro: a escala de tempo na cal se aplica a deformaci\u00f3n. Para iso, se define unha nova magnitude que ten en conta o tempo de observaci\u00f3n; tr\u00e1tase do n\u00famero de Deborah:\nDe = \u03bb/t, onde \"\u03bb\" \u00e9 o tempo de relaxaci\u00f3n e \"t\" \u00e9 o tempo de observaci\u00f3n.\nNeste sentido, podemos dicir que os s\u00f3lidos te\u00f1en un tempo de relaxaci\u00f3n infinito, mentres que no caso dos l\u00edquidos, este valor se aproxima a cero; por exemplo, o tempo de relaxaci\u00f3n da auga \u00e9 de 10 a 12 s. Por outra parte, se consideramos procesos de deformaci\u00f3n caracter\u00edsticos asociados aos t\u00edpicos tempos de observaci\u00f3n, podemos dicir que un n\u00famero de Deborah grande define un comportamento \"tipo s\u00f3lido\" e un n\u00famero de Deborah pequeno define un comportamento \"tipo l\u00edquido\".\nO seguinte exemplo pode axudar a entender o explicado at\u00e9 agora: as vidreiras da catedral de Chartres en Francia flu\u00edron desde que foron fabricadas hai 600 anos. Na \u00e9poca medieval estas vidreiras ti\u00f1an un espesor uniforme ao longo de toda a s\u00faa lonxitude, pero hoxe en d\u00eda as mol\u00e9culas de vidro flu\u00edron por efecto da gravidade, de maneira que o espesor na parte inferior \u00e9 m\u00e1is do duplo do espesor na parte superior. O tempo de observaci\u00f3n tan grande fai que o n\u00famero de Deborah sexa pequeno, polo que s\u00f3lidos como o vidro se poden clasificar como l\u00edquidos.\nComo conclusi\u00f3n, p\u00f3dese dicir que substancias como a auga ou o vidro non se poden clasificar como l\u00edquidos ou s\u00f3lidos, sen\u00f3n que, como moito, podemos dicir que te\u00f1en un comportamento de l\u00edquido ou de s\u00f3lido baixo unhas determinadas condici\u00f3ns de forza, deformaci\u00f3n ou tempo.\nResposta dos materiais.\nPara unhas condici\u00f3ns dadas de presi\u00f3n e temperatura, o material responde \u00e1 aplicaci\u00f3n dunha forza:"}
{"id": "471901", "revid": "23204", "url": "https://gl.wikipedia.org/wiki?curid=471901", "title": "Alan IV da Breta\u00f1a", "text": "Alan IV da Breta\u00f1a co\u00f1ecido como Alan Fergent (Alan IV Fergent) ou Fergant, nado en 1060 e finado o 13 de outubro de 1119, fillo de Hoel II da Breta\u00f1a e Havoisa da Breta\u00f1a, foi conde de Cornualla, de Rennes e Nantes e finalmente duque da Breta\u00f1a de 1084 a 1112. \"Fergant\" significa en bret\u00f3n \"o valente perfecto\" dun xeito semellante ao nome din\u00e1stico escoc\u00e9s \"Fergus\".\nTraxectoria.\nNado no castelo de Ch\u00e2teaulin ao redor de 1060, converteuse en duque da Breta\u00f1a e conde de Cornualla e Nantes \u00e1 morte do seu pai o 13 de abril de 1084. \u00c9 considerado o \u00faltimo duque en falar habitualmente bret\u00f3n. Tivo que restaurar a autoridade ducal ao condado de Rennes contra Geoffroy Grenonat, o irm\u00e1n de Conan II da Breta\u00f1a, ao que sucedera como conde vitalicio. Desde 1084 \u00e1 fronte do seu ex\u00e9rcito apoderouse de Rennes e enviou a Grenonnat a Quimper, onde morreu o mesmo ano, permit\u00edndolle a Alan recuperar o t\u00edtulo de conde de Rennes. No mesmo ano, nomeou o seu fiel irm\u00e1n Mat\u00edas \u00e1 fronte do condado de Nantes, a\u00ednda que retomar\u00eda persoalmente o t\u00edtulo deste condado cando morreu en 1103.\nEn 1087 casou en primeiras nupcias con Constanza de Normand\u00eda, filla de Guillerme, I de Inglaterra, o Conquistador, que hab\u00eda morrer envelenada en 1090, sen deixar descendencia . En 1093, casou en segundas nupcias con Ermengarda de Anjou, filla de Fulque IV de Anjou e rebesneta de Fulque III.\nPreferiu ficar na parte bretoa do ducado, da que era orixinal, e viv\u00eda polo seu gusto nos seus castelos de Auray e sobre todo de Carno\u00ebt non moi lonxe da abad\u00eda da Santa-Cruz de Quimperl\u00e9 rexida polo seu t\u00edo Binidic (Bieito).\nA tranquilidade na que viviu o ducado permitiu a Alan Fergent responder \u00e1 chamada de Urbano II e, en compa\u00f1\u00eda doutros se\u00f1ores bret\u00f3ns, uniuse, durante o ver\u00e1n de 1096, \u00e1 primeira cruzada. Estivo ausente da Breta\u00f1a durante cinco anos, deixando o ducado baixo a firme autoridade de Ermengarda.\nDe volta da cruzada e baixo a influencia da s\u00faa piadosa esposa, Alan est\u00e1 cada vez m\u00e1is interesado nos temas relixiosos e apoia a reforma do clero secular levado a cabo por Marbod, bispo de Rennes. Esta evoluci\u00f3n cara ao espiritual non lle impide tomar o partido do rei de Inglaterra Henrique I Beauclerc no seu conflito co seu irm\u00e1n Robert Courteheuse e participar na batalla de Tinchebray en 1106. F\u00edxose vasalo de Henrique I e casou o seu fillo Conan coa filla natural do rei de Inglaterra, Matilde.\nEnfermo, abdicou en 1112 a favor de Conan e retirouse \u00e1 abad\u00eda de San Salvador de Redon. Morreu o 13 de outubro de 1119 e foi enterrado al\u00ed.\nMatrimonios e descendencia.\nAlan IV casou en 1087 con Constanza de Normand\u00eda, filla de Guillerme o Conquistador. Esta uni\u00f3n non ter\u00e1 posteridade.\nDa s\u00faa uni\u00f3n en 1093 con Ermengarda de Anjou naceron tres fillos:\nDunha ou d\u00faas amantes desco\u00f1ecidas Alan Fergent deixou dous fillos:"}
{"id": "471902", "revid": "55340", "url": "https://gl.wikipedia.org/wiki?curid=471902", "title": "Comarca do Ortegal", "text": ""}
{"id": "471903", "revid": "624", "url": "https://gl.wikipedia.org/wiki?curid=471903", "title": "Alan IV de Breta\u00f1a", "text": ""}
{"id": "471905", "revid": "55340", "url": "https://gl.wikipedia.org/wiki?curid=471905", "title": "Comarca do Deza", "text": ""}
{"id": "471906", "revid": "624", "url": "https://gl.wikipedia.org/wiki?curid=471906", "title": "Duque de Breta\u00f1a", "text": ""}
{"id": "471910", "revid": "98629", "url": "https://gl.wikipedia.org/wiki?curid=471910", "title": "Farsas para t\u00edteres", "text": "Farsas para t\u00edteres \u00e9 un libro de teatro de Eduardo Blanco Amor publicado en castel\u00e1n e galego en 1973 por Edici\u00f3s do Castro. Foi reeditado en 1991 e 1993 (3\u00aa ed. ISBN 9788474925586). \nCont\u00e9n seis pezas: \"Romance de Micomic\u00f3n e Adhelala, Amor e crimes de \u201cJuan el Pantera\u201d, Falsa morte e certa morte de Estoraque o Indiano, A verdade vestida, Un refaixo pra Celestina\" e \"Anx\u00e9lica no ombral do ceio.\"\nCaracter\u00edsticas.\nA 1\u00aa edici\u00f3n en castel\u00e1n en Buenos Aires \u00e9 de 1953 (Ed. L\u00f3pez Negri) e incl\u00fae \"Amor y cr\u00edmenes de Juan el Pantera\", \"Ang\u00e9lica en el humbral del cielo\" e \"La verdad vestida\". A 2\u00aa edici\u00f3n foi en M\u00e9xico en 1962 (feita por Alejandro Finisterre) cont\u00e9n en castel\u00e1n as seis pezas publicadas logo por Edici\u00f3s do Castro en versi\u00f3n biling\u00fce. En 1976 edit\u00e1ronse de novo en castel\u00e1n por Cuadernos para el Di\u00e1logo, edici\u00f3n na que foi arricanda \"Proceso en Jacobusland\" por obriga da censura (nese mesmo ano a editorial incluir\u00eda a obra nunha segunda edici\u00f3n de \"Farsas y autos para t\u00edteres\").\nSegundo Xos\u00e9 Ram\u00f3n Pena: \nPara Dolores Vilavedra:\nSegundo Lu\u00eds P\u00e9rez (Pr\u00f3logo de \"Proceso en Jacobusland\", p.\u00a014):\nSon seis farsas que se apoian na fecunda tradici\u00f3n do teatro breve dos s\u00e9culos XVI e XVII e tam\u00e9n na influencia das teor\u00edas vangardistas do teatro espa\u00f1ol e europeo, sobre todo de Valle-Incl\u00e1n e Gordon Graig. Son seis deiliciosas pezas que procuran recuperar, fronte ao teatro neorrom\u00e1ntico, a esencia do teatro como espect\u00e1culo e diversi\u00f3n. Estas farsas mostran un alto nivel de xogo e humor teatrais. O simbolismo de auto sacramental de \"A verdade vestida\" responde a uns pulos conceptuais de escaso valor esc\u00e9nico. Mais outras mostran unha burla populista, un desenfado, un trapisondismo antipsicol\u00f3xico e inmediato que as converte en gozosas expresi\u00f3n dun teatro de escasas pretensi\u00f3n mais de indubidable vitalidade esc\u00e9nica. Un xogo non desprovisto de significado.\n\"Anx\u00e9lica no ombral do ceio\" e \"A verdade vestida\" presentan unha riqueza conceptual, aleg\u00f3rica e filos\u00f3fica que as aproxima do x\u00e9nero do auto. Outras pezas est\u00e1n especificamente realizadas para bonecos: \"Romance de Micomic\u00f3n e Adhelala\", \"Amor e crimes de Juan el Pantera\" e \"Certa morte e falsa morte de Estoraque o Indiano.\" Nelas os bonecos representan personaxes esquem\u00e1ticos, case sempre deshumanizados, que serven ao autor para ofrecer, indirectamente, unha cr\u00edtica social e dos vicios e pecados humanos, tratados con sentido do humor.\nContido.\n\"Edici\u00f3s do Castro publica ista edici\u00f3n biling\u00fce das \u201cFarsas\u201d de Eduardo Blanco-Amor coma homaxe os seus cincoenta anos de laboura nas letras galegas\".\n\"Romance de Micomic\u00f3n e Adhelala\".\n\"(Farsa para t\u00edteres especiosos)\"\nAs escenas pasan na sala grande de recibimento da Ra\u00ed\u00f1a Nai. Moit\u00edsimos espellos.\nA Ra\u00ed\u00f1a Nai discute con Adhelala, rebaixa a s\u00faa nobreza e todo son eloxios para o seu pr\u00edncipe xigantesco que devora ducias de animais e sempre est\u00e1 enfadado. Chega a Ra\u00ed\u00f1a do Afganist\u00e1n de visita e as d\u00faas ra\u00ed\u00f1as se desprezan, ela v\u00e9n pedir a man do pr\u00edncipe para a s\u00faa filla. Micomic\u00f3n non quere o\u00edr falar diso porque est\u00e1 namorado de Adhelala a\u00ednda que ela o rexeita. Mais Adhelala c\u00f3ntalle como curar, como volver a unha estatura normal e ao bo humor. A curaci\u00f3n est\u00e1 na tenrura, no emocionarse, no chorar. E Micomic\u00f3n chora e baixa de estatura. Adhelala c\u00f3ntalle \u00e1 Ra\u00ed\u00f1a Nai que o xigantismo do pr\u00edncipe \u00e9 un maleficio dos sabios do seu pa\u00eds porque o Rei matou uns presos que deb\u00eda respectar. A Ra\u00ed\u00f1a nai d\u00e1 o seu brazo a torcer ante a posibilidade de ser avoa. E an\u00fancianse as vodas da princesa real Adhelala e o pr\u00edncipe Micomic\u00f3n, agora con estatura normal.Rematada en Montevideo en 1939.\nGalaxia fixo unha reedici\u00f3n desta farsa no ano 2000 en galego. Foi editada en 2002 como \"Romance de Micomic\u00f3n y Adhelala\" pola Asociaci\u00f3n Espa\u00f1ola de Teatro para la Infancia y la Juventud ASSITEJ.\n\"Amor e crimes de \u201cJuan el Pantera\u201d\".\n\"Farsa pra t\u00edteres de cachiporra\"\nEst\u00e1 no balc\u00f3n Contemplaci\u00f3n con roupa provocativa cando chega Juan, ins\u00faltaa e logo p\u00eddelle que baixe para estar con el. Ela dille que non porque logo sempre anda con celos. Mais baixa e como ela se nega el ponse violento, ent\u00f3n aparece o sancrist\u00e1n que a rescata e logo tam\u00e9n el tenta aproveitarse da moza e ela tam\u00e9n o rexeita. Entra en escena o Estoraque cargado de ouro e tam\u00e9n \u00e9 rexeitado pola moza. Chega cantando o Pastorino, Contemplaci\u00f3n ach\u00e9gase a el e decl\u00e1ralle os seus amores ped\u00edndolle que suba con ela. O rapaz rex\u00e9itaa mais ao final acaba cedendo, cando vai subir entra o sancrist\u00e1n e a moza di que Pastorino se sentiu mal e vai axudalo. O sancrist\u00e1n sobe polo muro para exercer de mir\u00f3n. Volve o Estoraque con guitarra e canci\u00f3ns de namorado. Ao final tam\u00e9n o manda entrar. Volve Juan el Pantera cos seus insultos, entra e mata o mozo, o sancrist\u00e1n e o Indiano tirando os cad\u00e1veres pola vent\u00e1. Logo ataca entre insultos a Contemplaci\u00f3n. Finalmente fai o pranto pola moza e suic\u00eddase.Rematado en Buenos Aires, 1940.\nT\u00edteres Alakran representou esta farsa dirixidos por L\u00e1zaro Yuyo.\n\"Falsa morte e certa morte de Estoraque o Indiano\".\n\"Farsas pra t\u00edteres simuladores, con remate de negra\"\nInterior de casa acomodada. O se\u00f1or Estoraque est\u00e1 de corpo presente no cadaleito de xeito que o vexa o p\u00fablico.\nA acci\u00f3n \u00e9 posterior \u00e1 farsa anterior.\nPepa e Obdulia fan un longo pranto polo Estoraque, \u00e1s veces chocalleiro e interrompidos polas reflexi\u00f3ns de quen lles pagar\u00e1 ou herdar\u00e1 todo. Entra Contemplaci\u00f3n que se d\u00e1 de herdeira porque o indiano a forzou antes de ser atacados polo Juan. Esperta o Estoraque e dialoga coa Contemplaci\u00f3n, el quere que ela se lle entregue en proba de amor pero ela non cede se antes non lle pasa os bens. El di que fixo o morto para ver a s\u00faa reacci\u00f3n. Na discusi\u00f3n morre de verdade o Estoraque, ela volve co de ser herdeira e mesmo lle paga \u00e1s do pranto para que testifiquen de que o vello lle acababa dar palabra de casamento. Mais chega a negra Pancha toda dolorosa polo pasamento do seu amo. Di que \u00e9 a s\u00faa esposa e que tiveron once mulatos. Mostra o papel do casamento que resulta ser o testamento do indiano no que lle deixa todo \u00e1 Pancha, que acaba bot\u00e1ndoos a todos de al\u00ed a golpes.\nA obra foi representada polo Grupo de Teatro de Moa\u00f1a dirixido por Celso Parada.\n\"A verdade vestida\".\n\"Farsa violenta\"\nTodos os personaxes, menos a Verdade e o Disimulo, levan un letreiro co seu nome. Est\u00e1n diante dos seus tenderetes, coma nun mercado.\nDialogan a Verdade e o Disimulo, que dependen un do outro. Entran a Virtude e mais o Vicio collidos amorosamente. O Capital trae collido o Traballo. Todos eles dialogan longamente.\nRematado en Buenos Aires en 1942.\nO grupo de teatro IAD-12 da Universidade Laboral de Ourense representou a farsa en 2014.\n\"Un refaixo pra Celestina\".\n\"Farsa de tema terxiversado\"\nXornada primeira.\nLugar: unha praza de Toledo no fin do s\u00e9culo XV.\nFalan Melibea e Celestina sobre o agasallo que recibiu a moza. Pasa o prior. Melibea d\u00edlle que lle busque outro. Celestina ofr\u00e9celle ao prior os favores dunha casada que ten o home f\u00f3ra mentres Melibea escoita e Celestina agarda cobrar o favor. O prior non quere subir con Elvira e acaba levando por enriba os restos dun ouri\u00f1al. Calisto e Melibea dialogan e el qu\u00e9ixase de que perdeu cartos, se ela llos dese... el non quere subir. Melibea trata co prior do asunto que lle dixo a Celestina. A vella teme que se perda o seu refaixo e o Calisto o seu negocio. Soben Melibea e o prior a tratar do asunti\u00f1o.\nXornada segunda.\nMelibea despide o prior despois da faena. Celestina pensa na s\u00faa parte. Calisto segue pedindo os cartos para a d\u00e9beda e non quere deixarse convencer de subir. Ela cede e d\u00e1lle os cartos do prior. Celestina protesta e promete traer a\u00ednda mellor cliente se mant\u00e9n afastado a Calisto. Elvira e Melibea falan de que a noite pasada houbo movemento e as d\u00faas reafirman a s\u00faa honradez.\nXornada terceira.\nCelestina informa a Melibea de que ten dous novos clientes, dous feirantes que xa a viron. Calisto insiste, ela f\u00e1lalle de m\u00e1is tarde, que se a regra, que se... El marcha xogar de novo no pazo. Chegan os feirantes. Celestina xa vai cobrando por adiantado o traballo de Melibea. Chega o prior que tam\u00e9n quere volver con Melibea e adi\u00e1ntalle cartos \u00e1 Celestina. Calisto es\u00edxelle a Celestina os cartos recadados. Melibea pide os cartos aos feirantes, eles protestan que xa llos deron a Celestina. E m\u00f3ntase unha pelexa, todos polos cartos, Calisto, o prior, os feirantes. Na pelexa morre o prior e os feitantes reparten os cartos. Canta unha pantasma que asusta os feirantes que foxen deixando os cartos tirados. Era a mesma Celestina.Remata cantando a Celestina.\nRematado en Vi\u00f1a del Mar (Chile), 1948.\nO Centro Dram\u00e1tico Galego representou a obra en 1993 baixo a direcci\u00f3n de Antonio Francisco Sim\u00f3n e tam\u00e9n reeditou a obra en galego.\n\"Anx\u00e9lica no ombral do ceio\".\n\"Farsa realista\"\nEscenario: sen termos de referencia, ateigado de luces de orixe desco\u00f1ecida.\n\"E l\u00edbranos, Se\u00f1or, da eternidade do mal, am\u00e9n\", di Anx\u00e9lica. Gabriel est\u00e1 de garda e esp\u00e1ntase do que di ela. Despois vir\u00e1 Miguel. Ela discute con Miguel porque non quere entrar na Eternidade do ceo. Aparece Odeus e tam\u00e9n ela disputa co Odeus da liberdade, do libre albedr\u00edo, da eternidade. Segue sen querer entrar. Chega a Muller, era pecadora e f\u00edxose namorada, era nada menos que Mirian de Magdala, namorada del sempre: \"pras namoradas non hai outro mundo que o seu. Se\u00f1or, Se\u00f1or, por que me tes desleixada?\" Anx\u00e9lica p\u00eddelle a Gabriel que lle deixe ver o que hai dentro un instanti\u00f1o, el accede e volve Odeus que solta un discurso sobre o libre albedr\u00edo. Despois v\u00e9n o Demo que a tenta convencer do contrario, do mellor que \u00e9 o seu mundo. Finalmente aparece o Xove, que \u00e9 unha alma en pena, algu\u00e9n que pecou: \"o \u00fanico que fixen na mi\u00f1a vida foi amar e escribir canz\u00f3ns\". Vano condenar a volver \u00e1 vida. Anx\u00e9lica vaise con el, non quere entrar. Odeus d\u00e9ixaos ir:Rematado Buenos Aires, 1942.\nTEIS estreou a obra en 1987 baixo a direcci\u00f3n esc\u00e9nica de Xurxo Xo\u00e1n Est\u00e9vez Gantes."}
{"id": "471911", "revid": "89787", "url": "https://gl.wikipedia.org/wiki?curid=471911", "title": "Picafollas sombr\u00edo", "text": "O picafollas sombr\u00edo ou picafollas fusco (Phylloscopus fuscatus) \u00e9 unha especie de ave paseriforme da familia Phylloscopidae (antes consider\u00e1base un Sylviidae), que vive no leste de Asia.\nO nome do x\u00e9nero \"Phylloscopus\" procede do grego antigo \"phyllon\", 'folla' e \"skopos\", 'buscador' (de \"skopeo\", 'observar, ollar'). O nome espec\u00edfico, \"fuscata\", procede do lat\u00edn \"fuscus\", 'escuro'.\nDescrici\u00f3n.\nTen un tama\u00f1o e forma similares ao picafollas europeo, cunha lonxitude media entre os 12 e os 12,5\u00a0cm. As s\u00faas partes superiores son de cor parda agrisada sen vetas e as inferiores son abrancazadas. Presenta unha destacada li\u00f1a superciliar abrancazada e unha li\u00f1a ocular algo m\u00e1is escura que o resto da face. O bico \u00e9 fino e bicudo, coa mand\u00edbula superior gris e a inferior abrancazada. Os dous sexos te\u00f1en un aspecto similar, pero os inmaturos te\u00f1en as partes inferiores de tons verdosos.\nDistribuci\u00f3n e h\u00e1bitat.\n\u00c9 unha ave migratoria de longa distancia que cr\u00eda en Siberia (desde o oeste das monta\u00f1as Altai ata Kamchatka), Mongolia, Corea do Norte, o interior da China e o extremo oriental de Casaquist\u00e1n; e despr\u00e1zase ao sur para pasar o inverno no sueste asi\u00e1tico, o sur da China e o leste do subcontinente indio. Adoita aparecer como ave errante en Europa e Norteam\u00e9rica. En Galicia \u00e9 unha ave accidental.\nO seu h\u00e1bitat natural \u00e9 o monte baixo aberto e as pradeiras h\u00famidas, xeralmente preto de masas de auga como pantanos e r\u00edos, a\u00ednda que pasa o inverno nas selvas de terras baixas e os mangleirais.\nComportamento.\nSon principalmente insect\u00edvoros, a\u00ednda que poden complementar a s\u00faa dieta con pequenas cantidades de materia vexetal como as bagas. Ani\u00f1a nos arbustos a baixa altura e adoita po\u00f1er entre 5 e 6 ovos.\nA s\u00faa canci\u00f3n \u00e9 un asub\u00edo mon\u00f3tono, e a s\u00faa chamada \u00e9 un \u00e1spero \"check\". A chamada \u00e9 a primeira pista da presenza desta especie merodeadora cando est\u00e1 lonxe dos seus terreos de reproduci\u00f3n."}
{"id": "471912", "revid": "27155", "url": "https://gl.wikipedia.org/wiki?curid=471912", "title": "Picafollas fusco", "text": ""}
{"id": "471913", "revid": "27155", "url": "https://gl.wikipedia.org/wiki?curid=471913", "title": "Phylloscopus fuscatus", "text": ""}
{"id": "471915", "revid": "56817", "url": "https://gl.wikipedia.org/wiki?curid=471915", "title": "Viscoelasticidade", "text": "A viscoelasticidade e un tipo de comportamento reol\u00f3xico anel\u00e1stico (non el\u00e1stico) que presentan certos materiais que exhiben tanto propiedades viscosas como propiedades el\u00e1sticas cando se deforman.\nCaracter\u00edsticas.\nNun s\u00f3lido viscoel\u00e1stico:\nformula_1.\nF\u00edisicamente as propiedades el\u00e1sticas son o resultado de desprazar lixeiramente os \u00e1tomos da s\u00faa posici\u00f3n de equilibrio ao longo de planos cristalogr\u00e1ficos, mentres que as propiedades viscosas proceden da difusi\u00f3n de \u00e1tomos ou mol\u00e9culas no interior do material."}
{"id": "471916", "revid": "5863", "url": "https://gl.wikipedia.org/wiki?curid=471916", "title": "Cultura megal\u00edtica", "text": ""}
{"id": "471917", "revid": "5863", "url": "https://gl.wikipedia.org/wiki?curid=471917", "title": "Parque Zool\u00f3xico da Madroa", "text": ""}
{"id": "471918", "revid": "5863", "url": "https://gl.wikipedia.org/wiki?curid=471918", "title": "R.C. Celta", "text": ""}
{"id": "471919", "revid": "5863", "url": "https://gl.wikipedia.org/wiki?curid=471919", "title": "III milenio a.C.", "text": ""}
{"id": "471920", "revid": "5863", "url": "https://gl.wikipedia.org/wiki?curid=471920", "title": "Ano 0", "text": ""}
{"id": "471923", "revid": "41568", "url": "https://gl.wikipedia.org/wiki?curid=471923", "title": "Picafollas asubiador", "text": "O picafollas asubiador (\"Phylloscopus sibilatrix\") \u00e9 un paseriforme com\u00fan e moi espallado pertencente \u00e1 familia Phylloscopidae (antes era considerado un Sylviidae), que se reproduce no norte e zona temperada de Europa, e no extremo oeste de Asia no sur dos Montes Urais. En Galicia \u00e9 unha ave de paso rara. O nome do x\u00e9nero \"Phylloscopus\" procede do grego antigo \"phyllon\", 'folla' e \"skopos\", 'buscador' (de \"skopeo\", 'ollar'). O nome espec\u00edfico \"sibilatrix\" procede do lat\u00edn e significa 'asubiador'.\nEsta ave \u00e9 fortemente migratoria e toda a poboaci\u00f3n vai invernar \u00e1 \u00c1frica tropical.\nH\u00e1bitat.\n\u00c9 un paxaro de bosques maduros abertos pero sombreados, como os de faias e carballos, con alg\u00fans terreos espallados cubertos para a nidificaci\u00f3n. O ni\u00f1o ten forma de c\u00fapula e sit\u00faase a pouca altura nunha matogueira ou arbusto baixo e nel po\u00f1en 6 ou 7 ovos en maio; pode haber unha segunda posta. \u00c9 insect\u00edvoro.\nDescrici\u00f3n.\nO picafollas asubiador mide de 11 a 12,5\u00a0cm de longo, e par\u00e9cese a moitos s\u00edlvidos, \u00e9 verde pola parte superior e branco pola inferior cun peito amarelo lim\u00f3n. Pode distinguirse de especies similares, como o picafollas europeo (\"P. collybita\") e o picafollas musical (\"P. trochilus\") polo seu supercilio gorxa e parte superior do peito amarelos, beiras das terciarias claras, unha proxecci\u00f3n das primarias m\u00e1is longa e unha cola m\u00e1is curta pero m\u00e1is ancha.\nVarios factores asociados coa estrutura do bosque, inclu\u00edndo a pendente do terreo, cuberta forestal, proporci\u00f3n dos bosques caducifolios, altura do dosel e lonxitude do bordo do bosque, todos eles infl\u00faen nas taxas de ocupaci\u00f3n desta especie forestal en declive. C\u00f3mpren medidas de conservaci\u00f3n que protexan e mante\u00f1an a estrutura forestal preferida por estes picafollas. Te\u00f1en tam\u00e9n unha preferencia polos bosques na estaci\u00f3n non reprodutora; por\u00e9n, ese h\u00e1bitat est\u00e1 diminu\u00edndo nas zonas de invernada como Ghana. Malia o declive dos h\u00e1bitats forestais, non parece que cambiase nesas zonas o n\u00famero de picafollas asubiador porque parece que a especie pode utilizar h\u00e1bitats degradados, como granxas con bastantes \u00e1rbores. Por\u00e9n, unha maior perda de \u00e1rbores probablemente ter\u00e1 un impacto negativo sobre esta especie no futuro.\nCanci\u00f3ns.\nTen dous tipos de canci\u00f3ns, a mi\u00fado (pero non sempre) cantadas alternativamente; un trilo met\u00e1lico flu\u00eddo e agudo que aumenta o seu \"tempo\" e soa , que dura 2 ou 3 segundos, e unha serie de 3 a 5 notas piantes descendentes de ton baixo que soa \"pi\u00fc\u00fc-pi\u00fc\u00fc-pi\u00fc\u00fc\". A chamada de contacto \u00e9 unha nota piante suave, similar ao segundo tipo de canci\u00f3n, pero m\u00e1is curta e cantada soa, \"pi\u00fc\"."}
{"id": "471924", "revid": "27155", "url": "https://gl.wikipedia.org/wiki?curid=471924", "title": "Phylloscopus sibilatrix", "text": ""}
{"id": "471925", "revid": "85894", "url": "https://gl.wikipedia.org/wiki?curid=471925", "title": "Galer\u00eda de imaxes da comarca do Deza", "text": ""}
{"id": "471927", "revid": "89787", "url": "https://gl.wikipedia.org/wiki?curid=471927", "title": "Picafollas musical", "text": "O picafollas musical ou picafollas cantor (Phylloscopus trochilus) \u00e9 un paseriforme moi com\u00fan e espallado, que se reproduce nas zonas setentrionais e temperadas de Europa e Asia, desde Irlanda cara ao leste ata o r\u00edo Anadyr no leste de Siberia. En Galicia \u00e9 unha ave de paso pouco com\u00fan. \u00c9 unha ave fortemente migratoria e case toda a poboaci\u00f3n inverna na \u00c1frica subsahariana. Pertence \u00e1 familia Phylloscopidae, a\u00ednda que antes estaba clasificado dentro de Sylviidae.\n\u00c9 unha ave de bosques abertos con \u00e1rbores e cuberta vexetal do tereo para a nidificaci\u00f3n, inclu\u00edndo principalmente h\u00e1bitats con bidueiros, amieiros e salgueiros. O ni\u00f1o constr\u00faeo xeralmente en estreito contacto co chan, a mi\u00fado en vexetaci\u00f3n baixa. \u00c9 insect\u00edvoro. No norte de Europa, \u00e9 un dos primeiros da s\u00faa familia que regresa na primavera, a\u00ednda que o fai despois que o estreitamente relacionado picafollas europeo.\nDescrici\u00f3n.\nTen a aparencia t\u00edpica dos picafollas e mide de 11 a 12.5\u00a0cm de lonxitude e pesa de 7 a 15\u00a0g. Pola parte superior \u00e9 marr\u00f3n verdoso e de cor abrancazada a amarelada por debaixo; as \u00e1s son dunha cor marr\u00f3n verdosa uniforme sen barras. Os xoves son m\u00e1is amrelos por debaixo que os adultos. \u00c9 moi similar ao picafollas europeo, pero os exemplares que non est\u00e1n cantando poden distinguirse desa outra especie polas s\u00faas patas amarelas rosadas m\u00e1is claras (que son de marr\u00f3ns escuras a anegradas no picafollas europeo), bico m\u00e1is longo e m\u00e1is claro, forma m\u00e1is elegante e proxecci\u00f3n das primarias m\u00e1is longa (punta das \u00e1s). A s\u00faa canci\u00f3n \u00e9 un asub\u00edo descendente repetitivo simple, e a chamada de contacto \u00e9 un disil\u00e1bico 'hu-iit', distinto do m\u00e1is monosil\u00e1bico son 'huiit' dos picafollas europeos.\nSubespecies.\nAc\u00e9ptanse tres subespecies cunha reduci\u00f3n en parte clinal dos tons de plumaxe verdes e amarelos de oeste a leste, sendo os paxaros da zona central e de m\u00e1is ao leste predominantemente cincentos:\nComportamento.\nTodas as poboaci\u00f3ns son altamente migratorias, e a subespecie \"P. t. yakutensis\" migra a distancias de ata 12\u00a0000\u00a0km desde o leste de Siberia ao oeste de \u00c1frica ao longo da ruta que vai de Asia ao leste de \u00c1frica, unha das m\u00e1is longas migraci\u00f3ns de todos os paxatos do seu tama\u00f1o. Os momentos do ano aproximados son:\nConservaci\u00f3n.\nOs picafollas musicais prefiren bosques xoves abertos e con moita fraguiza con \u00e1rbore pequenas, inclu\u00edndo os h\u00e1bitats alterados polos humanos como o monte baixo e plantaci\u00f3ns novas de ata 10\u201320 anos de idade. Prefiren que haxa moitos bidueiros, amieiros e salgueiros, ben cubertos de lique, e correntes de auga (por exemplo regatos), campos con grandes fentos e musgos e \u00e1reas de \"Rubus\" baixos (como cuberta para os ni\u00f1os), pero usa unha gran variedade doutras especies, como as dos bosques de con\u00edfers novos ou abertos. As matogueiras no bordo dos bosques son beneficiosos para eles. Prefiren \u00e1reas boscosas h\u00famidas. As matogueiras nos que se forman arbustos como os abru\u00f1eiros proporcionan bolss de h\u00e1bitat. O ramalleo dos cervos pode degradar a cuberta de vexetaci\u00f3n baixa que necesitan.\nAs maiores densidades de poboaci\u00f3n enc\u00f3ntranse en Escandinavia (onde \u00e9 o paxaro m\u00e1is com\u00fan), con ata 1\u00a0100 parellas por km2 e unha poboaci\u00f3n total en Suecia e Finlandia de 24 mill\u00f3ns de parellas. Hai menores densidades m\u00e1is ao leste, cun pico de densidade de 27 parellas por km2 en Siberia central. Densidades menores at\u00f3panse no l\u00edmite sur da s\u00faa \u00e1rea de distribuci\u00f3n, con s\u00f3 9 parellas por km2 en Su\u00edza e un total de 100 parellas en todo o norte de Espa\u00f1a.\nTaxonom\u00eda e etimolox\u00eda.\nFoi descrito cientificamente por primeira vez por Linnaeus na s\u00faa obra \"Systema Naturae\" en 1758 inclu\u00eddo no x\u00e9nero \"Motacilla\". e despois transferido ao x\u00e9nero \"Phylloscopus\" (do cal \u00e9 a especie tipo) por Boie en 1826. O nome cient\u00edfico v\u00e9n do grego antigo. O nome do x\u00e9nero \"Phylloscopus\" procede de \"phyllon\", 'folla' e \"skopos\", 'buscador' (de \"skopeo\", 'ollar'), e o nome espec\u00edfico \"trochilus\" v\u00e9n de \"trokhilos\", '~paxaro s\u00edlvido'."}
{"id": "471929", "revid": "27155", "url": "https://gl.wikipedia.org/wiki?curid=471929", "title": "Picafollas cantor", "text": ""}
{"id": "471930", "revid": "27155", "url": "https://gl.wikipedia.org/wiki?curid=471930", "title": "Phylloscopus trochilus", "text": ""}
{"id": "471933", "revid": "89787", "url": "https://gl.wikipedia.org/wiki?curid=471933", "title": "Augustin (canci\u00f3n)", "text": "\u00abAugustin\u00bb \u00e9 unha canci\u00f3n composta por Harry Sandin e interpretada en sueco por Brita Borg. Lanzouse como sinxelo en febreiro de 1959 mediante Kn\u00e4ppupp. Foi elixida para representar a Suecia no Festival de Eurovisi\u00f3n de 1959 tras ga\u00f1a-la final nacional sueca, \"\".\nFestival de Eurovisi\u00f3n 1959.\nSelecci\u00f3n.\n\u00abAugustin\u00bb cualificouse para representar a Suecia no Festival de Eurovisi\u00f3n 1959 tras ga\u00f1a-la final nacional sueca, \"\", onde foi interpretada por Siw Malmkvist.\nNo festival.\nA canci\u00f3n participou no festival celebrado no Palacio de Festivais e Congresos de Cannes o 11 de marzo de 1959, sendo interpretada pola cantante sueca Brita Borg. A orquestra foi dirixida por Franck Pourcel.\nFoi interpretada en s\u00e9timo lugar, seguindo a Alema\u00f1a con Alice e Ellen Kessler interpretando \u00abHeute Abend wollen wir tanzen geh'n\u00bb e precedendo a Su\u00edza con Christa Williams interpretando \u00abIrgendwoher\u00bb. Ao final das votaci\u00f3ns, a canci\u00f3n recibiu 4 puntos, obtendo o noveno posto de 11 xunto a Austria."}
{"id": "471934", "revid": "89787", "url": "https://gl.wikipedia.org/wiki?curid=471934", "title": "Irgendwoher", "text": "\u00abIrgendwoher\u00bb (en galego: \u00abDalg\u00fan lugar\u00bb) \u00e9 unha canci\u00f3n composta por Lothar L\u00f6ffler e interpretada en alem\u00e1n por Christa Williams. Lanzouse como sinxelo en 1959 mediante Decca Records. Foi elixida para representar a Su\u00edza no Festival de Eurovisi\u00f3n de 1959 tras ga\u00f1a-la final nacional su\u00edza, \"Finale suisse 1959\".\nFestival de Eurovisi\u00f3n 1959.\nSelecci\u00f3n.\n\u00abIrgendwoher\u00bb cualificouse para representar a Su\u00edza no Festival de Eurovisi\u00f3n 1959 tras ga\u00f1a-la final nacional su\u00edza, \"Finale suisse 1959\".\nNo festival.\nA canci\u00f3n participou no festival celebrado no Palacio de Festivais e Congresos de Cannes o 11 de marzo de 1959, sendo interpretada pola cantante alem\u00e1 Christa Williams. A orquestra foi dirixida por Franck Pourcel.\nFoi interpretada en oitavo lugar, seguindo a Suecia con Brita Borg interpretando \u00abAugustin\u00bb e precedendo a Austria con Ferry Graf interpretando \u00abDer k. und k. Kalypso aus Wien\u00bb. Ao final das votaci\u00f3ns, a canci\u00f3n recibiu 14 puntos, obtendo o cuarto posto de 11."}
{"id": "471935", "revid": "89787", "url": "https://gl.wikipedia.org/wiki?curid=471935", "title": "Der k. u. k. Kalypso", "text": "\u00abDer k. u. k. Kalypso\u00bb (en galego: \u00abO calipso imperial e real\u00bb) \u00e9 unha canci\u00f3n composta por Norbert Pawlicki e interpretada en alem\u00e1n por Ferry Graf. Lanzouse como sinxelo en 1959 mediante Amadeo. Foi elixida para representar a Austria no Festival de Eurovisi\u00f3n de 1959 tras ser seleccionada internamente pola emisora austr\u00edaca ORF.\nFestival de Eurovisi\u00f3n 1959.\nSelecci\u00f3n.\n\u00abDer k. u. k. Kalypso\u00bb foi seleccionada para representar a Austria no Festival de Eurovisi\u00f3n 1959 pola emisora austr\u00edaca ORF.\nNo festival.\nA canci\u00f3n participou no festival celebrado no Palacio de Festivais e Congresos de Cannes o 11 de marzo de 1959 co t\u00edtulo \u00abDer k. und k. Kalypso aus Wien\u00bb, sendo interpretada polo cantante austr\u00edaco Ferry Graf. A orquestra foi dirixida por Franck Pourcel.\nFoi interpretada en noveno lugar, seguindo a Su\u00edza con Christa Williams interpretando \u00abIrgendwoher\u00bb e precedendo ao Reino Unido con Pearl Carr e Teddy Johnson interpretando \u00abSing Little Birdie\u00bb. Ao final das votaci\u00f3ns, a canci\u00f3n recibiu 4 puntos, obtendo o noveno posto de 11 xunto a Suecia."}
{"id": "471936", "revid": "12452", "url": "https://gl.wikipedia.org/wiki?curid=471936", "title": "Der k. und k. Kalypso aus Wien", "text": ""}
{"id": "471937", "revid": "12452", "url": "https://gl.wikipedia.org/wiki?curid=471937", "title": "Der K und K Kalypso aus Wien", "text": ""}
{"id": "471938", "revid": "12452", "url": "https://gl.wikipedia.org/wiki?curid=471938", "title": "Der K und K Kalypso", "text": ""}
{"id": "471940", "revid": "89787", "url": "https://gl.wikipedia.org/wiki?curid=471940", "title": "Sing Little Birdie", "text": "\u00abSing Little Birdie\u00bb (en galego: \u00abCanta, pequeno paxari\u00f1o\u00bb) \u00e9 unha canci\u00f3n composta por Stan Butcher e interpretada en ingl\u00e9s por Pearl Carr e Teddy Johnson. Lanzouse como sinxelo en 1959 mediante Columbia Records. Foi elixida para representar ao Reino Unido no Festival de Eurovisi\u00f3n de 1959 tras ga\u00f1a-la final nacional brit\u00e1nica, \"Eurovision Song Contest of 1959 - British Finals\".\nFestival de Eurovisi\u00f3n 1959.\nSelecci\u00f3n.\n\u00abSing Little Birdie\u00bb cualificouse para representar ao Reino Unido no Festival de Eurovisi\u00f3n 1959 tras ga\u00f1a-la final nacional brit\u00e1nica, \"Eurovision Song Contest of 1959 - British Finals\".\nNo festival.\nA canci\u00f3n participou no festival celebrado no Palacio de Festivais e Congresos de Cannes o 11 de marzo de 1959, sendo interpretada polos cantante brit\u00e1nicos Pearl Carr e Teddy Johnson. A orquestra foi dirixida por Eric Robinson.\nFoi interpretada en d\u00e9cimo lugar, seguindo a Austria con Ferry Graf interpretando \u00abDer k. und k. Kalypso aus Wien\u00bb e precedendo a B\u00e9lxica con Bob Benny interpretando \u00abHou toch van mij\u00bb. Ao final das votaci\u00f3ns, a canci\u00f3n recibiu 16 puntos, obtendo o segundo posto de 11."}
{"id": "471941", "revid": "65434", "url": "https://gl.wikipedia.org/wiki?curid=471941", "title": "Sing, Little Birdie", "text": ""}
{"id": "471942", "revid": "65337", "url": "https://gl.wikipedia.org/wiki?curid=471942", "title": "Koninklijke Hollandsche Maatschappij der Wetenschappen", "text": ""}
{"id": "471943", "revid": "65337", "url": "https://gl.wikipedia.org/wiki?curid=471943", "title": "KHMW", "text": ""}
{"id": "471944", "revid": "65337", "url": "https://gl.wikipedia.org/wiki?curid=471944", "title": "Sociedade Holandesa de Ciencias", "text": ""}
{"id": "471945", "revid": "89787", "url": "https://gl.wikipedia.org/wiki?curid=471945", "title": "Hou toch van mij", "text": "\u00abHou toch van mij\u00bb (en galego: \u00ab\u00c1mame\u00bb) \u00e9 unha canci\u00f3n composta por Hans Flower e interpretada en neerland\u00e9s por Bob Benny. Lanzouse como sinxelo en 1959 mediante Philips Records. Foi elixida para representar a B\u00e9lxica no Festival de Eurovisi\u00f3n de 1959 tras ga\u00f1a-la final nacional belga, \"Grote prijs van het Eurovisielied\".\nFestival de Eurovisi\u00f3n 1959.\nSelecci\u00f3n.\n\u00abHou toch van mij\u00bb cualificouse para representar a B\u00e9lxica no Festival de Eurovisi\u00f3n 1959 tras ga\u00f1a-la final nacional belga, \"Grote prijs van het Eurovisielied\".\nNo festival.\nA canci\u00f3n participou no festival celebrado no Palacio de Festivais e Congresos de Cannes o 11 de marzo de 1959, sendo interpretada polo cantante belga Bob Benny. A orquestra foi dirixida por Francis Bay.\nFoi interpretada en 11.\u00ba lugar, seguindo ao Reino Unido con Pearl Carr e Teddy Johnson interpretando \u00abSing Little Birdie\u00bb. Ao final das votaci\u00f3ns, a canci\u00f3n recibiu 9 puntos, obtendo o sexto posto de 11 xunto a Italia."}
{"id": "471946", "revid": "4482", "url": "https://gl.wikipedia.org/wiki?curid=471946", "title": "Reserva natural", "text": "As reservas naturais son, dentro do marco lexislativo espa\u00f1ol, espazos naturais que pretenden protexer a ecosistemas, comunidades ou outros elementos biol\u00f3xicos que por seren raros ou singulares son sensibles a se perder ou meritorios dunha alta protecci\u00f3n.\nNas reservas naturais lim\u00edtase a obtenci\u00f3n de calquera recurso, ben material biol\u00f3xico ou xeol\u00f3xico. S\u00f3 se permite a explotaci\u00f3n daqueles recursos que non interfiran na protecci\u00f3n das singularidades da reserva, ou nalg\u00fan caso de investigaci\u00f3n ou formaci\u00f3n educativa.\nEn Galiza \u00e9 posible a declaraci\u00f3n de microrreservas, ou espazos protexidos de reducida \u00e1rea, dentro das reservas, coa finalidade de conservar h\u00e1bitats raros ou especies ameazadas. Esas microrreservas poden ter unha tempo determinado na para cumprir a s\u00faa funci\u00f3n e ser revocadas posteriormente."}
{"id": "471947", "revid": "65434", "url": "https://gl.wikipedia.org/wiki?curid=471947", "title": "Der k. und k. Kalypso", "text": ""}
{"id": "471948", "revid": "89787", "url": "https://gl.wikipedia.org/wiki?curid=471948", "title": "Chang Kee Jung", "text": "Chang Kee Jung, nado en Daegu o 24 de abril de 1955, \u00e9 un f\u00edsico e profesor estadounidense. Profesor da Universidade de Stony Brook, foi reco\u00f1ecido como Profesor distinguido da Universidade Estatal de Nova York (SUNY) en 2015, e recibiu o premio Chanceler para Excelencia \u00f3 alto nivel de rendemento e Actividades Creativas de SUNY en 2014.\nTraxectoria.\nChang Kee Jung naceu en Daegu, Corea do Sur, onde de neno ti\u00f1a que cami\u00f1ar ata hora e media para ir \u00e1 escola. Trasladouse a Se\u00fal \u00f3s 10 anos. Graduouse no Instituto de Se\u00fal en 1973, e en F\u00edsica na Universidade Nacional de Se\u00fal en 1979, cunha interrupci\u00f3n breve para facer o servizo militar obrigatorio en 1976-77. Durante ese per\u00edodo, Jung era un activo membro do Club Alpino universitario, e afeccionado \u00e1 m\u00fasica, deixando unha composici\u00f3n para o club. En 1980, Jung trasladouse aos EUA. para participar nun Ph.D na Universidade de Indiana en Bloomington, Indiana. Al\u00ed tam\u00e9n estudou composici\u00f3n musical, sendo tocada unha peza s\u00faa para viol\u00edn e cello no simposio de compositores de Bloomington. Jung Recibiu o seu Ph.D. especializ\u00e1ndose en F\u00edsica Experimental de Altas Enerx\u00edas no 1986.\nPasou a ser investigador asociar (postdoc) no Stanford Linear Accelerator (SLAC) en 1986, e logo profesor axudante en Stony Brook en 1990, titular en 2000, e Profesor Distinguido en 2015.\nDesde 1986-1990, Jung completou a s\u00faa investigaci\u00f3n postdoctoral en SLAC na Universidade de Stanford, traballando no Experimento de HRS, PEP, e o Experimento MarkII, SLC. En 1991 uniuse \u00f3 equipo do experimento Super Kamiokande (SK) no Stony Brook Nucleon decay and Neutrino (NN) Group. O grupo era parte dunha coalici\u00f3n que participou no Super Kamiokande, que levou ao descubrimento do fen\u00f3meno da oscilaci\u00f3n dos neutrinos. Este traballo ganou o Nobel Premio en F\u00edsica en 2015. Jung Serviu nos equipos directivos e comit\u00e9s de varios experimentos de decaemento de Neutrinos e Nucle\u00f3ns, inclu\u00edndo a s\u00faa funci\u00f3n como Co-Portavoz para a colaboraci\u00f3n K2K US e Internacional Co-Portavoz para a colaboraci\u00f3n T2K. Os tres experimentos (Super-Kamiokande, K2K e T2K) foron reco\u00f1ecidos co Premio Breakthrough en F\u00edsica Fundamental en 2016.\nEn 2019, Jung \u00e9 o portavoz para a colaboraci\u00f3n T2K US e Fundador e L\u00edder do Comit\u00e9 de direcci\u00f3n para os obradoiros da serie da pr\u00f3xima xeraci\u00f3n de detectores do decamento de Nucle\u00f3ns e Neutrinos (NNN). Tam\u00e9n est\u00e1 traballando no Deep Underground Neutrino Experiment.\nA f\u00edsica dos deportes.\nJung prop\u00faxose estender o co\u00f1ecemento da f\u00edsica a adestradores non-cient\u00edficos e \u00f3 p\u00fablico durante a s\u00faa carreira docente. Presentou dous cursos dirixidos a deportistas non cient\u00edficos en Stony Brook, titulados \"Luz, Cor e Visi\u00f3n\" e \"A F\u00edsica dos Deportes.\" O \u00faltimo, creado en 2003, era o primeiro do seu tipo en ser ofrecido nos EUA. O \u00e9xito deste curso levouno a ser solicitadopor cadeas de noticias para as s\u00faas secci\u00f3ns de deporte, como NBC 4 NY e ABC News. En particular, foi citado para achegar a s\u00faa idea cient\u00edfica no esc\u00e1ndalo da NFL."}
{"id": "471949", "revid": "1131", "url": "https://gl.wikipedia.org/wiki?curid=471949", "title": "Faro de Lobito", "text": "O Faro de Lobito \u00e9 un faro angolano situado na parte superior dos acantilados do lado leste da entrada do porto e ba\u00eda de Lobito, fronte \u00e1 punta da restinga, ao norte da cidade de mesmo nome, na provincia de Benguela.\nTr\u00e1tase dunha torre de cachoter\u00eda cil\u00edndrica con galer\u00eda e lanterna ao lado dunha pequena casa de faroleiros. O faro est\u00e1 pintado de branco cunha ampla barra vermella.\nA lanterna semella estar, polo menos desde 1999, encaixada nun poste branco con franxas vermellas estreitas a pouca distancia do faro primitivo que funciona con enerx\u00eda solar.\nO porto de Lobito \u00e9 o terminal do famoso ferrocarril de Benguela, que serve \u00e1s minas de Zambia e ao suroeste da Rep\u00fablica Democr\u00e1tica do Congo."}
{"id": "471950", "revid": "1888", "url": "https://gl.wikipedia.org/wiki?curid=471950", "title": "Jos\u00e9 Rodal Lanz\u00f3s", "text": "Jos\u00e9-Modesto Rodal Lanz\u00f3s, co\u00f1ecido como Marrixo, nado en Cangas cara a 1885, foi un mari\u00f1eiro e pol\u00edtico galego.\nTraxectoria.\nPatr\u00f3n de costa. Foi un dos fundadores da Agrupaci\u00f3n Socialista de Cangas, con Lorenzo Corbacho Rodal, Aniceto Franco, Manuel Nores Sotelo, Antonio Varela e \u00c1ngel Mato Pe\u00f1a. Directivo da Alianza Marinera e militante da CNT. Coa folga xeral revolucionaria de 1934 foi detido. Logo do triunfo da Fronte Popular nas elecci\u00f3ns de febreiro de 1936, foi nomeado concelleiro de Cangas. Co golpe de Estado do 18 de xullo de 1936 foi detido o 26 de xullo cando estaba nunha barber\u00eda e ingresou na prisi\u00f3n de Cangas. Foi xulgado en consello de guerra en Pontevedra o 19 de setembro xunto a Agust\u00edn Jorge Etcheverri, Francisco B\u00faa Carou, V\u00edctor S\u00e1nchez M\u00e1rtil, Lorenzo Corbacho Rodal, \u00c1ngel Fern\u00e1ndez del R\u00edo, Manuel Sotelo Su\u00e1rez e Jes\u00fas Barreiro Mart\u00ednez. Foi condenado a cadea perpetua. Estivo preso no campo de concentraci\u00f3n de San Sim\u00f3n e despois foi trasladado \u00e1 prisi\u00f3n do Forte de San Cristovo. Conmut\u00e1ronlle a pena a 4 anos o 12 de decembro de 1942. Sufriu expediente de responsabilidade civil pola Comisi\u00f3n Provincial de Incautaci\u00f3n de Bens en 1939.\nVida persoal.\nCasou con Dolores Blanco Montes, e foi pai de Dolores, \u00c1ngel e Jose Rodal Blanco."}
{"id": "471951", "revid": "1888", "url": "https://gl.wikipedia.org/wiki?curid=471951", "title": "Jos\u00e9-Modesto Rodal Lanz\u00f3s", "text": ""}
{"id": "471952", "revid": "89787", "url": "https://gl.wikipedia.org/wiki?curid=471952", "title": "Magie Faure-Vidot", "text": "Magie Faure-Vidot, tam\u00e9n chamada Maggie Vijay-Kumar, nada en Victoria en 1958, \u00e9 unha escritora das Seychelles. Publica en lingua francesa, lingua inglesa e crioulo das Seychelles..\nTraxectoria.\nViviu nos Estados Unidos, L\u00edbano, Inglaterra, Italia e Francia, antes de regresar \u00e1s Seychelles. Al\u00ed cofundou a revista literaria dixital \"Vents Aliz\u00e9s\", da que \u00e9 directora, e a editorial dixital Edisyon Losean Endyen, que dirixe xunto co poeta h\u00fangaro K\u00e1roly S\u00e1ndor Pallai. Amais \u00e9 a editora de \"Sipay\", a \u00fanica revista de literatura das Seychelles. Tam\u00e9n est\u00e1 moi comprometida coa vida cultural do seu pa\u00eds, e participa en exposici\u00f3ns de arte de mulleres locais.\nA s\u00faa obra, analizada en estudos cr\u00edticos da literatura das Seychelles, adoita aparecer en \"Seychelles Nation\" e \"The People\". Tam\u00e9n \u00e9 co\u00f1ecida pola s\u00faa oralidade.\n\u00c9 membro do Institut Acad\u00e9mique de Paris e da Acad\u00e9mie Internationale de Lut\u00e8ce. Acadou diversos premios e reco\u00f1ecementos, e representou o seu pa\u00eds en varios festivais internacional de poes\u00eda."}
{"id": "471954", "revid": "23204", "url": "https://gl.wikipedia.org/wiki?curid=471954", "title": "Carlos de Blois", "text": "Carlos de Blois, nado en Blois en 1319 e finado na batalla de Auray o 29 de setembro de 1364, foi bar\u00f3n de Mayenne, se\u00f1or de Guise e, por matrimonio, conde de Penthi\u00e8vre e duque da Breta\u00f1a. \u00c9 venerado como beato pola Igrexa Cat\u00f3lica e \u00e9 co\u00f1ecido como Carlos o Santo.\nTraxectoria.\nCarlos de Blois era fillo de Guido I de Blois-Ch\u00e2tillon, conde de Blois e de Margarida de Valois (1295-1342), irm\u00e1 de Filipe de Valois. En Par\u00eds casou, o 4 de xu\u00f1o de 1337, con Xoana de Penthi\u00e8vre, filla de Guido de Penthi\u00e8vre, sobri\u00f1a do duque Xo\u00e1n III da Breta\u00f1a e neta de Artur II da Breta\u00f1a. Os cap\u00edtulos matrimoniais establec\u00edan que Carlos tomar\u00eda o nome e as armas da Breta\u00f1a e que suceder\u00eda ao duque Xo\u00e1n III, que non ti\u00f1a fillos.\nNupcias e descendencia.\nXoana de Penthi\u00e8vre deulle cinco fillos:\nAdemais, Carlos tivo un fillo natural, Xo\u00e1n, se\u00f1or de Averoult, que morreu co seu pai na batalla de Auray.\nGuerra de sucesi\u00f3n bretoa.\nO duque Xo\u00e1n III non deixou clara a sucesi\u00f3n antes da s\u00faa morte en 1341, polo que comezou unha guerra civil que durou 23 anos: a Guerra de Sucesi\u00f3n bretoa. O rei Filipe VI de Francia reco\u00f1eceu ao seu sobri\u00f1o Carlos de Blois como duque consorte e recibiu a s\u00faa homenaxe como novo soberano da Breta\u00f1a, como tam\u00e9n fixeron a maior\u00eda dos nobres e se\u00f1ores da Breta\u00f1a.\nNon obstante, Xo\u00e1n, conde de Montfort, medio irm\u00e1n de Xo\u00e1n III, proclamouse herdeiro do ducado e recibiu o apoio de Inglaterra: en outubro de 1341, Carlos apoiou ao duque de Normand\u00eda na s\u00faa reclamaci\u00f3n polo trono de Francia, para manter a s\u00faa aspiraci\u00f3n ao ducado da Breta\u00f1a e comezou a guerra. En 1344, tomou Quimper, pero en 1347 foi feito prisioneiro polos ingleses no asedio de Vannes (a batalla de La Roche-Derrien ). Foi levado a Inglaterra e encerrado na Torre de Londres, mentres que Xoana de Penthi\u00e8vre continuaba a guerra contra Xoana de Flandres, esposa do conde de Montfort. Carlos foi liberado o 10 de agosto de 1356, despois de nove anos de catividade e comprometeuse a pagar un rescate de 700.000 flor\u00edns de ouro, que a\u00ednda non foran pagados cando morreu.\nCando regresou a Breta\u00f1a, continuou a guerra contra Xo\u00e1n de Montfort. Carlos nomeou a Bertrand du Guesclin (quen destacara pola defensa de Rennes en 1357) capit\u00e1n de Pontorson e Mont Saint-Michel. Morreu o 29 de setembro de 1364 durante a batalla de Auray contra Xo\u00e1n IV da Breta\u00f1a. A s\u00faa morte marcou o final da guerra e a vitoria de Xo\u00e1n de Montfort.\nVeneraci\u00f3n.\nToda a s\u00faa vida foi moi piadoso, entregado \u00e1 oraci\u00f3n e \u00e1 caridade cara aos necesitados. Durante os anos de presidio en Londres, pola s\u00faa integridade, ga\u00f1ou fama de santidade. Foi enterrado no convento dos franciscanos de Guingamp, a onde pronto comezaron as peregrinaci\u00f3ns para lle rezar e onde tiveron lugar supostos milagres. O primeiro milagre que foi declarado \"oficial\" tivo lugar en 1367 e comezou a pedir a s\u00faa canonizaci\u00f3n. O duque Xo\u00e1n V da Breta\u00f1a, inimigo do beato, non obstante, quixo impedilo e pechou a igrexa. Pero Carlos xa ti\u00f1a un culto popular que se estaba estendendo e ga\u00f1ou importancia a partir de 1368, cando a investigaci\u00f3n comezou a abrir a causa da beatificaci\u00f3n en Angers, impulsada polo franciscano Raoul de Kerguiniou: o 18 de decembro de 1371, rematou a investigaci\u00f3n e Carlos foi proclamado santo. Non obstante, a canonizaci\u00f3n non foi reco\u00f1ecida oficialmente pola Santa S\u00e9 . Gregorio XI, a petici\u00f3n de Xo\u00e1n V da Breta\u00f1a, anulou o proceso.\nFinalmente, foi beatificado o 14 de decembro de 1904."}
{"id": "471956", "revid": "89787", "url": "https://gl.wikipedia.org/wiki?curid=471956", "title": "Premio Vreneli", "text": "O Premio Vreneli foi un reco\u00f1ecemento aos servizos no campo da numism\u00e1tica outorgado anualmente entre 1992 e 2008 pola revista especializada su\u00edza \"M\u00fcnzen-Revue\" con ocasi\u00f3n da Feira Mundial do Di\u00f1eiro.\nO premio tomou o nome da denominaci\u00f3n coloquial dunha popular serie de moedas de ouro su\u00edzas, co\u00f1ecida como Vreneli por amosar nos seus anversos unha imaxe de Verena (Vreneli \u00e9 o diminutivo en alem\u00e1nico), a imaxe feminina que personifica a nacionalizade su\u00edza, obra do gravador Fritz Ulysse Landry (1842-1927).\nEn 2008 entregouse por derradeira vez, xa que a partir de 2009 foi substitu\u00eddo polo \"World Money Fair Award\"."}
{"id": "471957", "revid": "85894", "url": "https://gl.wikipedia.org/wiki?curid=471957", "title": "Porto, As Maus, Vilar de Barrio", "text": "Porto \u00e9 un lugar da parroquia das Maus, no concello ourens\u00e1n de Vilar de Barrio. Ti\u00f1a 83 habitantes no ano 2018 segundo datos do Instituto Nacional de Estad\u00edstica, dos cales 43 eran homes e 40 eran mulleres.\nEst\u00e1 situado preto da Serra de San Mamede, na cal nace o r\u00edo Arnoia, que separa Porto e Alemparte.\nClima.\nPorto pos\u00fae un clima suave pasando a fr\u00edo. Poder\u00eda cualificarse coma clima de monta\u00f1a durante o inverno e coma clima de interior ou mediterr\u00e1neo suave durante o ver\u00e1n. A serra que rodea a aldea pode estar nevada nos meses de inverno, o cal sumado a estaren preto do r\u00edo pode facer que a sensaci\u00f3n t\u00e9rmica sexa m\u00e1is intensa ca o marcado nos term\u00f3metros. No ver\u00e1n, en cambio, \u00e9 habitual chegar a temperaturas moi elevadas.\nPatrimonio.\nNa aldea hai unha pequena capela de finais do s\u00e9culo XVIII. P\u00f3dense ver diversos h\u00f3rreos e mu\u00ed\u00f1os por toda a zona; a\u00ednda que a meirande parte est\u00e1n en desuso. Ademais no monte do Castro de Porto enc\u00f3ntranse uns restos que mesmo poder\u00edan ser dun poboado castrexo, o cal est\u00e1 sen confirmar.\nTam\u00e9n existen vestixios castrexos na Cruz de San Marti\u00f1o, onde atopamos un xeito moi estendido de cristianizar po\u00f1endo un s\u00edmbolo novo nunha zona de restos anteriores.\nHistoria.\nSegundo o catastro de Ensenada, de 1753, o couto de Alemparte formaba parte da xurisdici\u00f3n do conde de Maceda, mentres que os lugares de Porto e Parada da do Conde de Monterrei.\nFestividades.\nPorto e Alemparte celebran a festa na honra de santo Ant\u00f3n a mediados do mes de xaneiro."}
{"id": "471958", "revid": "98629", "url": "https://gl.wikipedia.org/wiki?curid=471958", "title": "Luis Mar\u00eda Linde", "text": "Lu\u00eds Mar\u00eda Linde de Castro, nado o 15 de maio de 1945 en Madrid, \u00e9 un economista do Estado espa\u00f1ol que, entre outros cargos, foi gobernador do Banco de Espa\u00f1a entre 2012 e 2018.\nTraxectoria.\nLicenciouse en Ciencias Econ\u00f3micas pola Universidade Complutense de Madrid e con 24 anos conseguiu un posto de funcionario do Corpo Superior de T\u00e9cnicos Comerciais e Economistas do Estado como n\u00famero un da s\u00faa promoci\u00f3n.\nEntre 1971 e 1973 foi xefe da Oficina de Balanza de Pagos no Ministerio de Comercio. Foi conselleiro comercial da embaixada de Espa\u00f1a na URSS entre 1974 e 1978 e secretario xeral t\u00e9cnico do Ministerio de Econom\u00eda entre 1978 e 1982. En 1983, foi nomeado subdirector xeral e xefe de Operaci\u00f3ns Exteriores do Banco de Espa\u00f1a e, en 1987, director xeral do Departamento Estranxeiro. En 1989, foi unha das poucas persoas en co\u00f1ecer cando exactamente a peseta \u00eda pasar formar parte do Sistema Monetario Europeo, operaci\u00f3n delicada posto que calquera filtraci\u00f3n aos mercados ou \u00e1 prensa poder\u00edan estragar-la estratexia dese\u00f1ada.\nEn 1996, na s\u00faa publicaci\u00f3n \"Los mercados de divisas: virtualidad del SME y posibilidades de la moneda \u00fanica europea\" consideraba que \u00aba implantaci\u00f3n da moeda \u00fanica -euro- formula problemas t\u00e9cnicos, legais e pol\u00edticos, e non \u00e9 completamente seguro que finalmente se leve a cabo na forma prevista no Tratado de Maastricht\u00bb. Entre 2005 e 2008 foi director executivo por Espa\u00f1a no Banco Interamericano de Desenvolvemento.\nO 25 de maio de 2012 substitu\u00edu a Vicente Salgas como conselleiro do Banco de Espa\u00f1a e, uns d\u00edas despois, o 7 de xu\u00f1o, foi nomeado Gobernador do Banco de Espa\u00f1a trala dimisi\u00f3n de Miguel \u00c1ngel Fern\u00e1ndez Ord\u00f3\u00f1ez. Finalmente, tomou posesi\u00f3n do seu cargo o 11 de xu\u00f1o. Entre os outros candidatos que se barallaban estaban Jos\u00e9 Manuel Gonz\u00e1lez-P\u00e1ramo e Fernando Becker. O seu nomeamento produciuse dous d\u00edas antes de que Espa\u00f1a solicitara o rescate europeo e durante a s\u00faa etapa, o Bando de Espa\u00f1a, recibiu cr\u00edticas pola s\u00faa actuaci\u00f3n respecto da crise bancaria. As\u00ed a todo, mantivo unha postura neutral sobre a pol\u00edtica econ\u00f3mica do momento.\nDebido a que Linde cumpr\u00eda 70 anos a metade do seu mandato en maio de 2015 e a Lei de Autonom\u00eda do Banco de Espa\u00f1a fixaba como causa de cesamento o cumprimento de setenta anos de idade, o Goberno decidiu suprimir ese apartado e aproveitou para elimina-la necesidade de que o mandato de gobernador e subgobernador f\u00f3ra simult\u00e1neo polo que xa o cesamento do gobernador non necesariamente implicaba o do subgobernador.\nOutras actividades.\nOrganizaci\u00f3ns internacionais\nOrganizaciones sen fins de lucro\nXuntas corporativas"}
{"id": "471960", "revid": "15490", "url": "https://gl.wikipedia.org/wiki?curid=471960", "title": "Luis Mar\u00eda Linde de Castro", "text": ""}
{"id": "471961", "revid": "25871", "url": "https://gl.wikipedia.org/wiki?curid=471961", "title": "Eudoxia Comnena (filla de Andr\u00f3nico)", "text": "Eudoxia Comnena (en grego: \u0395\u03c5\u03b4\u03bf\u03ba\u03af\u03b1 \u039a\u03bf\u03bc\u03bd\u03b7\u03bd\u03ae, \"Eudokia Komn\u0113n\u0113\") era a filla de Andr\u00f3nico Comneno, o segundo fillo do emperador Calo-Joannes.\nTraxectoria.\nEstivo casada cunha persoa desco\u00f1ecida e \u00e1 morte do seu marido estivo emparellada co seu curm\u00e1n Andr\u00f3nico, que despois ser\u00eda o emperador Andr\u00f3nico I Comneno. Despois casou con Miguel Gabras. "}
{"id": "471963", "revid": "89787", "url": "https://gl.wikipedia.org/wiki?curid=471963", "title": "\u00c1ngel Rodal Blanco", "text": "\u00c1ngel Rodal Blanco, nado en Cangas cara 1916 e finado en Xinzo (Ponteareas) o 5 de abril de 1937, foi un pol\u00edtico galego.\nTraxectoria.\nFillo de Jos\u00e9 Rodal Lanz\u00f3s. Estaba facendo o servizo militar na zona republicana. Acolleuse a unhas supostas \nmedidas de graza dictadas polos franquistas, entregouse, e ingresou na prisi\u00f3n de Vigo. Aos poucos d\u00edas, o 5 de abril de 1937 foi asasinado polos falanxistas no Pinal do Foxo (Xinzo, Ponteareas) con Manuel Cividanes, Manuel \u00c1lvarez Pereira, Seraf\u00edn Chaves Bispo, Perfecto M\u00e9ndez Pastoriza, Clemente Calvar Solla, Manuel Quintas Figueroa e Francisco Aldao Gallego. O cura negouse a enterrar o cad\u00e1ver, tendo que ser trasladado a Cangas para ser soterrado al\u00ed,"}
{"id": "471985", "revid": "624", "url": "https://gl.wikipedia.org/wiki?curid=471985", "title": "Eudoxia Comnena", "text": ""}
{"id": "471995", "revid": "22570", "url": "https://gl.wikipedia.org/wiki?curid=471995", "title": "Esteban Qui\u00f1ones Nistal", "text": "Esteban Qui\u00f1ones Nistal, nado en San Crist\u00f3bal de la Polantera cara 1908, foi un mestre e pol\u00edtico espa\u00f1ol.\nTraxectoria.\nSobri\u00f1o de Alfredo Nistal Mart\u00ednez. Participou na creaci\u00f3n do C\u00edrculo recreativo de San Crist\u00f3bal de la Polantera. Na Segunda Rep\u00fablica Espa\u00f1ola militou en Uni\u00f3n Republicana e foi xestor do Concello. Cando ti\u00f1a 28 anos de idade produciuse o golpe de Estado do 18 de xullo de 1936 e o seu pai, Eladio Qui\u00f1ones Blanco, foi asasinado por falanxistas. Foi mobilizado en 1937 para integrarse no ex\u00e9rcito franquista, pero desertou por temor a sufrir represalias. Primeiro agochouse nun tobo da s\u00faa su casa e despois fuxiu \u00e1 Pobra do Broll\u00f3n, onde a s\u00faa irm\u00e1 Felicidad, tam\u00e9n mestra, casara cun veci\u00f1o de Nogueiras que pertenc\u00eda a unha familia de labregos acomodados. Agochouse e salvou a vida coa axuda dos irm\u00e1ns Gumersindo e Remedios de Vilarmao caseiros da familia do seu cu\u00f1ado. \u00c1s veces agoch\u00e1base na s\u00faa casa, pero por precauci\u00f3n moitas noites \u00eda ao Burato dos Mouros, a boca dunha antiga mina situada na aba do castro de San Lourenzo. Gumersindo cargaba con el para cruzar o r\u00edo que ti\u00f1an que atravesar para chegar ao castro, para de que non pasase a noite cos pes mollados.\nEn 1940 decidiu entregarse voluntariamente no goberno militar de Lugo. En xu\u00f1o de 1941 o xu\u00edz instrutor de Lugo considera que Esteban incorreu nunha falta grave de deserci\u00f3n en tempo de guerra, e imponlle un correctivo de catro anos de recarga no servizo militar. O 7 de marzo de 1942, e mentres o proceso segue o seu curso, decr\u00e9tase a prisi\u00f3n atenuada no seu domicilio e despois prisi\u00f3n preventiva na cadea militar de Le\u00f3n. Xulgado o 22 de outubro de 1942, acusado de auxilio \u00e1 rebeli\u00f3n, foi condenado a cadea perpetua, que despois foille conmutada a doce anos de prisi\u00f3n. Cando sa\u00edu en liberdade vixiada foi desterrado e viviu en Cereixa. En 1945 foi indultado. Durante uns anos viviu de dar clase en Nogueira e despois empregouse como contable nunha empresa familiar do barrio da Estaci\u00f3n, onde a s\u00faa muller coidaba dunha pequena granxa de porcos.\nVida persoal.\nCasou con Remedios, a muller que o acolleu en Vilarmao."}
{"id": "471996", "revid": "65818", "url": "https://gl.wikipedia.org/wiki?curid=471996", "title": "Zivar bey Ahmadbeyov", "text": ""}
{"id": "471998", "revid": "89787", "url": "https://gl.wikipedia.org/wiki?curid=471998", "title": "Rede mundial de xeoparques", "text": "A Rede Mundial de Xeoparques da UNESCO (en ingl\u00e9s \"UNESCO Global Geoparks\"), \u00e9 unha rede coordinada pola UNESCO que ten por obxecto promover e conservar a herdanza xeol\u00f3xica do planeta, as\u00ed como promover unha investigaci\u00f3n e desenvolvemento sustentable. Esta rede foi fundada no 1998 como unha entidade asociada \u00e1 UNESCO co nome en ingl\u00e9s \"Global Geoparks Network\" e foi xestionada pola divisi\u00f3n das Ciencias Ecol\u00f3xicas e Terrestres da UNESCO. En 2015 foi redese\u00f1ada ao se crear o \"Programa Internacional de Xeociencias e Xeoparques\" e integr\u00e1ndoa dentro da UNESCO.\nA rede.\nA rede internacional procura a adhesi\u00f3n de membros que lideren a creaci\u00f3n de xeoparques, \u00e1reas xeogr\u00e1ficas onde a herdanza xeol\u00f3xica se lle preste atenci\u00f3n, se forme sobre ela e se protexa. \nA UNESCO estableceu unha serie de criterios para a declaraci\u00f3n dun xeoparque, despois de ser proposto polo goberno que lle competa, para ser inclu\u00eddo na rede mundial de xeoparques:\nCada ano ou cada dous anos aval\u00edanse se estes criterios de cumpren por parte dun comit\u00e9 dos xeoparques, que se re\u00fane na Conferencia Internacional de Xeoparques, e se engaden novos espazos e se fai un seguimento dos xa aprobados. A primeira xuntanza do comit\u00e9 celebrouse no 2004 e contin\u00faan a se reunir desde ent\u00f3n.\nA rede traballa en conxunto con outros programas da UNESCO, como a responsable das Programa sobre o Home e a Biosfera, que segue as Redes da Biosfera. Con iso promove o desenvolvemento local sostible grazas a interacci\u00f3n das comunidades locais cos espazos naturais nos que habitan.\nEn 2019 foran aprobados polo comit\u00e9 de seguimento un total 147 xeoparques en 41 estados."}
{"id": "471999", "revid": "98629", "url": "https://gl.wikipedia.org/wiki?curid=471999", "title": "Videodrome", "text": "Videodrome \u00e9 un filme de ciencia ficci\u00f3n canadense de 1983, escrito e dirixido por David Cronenberg e protagonizado por James Woods, Sonja Smits e Deborah Harry.\nSinopse.\nMax Renn (James Woods) \u00e9 dono dunha pequena cadea de televisi\u00f3n por cable de Toronto. Nunha ocasi\u00f3n, ch\u00e9ganlle imaxes nas que a xente parece ser torturada e asasinada. Nun comezo, o sinal semella provir de Malaisia, mais logo descubre que a s\u00faa orixe est\u00e1 en Pittsburgh, Pensilvania.\nM\u00e1is tarde, Max descobre que esta transmisi\u00f3n, chamada \"Videodrome\", \u00e9 en realidade moito m\u00e1is ca un programa de televisi\u00f3n morboso: \u00e9 unha especie de experimento que utiliza transmisi\u00f3ns regulares de televisi\u00f3n para alterar permanentemente a percepci\u00f3n dos seus espectadores, caus\u00e1ndolles danos no cerebro e alucinaci\u00f3ns.\nDespois de quedar exposto a estes sinais, Max comeza a experimentar efectos estra\u00f1os e alucinaci\u00f3ns."}
{"id": "472000", "revid": "89787", "url": "https://gl.wikipedia.org/wiki?curid=472000", "title": "Picafollas ib\u00e9rico", "text": "O picafollas ib\u00e9rico (Phylloscopus ibericus) \u00e9 unha especie de ave paseriforme da familia Phylloscopidae (antes os picafollas estaban dentro de Sylviidae) que habita na pen\u00ednsula Ib\u00e9rica e \u00c1frica. En Galicia \u00e9 com\u00fan e nidificante, presente principalmente en ver\u00e1n. \u00c9 un paxaro de pequeno tama\u00f1o, coas partes superiores do corpo de tons verdosos e as inferiores e a face amarieladas. Ten unha aparencia moi similar ao picafollas europeo ou com\u00fan, pero de cores m\u00e1is vivos. A s\u00faa alimentaci\u00f3n \u00e9 principalmente insect\u00edvora.\nTaxonom\u00eda.\nInicialmente consider\u00e1banse as poboaci\u00f3ns de picafollas que viv\u00edan regularmente na pen\u00ednsula Ib\u00e9rica como unha subespecie do picafollas europeo, co nome \"Phylloscopus collybita brehmii\", pero posteriores estudos revelaron que hab\u00eda diferenzas dabondo para consideralas especies diferentes, cunha taxa de diverxencia do 4,6% do ADN mitocondrial, polo que se nomeou como unha nova especie denominada \"Phylloscopus brehmii\". Por\u00e9n, cando un estudo posterior determinou que o exemplar tipo que se usara para a descrici\u00f3n deste taxon non era un picafollas ib\u00e9rico, sen\u00f3n un individuo xove de picafollas europeo, invalidouse o taxon e m\u00e1is tarde acab\u00f3uselle asignando o nome binomial \"Phylloscopus ibericus\".\nOs estudos taxon\u00f3micos parecen indicar que os picafollas ib\u00e9ricos son a li\u00f1axe m\u00e1is antiga entre os picafollas, que se separou dos picafollas europeos hai dous mill\u00f3ns de anos, ao quedaren illados os picafollas ib\u00e9ricos na Pen\u00ednsula durante as glaciaci\u00f3ns do Plistoceno, e que os picafollas europeos regresaron \u00e1 pen\u00ednsula Ib\u00e9rica durante o per\u00edodo interglaciar.\nSubespecies.\nNo picafollas ib\u00e9rico difer\u00e9ncianse d\u00faas subespecies:\nDescrici\u00f3n.\nTr\u00e1tase dun paxaro de pequeno tama\u00f1o, que mide de 10 a 11\u00a0cm e pesa de 7 a 8,25\u00a0g. As partes superiores do seu corpo son de tons verdosos, mentres que a s\u00faa face e as partes inferiores son amarelentas. A\u00ednda que a s\u00faa aparencia \u00e9 moi similar \u00e1 dos picafollas europeos ou com\u00fans (\"P. collybita\") te\u00f1en cores m\u00e1is vivas, o verde da mitra e os ombreiros \u00e9 m\u00e1is intenso e a s\u00faa cara e gorxa son dun amarelo m\u00e1is intenso. Presenta li\u00f1a ocular e brida tam\u00e9n oliv\u00e1ceas. Ten as \u00e1s co extremo m\u00e1is agudo que as do picafollas europeo e a s\u00faa cola algo m\u00e1is longa. As patas adoitan ser de cor marr\u00f3n. Ambos os sexos te\u00f1en un aspecto similar e \u00e9 dif\u00edcil distinguilos a simple vista.\nEsta especie difire notablemente de \"P. collybita\" nos seus cantos e chamadas.\nDistribuci\u00f3n e h\u00e1bitat.\nA \u00e1rea de cr\u00eda desta especie enc\u00f3ntrase na pen\u00ednsula Ib\u00e9rica e o norte de \u00c1frica. A poboaci\u00f3n europea est\u00edmase entre 360\u00a0000 e 530\u00a0000 parellas reprodutoras, o que sup\u00f3n o noventa por cento da poboaci\u00f3n mundial. O pa\u00eds coa principal poboaci\u00f3n reprodutora \u00e9 Espa\u00f1a, onde ani\u00f1an entre 340\u00a0000 e 400\u00a0000 parellas reprodutoras.\nA\u00ednda que as poboaci\u00f3ns do sur poidan dispersarse a distancias curtas, a maior\u00eda dos picafollas ib\u00e9ricos son aves migratorias de longa distancia, que atravesan o deserto do S\u00e1hara para dirixirse aos seus carteis invernais en \u00c1frica occidental, distribu\u00edndose desde o Senegal polo sur de Mal\u00ed, Burkina Faso e o norte de Ghana.\nO picafollas ib\u00e9rico prefire os h\u00e1bitats monta\u00f1osos e premonta\u00f1osos, con bosques abertos, bosques de ribeira ou sotobosques.\nReproduci\u00f3n.\nA \u00e9poca de cr\u00eda empeza entre febreiro e marzo e dura ata setembro. Po\u00f1en de catro a sete ovos que incuban durante trece a quince d\u00edas.\nHibridaci\u00f3n.\nExiste unha pequena zona, duns 20\u00a0km de ancho, nos Pireneos occidentais onde as \u00e1reas de cr\u00eda desta especie e o picarfollas com\u00fan solapan e prod\u00facese hibridaci\u00f3n entre ambas, case sempre entre machos de \"P. ibericus\" e femias de \"P. c. collybita\". Os h\u00edbridos aparentemente mostran unha eficacia biol\u00f3xica moi reducida; as femias h\u00edbridas parecen ser est\u00e9riles, en consonancia coa regra de Haldane."}
{"id": "472001", "revid": "27155", "url": "https://gl.wikipedia.org/wiki?curid=472001", "title": "Phylloscopus ibericus", "text": ""}
{"id": "472002", "revid": "5863", "url": "https://gl.wikipedia.org/wiki?curid=472002", "title": "Durante a tormenta", "text": ""}
{"id": "472005", "revid": "5863", "url": "https://gl.wikipedia.org/wiki?curid=472005", "title": "Ondas electromagn\u00e9ticas", "text": ""}
{"id": "472006", "revid": "5863", "url": "https://gl.wikipedia.org/wiki?curid=472006", "title": "Li\u00f1a do tempo", "text": ""}
{"id": "472007", "revid": "5863", "url": "https://gl.wikipedia.org/wiki?curid=472007", "title": "Neurocirurxi\u00e1", "text": ""}
{"id": "472008", "revid": "5863", "url": "https://gl.wikipedia.org/wiki?curid=472008", "title": "Neurocirurxi\u00e1n", "text": ""}
{"id": "472009", "revid": "98629", "url": "https://gl.wikipedia.org/wiki?curid=472009", "title": "Picafollas europeo", "text": "O picafollas europeo ou picafollas com\u00fan, tam\u00e9n chamado, de forma m\u00e1is imprecisa, simplemente, picafollas ou furafollas (Phylloscopus collybita), \u00e9 unha especie de ave paseriforme da familia dos picafollas Phylloscopidae (antes consider\u00e1bse un Sylviidae) propia dos bosques abertos das rexi\u00f3ns temperadas do norte de Europa e Asia. En Galicia \u00e9 un invernante com\u00fan. Ten unha lonxitude aproximada de 10\u00a0cm, unha envergadura alar de 15 a 21\u00a0cm e un peso de 6 a 9\u00a0g. Ten un modo de vida solitario e alim\u00e9ntase capturando insectos e ara\u00f1as da follaxe, en voo.\n\u00c9 unha ave migratoria que inverna no sur e oeste de Europa, sur de Asia e norte de \u00c1frica especificamente en bosques de monta\u00f1a e en matogueiras de zonas sombr\u00edas. Ten unha cor verde oliv\u00e1cea cunha zona da cabeza m\u00e1is amarelada. Foi dividida en varias subespecies, algunhas das cales foron consideradas especies de seu, e actualmente s\u00f3 se aceptan tres.\nA femia constr\u00fae o ni\u00f1o preto do chan e asume a maior parte das responsabilidades da incubaci\u00f3n dos ovos e alimentaci\u00f3n dos polos. O ni\u00f1o \u00e9 herb\u00e1ceo, en c\u00fapula, e nel po\u00f1en de cinco a seis ovos nunha ou d\u00faas ni\u00f1adas, de abril a xullo. A pesar de que o macho non ten moita participaci\u00f3n na crianza, defende o seu territorio contra os seus rivais e ataca posibles depredadores.\nEst\u00e1 suxeito \u00e1 depredaci\u00f3n por parte dos mam\u00edferos, como gatos, must\u00e9lidos e outras aves, sobre todo das rapaces do x\u00e9nero \"Accipiter\". Ademais pode adquirir parasitos externos e internos. A s\u00faa ampla gama e poboaci\u00f3n indica que o seu estado de conservaci\u00f3n \u00e9 seguro; por\u00e9n, unha das s\u00faas subespecies probablemente est\u00e1 extinta.\nTaxonom\u00eda.\nO naturalista brit\u00e1nico Gilbert White foi unha das primeiras persoas en separar os picafollas de aspecto similar \"P. collybita\", \"P. trochilus\" e \"P. sibilatrix\" polo seu canto, como sinalou en 1789 na obra \"The Natural History of Selborne\", pero o picafollas foi descrito formalmente por primeira vez en 1817 co nome \"Sylvia collybita\" polo ornit\u00f3logo franc\u00e9s Louis Vieillot no seu \"Nouvelle Dictionnaire d'Histoire Naturelle\".\nO x\u00e9nero \"Phyllocopus\", descrito polo zo\u00f3logo alem\u00e1n Heinrich Boie en 1826, cont\u00e9n arredor de sesenta especies de pequenas aves insect\u00edvoras do bosque do Vello Mundo, as cales poden ser verdosas ou caf\u00e9s pola parte superior e amareladas, brancas ou beixe por debaixo. Anteriormente o x\u00e9nero formaba parte da familia Sylviidae do Vello Mundo, pero co tempo foi separado formando a s\u00faa propia familia, Phylloscopidae. Os parentes m\u00e1is pr\u00f3ximos aos picafollas, \u00e1 parte das outras antigas subespecies, son un grupo de \"Phylloscopus\" que se parecen en que carecen de raias na parte superior da cabeza, te\u00f1en coxas amarelas ou barras de cor visibles na \u00e1. Estes son: \"Phylloscopus trochilus\", \"Phylloscopus bonelli\", \"Phylloscopus orientalis\", \"Phylloscopus sibilatrix\" e \"Phylloscopus neglectus\".\nO picafollas europeo ten tres subespecies comunmente aceptadas, xunto con outras antigas subespecies da pen\u00ednsula Ib\u00e9rica, as Illas Canarias e o C\u00e1ucaso, que actualmente son tratadas como especies propias.\nEtimolox\u00eda.\nO nome binominal da especie \u00e9 de orixe grego; \"Phylloscopus\" v\u00e9n de \"phyllon\"/\u03c6\u03c5\u03bb\u03bb\u03bf\u03bd, 'folla' e \"skopeo\"/\u03c3\u03ba\u03bf\u03c0\u03b5\u03c9, 'ollar', xa que o x\u00e9nero comprende especies que pasan moito tempo aliment\u00e1ndose nas \u00e1rbores, mentres que \"collybita\" \u00e9 unha corrupci\u00f3n da palabra \"kollubistes\", \"cambiador de moedas\", relacionando o canto desta especie co tinguilear das moedas.\nDescrici\u00f3n.\n\u00c9 un membro do x\u00e9nero \"Phylloscopus\" (os picafollas) pequeno e repoludo. Mide entre 10 e 12\u00a0cm de longo, o macho pesa entre 6 e 8\u00a0g e a femia entre 6 e 7\u00a0g. O \"P. c. collybita\" adulto do oeste, cando ten as \u00e1s recollidas, mostra unha parte superior de cores casta\u00f1a e verde pouco vivas, a parte inferior branca apagada pasando a ser amarielada nos laterais e ten unha l\u00ed\u00f1a abrancazada sobre o ollo. Ten patas escuras, bico delgado e escuro e unha curta proxecci\u00f3n primaria (extensi\u00f3n das plumas de voo que sobresae das \u00e1s pregadas). Conforme a plumaxe se vai desgastando, t\u00f3rnase m\u00e1is casta\u00f1o e opaco, ademais, o amarelo das partes laterais tende a perderse. Por\u00e9n, rematada a tempada de cr\u00eda hai unha prolongada muda completa das plumas, antes da migraci\u00f3n. O individuo xove que acaba de emplumar \u00e9 m\u00e1is casta\u00f1o por riba que o adulto e ten a parte inferior entre branca e amarela, pero muda arredor de 10 semanas despois de adquirir a s\u00faa primeira plumaxe. Despois de mudaren as plumas, ambos, adulto e xove, te\u00f1en a parte superior m\u00e1is verde e brillante e a li\u00f1a sobre o ollo m\u00e1is clara. \nO seu canto \u00e9 un dos primeiros sinais que dan as aves de que comenza a primavera. Cando un picafollas non est\u00e1 cantando pode ser dif\u00edcil distinguilo doutros \"Phylloscopus\" con parte superior verdosa e a inferior abrancazada, especialmente de \"Phylloscopus trochilus\". Ests especies te\u00f1en unha proxecci\u00f3n primaria m\u00e1is longa, unha aparencia m\u00e1is brillante e suave e xeralmente patas claras. \"P. bonelli\" pode confundirse coa subespecie do leste, \"P. c. tristis\", pero ten unha face sinxela e algo de cor verde nas \u00e1s. O picafollas europeo ten ademais \u00e1s arredondadas e un movemento caracter\u00edstico na cola, que consiste nunha inclinaci\u00f3n e un movemento cara aos lados, que o distingue doutros \"Phylloscopus\".\nDistribuci\u00f3n e h\u00e1bitat.\nReprod\u00facese ao longo de Europa e leste de Asia, ata o leste de Siberia e os 70\u00baN no norte, con poboaci\u00f3ns illadas ao noroeste de \u00c1frica, o norte e o oeste de Turqu\u00eda e o noroeste de Ir\u00e1n. Malia ser unha ave migratoria, \u00e9 un dos primeiros paseriformes en regresar \u00e1 s\u00faa \u00e1rea de reproduci\u00f3n en primavera, e tam\u00e9n unha das \u00faltimas en marchar en outono. Cando est\u00e1 en \u00e9poca de reproduci\u00f3n, \u00e9 unha ave que vive en bosques abertos con \u00e1rbores altas e con follaxe baixo axeitados para a crianza dos polos. Estas \u00e1rbores normalmente miden 5 metros de alto como m\u00ednimo, te\u00f1en a parte baixa despexada ou cuberta de maleza, que \u00e9 unha mestura de herba, fentos, estrugas ou plantas similares. O seu h\u00e1bitat reprodutor \u00e9 bastante espec\u00edfico, e mesmo especies pr\u00f3ximas de picafollas non comparten as mesmas preferencias. Por exemplo, \"P. trochilus\" prefire as \u00e1rbores m\u00e1is novas, mentres que \"P. sibilatrix\" prefire menos maleza. En inverno ten zonas de h\u00e1bitat m\u00e1is extensas, inclu\u00edndo outros tipos de maleza e non \u00e9 tan dependente das \u00e1rbores. A mi\u00fado pode encontrarse preto da auga, a diferenza de \"P. trochilus\" que tolera h\u00e1bitats m\u00e1is secos. Hai un incremento na tendencia a invernar no oeste de Europa, m\u00e1is ou menos ao norte das \u00e1reas tradicionais, especialmente no sur costeiro de Inglaterra e no microclima urbano temperado de Londres. Estes picafollas europeos con diferente h\u00e1bito de invernada, incl\u00faen alg\u00fans visitantes das subespecies do leste; \"abietinus\" e \"tristis\".\nComportamento.\nTerritorio.\nO macho \u00e9 bastante territorial durante a tempada de reproduci\u00f3n, comunmente cun n\u00facleo territorial cun raio de 20 metros, que \u00e9 feramente defendido doutros machos. Outras aves pequenas tam\u00e9n poden ser atacadas por eles. O macho \u00e9 curioso e ousado, atacando calquera depredador perigoso como os armi\u00f1os, se se achegan ao ni\u00f1o, ou os gaios. O seu canto, efectuado desde un punto prominente e favorable, parece usalo para advertir que estableceu un territorio e para contactar coa femia, en lugar de como unha estratexia de coidado paternal.\nAl\u00e9n do n\u00facleo do territorio, existe unha \u00e1rea de alimentaci\u00f3n m\u00e1is extensa, que \u00e9 variable en tama\u00f1o, pero normalmente \u00e9 dez ou m\u00e1is veces maior que a \u00e1rea de reproduci\u00f3n. Crese que a femia ten unha zona de alimentaci\u00f3n m\u00e1is ampla que o macho. Cando a \u00e9poca reprodutora finaliza, estas especies abandonan o seu territorio, e poden unirse a pequenas bandadas que incl\u00faen outros picafollas cami\u00f1o da migraci\u00f3n.\nReproduci\u00f3n.\nO macho volve ao seu territorio de reproduci\u00f3n d\u00faas ou tres semanas antes que a femia, e inmediatamente comenza a cantar para establecer a s\u00faa propiedade e atraer a femia. Cando localiza unha delas, realiza un voo parecido ao dunha bolboreta como parte do ritual de cortexo, pero unha vez que se forma unha parella, os outros machos deber\u00e1n sa\u00edr do territorio. O macho interv\u00e9n pouco no proceso de crianza, \u00e1 parte de defender o territorio. O ni\u00f1o da femia est\u00e1 constru\u00eddo sobre o preto do chan, nun lugar agochado entre as silveiras, fentos ou outra densa vexetaci\u00f3n baixa. Este ni\u00f1o en forma de c\u00fapula invertida ten unha entrada lateral e est\u00e1 constru\u00eddo con restos de plantas, como follas ou herba seca. O seu interior est\u00e1 feito de material m\u00e1is fino, e finalmente engade unha capa de plumas. O ni\u00f1o t\u00edpico mide 12,5\u00a0cm de alto e 11\u00a0cm de di\u00e1metro.\nA posta \u00e9 de dous a sete (normalmente cinco ou seis) ovos cor crema con manchas pequenas de cor avermellado, p\u00farpura ou anegrado. Estes ovos miden arredor de 1,5\u00a0cm de longo e 1,2\u00a0cm de di\u00e1metro e son incubados pola femia durante 13 ou 14 d\u00edas antes de que rompa o cascavello, e fagan eclosi\u00f3n as cr\u00edas altriciais cegas. A femia cr\u00eda e alimenta os polos durante outros 14 ou 15 d\u00edas, ata que estes abandonan o ni\u00f1o. O macho raramente participa na alimentaci\u00f3n das cr\u00edas; por\u00e9n, por veces isto ocorre, especialmente cando o mal tempo limita a dispo\u00f1ibilidade de insectos ou se a femia desaparece. Logo de abandonaren o ni\u00f1o, os picafollas novos permanecen nas s\u00faas proximidades durante tres ou catro semanas, sendo alimentados pola femia e p\u00f3usanse con ela, mais estas interacci\u00f3ns red\u00facense pasados os primeiros 14 d\u00edas aproximadamente. Os picafollas da zona norte s\u00f3 te\u00f1en unha rolada de polos, debido ao curto ver\u00e1n da zona, pero \u00e9 com\u00fan que te\u00f1an unha segunda nas \u00e1reas centrais ou do sur.\nA pesar de que as parellas permanecen xuntas durante a tempada de reproduci\u00f3n e de que a poligamia non \u00e9 com\u00fan, se algunha vez o macho e a femia volven ao mesmo lugar ao ano seguinte, non existe un aparente reco\u00f1ecemento ou fidelidade. A reproduci\u00f3n con outras especies, que non sexan as consideradas antigas subespecies de \"P. collybita\", \u00e9 rara, pero co\u00f1\u00e9cense alg\u00fans casos de hibridaci\u00f3n con \"P. trochilus\". Estes h\u00edbridos te\u00f1en cantos mesturados, pero isto por si s\u00f3 non \u00e9 proba dunha reproduci\u00f3n interespec\u00edfica.\nAlimentaci\u00f3n.\nComo a maior\u00eda dos picafollas do Vello Mundo, esta pequena ave \u00e9 insect\u00edvora, mov\u00e9ndose bulideiramente a trav\u00e9s da follaxe ou voando brevemente. Entre os insectos rexistrados como alimento dos picafollas est\u00e1n principalmente as moscas, de m\u00e1is de 50 familias, xunto con outros invertebrados pequenos e medianos. Tam\u00e9n consome os ovos e as larvas de bolboretas e outros lepid\u00f3pteros, especialmente as de \"Operophtera brumata\". Estimouse que o picafollas necesita tomar alimento equivalente a un terzo do seu peso en insectos diariamente, e case come constantemente no outo\u00f1o para acumular graxa extra como combustible para o voo migratorio.\nDepredadores e ameazas.\nComo na maior\u00eda das aves pequenas, a mortalidade \u00e9 alta durante o primeiro ano de vida, pero rex\u00edstranse moitos adultos de tres ou catro anos, e poden chegar aos sete anos. Como a crianza se realiza ao nivel do chan, os ovos, polos e aves novas son depredados por armi\u00f1os, fur\u00f3ns, vis\u00f3ns, denosi\u00f1as e pegas. Os adultos son cazados polas aves rapaces, especialamente o gabi\u00e1n. As aves pequenas tam\u00e9n est\u00e1n expostas ao mal tempo, maiormente durante a migraci\u00f3n, pero tam\u00e9n cando est\u00e1n nos campos de reproduci\u00f3n e invernaci\u00f3n.\nO picafollas europeo ocasionalmente \u00e9 h\u00f3spede para o parasitismo de crianza que realian os cucos, como o \"Cuculus canorus\" e o \"Cuculus horsfieldi\", pero este reco\u00f1ece e rexeita os ovos que non son mim\u00e9ticos polo que \u00e9 raro que este parasitismo de crianza te\u00f1a \u00e9xito. Igual que outros paseriformes, o picafollas tam\u00e9n pode adquirir nematodos parasitos intestinais e carrachas externas.\nO principal efecto das actividades humanas sobre esta especie \u00e9 indirecto, por medio da deforestaci\u00f3n dos bosques, a depredaci\u00f3n de gatos, ou por choques contra as fiestras, edificios e autom\u00f3biles. Deles a deforestaci\u00f3n \u00e9 o \u00fanico que pode afectar seriamente as poboaci\u00f3ns de picafollas, pero dado o enorme espallamento xeogr\u00e1fico de \"P. c. abietinus\" e \"P. c. tristis\", e as pol\u00edticas de conservaci\u00f3n aplicadas nas rexi\u00f3ns conde vive o \"P. c. collybita\", o seu futuro parece asegurado.\nEstado de conservaci\u00f3n.\nA especie ten unha \u00e1rea de distribuci\u00f3n enorme, cunha extensi\u00f3n global estimada de 10 mill\u00f3ns de km2 e unha poboaci\u00f3n de 60 a 120 mill\u00f3ns de individuos s\u00f3 en Europa. A\u00ednda que a tendencia da poboaci\u00f3n global non foi cuantificada, non se cre que esta especie estea acheg\u00e1ndose ao limiar do criterio de decadencia de poboaci\u00f3n utilizado na Lista vermella da IUCN (que \u00e9 un declive de m\u00e1is do 30% en dez anos ou en tres xeraci\u00f3ns). Por estas raz\u00f3ns, a especie aval\u00edase como \"especie pouco preocupante\".\nNingunha das maiores subespecies est\u00e1 amenzada, pero a \"exsul\" das Canarias, como se dixo m\u00e1is arriba, est\u00e1 probablemente extinta. Polo menos a \u00e1rea de \"P. collybita\" parece estarse expandindo, cun avance cara ao norte en Escocia, Noruega e Suecia e un amplo crecemento da poboaci\u00f3n en Dinamarca."}
{"id": "472010", "revid": "109216", "url": "https://gl.wikipedia.org/wiki?curid=472010", "title": "Uni\u00f3n Gallega (Buenos Aires)", "text": "Uni\u00f3n Gallega foi un peri\u00f3dico editado en Buenos Aires entre 1938 e 1988.\nHistoria e caracter\u00edsticas.\nSubtitulada \"Revista de la Agrupaci\u00f3n Uni\u00f3n Gallega\", era o \u00f3rgano de Agrupaci\u00f3n Uni\u00f3n Gallega do Centro Gallego de Buenos Aires editada xeralmente co gallo das elecci\u00f3ns \u00e1 asemblea de representantes da instituci\u00f3n. Apareceu en 1938. Dirixida por Miguel Friendl\u00e4nder. Os contidos da revista circunscr\u00edbense especificamente a esa finalidade, reproducindo o programa electoral, nota biogr\u00e1fica dos candidatos e s\u00edntese do labor realizado pola agrupaci\u00f3n no mandato anterior. \u00c1s veces sa\u00edu alg\u00fan n\u00famero extraordinario con motivo dalg\u00fan acontecemento especial, como o correspondente a abril de 1988, editado polo 50 aniversario da agrupaci\u00f3n. Alg\u00fans n\u00fameros aparecen integrados no peri\u00f3dico \"Galicia\"."}
{"id": "472011", "revid": "98629", "url": "https://gl.wikipedia.org/wiki?curid=472011", "title": "Flu\u00eddo newtoniano", "text": "Un flu\u00eddo newtoniano \u00e9 un flu\u00eddo cuxa viscosidade pode considerarse constante.\nOs flu\u00eddos newtonianos son uns dos flu\u00eddos m\u00e1is sinxelos de describir. A curva que mostra a relaci\u00f3n entre a forza ou cizalla contra a s\u00faa velocidade de deformaci\u00f3n \u00e9 lineal. O mellor exemplo deste tipo de flu\u00eddos \u00e9 a auga, en contraposici\u00f3n aos pegamento, os xeles e o sangue, que son exemplos de flu\u00eddos non newtonianos.\nUn bo n\u00famero de flu\u00eddos com\u00fans comp\u00f3rtanse como flu\u00eddos newtonianos baixo condici\u00f3ns normais de presi\u00f3n e temperatura: o aire, a auga, a gasolina, o vi\u00f1o e alg\u00fans aceites minerais.\nEcuaci\u00f3n constitutiva.\nOnde:\n\u00c9 dicir, ao aplicarlle unha tensi\u00f3n de cizalla a un flu\u00eddo newtoniano, a velocidade de deformaci\u00f3n do flu\u00eddo \u00e9 directamente proporcional \u00e1 tensi\u00f3n previamente aplicada, sendo a constante de proporcionalidade formula_2.\nA ecuaci\u00f3n constitutiva que relaciona o tensor tensi\u00f3n, o gradiente de velocidade e a presi\u00f3n nun flu\u00eddo newtoniano \u00e9 simplemente:\nViscosidade e temperatura.\nA medida que aumenta a temperatura dun flu\u00eddo l\u00edquido, dimin\u00fae a s\u00faa viscosidade. Isto quere dicir que a viscosidade \u00e9 inversamente proporcional ao aumento da temperatura. A ecuaci\u00f3n de Arrhenius pred\u00ed de maneira aproximada a viscosidade mediante a ecuaci\u00f3n:"}
{"id": "472012", "revid": "27155", "url": "https://gl.wikipedia.org/wiki?curid=472012", "title": "Phylloscopus collybita", "text": ""}
{"id": "472013", "revid": "89787", "url": "https://gl.wikipedia.org/wiki?curid=472013", "title": "Fritz Ulysse Landry", "text": "Fritz Ulysse Landry, nado na localidade su\u00edza de Le Locle o 26 de setembro de 1842 e finado en Neuch\u00e2tel o 7 de xaneiro de 1927, foi un medallista e dese\u00f1ador de moedas su\u00edzo. Destaca principalmente por ser o autor da serie de moedas su\u00edzas de ouro co\u00f1ecida como Vreneli.\nTraxectoria.\nNaceu nunha familia de gravadores de Neuch\u00e2tel; era fillo de Ulysse Landry, tam\u00e9n medallista, e de C\u00e9cile Jacot.\nA s\u00faa formaci\u00f3n art\u00edstica comezou xa no propio obradoiro familiar. Logo asistiu \u00e1 escola en Neuch\u00e2tel e continuou a s\u00faa formaci\u00f3n na Escola de Belas Artes de Xenebra da man do pintor Barth\u00e9lemy Menn, onde se diplomou. Despois, en Par\u00eds, afondou no co\u00f1ecemento das t\u00e9cnicas do gravado traballando \u00e1s ordes do gravador su\u00edzo Antoine Bovy.\nEn 1869 fundou na s\u00faa localidade natal unha escola de dese\u00f1o profesional (a actual \"Ecole des arts et m\u00e9tiers\"), onde exerceu a docencia ata 1892.\nDurante a d\u00e9cada de 1870 foi tam\u00e9n profesor de debuxo en varias escolas de ensino secundario de Neuch\u00e2tel.\nFoi autor do dese\u00f1o de diversas moedas e medallas, as\u00ed como de pequenos bronces de inspiraci\u00f3n social. A s\u00faa creaci\u00f3n m\u00e1is sobranceira \u00e9 a moeda de ouro de 20 francos co\u00f1ecida como Vreneli, cu\u00f1ada entre 1897 e 1949, as\u00ed como o resto dos valores que compo\u00f1en a serie (10 e 100 francos). Esta moeda presenta novidades canto \u00e1 s\u00faa tem\u00e1tica en comparaci\u00f3n coas anteriores de Su\u00edza, que xeralmente presentaban un car\u00e1cter m\u00e1is convencional.\nLandry \u00e9 tam\u00e9n co\u00f1ecido polos seus dese\u00f1os das moedas de cinco francos conmemorativas dos Festivais de Tiro de Z\u00fcrich, en 1872, e de Sankt Gallen, en 1874, co\u00f1ecidas como \"t\u00e1leros de tiro\"."}
{"id": "472014", "revid": "82922", "url": "https://gl.wikipedia.org/wiki?curid=472014", "title": "Osorio Guti\u00e9rrez", "text": ""}
{"id": "472016", "revid": "22570", "url": "https://gl.wikipedia.org/wiki?curid=472016", "title": "Dada Masiti", "text": "Mana Sitti Habib Jamaladdin (), nada en Barawa cara a d\u00e9cada de 1810 e finada o 15 de xullo de 1919, foi unha poeta, m\u00edstica e estudante do islam, m\u00e1is co\u00f1ecida como Dada Masiti (\"Avoa Masiti\"). Compuxo a s\u00faa poes\u00eda no dialecto bravan\u00e9s da lingua suahili.\nTraxectoria.\nA s\u00faa familia, tanto por v\u00eda materna como paterna, ti\u00f1a ascendencia do clan \"Ashraf\" Mahadali. A avoa materna da s\u00faa nai tam\u00e9n pertenc\u00eda \u00e1 \"Ashraf\" de Ali Naziri, que ti\u00f1a maior influencia na zona e era o maior dos dous subclans. Os \"Ashraf\", cuxa li\u00f1axe provi\u00f1a do profeta Mahoma, establec\u00e9ranse en Barawa a comezos do s\u00e9culo XVII.\nO que se co\u00f1ece dos primeiros anos de Dada Masiti s\u00e1bese por tradici\u00f3n oral. Segundo os seus parentes m\u00e1is pr\u00f3ximos, sendo adolescente foi raptada e levada a Zanz\u00edbar co seu consentimento por un home que a familia dela rexeitara como posible pretendente. Fuxiron e casaron na illa Pate. A relaci\u00f3n rompeuse pouco despois, e ela sufriu escravitude durante uns dez anos. Finalmente logrou escapar, e o seu curm\u00e1n materno Omar Qullatten, que por ent\u00f3n resid\u00eda en Zanzibar, rescatouna. A propia Dada Masiti parece confirmar esta versi\u00f3n dos acontecementos na s\u00faa poes\u00eda, xa que alude a que se deixara levar por atracci\u00f3ns mundanas e manifesta contrici\u00f3n e desexo de expiar as s\u00faas acci\u00f3ns. Os seus poemas tam\u00e9n mencionan a Omar Qullatten polo seu nome e solicitan repetidamente que Deus o bendiga. Dada Masiti nunca volveu casar e non tivo fillos.\nDada Masiti comezou os seus estudos relixiosos co xeque Mohammed Janna al-Bahluli. Seguidora da Qadiriyya, a s\u00faa poes\u00eda demostra unha comprensi\u00f3n detallada do Cor\u00e1n e a Sunna. A poes\u00eda dedicada aos seus contempor\u00e1neos demostra que era respectada. O xeque Qasim Muhyiddin al-Barawi referiuse a ela como \"un tesouro que deb\u00eda ser celosamente preservado\".\nO seu poema m\u00e1is famoso foi \"Despois da vida, v\u00e9n a morte: cando o xeque morre, ningu\u00e9n debe chorar\", composto para o seu amigo, o xurista e xeque Nureni Mohammed Sabir. Tam\u00e9n compuxo \"Shaikhi Chifa isiloowa\", unha eulox\u00eda para o xeque Nurein Ahmed al-Sabir al-Hatimy. Moitos dos seus contempor\u00e1neos compromet\u00e9ronse a recordar a s\u00faa poes\u00eda, especialmente as mulleres. Os seus versos a\u00ednda figuran de xeito destacado nos anais po\u00e9ticos de Barawa.\nDespois da s\u00faa morte, foi soterrada a car\u00f3n da s\u00faa pequena casa en Barawa. Cada ano cel\u00e9brase na s\u00faa memoria unha \"ziy\u0101rah\" a modo de homenaxe."}
{"id": "472017", "revid": "1131", "url": "https://gl.wikipedia.org/wiki?curid=472017", "title": "Mana Sitti Habib Jamaladdin", "text": ""}
{"id": "472021", "revid": "56817", "url": "https://gl.wikipedia.org/wiki?curid=472021", "title": "Landry", "text": "O antrop\u00f3nimo Landry pode estar referido a:"}
{"id": "472024", "revid": "98629", "url": "https://gl.wikipedia.org/wiki?curid=472024", "title": "Artur III da Breta\u00f1a", "text": "Artur III da Breta\u00f1a (en ) co\u00f1ecido como o Condest\u00e1bel de Richemont ou Artur III o Xusticieiro, nado no castelo de Suscinio / Sarzeau o 24 de agosto de 1393 e finado en Nantes o 26 de decembro de 1458, fillo de Xo\u00e1n IV da Breta\u00f1a, duque da Breta\u00f1a, e da s\u00faa terceira esposa, Xoana de Navarra, foi condest\u00e1bel de Francia a partir de 1425 e duque da Breta\u00f1a de 1457 a 1458.\nTraxectoria.\nRecibiu de seu pai o \"honor\" de Richmond, en Inglaterra, chamado \"honor\", xa que os reis de Inglaterra rexeitaban que os bret\u00f3ns levasen o t\u00edtulo de conde. Tam\u00e9n foi duque de Turena, conde de Dreux, de \u00c9tampes, de Montfort e de Ivry e bar\u00f3n de Parthenay en 1415, pero a doaz\u00f3n non foi efectiva ata 1427.\nXo\u00e1n V da Breta\u00f1a levaba unha pol\u00edtica de tratar ben aos dous partidos, ingl\u00e9s e franc\u00e9s. Cando asinou o tratado de Troyes que desposu\u00eda a Carlos VII de Francia, autorizou ao seu irm\u00e1n Artur a loitar baixo a bandeira francesa.\nArtur combateu aos inglese desde moi novo. Ferido e prisioneiro na batalla de Agincourt (Azincourt) en 1415, estivo preso en Inglaterra durante cinco anos. O 7 de marzo de 1425 foi nomeado condest\u00e1bel de Francia polo rei Carlos VII.\nUn compromiso temper\u00e1n.\nA principios do s\u00e9culo XV, o duque da Breta\u00f1a Xo\u00e1n V o Angl\u00f3filo contemporizaba coas influencias francesas e inglesas. As privilexiadas ligaz\u00f3ns econ\u00f3micas da Breta\u00f1a con Inglaterra poder\u00edan orientalo cara a unha alianza Ultra-Mancha. Con Francia, a desconfianza persist\u00eda, consecuencia, entre outras cousas, do fracasado intento de anexionar o ducado polo reino franc\u00e9s en 1378. Artur de Richemont, con todo, foi autorizado por Xo\u00e1n V, o seu irm\u00e1n, a recrutar tropas na Breta\u00f1a para servir a causa dos Armagnac contra os Borgo\u00f1\u00f3ns, na guerra civil que desgarrou o reino de Francia.\nCaptividade.\nMantido nas s\u00faas funci\u00f3ns despois do cerco de Arras, Artur regresou a Par\u00eds en outubro de 1414. Apreciado polo delf\u00edn, recibiu as terras de Xo\u00e1n II de Parthenay-Larchev\u00eaque, culp\u00e1bel a ollos do rei de defender a causa dos Borgo\u00f1\u00f3ns no cerco de Arras. Para recoller as posesi\u00f3ns e bens deste se\u00f1or, xulgado rebelde, Richemont tivo que entrar en campa\u00f1a en xu\u00f1o de 1415.\nEn agosto, o desembarco das tropas inglesas de Henrique V de Inglaterra, en Normand\u00eda, transtornou as prioridades. Richemont re\u00fanese ent\u00f3n co delf\u00edn Lu\u00eds de Francia en Azincourt liderando un forte continxente de homes de armas da Breta\u00f1a. Incitado na ma\u00f1\u00e1 do 25 de outubro, o desastre completouse a \u00faltima hora da tarde. Os xoves cabaleiros de elite franceses morreron na flor da idade. Richemont non sa\u00edu ben parado: ferido, foi levado en catividade en Inglaterra. Comeza un longo per\u00edodo de catividade para o novo pr\u00edncipe bret\u00f3n. Preso no castelo de Fotheringay, foi trasladado en 1420 \u00e1 Torre de Londres, baixo a vixilancia de Roger Ashton. A\u00ednda que detido, Richemont concedeu poderes ao seu irm\u00e1n, Xo\u00e1n V da Breta\u00f1a, para defender os seus intereses e negociar unha tregua nos asuntos persoais que o opo\u00f1\u00edan ao se\u00f1or de Parthenay-Larchevque.\nHenrique V pronto autoriza, baixo a presi\u00f3n da diplomacia, ir a Francia ao seu valioso prisioneiro. Richemont abandonou Inglaterra en setembro de 1420, acompa\u00f1ado dalg\u00fans cabaleiros bret\u00f3ns. En maio de 1422, sempre cativo dos ingleses, asistiu impotente \u00e1 captura de Meaux . Uns d\u00edas despois, Richemont foi testemu\u00f1a da entrada triunfal do rei Henrique V de Inglaterra enPar\u00eds. Os historiadores franceses da \u00e9poca non lle perdoaron este per\u00edodo pasado xunto aos ingleses, sospeitando que estaba tentado de abrazar a causa do inimigo. Non \u00e9 finalmente m\u00e1is que despois da morte do monarca ingl\u00e9s cando Artur recupera a liberdade total, considerando que non debe m\u00e1is nada aos ingleses. Esta vez foron os historiadores brit\u00e1nicos os que non o valoraron moito.\nA elecci\u00f3n das armas francesas.\nLibre de toda traba, Richemont af\u00e1nase a negociar os termos do seu matrimonio con Margarida, duquesa de Guiena, vi\u00fava do delf\u00edn Lu\u00eds e irm\u00e1 do duque de Borgo\u00f1a Filipe III o Bo. O matrimonio celebrouse en Dijon o 10 de outubro de 1423.\nO desastre franc\u00e9s de Verneuil (1424) deixou vacante o posto de condest\u00e1bel de Francia: unha entrevista preliminar entre Carlos VII e Artur da Breta\u00f1a tivo lugar en outubro de 1424, en Angers. Richemont acepta a espada do condest\u00e1bel que o rei lle enviou, en Chinon, o 7 de marzo de 1425. Non obstante, o entendemento foi de curta duraci\u00f3n. O c\u00edrculo de Carlos VII esf\u00f3rzase por prexudicar a Richemont ante o rei. A principios de 1426, Richemont reuniuse co seu irm\u00e1n Xo\u00e1n V o Anglofilo na Breta\u00f1a para lle enviar os recrutadores de novo antes de cercar sen \u00e9xito aos ingleses en Saint-James de Beuvron, preto de Avranches. Unha segunda derrota das tropas enviadas por Richemont a Bas-Courtils, sobre as areas do Mont Saint-Michel, volveu a Xo\u00e1n V m\u00e1is prudente. Prohibiu ao seu irm\u00e1n arriscar a nobreza bretoa por tan pequenas empresas.\nA prudencia de Xo\u00e1n V e a calma diplom\u00e1tica anglo-borgo\u00f1oa debilitaron a posici\u00f3n de Richemont ante Carlos VII. Dificultou o recrutamento de tropas na Breta\u00f1a e xa non vai poder xogar como mediador entre Carlos VII e Borgo\u00f1a. Privado da s\u00faa pensi\u00f3n de condest\u00e1bel, Richemont tivo que conformarse con librar batallas secundarias preto de Parthenay e Fontenay-le-Comte.\nEn febreiro de 1427, con Violante de Arag\u00f3n, capturou e executou a Pierre de Giac, o \"favorito\" do rei, que exerc\u00eda as s\u00faas rapinas sobre o tesouro da coroa e fomentaba unha guerra cara e desastrosa aconsellando ao rei.\nOs ingleses fac\u00edan preocupantes progresos. Despois de apoder\u00e1rense de Laval e Le Mans, as tropas do conde de Salisbury avanzaron cara a Orle\u00e1ns. En outubro de 1428, intentaron cercar o lugar. Carlos VII n\u00e9gase (a pesar da urxencia da situaci\u00f3n) a chamar a Richemont. A desgraza do condest\u00e1bel prolongouse. A transmisi\u00f3n de socorro a Orleans decidiu a Richemont a pasar por riba das directrices reais que intentaban separalo dos asuntos. Despois de reunir finalmente tropas na Breta\u00f1a, o condest\u00e1bel comezou a s\u00faa marcha. Foi durante a s\u00faa cabalgata que soubo do levantamento do cerco de Orle\u00e1ns e da conquista de Jargeau polo ex\u00e9rcito franc\u00e9s. O achegamento de Richemont sementou o trastorno no ex\u00e9rcito franc\u00e9s. Despois de consultar aos capit\u00e1ns, Xoana de Arco decidiu aceptar a s\u00faa chegada. A uni\u00f3n tivo lugar non moi lonxe de Beaugency. Perseguidos e derrotados en Patay e Beaugency, os ingleses perderon moitos dos seus l\u00edderes. O ingl\u00e9s John Talbot foi feito prisioneiro. A pesar da vitoria, Richemont recibiu a orde de volver e fortalezas pech\u00e1ronlle as portas ao seu paso.\nVinculado \u00e1 causa francesa, a\u00ednda que sempre de desgraza, Richemont foi a loitar en Normand\u00eda, obrigando aos ingleses a dividiren as s\u00faas forzas. Finalmente, a ca\u00edda de George de La Tr\u00e9moille, en 1433, favorito do rei Carlos VII, abriu a Richemont novas perspectivas politicomilitares.\nAs campa\u00f1as vitoriosas.\nDe 1429 a 1457, sacou os ingleses de Normand\u00eda e unha parte de Guiena. Foi el quen restaurou a disciplina do ex\u00e9rcito e creou as compa\u00f1\u00edas de ordenanza (agora xendarmes).\nEn 1432, no momento do cerco de Pouanc\u00e9 polo seu irm\u00e1n Xo\u00e1n V o angl\u00f3filo, duque da Breta\u00f1a, aceptou loitar ao lado dos ingleses, pero logrou negociar un tratado para acabar co cerco antes de que a cidade caese.\nA partir de agora, os bret\u00f3ns do condest\u00e1bel fix\u00e9ronse ilustres en Ile de France e en Normand\u00eda. A principios de 1434, con forzas impo\u00f1entes enfront\u00e1ronse aos ingleses, non moi lonxe de Sill\u00e9-le-Guillaume. En xullo de 1434, Richemont logrou levantar os cercos de Laon e Beauvais. Despois ga\u00f1ou a Champa\u00f1a e a Lorena. Consciente do xiro dos acontecementos, o duque de Borgo\u00f1a, Filipe o Bo, iniciou, pola s\u00faa banda, un achegamento a Francia. Na primavera de 1435, capit\u00e1ns bret\u00f3ns, baixo a orde do condest\u00e1bel, sorprenderon a gornici\u00f3n inglesa de Saint-Denis e puideron instalarse a\u00ed provisionalmente. Non obstante, para botar f\u00f3ra aos inglese de Par\u00eds, era preciso manterse al\u00ed dun xeito duradeiro.\nO 8 de marzo de 1436, Carlos VII nomeou a Richemont tenente xeneral de Ile-de-France, Normand\u00eda, Champa\u00f1a e Brie, coa tarefa de retomar Par\u00eds. Recibido o reforzo de tropas borgo\u00f1oas, os ingleses foron rexeitados \u00e1s portas da capital. O 13 de abril de 1436, Richemont presentouse baixo as murallas da cidade. A cidade estaba en plena efervescencia. V\u00edtimas do furor popular dos parisienses, os ingleses tiveron que refuxiarse na fortaleza de Saint-Antoine. O 15 de abril, a gornici\u00f3n capitulou. A toma de Par\u00eds reforzou a\u00ednda m\u00e1is a posici\u00f3n de Richemont ante Carlos VII, xa que os bret\u00f3ns do condest\u00e1bel se distiguiron na Illa de Francia xunto aos grandes capit\u00e1ns franceses, Jean de Dunois, \u00c9tienne de Vignolles (La Hire) e Jean Poton de Chaintrailles.\nApareceron alg\u00fans receos \u00e1s veces como no cerco de Montereau en 1437, onde un cronista ref\u00edrese ao medo dos franceses a ver os bret\u00f3ns apoderarse da cidade diante deles.\nEn 1437, en concerto con Pierre de Rieux, apoderouse do Pays de Caux. En xullo de 1439, Richemont e os seus capit\u00e1ns, Pierre de Rostrenen, Tugdual de Kermoysan e Jean Budes, iniciaron o cerco de Meaux, unha das fortalezas m\u00e1is s\u00f3lidas do reino. Meaux caeu o 12 de agosto tras unha irresist\u00edbel ofensiva. Olivier de Co\u00ebtivy recibiu a garda do lugar da man do condest\u00e1bel de Richemont, que volveu a Par\u00eds para atopar ao rei. Nos meses seguintes, Richemont intentou reorganizar o ex\u00e9rcito inaugurando unha longa serie de regras. En 1441, a conquista de Pontoise puxo fin \u00e1 reconquista da Ille de France.\nEn 1440, a revolta chamada da peste tratou de desfacerse del. En 1442, a expedici\u00f3n de Tartas brindoulle ao condest\u00e1bel a oportunidade dunha verdadeira demostraci\u00f3n de forza en Guiena e Gascu\u00f1a.\nNo aspecto persoal, Richemont contraeu un segundo matrimonio con Xoana de Albret antes de chegar \u00e1 Breta\u00f1a, en decembro, para ver a Francisco I da Breta\u00f1a, o novo duque, o seu sobri\u00f1o, e facer a s\u00faa entrada na cidade de Rennes.\nAs treguas de Tours, conclu\u00eddas en 1443, permitiron ao condest\u00e1bel a afastar aos combatentes perigosos do reino e continuar as s\u00faas reformas militares en nome de Carlos VII.\nPor este motivo, a reconquista de Guiena, que marca o final das operaci\u00f3ns militares da Guerra dos Cen Anos, tivo lugar sen el. En 1453, os bret\u00f3ns que serv\u00edan a Castillon, f\u00f3ra das ordes do condest\u00e1bel que estaba separado, foron enviados polo xove Francisco II da Breta\u00f1a, conde de \u00c9tampes.\nO caso Gil na Breta\u00f1a.\nO 24 de abril de 1450, Olivier de M\u00e9el, antigo escudeiro de Artur en 1442, asasinou a Gil da Breta\u00f1a, fillo de Xo\u00e1n V o Angl\u00f3filo e se\u00f1or de Champtoc\u00e9, representante do partido proingl\u00e9s no ducado. Gil era sobri\u00f1o de Artur e irm\u00e1n do duque Francisco I da Breta\u00f1a. O seu homicidio consagrado, Olivier de M\u00e9el fuxiu a Francia onde atopou asilo no castelo de Marcoussis en chan franc\u00e9s. Al\u00ed foi levado por dous escudeiros de Artur, para levalo a ser executado en Vannes o 8 de xu\u00f1o de 1451, o que creou un conflito co rei de Francia.\nArtur III, duque da Breta\u00f1a.\nO 22 de setembro de 1457, Artur de Richemont viu morrer \u00e1 s\u00faa vez o seu segundo sobri\u00f1o, Pedro II da Breta\u00f1a, sucesor de Francisco I da Breta\u00f1a. Esta desaparici\u00f3n converteuno no novo duque da Breta\u00f1a. Despois dun curto principado de trece meses, morreu \u00e1 s\u00faa vez, deixando o ducado a seu sobri\u00f1o, Francisco II da Breta\u00f1a, o fillo m\u00e1is vello de Ricardo da Breta\u00f1a (Richard d'\u00c9tampes). Dise que estaba preparando a invasi\u00f3n de Inglaterra.\nArtur III e a homenaxe.\nFixo unha homenaxe non ligada pola Breta\u00f1a. En ocasi\u00f3n dunha invitaci\u00f3n do rei a regresar, como par de Francia, a Montargis para o proceso do duque de Alen\u00e7on, declara por unha carta do 11 de maio de 1458: \nMatrimonios.\nCasou tres veces, pero non tivo descendencia:\nNon tivo m\u00e1is que unha filla natural: Jaquette da Breta\u00f1a, a \"bastarda de Richemont\", lexitimada por cartas do rei entregadas en Saumur sen finanzas, no mes de setembro de 1443, casou o 15 de xaneiro de 1438 con Artus Brecart, escudeiro. O seu pai Artur III deulle un dote para casar con cen libras de ingresos que rescatou polo don da se\u00f1or\u00eda de Brehat o 9 de xaneiro de 1451. Artus foi convertido en capit\u00e1n de Mervant, despois de Saint Aubin du Cormier e Coudray-Salbart, mediante cartas do 8 de outubro de 1457 \u00e1s que o duque, o seu sogro, uniu unha pensi\u00f3n anual de sesenta escudos. O 1 de novembro, e por outras cartas do 15 de decembro do mesmo ano, confirmouno en posesi\u00f3n e propiedade da terra de Brehat. O seu fillo, Fran\u00e7ois Brecart, se\u00f1or da illa de Brehat, foi enviado a Inglaterra en xullo de 1491 pola duquesa Ana, para instar ao rei Henrique VII a enviar auxilio"}
{"id": "472028", "revid": "65337", "url": "https://gl.wikipedia.org/wiki?curid=472028", "title": "Vreneli", "text": "Vreneli \u00e9 a denominaci\u00f3n dunha serie de moedas de ouro da Confederaci\u00f3n Su\u00edza composta por moedas de 10, 20 e 100 francos, dese\u00f1adas polo gravador Fritz Ulysse Landry. Estas moedas foron cu\u00f1adas entre os anos 1897 e 1935 e desmonetiz\u00e1ronse o 27 de setembro de 1936 (a\u00ednda que hai recu\u00f1axes oficiais posteriores dedicadas ao comercio de ouro, como investimento). \nC\u00f3mpre non confundir esta serie coa anterior, entre os anos 1883 e 1896, co\u00f1ecida como Helvetia. \nOrixe do nome.\nO nome da serie v\u00e9n de \"Verena\", a personificaci\u00f3n feminina da Confederaci\u00f3n Su\u00edza (similar \u00e1 \"Marianne\" francesa ou \u00e1 \"Miss Liberty\" norteamericana (\"Vreneli\" \u00e9 o diminutivo en alem\u00e1nico, formado co sufixo \"-eli\", que indica afecto e familiaridade). \nCaracterizaci\u00f3n.\nA serie Vreneli componse de moedas cos valores de 10, 20 e 100 francos su\u00edzos. A pureza do ouro en que est\u00e1n cu\u00f1adas e de 900 mil\u00e9simas. As pezas de 20 francos te\u00f1en un di\u00e1metro de 21\u00a0mil\u00edmetros e pesan 6,45\u00a0gramos (dos cales 5,80\u00a0son de ouro puro). \nA\u00ednda que a denominaci\u00f3n lle corresponde a toda a serie, a popularidade da peza de 20 francos fixo que, con frecuencia, sexa ela a que reciba o nome de \"vreneli\" e, consecuentemente a de 10 francos se co\u00f1eza como \"medio vreneli\". \nAnversos.\nOs anversos amosan o busto de Helvetia ollando \u00e1 esquerda, adobiado cun diadema, ante dunha paisaxe monta\u00f1osa. Baixo o retrato aparece a sinatura \"\", que sinala a identidade do seu gravador, o su\u00edzo Fritz Ulysse Landry.\nCanto ao modelo no que Landry se inspirou para este dese\u00f1o hai diversas teor\u00edas, entre elas a de que se trata dun retrato de Fran\u00e7oise Kramer (1859-1946) ou a de que poder\u00eda corresponder a Rosa T\u00e4nnler (1878-1946). Habitualmente d\u00e1selle m\u00e1is credibilidade a esta segunda, xa que cadra mellor con algunhas declaraci\u00f3ns ao respecto feitas polo propio Landry no seu epistolario. \nReversos.\nO reverso da moeda de 20 francos porta o escudo de armas de Su\u00edza (cruz de prata sobre goles) sobre unha p\u00f3la de carballo. O valor facial div\u00eddese a ambos os lados do escudo. \nA letra \"B\" que aparece na parte inferior, \u00e1 dereita da data, indica que estas moedas foron cu\u00f1adas na ceca de Berna. \nA\u00ednda que o anverso \u00e9 o mesmo para todos os valores da serie, o reverso das moedas de 10 e de 100 francos \u00e9 diferente ao das de 20, e amosa a cruz su\u00edza radiante sobre unha p\u00f3la de rododendros e xanz\u00e1s. \nO canto das moedas est\u00e1 dotado dunhas estrelas en relevo. \nAs pezas producidas en 1897 co ouro extra\u00eddo das minas de Gondo, no cant\u00f3n de Valais, reco\u00f1\u00e9cense por unha pequena cruz adicional situada no medio da cruz her\u00e1ldica, e amosan unha cor algo m\u00e1is clara. Estas moedas, das que apenas se emitiron 29 exemplares, son extremadamente raras.\nEmisi\u00f3ns.\nMoeda de 10 francos.\nAs pezas de 10 francos emit\u00edronse unicamente entre 1911 e 1916, e novamente, en gran cantidade, en 1922 (1.020.000). En total, pux\u00e9ronse en circulaci\u00f3n 2.650.056\u00a0exemplares.\nAs tiraxes anuais da moeda de 10 francos son as seguintes:\nMoeda de 20 francos.\nDesta serie chegaron a emitirse m\u00e1is de 61 mill\u00f3ns de pezas. A moeda de 20 francos \u00e9 a m\u00e1is com\u00fan e a que gozou de m\u00e1is popularidade, con 58.234.255 exemplares, dos cales 39.208.813\u00a0corresponden \u00e1s recu\u00f1axes de 1945 a 1949.\nAs tiraxes anuais da moeda de 20 francos son as seguintes:\nMoeda de 100 francos.\nDas moedas de 100 francos s\u00f3 se produciron 5.000\u00a0moedas, todas datadas en 1925. A s\u00faa escaseza conv\u00e9rteas en obxectos moi procurados polos coleccionistas numism\u00e1ticos. No mercado numism\u00e1tico, o valor dunha desta pezas nun estado de conservaci\u00f3n excelente ascendeu a 10.000\u00a0francos su\u00edzos en 2008.\nRecu\u00f1axes oficiais.\nAdemais das emisi\u00f3ns regulares, produc\u00edronse recu\u00f1axes oficiais das moedas de 20 francos destinadas ao comercio do ouro con datas L1935, 1947 e 1949, cos mesmos motivos que as orixinais. \nNo ano 1935 recu\u00f1\u00e1ronse 175.000\u00a0moedas de 20 francos, coa data L1935 (o \"L\" fronte \u00e1 data 1935 \u00e9 a inicial de \"lingot\", para diferenciar esta recu\u00f1axe da moeda orixinal desmonetizada). Con todo, con esta mesma data inmobilizada cu\u00f1\u00e1ronse tam\u00e9n 20.008.813 pezas nos anos 1945 (3.500.000), 1946 (7.108.813) e 1947 (9.400.000). \nContexto hist\u00f3rico.\nConstitu\u00eddo o Estado federal en 1848 como un paso previo a conformaci\u00f3n da Confederaci\u00f3n Helv\u00e9tica, o novo Estado adoptou o franco su\u00edzo como moeda, que se ali\u00f1ou co franco franc\u00e9s en 1850 e se uniu \u00e1 Uni\u00f3n Monetaria Latina en decembro de 1865. \nA serie Vreneli emitiuse ao abeiro da Lei do 6 de xaneiro de 1896. Ata 1926, cu\u00f1ouse no marco da Uni\u00f3n Monetaria Latina e, a partir de a\u00ed, f\u00f3ra dela ata 1935 (\u00e1 parte das recu\u00f1adas en 1935, 1947 e 1949). \nA Uni\u00f3n Monetaria Latina.\nO valor de 20 francos ten as caracter\u00edsticas metrol\u00f3xicas establecidas para Francia en 1803 por Napole\u00f3n I. Estas especificaci\u00f3ns permaneceron en uso ata a I Guerra Mundial nos pa\u00edses membros da Uni\u00f3n Monetaria Latina con denominaci\u00f3ns como 20 liras en Italia, 20 francos en B\u00e9lxica e 20 dracmas en Grecia. Todas estas moedas circulaban libremente e eran aceptadas por toda Europa; non obstante, os imperios brit\u00e1nico e alem\u00e1n rexeitaron seguir esta mesma direcci\u00f3n. "}
{"id": "472029", "revid": "98629", "url": "https://gl.wikipedia.org/wiki?curid=472029", "title": "Havoisa da Breta\u00f1a", "text": "Havoisa da Breta\u00f1a ou Hawisa da Breta\u00f1a en bret\u00f3n \"Hawiz Breizh\", nada en Rennes en 1027 e finada o 19 de agosto de 1072, era filla do duque Alan III da Breta\u00f1a e irm\u00e1 do duque Conan II da Breta\u00f1a. \nTraxectoria.\nCasou antes do 1058 co conde Hoel de Cornualla, tam\u00e9n co\u00f1ecido como Hoel V de Nantes, ao que aportou os dereitos ao ducado da Breta\u00f1a \u00e1 morte do duque Conan II o 11 de decembro de 1066: a casa de Rennes traspasou o ducado \u00e1 casa de Cornualla. Foi a duquesa titular entre 1066 e 1072, mentres que o seu marido Hoel era duque \"de iure uxoris\" (por dereito da s\u00faa muller). Despois da s\u00faa morte en 1072, Hoel seguiu no goberno como rexente en nome do seu fillo Alan IV da Breta\u00f1a, ata a s\u00faa morte en 1084; ent\u00f3n o fillo subiu ao seu trono. "}
{"id": "472033", "revid": "89787", "url": "https://gl.wikipedia.org/wiki?curid=472033", "title": "Eduardo Garc\u00eda-Rodeja Fern\u00e1ndez", "text": "Eduardo Garc\u00eda-Rodeja Fern\u00e1ndez, nado o 11 de febreiro de 1922 en Oviedo e finado o 13 de setembro de 2005 en Santiago de Compostela, foi un matem\u00e1tico espa\u00f1ol. \u00c9 considerado un dos principais impulsores do desenvolvemento da Matem\u00e1tica en Galicia no s\u00e9culo XX.\nTraxectoria.\nCarreira profesional.\nFixo o seu bacharelato en Santiago onde tam\u00e9n comezou os estudos da Licenciatura en Ciencias Exactas, que foron finalizados en Madrid en 1942. Aos 21 anos obt\u00e9n a c\u00e1tedra de Matem\u00e1ticas do Instituto Feminino de Lugo (1943) e no ano seguinte trasl\u00e1dase ao Instituto Rosal\u00eda Castro de Santiago, onde permanece at\u00e9 1965, ao mesmo tempo que foi secretario e director da Escola de Maxisterio \"L\u00f3pez Ferreiro\". Dende 1962, traballou na Facultade de Ciencias da Universidade de Santiago, na secci\u00f3n de Matem\u00e1ticas, onde conseguiu a adicaci\u00f3n exclusiva na c\u00e1tedra de Xeometr\u00eda.\nIniciou a s\u00faa actividade investigadora coa tese doutoral, que, dirixida polo Prof. Ricardo San Juan, e titulada: \"\u201cInvestigaci\u00f3ns sobre un grupo de m\u00e9todos de resoluci\u00f3n num\u00e9rica de ecuaci\u00f3ns algebraicas\u201d\", que defendeu na Universidade Complutense en Madrid en 1952.\nPero a s\u00faa relaci\u00f3n coa universidade comezara xa en 1944 como astr\u00f3nomo adxunto adscrito ao Seminario Matem\u00e1tico en Santiago do CSIC no Observatorio Astron\u00f3mico dirixido por D. Ram\u00f3n Mar\u00eda Aller. Do devandito Seminario foi director en 1979. Foi un decidido impulsor do Instituto de Matem\u00e1ticas (IMAT) da Universidade de Santiago e, no momento actual, hai un Seminario que leva o seu nome.\nXubilouse o \u00faltimo d\u00eda de setembro de 1987, pero continuou vinculado coa Universidade como Profesor em\u00e9rito durante dez anos m\u00e1is.\nRelevancia.\nO impacto que a s\u00faa figura cient\u00edfica tivo no panorama matem\u00e1tico espa\u00f1ol p\u00f3dese apreciar no gran n\u00famero de disc\u00edpulos e de investigadores aos que dirixiu as teses doutorais e que poden ser considerados descendentes matem\u00e1ticos seus entre os que se poden inclu\u00edr 17 catedr\u00e1ticos de universidade.\nFoi autor de numerosas publicaci\u00f3ns de car\u00e1cter did\u00e1ctico e libros de texto para o ensino secundario e formaci\u00f3n profesional, en consonancia coa s\u00faa preocupaci\u00f3n polos aspectos metodol\u00f3xicos do ensino da Matem\u00e1tica que foi unha constante en toda a s\u00faa vida profesional e tam\u00e9n escribiu unha gran cantidade de artigos de investigaci\u00f3n en prestixiosas revistas tanto espa\u00f1olas \"(Revista matem\u00e1tica hispanoamericana, \"e \"Gaceta Matem\u00e1tica)\" como estranxeiras: \"Commentarii Mathematici Helvetici\" (CMH) ou \"Proceedings of the\" \"American\" \"Mathematical\" \"Society\" \"(AMS).\"\nO seu desexo de fomentar a vocaci\u00f3n matem\u00e1tica entre os estudantes de secundaria levouno a impulsar e organizar a Olimp\u00edada Matem\u00e1tica durante 35 anos (at\u00e9 1999), como Vicepresidente honorario (en Santiago) da RSME."}
{"id": "472034", "revid": "15490", "url": "https://gl.wikipedia.org/wiki?curid=472034", "title": "Eduardo Garc\u00eda-Rodeja", "text": ""}
{"id": "472036", "revid": "47401", "url": "https://gl.wikipedia.org/wiki?curid=472036", "title": "Piper Laurie", "text": "Rosetta Jacobs, nada en Detroit (M\u00edchigan) o 22 de xaneiro de 1932 e finada nos \u00c1nxeles o 14 de outubro de 2023, foi unha actriz estadounidense, co\u00f1ecida como Piper Laurie. \u00c9 c\u00e9lebre polos seus papeis nos filmes \"O buscavidas\" (1961), \"Carrie\" (1976) e \"Fillos dun deus menor\" (1986), polos que recibiu candidaturas ao \u00d3scar. Tam\u00e9n \u00e9 co\u00f1ecida pola s\u00faa interpretaci\u00f3n de Kirsten Arnesen no produci\u00f3n televisiva \"Days of Wine and Roses\" e de Catherine Martell na serie \"Twin Peaks\".\nTraxectoria.\nO pai de Laurie era un inmigrante polaco que se dedicaba \u00e1 venda de mobles. A s\u00faa nai era estadounidense de orixe rusa. Cando ti\u00f1a seis anos, a familia trasladouse aos \u00c1nxeles. Laurie era unha nena guapa cunha rechamante cabeleira rubia, mais era moi t\u00edmida. Por iso, os seus pais envi\u00e1rona a clases de dicci\u00f3n e co tampo foi tam\u00e9n a clases de interpretaci\u00f3n nunha escola local.\nCando Laurie cumpriu dezasete anos, os Universal Studios fix\u00e1ronse nela e asinaron un contrato. Nese momento adoptou o seu nome art\u00edstico. En 1950 foi seleccionada para o seu primeiro filme, \"Louisa\", en que coincidiu con Ronald Reagan, co que tivo varias citas antes de que el casase con Nancy Davis. Na autobiograf\u00eda de Laurie, \"Learning to Live Out Loud\", conta que verdeu a s\u00faa virxindade con el. Pouco despois actuou no seu segundo filme, desta vez con Tony Curtis, co que apareceu en varios filmes posteriores. O estudio encadrou a Laurie no papel de moza atractiva, inxenua e con pouca cabeza e non lle ofrec\u00edan papeis en que puidses amosar os seus dotes interpretativos. A\u00ednda que cunha paga semanal de dous mil d\u00f3lares, Laurie estaba moi ben retribu\u00edda, finalmente cansou e comunicou ao seu axente que abandonaba o seu traballo na Universal, sen importarlle as consecuencias.\nEn 1952 acababa de cumprir vinte anos cando se realizou o primeiro concurso de Miss Universo, e ela foi quen coroou a ga\u00f1adora, a finlandesa Armi Kuusela. Foi escollida por ser a icona da beleza do momento.\nFinalmente, Laurie puido marchar sen maiores inconvenientes e trasladouse a Nova York para reiniciar os seus estudos de interpretaci\u00f3n. Ao mesmo tempo, actuou en programas de televisi\u00f3n en directo. En 1957 recibiu unha oferta interesante para un filme, o que a levou novamente ao cinema. A s\u00faa verdadeira oportunidade xurdiu en 1961 cando interpretou a amiga discapacitada de Paul Newman en \"O buscavidas\", polo que foi candidata ao Oscar \u00e1 mellor actriz secundaria. Nesa \u00e9poca casou e cando non recib\u00eda ofertas interesantes retir\u00e1base \u00e1 s\u00faa casa de Woodstock, preto de Nova York, onde se dedicaba \u00e1s tarefas dom\u00e9sticas e \u00e1 s\u00faa filla.\nEn 1965 interpretou a Laura na montaxe de \"The Glass Menagerie\" de Tennessee Williams en Nova York, compartindo cartel con Maureen Stapleton. Tam\u00e9n comezou a volver aparecer na televisi\u00f3n e foi aceptando ao longo das seguintes d\u00e9cadas un n\u00famero crecente de papeis en telefilmes e miniseries.\nEn 1976 Laurie aceptou un papel no filme \"Carrie\", protagonizado por Sissy Spacek. Nel encarnou \u00e1 nai relixiosa e exc\u00e9ntrica dunha moza t\u00edmida e con problemas ps\u00edquicos. Pola s\u00faa interpretaci\u00f3n obtivo a segunda candidatura ao Oscar e relanzou a s\u00faa carreira. A terceira conseguiuna en 1986 polo seu papel de nai dunha moza xorda en \"Fillos dun deus menor\". O mesmo ano ga\u00f1ou un Emmy pola s\u00faa interpretaci\u00f3n no telefilme \"Promise\", con James Garner."}
{"id": "472037", "revid": "85894", "url": "https://gl.wikipedia.org/wiki?curid=472037", "title": "Laxedo, Covelo, A Lama", "text": "Laxedo \u00e9 un lugar da parroquia de Covelo, no concello pontevedr\u00e9s da Lama, na comarca de Pontevedra. Segundo o IGE, en 2018 ti\u00f1a 69 habitantes (35 homes e 34 mulleres)."}
{"id": "472066", "revid": "22795", "url": "https://gl.wikipedia.org/wiki?curid=472066", "title": "Tratado dos Touros de Guisando", "text": "O Tratado, Xura ou Concordia dos Touros de Guisando son denominaci\u00f3ns historiogr\u00e1ficas para o acordo ratificado o 19 de setembro de 1468 no cerro de Guisando (xunto aos Touros de Guisando, un conxunto de touros de pedra de orixe prerromana, na actual localidade abulense de El Tiemblo), entre o rei de Castela, Henrique IV e a s\u00faa medio irm\u00e1 Isabel. Por mor do tratado, Isabel foi proclamada princesa de Asturias e reco\u00f1ecida como herdeira da Coroa de Castela.\nHistoria.\nOs primeiros enfrontamentos que conduciron \u00e1 Guerra de Sucesi\u00f3n Castel\u00e1 comezaran en 1464, cando un grupo de nobres rebelouse coa intenci\u00f3n de facer abdicar ao rei e depor ao seu valido, Beltr\u00e1n de la Cueva. Os nobres rebeldes chegaron a realizar unha cerimonia, co\u00f1ecida como a Farsa de \u00c1vila de 1465, na que depuxeron de xeito simb\u00f3lico a Henrique IV e entronizaron no seu lugar ao seu medio irm\u00e1n Afonso de Castela. Tras a morte do infante Afonso en xullo de 1468, a outra medio irm\u00e1 de Henrique, Isabel de Castela, pasou a ser a candidata dos nobres rebeldes.\nCon todo, a infanta Isabel preferiu pactar co seu medio irm\u00e1n, utilizando como mediador ao nuncio do Papa, Antonio de V\u00e9neris. Tras unhas vistas realizadas en Castronuevo no mes de agosto de 1468, ambos irm\u00e1ns chegaron a un acordo preliminar, polo que finalizar\u00eda a guerra. Chegouse a ese acordo o 18 de setembro e formalizouse polas d\u00faas partes ao d\u00eda seguinte, ante os Touros de Guisando. Segundo o tratado, todo o reino volv\u00eda \u00e1 obediencia do rei; a cambio Isabel pasaba a ser princesa de Asturias e, por tanto, herdeira do trono de Castela. Ademais, recib\u00eda un amplo patrimonio. \nO tratado estipulaba tam\u00e9n que o matrimonio da princesa Isabel deb\u00eda realizarse s\u00f3 co consentimento previo do rei. Por outra banda, Xoana, a filla de Henrique IV, quedaba desprazada da posible sucesi\u00f3n, ao declararse que o matrimonio dos seus pais, o rei Henrique IV e a ra\u00ed\u00f1a Xoana de Portugal, ofici\u00e1rase sen a bula papal necesaria, dada a s\u00faa condici\u00f3n de curm\u00e1ns. \nCon todo, a voda de Isabel con Fernando, o herdeiro do trono aragon\u00e9s, celebrouse o 19 de outubro de 1469 en Valladolid sen contar coa aprobaci\u00f3n do rei. Este enlace motivou o repudio da Concordia por Henrique IV, quen reco\u00f1eceu novamente os dereitos da s\u00faa filla Xoana na Cerimonia do Val do Lozoya, o 25 de novembro de 1470."}
{"id": "472067", "revid": "7802", "url": "https://gl.wikipedia.org/wiki?curid=472067", "title": "Concordia de Guisando", "text": ""}
{"id": "472068", "revid": "7802", "url": "https://gl.wikipedia.org/wiki?curid=472068", "title": "Pacto de Guisando", "text": ""}
{"id": "472075", "revid": "98629", "url": "https://gl.wikipedia.org/wiki?curid=472075", "title": "Fenofibrato", "text": "O fenofibrato \u00e9 unha substancia derivada do \u00e1cido f\u00edbrico que, ao metabolizarse no organismo, orixina o \u00e1cido fenof\u00edbrico, o seu metab\u00f3lito activo.\nUtil\u00edzase para diminu\u00edr os niveis de triglic\u00e9ridos (TG) en sangue. Ao igual que outros fibratos hipolipemiantes activa o factor de transcrici\u00f3n PPAR-\u03b1. Isto promove a oxidaci\u00f3n dos \u00e1cidos graxos e estimula a actividade LPL, o que reduce os TG e aumenta a s\u00edntese de prote\u00ednas coxugadas (apoprote\u00ednas) de HDL (lipoprote\u00ednas), o que incrementa as cifras de colesterol HDL (cHDL). Por termo medio, os fibratos reducen os TG nun 36 % e aumentan o cHDL nun 8 %.\nFarmacocin\u00e9tica.\nA concentraci\u00f3n plasm\u00e1tica m\u00e1xima (Cmax) alc\u00e1nzase entre as 2 e as 4 horas despois da administraci\u00f3n oral. \nPresenta interferencias na absorci\u00f3n de tomarse xunto \u00e1 comida, fen\u00f3meno este que mellora en determinadas presentacions gal\u00e9nicas (nanopart\u00edculas).\nFarmacodin\u00e1mica.\nMecanismo de acci\u00f3n.\nOs PPAR son receptores nucleares que unen ligandos naturais ou sint\u00e9ticos, forman heterod\u00edmeros con outro receptor nuclear e, desta forma, regulan, \u00e9 dicir, aumentan ou inhiben a expresi\u00f3n de certos xenes. Existen PPAR-alfa, beta e gamma, e os fibratos \u00fanense especificamente aos alfa, salvo os que se unen aos tres.\nA estimulaci\u00f3n dos PPAR-alfa:\nUso cl\u00ednico.\nEmbarazo e lactaci\u00f3n.\nNon se disp\u00f3ne de datos cl\u00ednicos en mulleres embarazadas. En estudos con animais non se observaron alteraci\u00f3ns fetais. Categor\u00eda C.\nReacci\u00f3ns adversas.\nPara a valoraci\u00f3n das reacci\u00f3ns adversas (RAM) teranse en conta os criterios da CIOSM."}
{"id": "472079", "revid": "89787", "url": "https://gl.wikipedia.org/wiki?curid=472079", "title": "Zhang Zuolin", "text": "Zhang Zuolin (en \"Chang Tso-lin\"), nado en Haicheng, Fengtian o 19 de marzo de 1875 e finado en Mukden, Fengtian o 4 de xu\u00f1o de 1928), co\u00f1ecido como o \u00abVello Mariscal\u00bb, foi un caudillo militar chin\u00e9s da era dos se\u00f1ores da guerra, a comezos da rep\u00fablica. Consider\u00e1baselle o principal caudillo militar ao servizo dos intereses xaponeses, que o abasteceron, trala derrota da camarilla de Anhui en 1920.. Controlou principalmente as provincias do nord\u00e9s da China que conformaban a rexi\u00f3n de Manchuria.\nNaceu nunha familia de campesi\u00f1os pobres de Manchuria. Con vinte anos, alistouse como soldado de cabaler\u00eda para combater na Primeira guerra chino-xaponesa (1894-1895). Ao finalizar a contenda, regresou \u00e1 s\u00faa localidade natal e converteuse en bandoleiro. Da \u00e9poca de bandidaxe xurdiu a s\u00faa proximidade con algunhas figuras que m\u00e1is tarde ocuparon importantes postos na s\u00faa camarilla militar. A debilidade do imperio trala rebeli\u00f3n b\u00f3xer fixo que os grupos de bandidos da rexi\u00f3n convert\u00e9sense na \u00fanica forza militar de importancia na zona, polo que as autoridades trataron de atraerllos. As\u00ed, toda a s\u00faa cuadrilla de bandoleiros integrouse no ex\u00e9rcito regular en 1903. Tras a guerra ruso-xaponesa, as forzas de Zhang mantiveron o seu ambiguo car\u00e1cter de unidade militar regular e banda de fuxidos.\nTivo un papel destacado no esmagamento da Revoluci\u00f3n de Xinhai en Fengtian en 1911-1912. En 1916, logrou que se lle nomease gobernador civil e militar da provincia e en 1919 tomara xa o control das tres provincias do nord\u00e9s -Fengtian, Jilin e Heilongjiang.. Controlou estes territorios ata a s\u00faa morte en 1928 \u00e1 fronte da camarilla de Fengtian, que agrupaba \u00e1s s\u00faas partidarios. Considerado como un dos principais caudillos militares, a partir de 1918 comezou a estender o seu poder cara a Mongolia e as chairas do norte da China. A comezos de 1925, converteuse no m\u00e1is poderoso caudillo militar do norte do pa\u00eds. A Expedici\u00f3n ao Norte lanzada polo Guomindang en 1926 dirixiuse contra o Goberno pequin\u00e9s que dominaba Zhang, principal rival dos revolucionarios.\nLogrou influ\u00edr na pol\u00edtica nacional grazas aos grandes recursos que obti\u00f1a da explotaci\u00f3n das provincias do nord\u00e9s, ricas, pouco poboadas e en pleno desenvolvemento, e \u00e1 protecci\u00f3n que a estas concederon os sucesivos Gobernos xaponeses. Reuniu en torno a el \u00e1 s\u00faa camarilla, formada tanto por militares como por h\u00e1biles administradores civ\u00eds, que permaneceu fundamentalmente fiel. Antinacionalista e anticomunista, reprimiu con dureza as protestas urbanas que se estenderon polo pa\u00eds en 1925. A s\u00faa supervivencia a mediados da d\u00e9cada debeuse ao decidido apoio xapon\u00e9s; para Toquio Zhang era o mellor instrumento para defender os seus intereses, comparado con outros caudillos militares. Figura anacr\u00f3nica m\u00e1is parecida aos conquistadores do pasado chin\u00e9s, carec\u00eda de ideolox\u00eda propia que sostivese o seu poder.\nCada vez m\u00e1is inimizado cos xaponeses, que desexaban que abandonase as s\u00faas ambici\u00f3ns nacionais para concentrarse en reformar as provincias nororientais en favor dos seus intereses, acabou asasinado por oficiais do Ex\u00e9rcito de Guandong en 1928. Naquel momento, Zhang ach\u00e1base en plena retirada cara \u00e1s s\u00faas bases no nord\u00e9s ante o pulo da ofensiva de Chiang Kai-shek. O seu fillo, Zhang Xueliang, mantivo o control das provincias do nord\u00e9s ata 1931.\nPrimeiros anos.\nComezos.\nNaceu nunha familia de campesi\u00f1os pobres de Manchuria. Desco\u00f1\u00e9cese con exactitude o ano do seu nacemento, que se ha fechado en 1873, 1875 e 1879, a\u00ednda que se cre que o segundo ano \u00e9 o m\u00e1is probable. Naceu o d\u00e9cimo segundo d\u00eda do segundo mes do calendario lunar, na localidade de Haicheng, a uns cento trinta quil\u00f3metros ao sur de Mukden. O seu av\u00f3 burlara a prohibici\u00f3n de asentarse na rexi\u00f3n a principios do s\u00e9culo XIX para instalarse al\u00ed fuxindo da fame na pr\u00f3xima Hebei. A nai houbo de coidar de Zhang \u2013cuarto fillo do matrimonio\u2013 e do seu irm\u00e1n m\u00e1is vello con escaso apoio do pai, xogador, bandido e vagabundo. Orfo de pai cuns dez anos, a s\u00faa situaci\u00f3n mellorou cando a s\u00faa nai volveu casar cun veterinario de cabalos que se preocupou m\u00e1is polos nenos. Zhang, baixo e delgado, mostrou pronto unha esperta intelixencia, a\u00ednda que a s\u00faa formaci\u00f3n foi escasa. Aos dezaseis anos, deixou o fogar familiar para traballar como recadeiro nunha pousada da s\u00faa localidade natal. Con vinte anos alistouse como soldado de cabaler\u00eda para combater na Primeira guerra sen\u00f3n-xaponesa (1894-1895).\nBandoleiro e militar.\nAo finalizar a contenda, regresou \u00e1 s\u00faa localidade natal e converteuse en bandoleiro, actividade relativamente ben vista pola poboaci\u00f3n da rexi\u00f3n. Da \u00e9poca de bandidaxe xurdiu a s\u00faa proximidade con algunhas figuras que m\u00e1is tarde ocuparon importantes postos na s\u00faa camarilla militar. A debilidade do imperio tras a rebeli\u00f3n b\u00f3xer fixo que os grupos de bandidos da rexi\u00f3n se converteran na \u00fanica forza militar de importancia separadamente das unidades militares rusas destacadas na zona, polo que as autoridades trataron de atraelas. O seu grupo converteuse en milicia de autodefensa no seu distrito. As\u00ed, toda a s\u00faa forza de bandoleiros -pouco m\u00e1is de douscentos homes- integrouse no ex\u00e9rcito regular, como batall\u00f3n dunha gornici\u00f3n, en 1903. Durante a guerra ruso-xaponesa, colaborou fundamentalmente cos rusos -a diferenza do groso dos bandidos rexionais, que axudaron en xeral aos xaponeses-, pero non sen cooperar tam\u00e9n coas forzas xaponesas. En efecto, cando resultou capturado por estas e condenado inicialmente a morte, os seus servizos ao Xap\u00f3n libr\u00e1ronlle de ser axustizado. Tras a guerra, as forzas de Zhang mantiveron o seu ambiguo car\u00e1cter de unidade militar regular e banda de fuxidos; en 1907, asasinou o xefe dunha banda rival e aos seus principais colaboradores e integrou na s\u00faa banda \u00e1s forzas do seu adversario. Aproveitando a reorganizaci\u00f3n administrativa e militar da rexi\u00f3n ordenada polo Goberno imperial naqueles anos, logrou ascender rapidamente no Ex\u00e9rcito. En 1907 asign\u00f3uselle \u00e1 fronteira mongol ao mando de cinco batall\u00f3ns; ao ano seguinte, envi\u00f3uselle m\u00e1is ao norte, xa ao mando de sete. Pouco despois, pasou a dirixir un dos cinco ex\u00e9rcitos nos que quedaron divididas as forzas militares despregadas en Liaoning.\nDurante a Revoluci\u00f3n de Xinhai, apoiou \u00e1 dinast\u00eda manch\u00fa e xurdiu da crise como o segundo militar en importancia da rexi\u00f3n. As s\u00faas tropas esmagaron aos revolucionarios locais, asasinando ao seu principal dirixente e a varios centenares dos seus partidarios m\u00e1is destacados. Ata despois abdicaci\u00f3n de Puyi e a asunci\u00f3n da presidencia da rep\u00fablica polo conservador Yuan Shikai, Zhang seguiu fiel \u00e1 monarqu\u00eda e sopesou durante un tempo lanzar unha ofensiva militar para restaurar a dinast\u00eda Qing. Finalmente, un suborno de Yuan convenceu a Zhang para abandonar o plan.\nPersonalidade.\nDe orixe humilde e sen cultura, Zhang foi un home feito a si mesmo. Malia recibir escasa influencia do confucianismo tradicional, nos seus \u00faltimos anos de vida, instalado no palacio imperial, permitiu o xurdimento dun culto \u00e1 s\u00faa persoa e adoptou alg\u00fans rituais imperiais. Alleo \u00e1s influencias occidentais de democracia, ciencia ou nacionalismo, era profundamente contrario ao comunismo. Pouco carism\u00e1tico como caudillo, era, no entanto, astuto, capaz de adaptarse e ambicioso. Duro e ata feroz cando o consideraba necesario, o seu aspecto habitual era, con todo, o dun digno estudoso \u2013malia s\u00faa falta de educaci\u00f3n\u2013. O seu camarilla era a m\u00e1is sim\u00e9trica das principais do pa\u00eds, con el no seu centro e estreitos lazos coas s\u00faas principais figuras.\nCo\u00f1\u00e9cese pouco da s\u00faa persoa xa que non escribiu nada de si mesmo. S\u00e1bese que tivo cinco esposas, oito fillos e seis fillas, que era afeccionado a fumar opio e aos xogos de azar \u2013especialmente ao mahjong e ao p\u00f3ker\u2013. Baixo e delgado, ti\u00f1a unha aparencia escasamente destacable.\nMalia amasar unha gran riqueza nos seus \u00faltimos anos, era un home relativamente frugal e o seu maior luxo era un autom\u00f3bil blindado Packard armado con metralladoras, co que se desprazaba por Mukden.\nDominio de Manchuria.\nEn setembro de 1912, as s\u00faas forzas creceron e convert\u00e9ronse na 27.\u00aa Divisi\u00f3n, acuartelada en Mukden. Para ent\u00f3n Zhang ascendera a tenente xeneral. Outro dos seus antigos compa\u00f1eiros dos tempos de bandidaxe mandaba unha segunda divisi\u00f3n, a 28.\u00aa, destinada m\u00e1is ao oeste. Foi afianzando o seu poder na rexi\u00f3n, a\u00ednda que este quedou limitado mentres viviu Yuan Shikai, que preferiu manter gobernadores militares af\u00edns na zona e non nomear para este posto a Zhang, malia a s\u00faa influencia. Durante a errada restauraci\u00f3n mon\u00e1rquica na persoa de Yuan, Zhang logrou desfacerse do gobernador militar fiel a este e obter o posto para si en abril de 1916. Nomeouse as\u00ed a Zhang ao tempo gobernador civil e militar da provincia de Fengtian, a primeira das tres do nord\u00e9s que controlou. Unha vez que dominou esta provincia, adicouse a estender o seu poder \u00e1s outras d\u00faas provincias manch\u00fas. En setembro de 1917, logrou o nomeamento dun dos seus partidarios para o Goberno de Heilongjiang, grazas ao desafortunado apoio do anterior gobernador militar da provincia ao fracasado intento de restauraci\u00f3n dos Qing. O mesmo sucedeu en Jilin dous anos m\u00e1is tarde, en xullo de 1919. Neste \u00faltimo caso unha escaramuza entre tropas chinesas e xaponesas que causou varias v\u00edtimas levou a Toquio a esixir a substituci\u00f3n do anterior gobernador militar e a provincia acabou sometida a Zhang.\nEmpezou a controlar Manchuria \u2013situada no nord\u00e9s da China e a rexi\u00f3n m\u00e1is pr\u00f3spera do pa\u00eds\u2013, confiando no apoio t\u00e1cito dos xaponeses, a quen lles outorgou concesi\u00f3ns na mesma rexi\u00f3n. Durante todo o seu per\u00edodo de goberno na rexi\u00f3n, mantivo unha actitude favorable ao Xap\u00f3n e hostil \u00e1 Uni\u00f3n Sovi\u00e9tica. Xap\u00f3n, con todo, non aprobaba as incursi\u00f3ns de Zhang m\u00e1is al\u00f3 da Gran Muralla. Este soubo atraerse non s\u00f3 a antigos rivais, aos que outorgou en ocasi\u00f3ns postos relevantes, sen\u00f3n tam\u00e9n a h\u00e1biles funcionarios que desempe\u00f1aron importantes tarefas administrativas \u2013en xesti\u00f3n econ\u00f3mica, pol\u00edtica local ou relaci\u00f3ns exteriores\u2013 de transcendencia para a camarilla que formou en torno a si.\nDurante os \u00faltimos anos da d\u00e9cada de 1910, caracterizada polos enfrontamentos entre Feng Guozhang e Duan Qirui primeiro e entre este e Xu Shichang despois, Zhang aliouse con Duan. A alianza, en realidade, era de conveniencia: Zhang aportaba tropas favorables a Duan nalgunhas rexi\u00f3ns e este facilit\u00e1balle financiamento e armamento. Isto permitiulle aproveitarse de forma indirecta pero notable da axuda que o Xap\u00f3n outorgaba a Duan. A\u00ednda as\u00ed, arrepentiuse pronto do seu apoio inicial a Duan, que lle levou a enviar cincuenta mil homes aos arredores da capital en apoio a este a principios de 1918 e m\u00e1is tarde a participar nas campa\u00f1as de reunificaci\u00f3n do pa\u00eds nas provincias do sur, m\u00e1is en beneficio dos intereses de Duan e o seu camarilla que nos seus propios. A mediados de 1918, con escasos progresos na campa\u00f1a meridional, ordenou \u00e1s s\u00faas forzas regresar ao norte. Antes logrou que o novo Parlamento, controlado por Duan, aprobase o seu nomeamento como inspector xeneral das provincias do nord\u00e9s e que se lle entregase unha importante cantidade de di\u00f1eiro como pago polos gastos da campa\u00f1a. O declive do poder de Xu tralo seu fracaso nas negociaci\u00f3ns de reunificaci\u00f3n coas provincias rebeldes do sur (1919) e a extensi\u00f3n do poder de Duan en Mongolia, veci\u00f1a dos territorios de Zhang, fixeron que este distanci\u00e1sese de Duan e convert\u00e9sese no seu rival polo control do Goberno de Pequ\u00edn. A expansi\u00f3n dos seguidores de Duan por Mongolia fixeron que se achegase paulatinamente \u00e1 camarilla de Zhili, rival deste.\nInestable alianza con Zhili.\nEn 1920, malia estar aliado coa camarilla de Zhili contra a camarilla de Anhui de Duan, fixo un \u00faltimo intento de mediar entre ambas partes a petici\u00f3n do presidente Xu, que fracasou polas esixencias da primeira, inaceptables para a segunda. A expansi\u00f3n dos partidarios de Duan en Mongolia ameazaba a extensi\u00f3n dos dominios do propio Zhang na rexi\u00f3n, o que lle achegou aos seus rivais. Mentres que Duan pod\u00eda contar co apoio de cinco provincias, os seus adversarios controlaban oito. Presente na capital entre o 19 de xu\u00f1o e comezos de xullo na s\u00faa suposta labor de mediaci\u00f3n \u2013en realidade, coordinando as s\u00faas acci\u00f3ns cos seus aliados de Zhili\u2013, o 13 de xullo deu orde \u00e1s s\u00faas forzas de comezar o seu avance cara ao sur. Cando comezaron os combates ao d\u00eda seguinte, as s\u00faas tropas \u2013uns setenta mil homes\u2013 apoiaron os movementos da camarilla de Zhili, que en poucos d\u00edas logrou a derrota de Duan. A participaci\u00f3n na curta contenda supuxo a primeira intervenci\u00f3n de Zhang na pol\u00edtica nacional, interesado ata ent\u00f3n en consolidar a s\u00faa poder no nord\u00e9s. O novo Goberno, en graves dificultades financeiras, quedou suxeito ao control conxunto das d\u00faas camarillas vencedoras.\nEn 1921, trala derrota do Goberno da camarilla de Anhui a mans da coalici\u00f3n que formou con Wu Peifu, foi nomeado gobernador das tres provincias de Manchuria, nas que exerceu o poder case como nun estado aut\u00f3nomo, apoiado polo Xap\u00f3n. Recibiu tam\u00e9n o cargo de comisario para o Desenvolvemento de Mongolia \u2013malia a proclamaci\u00f3n mongol de independencia tralo fracaso da expedici\u00f3n rusa do bar\u00f3n Ungern von Sternberg\u2013 e Xinjiang e pasou a controlar as\u00ed mesmo as rexi\u00f3ns especiais de Chahar, Jehol e Suiyuan. O presidente Xu Shichang, que manti\u00f1a o posto por acordo entre Zhang e Cao Kun, converteuse na pr\u00e1ctica nun monicreque en mans do primeiro. O seu Goberno, permanentemente escaso de fondos, non puido resolver os problemas do pa\u00eds, empezando polo seu reunificaci\u00f3n. O concerto entre as d\u00faas camarillas, ademais, durou pouco. Xa en abril de 1921, importantes figuras da camarilla das comunicaci\u00f3ns \u2013pr\u00f3xima a Zhang trala derrota da de Anhui\u2013, foron exclu\u00eddos do Consello de Ministros, para desgusto de Zhang.\nO goberno de Zhang, autoritario e \u00e1s veces err\u00e1tico, mantivo, emporiso, a estabilidade nas s\u00faas provincias. Zhang obti\u00f1a o seu poder econ\u00f3mico da agricultura, os impostos e as li\u00f1as f\u00e9rreas manch\u00fas, mentres que o seu ex\u00e9rcito ti\u00f1a o seu centro no arsenal de Mukden, ampliado con apoio estranxeiro. Ao longo da d\u00e9cada, importou armas de numerosos pa\u00edses, inclu\u00eddos Xap\u00f3n, Alema\u00f1a, Francia ou M\u00e9xico. Trala derrota de Anhui en 1920, f\u00edxose as\u00ed mesmo con gran parte do seu armamento, considerado o mellor do pa\u00eds grazas ao financiamento xapon\u00e9s. A pesar do gran custo das s\u00faas expedici\u00f3ns ao sur, a rexi\u00f3n non sufriu a devastaci\u00f3n b\u00e9lica doutras provincias chinesas.\nAo longo de 1921, planeou unha expedici\u00f3n para recuperar Mongolia, pero a implantaci\u00f3n dun Goberno claramente pro-sovi\u00e9tico no ver\u00e1n e a firma dun tratado de amizade entre este e a Rusia sovi\u00e9tica en novembro fixo que abandonase a expedici\u00f3n, sen devolver por iso os fondos que se lle entregaron para tal fin, e concentr\u00e1sese de novo nos asuntos de pol\u00edtica nacional.\nTrala alianza das provincias do Yangzi baixo control da camarilla de Zhili, Zhang, sent\u00edndose ameazado, decidiu tomar o control da capital e do goberno nacional de Pequ\u00edn en decembro de 1921. En novembro o Goberno sufrira unha grave crise financeira que Zhang resolveu aportando os fondos necesarios. A continuaci\u00f3n colocou a Liang Shiyi, caudillo da camarilla das comunicaci\u00f3ns, \u00e1 fronte dun novo gabinete o 24 de decembro\u00a0de 1921. Cao Kun, cabeza te\u00f3rica de Zhili pero celoso do aumento do poder do seu subordinado Wu Peifu, tratou de conciliar a este con Zhang e evitar o enfrontamento militar entre ambos, sen \u00e9xito. Apoiou tam\u00e9n o cambio de gabinete organizado por Zhang que lle outorgou a este o control financeiro gobernamental. A manobra de Zhang para facerse co Goberno e frear as\u00ed o debilitamento da s\u00faa posici\u00f3n na capital precipitou, con todo, o conflito con Wu. Na primavera de 1922, este comezou a mobilizar as s\u00faas forzas e a solicitar a axuda de importantes gobernadores militares.\nEn 1922, tras reorganizar profundamente as provincias ao seu cargo, Zhang dirixiuse ao interior da China para enfrontarse \u00e1 camarilla de Zhili, ali\u00e1ndose para iso con Sun Yat-sen, que presid\u00eda un Goberno rebelde en Cant\u00f3n, e cos restos da camarilla de Anhui. O acordo entre as tres facci\u00f3ns prev\u00eda, entre outras medidas, o nomeamento de Sun como presidente, de Duan Qirui como vicepresidente e o mantemento de Liang \u00e1 fronte do gabinete. O mon\u00e1rquico Zhang Xun \u2013responsable do intento de restauraci\u00f3n de 1917\u2013 tam\u00e9n formou parte do acordo, malia a intenci\u00f3n dos coaligados de manter a rep\u00fablica, restaurar o Parlamento e proclamar unha Constituci\u00f3n. O obxectivo era un debilitamento substancial do rival. Con este obxectivo, Zhang tratou ademais de conseguir armamento xapon\u00e9s e de privar a Wu do apoio de Cao Kun, a\u00ednda que fracasou en ambos obxectivos.\nXap\u00f3n, malia soster o seu dominio en Manchuria, rexeitaba as s\u00faas manobras na pol\u00edtica nacional, que pod\u00edan crear inestabilidade que prexudicar\u00eda aos intereses do imperio. Por iso as relaci\u00f3ns do Goberno de Toquio con Zhang foron complexas. Zhang neg\u00e1base a converterse nun mero monicreque dos xaponeses que, ata as\u00ed, consider\u00e1banlle a mellor opci\u00f3n para gobernar Manchuria. Xap\u00f3n forneceu o di\u00f1eiro para lograr a traiz\u00f3n de Feng Yuxiang \u00e1 camarilla de Zhili en 1924 e logrou evitar a s\u00faa derrota durante a rebeli\u00f3n de Guo Songling en 1925. Cada vez menos inmune ao nacionalismo chin\u00e9s que compart\u00eda parte do seu camarilla, Zhang ti\u00f1a, no entanto, que afrontar dous feitos importantes respecto da s\u00faa relaci\u00f3n co Xap\u00f3n: o gran poder\u00edo deste na rexi\u00f3n, nalg\u00fans aspectos maior que o seu, e a s\u00faa dependencia del como garante final do seu dominio nas tres provincias nororientais en caso de derrota militar na guerra civil cos demais caudillos militares. Estes intereses contrarios outorgaron \u00e1 s\u00faa figura unha gran ambig\u00fcidade. Finalmente, a s\u00faa posici\u00f3n pol\u00edtica quedou determinada pola influencia de tres factores principais: os restos da tradici\u00f3n, o novo nacionalismo chin\u00e9s e a intervenci\u00f3n das potencias, en especial, do Xap\u00f3n.\nEnfrontamento con Zhili.\nDerrotado por Zhili.\nO enfrontamento entre Wu e Zhang v\u00ed\u00f1ase fraguando desde xaneiro de 1922, cando o primeiro comezou unha campa\u00f1a de desprestixio do Goberno -protexido de Zhang- centrada na actitude dos delegados chineses na Conferencia de Washington. Wu acusaba ao gabinete de manter unha posici\u00f3n conciliadora con Xap\u00f3n sobre a posesi\u00f3n de Shandong a cambio de importantes e necesarios pr\u00e9stamos, cr\u00edtica que Zhang rexeitaba. Acusado de traiz\u00f3n, Liang retirouse o mesmo mes de xaneiro, pero Wu continuou co seu acoso culpando ao ministro de Finanzas de desfalco. Sospeitando que Wu trataba de arrebatarlle a hexemon\u00eda no Goberno, Zhang enviou emisarios a Sun Yat-sen para tratar unha posible colaboraci\u00f3n contra Wu o mesmo mes. En marzo, os adversarios de Wu celebraron unha conferencia en Tianjin para acordar a s\u00faa estratexia contra el.\nZhang contaba con superioridade num\u00e9rica -cinco divisi\u00f3ns e vinte e seis brigadas- e de munici\u00f3n sobre os seus adversarios, o control das provincias do nord\u00e9s e os seus recursos e unhas tropas de formaci\u00f3n e equipamento moderno debidos aos xaponeses. As tropas de Zhili, pola s\u00faa banda, eran veteranas das campa\u00f1as do sur. Convencido da s\u00faa vantaxe, Zhang abandonou as negociaci\u00f3ns con Wu -este rexeitaba en todo caso as s\u00faas condici\u00f3ns e a volta \u00e1 presidencia do Goberno de Liang- e comezou a avanzar cara ao sur desde a Gran Muralla o 22 de marzo. Pouco despois os aliados de Zhang mostr\u00e1ronse incapaces de participar na campa\u00f1a: Sun Yat-sen viuse envolvido en combates cun antigo aliado, Zhang Xun viuse rexeitado polos militares e a maior\u00eda dos comandantes da camarilla de Anhui non se atreveron a intervir.\nOs combates, que empezaron o 29 de abril nos arredores da capital, duraron unha semana. Malia as vitorias iniciais de Zhang, o 4 de maio Wu Peifu, comandante das tropas de Zhili, logrou unha vitoria decisiva nas proximidades de Tianjin. A mediocre actuaci\u00f3n dos principais membros da camarilla de Zhang, moi pr\u00f3ximos a el desde os seus tempos de bandidaxe, foi a causa principal da derrota militar. Os intentos de Zhang de frear o avance de Wu no norte resultaron infrutuosos, foi derrotado e houbo de repregarse ao norte da Gran Muralla. Trala derrota inicial dos seus subordinados, hab\u00eda ter que tomar o mando en persoa, subornar \u00e1s s\u00faas tropas para evitar a s\u00faa deserci\u00f3n e contar co notable apoio dos seus asesores xaponeses para atrasar o avance das forzas de Wu ata que se asinou a paz o 17 de xu\u00f1o. A vitoria parcial de Wu frustrou os obxectivos de Zhang: a defensa do gabinete que protexera na capital, o sometemento de Wu e a unificaci\u00f3n do pa\u00eds. F\u00edxolle perder territorio, reputaci\u00f3n e toda influencia no goberno da naci\u00f3n. No entanto, a incapacidade de Wu para arrebatarlle o control das provincias nororientais, o que poder\u00eda desencadear un conflito co Xap\u00f3n, permitiulle prepararse para tratar de tomar a contraofensiva.\nProclamou Manchuria independente do Goberno central o 12 de maio, unha vez que este lle retirou todos os seus cargos dous d\u00edas antes; malia isto, mantivo o control dos territorios. Estes gobernounos coma se formasen un Estado independente de Pequ\u00edn e asumiu todas as funci\u00f3ns do Goberno central, inclu\u00edndo a firma de tratados con outros pa\u00edses. A s\u00faa derrota levou ao conflito directo de Cao Kun e Wu Peifu no seo da camarilla de Zhili. A s\u00faa derrota ademais carrexou a ca\u00edda de Xu Shichang da presidencia. Considerado polos vencedores como partidario de Zhang e privado do respaldo deste, que lle culpou da guerra perdida, houbo de dimitir o 2 de xu\u00f1o.\nVitorioso.\nTras declararse independente do goberno central e proclamarse comandante en xefe do ex\u00e9rcito dos territorios baixo o seu control o 18 de xullo, Zhang apropiouse do imposto do sal, que correspond\u00eda a aquel. Embolsouse ademais os beneficios da secci\u00f3n do ferrocarril Pequ\u00edn-Mukden que quedou baixo o seu control e dos aranceis recadados na zona. Preparouse ent\u00f3n para tomar o desquite. A pol\u00edtica e a econom\u00eda rexionais subordin\u00e1ronse aos obxectivos militares de Zhang, malia os prexu\u00edzos econ\u00f3micos que implicaban e da desilusi\u00f3n das clases comerciais e dos xaponeses pola aparente incapacidade de Zhang e dos seus seguidores para garantir a estabilidade na zona.\nAs perdas militares foran notables: das cinco divisi\u00f3ns coas que contara antes da guerra, perdera practicamente tres e unhas cinco das vinte e seis brigadas dispo\u00f1ibles. Trala derrota, algunhas das unidades sublev\u00e1ronse e outras se converteron en bandas de salteadores dedicadas ao saqueo. Decidiuse realizar unha profunda reforma do ex\u00e9rcito, que quedou encadrado principalmente en brigadas: cre\u00e1ronse vinte e sete delas e mantiv\u00e9ronse tres divisi\u00f3ns. Cambiouse tam\u00e9n a gran n\u00famero de oficiais fac\u00e9ndose fincap\u00e9 na s\u00faa formaci\u00f3n e a s\u00faa val\u00eda profesional, pero sen prescindir por iso dos vellos compa\u00f1eiros de Zhang da s\u00faa \u00e9poca como bandido, o que limitou na pr\u00e1ctica a reforma. Zhang estableceu academias de aviaci\u00f3n e novos arsenais, contratou a instrutores militares estranxeiros e importou gran cantidade de armamento. As s\u00faas tropas alcanzaron os cento cincuenta mil homes.\nAproveitando a fraudulenta elecci\u00f3n de Cao Kun como presidente da rep\u00fablica, unha nova alianza de Zhang con Sun Yat-sen e Duan Qirui denunciou o nomeamento o e comezou o novo enfrontamento coa camarilla de Zhili. O conflito entre Wu e Zhang estalou finalmente varios meses m\u00e1is tarde, en agosto de 1924, cando o gobernador de Jiangsu, subordinado do primeiro, tratou de invadir Zhejiang, a \u00fanica provincia a\u00ednda baixo control da camarilla de Anhui, que tratara de aliarse con Zhang para equilibrar o poder dos seus inimigos no Yangzi. O que deb\u00eda ser unha f\u00e1cil campa\u00f1a converteuse pronto nun conflito con ambos adversarios equilibrados que precipitou o choque entre o groso das camarillas rivais. A contenda entre ambas comezou oficialmente o 18 de setembro. Zhang declarou a guerra a Wu e ao Goberno e avanzou en auxilio do gobernador de Zhejiang, en dificultades. As s\u00faas forzas avanzaron en tres columnas, unha ao longo da li\u00f1a Mukden-Pequ\u00edn e outras d\u00faas a trav\u00e9s de Jehol, unha cara a Mongolia e outra cara \u00e1 capital. As primeiras escaramuzas que tiveron lugar en Jehol a mediados de setembro favoreceron a Zhang. En outubro, os principais e cruentos combates libr\u00e1ronse en Shanhaiguan, onde ambos bandos mostr\u00e1ronse incapaces de vencer claramente ao inimigo.\nO cambio de bando do xeneral Feng Yuxiang a noite do 22 de outubro cambiou completamente o curso do conflito e permitiulle capturar a capital no outono de 1924, a\u00ednda que esta quedou controlada por Feng. Este, insatisfeito coa s\u00faa situaci\u00f3n na camarilla de Zhili como subordinado de Wu, deixouse subornar por Zhang con di\u00f1eiro prestado polos xaponeses, que tiveron un destacado papel na manobra. Os xaponeses non s\u00f3 forneceran o substancioso suborno de Feng, sen\u00f3n que trataran de estorbar a mobilizaci\u00f3n da camarilla de Zhili a favor de Wu, participado no dese\u00f1o do plan de batalla das unidades de Zhang e asignado diversos conselleiros militares a varias unidades. Malia iso, Toquio proclamara oficialmente a s\u00faa neutralidade na contenda.\nZhang e Feng disput\u00e1ronse ao comezo o nomeamento do novo presidente, pero acordaron finalmente nomear provisionalmente a Duan, que non contaba cunha base de poder suficiente para converterse no seu rival. Entre os tres repart\u00edronse o poder nunha conferencia en novembro de 1924, na que Zhang logrou o goberno militar das provincias do nord\u00e9s e de Zhili. Feng, paulatinamente debilitado pola expansi\u00f3n das forzas de Zhang cara ao sur, tivo que conformarse coas provincias do noroeste, m\u00e1is pobres, menos poboadas e sen sa\u00edda ao mar. Cos sucesivos nomeamentos de protexidos e subordinados, en agosto de 1925 Zhang controlaba non s\u00f3 as tres provincias do nord\u00e9s, sen\u00f3n tam\u00e9n Shandong, Anhui, Jiangsu, Zhili e Jehol. O repartimento provincial favoreceu aos antigos camaradas de Zhang dos seus tempos de bandido, malia a s\u00faa evidente incompetencia militar, e aos mozos oficiais formados no Xap\u00f3n. A terceira fracci\u00f3n da camarilla, que agrupaba aos oficiais chineses con instruci\u00f3n militar formal e que desempe\u00f1aran un brillante papel nos combates, foi fundamentalmente desde\u00f1ada \u00e1 hora de repartir os beneficios da vitoria. O seu principal representante, Guo Songling, non recibiu provincia algunha e acabou por rebelarse m\u00e1is tarde contra Zhang.\nPor outra banda, as esperanzas de reunificaci\u00f3n do pa\u00eds desvanec\u00e9ronse pronto: a\u00ednda que Sun Yat-sen viaxou ao norte a reunirse cos vencedores da recente contenda, as d\u00faas partes non superaron as s\u00faas discrepancias e o falecemento de Sun en marzo de 1925 puxo fin a toda ilusi\u00f3n de pronta soluci\u00f3n a este problema.\nAs relaci\u00f3ns entre Feng e Zhang eran tan tensas que durante todo 1925 estend\u00e9ronse os rumores dun enfrontamento inminente entre ambos. Un dos momentos de maior tensi\u00f3n produciuse en maio, cando Zhang enviou tropas aos arredores de Pequ\u00edn e s\u00f3 a retirada das forzas de Feng evitou o conflito. O dominio da capital e con el o do Goberno promet\u00eda maiores ingresos grazas \u00e1 decisi\u00f3n das potencias de permitir a Chinesa maior autonom\u00eda arancelaria.\nA s\u00faa expansi\u00f3n desencadeou a inevitable alianza dos seus rivais, ata dos te\u00f3ricos aliados como Feng. Se no norte Zhang enfront\u00e1base a leste polo control de Pequ\u00edn, no sur fac\u00edao co principal representante da derrotada camarilla de Zhili, Sun Chuanfang, que dominaba Zhejiang e Fujian, por Shanghai, importante centro financeiro e de armamento grazas ao seu arsenal. A expansi\u00f3n cara ao centro da China que se produciu ao longo de 1925 ampliou enormemente o poder de Zhang, pero tam\u00e9n acrecentou a s\u00faa debilidade. Nas novas provincias, a s\u00faa autoridade depend\u00eda do apoio do Goberno de Duan -dependente \u00e1 s\u00faa vez da concordia entre Zhang e Feng- e da lealdade dos seus subordinados aos que quedaban encomendadas. Non s\u00f3 o crecemento da camarilla con oficiais de carreira e simples oportunistas con escasa lealdade a Zhang ameazaba o seu control: a necesidade de manter enormes ex\u00e9rcitos, a imposibilidade de explotar as novas provincias pola continua inestabilidade, a consecuente crise econ\u00f3mica en Fengtian e a incapacidade de Zhang para organizar ou unir \u00e1 camarilla supo\u00f1\u00edan perigos para o seu poder. Incapaz de dotar \u00e1 camarilla dunha ideolox\u00eda que favorecese a unidade, optou polo anticomunismo, simple pero pouco atractivo. Nas provincias baixo control da camarilla, Zhang e os seus subordinados levaron a cabo unha decidida defensa dos intereses das potencias, esmagando as protestas xurdidas en distintas cidades polos incidentes de Shanghai e mostrando claramente o seu car\u00e1cter reaccionario. En 1925 estend\u00e9ronse polas cidades chinesas grandes movementos antiimperialistas e obreiros, que Zhang e os seus seguidores reprimiron sen miramentos. Esta actitude nutriu a hostilidade das clases urbanas progresistas cara \u00e1 camarilla.\nGuerra no Yangzi e enfrontamento con Feng Yuxiang.\nA alianza con Feng mostrouse inestable: ambos trataban de ampliar a s\u00faa base de poder, chocando nos seus intereses. Malia a mediaci\u00f3n de Duan, que logrou atrasar o enfrontamento militar, leste chegou en 1926, co rexurdimento do poder de Wu Peifu no Yangzi polo agrupamento dos caudillos de Zhili, que viron nas campa\u00f1as de Feng cara ao sur unha ameaza \u00e1 s\u00faa poder.\nZhang logrou a adhesi\u00f3n de Duan e dos restos do seu camarilla de Anhui.131 En decembro de 1924, obtivo o control de Zhili e logo pasou a tratar de estenderse ao longo do ferrocarril Tianjin-Pukou cara ao Yangzi. En xaneiro de 1925, cos seus aliados de Anhui, logrou controlar Jiangsu e tratou de someter tam\u00e9n Shandong e Anhui, expulsando ademais \u00e1s tropas de Feng de Pequ\u00edn en maio. Enfrontado cada vez m\u00e1is abertamente con Feng segundo avanzaba 1925, os dous adversarios trataron de lograr o apoio de Wu Peifu.\nO primeiro enfrontamento tivo lugar entre as forzas de Zhang e as de Sun polo control de Shanghai. Durante o ver\u00e1n, as primeiras penetraran na cidade para esmagar as protestas debidas ao incidente de maio e a s\u00faa acci\u00f3n contou co benepl\u00e1cito das potencias. Os intentos de Zhang de utilizar o arsenal da cidade e o nomeamento dos seus seguidores como gobernadores militares de Jiangsu e Anhui fixeron que Sun sent\u00edsese ameazado e mobilizase \u00e1s s\u00faas unidades o 11 de outubro. Zhang evac\u00fao Shanghai tres d\u00edas m\u00e1is tarde; o 15 de outubro Sun proclamou unha alianza de cinco provincias e atacou en varias frontes \u00e1s forzas de Zhang, tratando de atraelas ao sur para que, a continuaci\u00f3n, o Guominjun de Feng cort\u00e1selles as li\u00f1as de comunicaci\u00f3n cun ataque desde o oeste. As forzas de Fengtian, pola contra, decidiron non marchar a defender as novas provincias asignadas sen\u00f3n formar unha li\u00f1a defensiva en torno a Xuzhou, importante n\u00f3 ferroviario. O 21 de outubro, Wu abandonou o seu retiro para acaudillar unha forza que se dirixiu ao asalto das unidades atrincheiradas en Xuzhou. Isto produciu un notable cambio de alianzas, xa que Feng non estaba disposto a favorecer o rexurdir de Wu e comezou a negociar con Zhang por mediaci\u00f3n de Duan Qirui. Trala derrota das forzas de Fengtian en Xuzhou e a incerteza sobre a reacci\u00f3n das potencias se os combates alcanzaban a capital, Zhang cedeu e pactou con Feng o 12 de novembro: accedeu a retirar as s\u00faas forzas do ferrocarril Pequ\u00edn-Hankou e a dar acceso a Feng ao porto de Tianjin a cambio de pactar un ataque conxunto \u00e1s forzas da camarilla de Zhili. Feng deb\u00eda lanzar unha ofensiva contra Wu e Zhang far\u00eda o mesmo contra as de Sun. Finalmente, con todo, estes embates non tiveron lugar e a situaci\u00f3n na China central se estabilizou a finais de mes coa vitoria parcial de Sun, que quedou como se\u00f1or de cinco provincias.\n\u00c1 vez que pactaba con Zhang, Feng \u00e1 vez conspiraba con Guo Songling, membro desafecto da camarilla de Fengtian, para desfacerse del. O 20 de novembro e co acordo entre as d\u00faas camarillas recente, as principais forzas de Fengtian ao sur da Gran Muralla -uns setenta mil homes das mellores unidades- quedaron a cargo de Guo mentres Zhang Xueliang acud\u00eda a tratar co seu pai en Mukden. Guo alzouse en armas e esixiu a abdicaci\u00f3n de Zhang no seu fillo; con todo, quedou pronto illado das forzas do Guominjun cando cruzou a Gran Muralla en direcci\u00f3n a Mukden e o gobernador de Zhili, aparentemente favorable \u00e1 revolta, volveu someterse a Zhang e cortou o seu contacto con Feng. A\u00ednda as\u00ed, os primeiros combates favoreceron a Guo e demostraron unha vez m\u00e1is a incapacidade dos dirixentes da camarilla de Zhang que lle acompa\u00f1aron desde os seus tempos de bandido para dirixir operaci\u00f3ns militares. Tras varios reveses, o 5 de decembro sufriron unha seria derrota a trescentos quil\u00f3metros ao leste de Shanhaiguan. Zhang, momentaneamente desesperado, comezou a prepararse para refuxiarse no territorio baixo control xapon\u00e9s. A camarilla mostrou a s\u00faa ineptitude para defender a Zhang: os seus vellos camaradas mostraron unha mestura de incompetencia, indecisi\u00f3n e indiferenza pola sorte de Zhang cando non desexos de traiz\u00f3n. Varios elementos, con todo, debilitaron a posici\u00f3n de Guo e favoreceron a Zhang: as s\u00faas tropas non contaban con reforzos do Guominjun, estaban escasas de provisi\u00f3ns, vest\u00edan con uniformes de ver\u00e1n en pleno inverno con temperaturas x\u00e9lidas e contaban con di\u00f1eiro insuficiente. Segundo avanzaban cara a Mukden, ademais, parte das forzas de Guo desertaron. O motivo crucial do fracaso do alzamento, no entanto, foi o decidido apoio xapon\u00e9s -especialmente das autoridades civ\u00eds e militares destacadas na China- a Zhang. Malia a declaraci\u00f3n de Toquio de total neutralidade no conflito, os xaponeses defenderon a Zhang como mellor xeito de manter os seus intereses na rexi\u00f3n. A advertencia aos contendentes das autoridades xaponesas de non interferir cos seus intereses favoreceu claramente a Zhang, que despregou as s\u00faas forzas en Xinmin. Ao tempo, os xaponeses impediron que Guo tomase Yingkou, de onde a gornici\u00f3n fiel a Zhang fuxira. Reforzaron ademais as s\u00faas unidades militares en Mukden, enviaron asesores \u00e1s forzas de Zhang e prest\u00e1ronlle unha unidade de artiller\u00eda pesada. Mentres, Zhang esperaba coas s\u00faas tropas frescas, pagas e ben equipadas \u00e1s exhaustas forzas de Guo. Os subordinados de Zhang que hab\u00edan titubeado en apoiarlle ata ent\u00f3n decid\u00edronse a facelo cando quedou claro que contaba co respaldo xapon\u00e9s. A batalla final comezou o 21 de decembro e durou dous d\u00edas. Guo tomou Xinmin, pero a artiller\u00eda inimiga, probablemente dirixida polos xaponeses, detivo o seu avance; m\u00e1is tarde, unha forza de cabaler\u00eda -quizais tam\u00e9n mandada por oficiais xaponeses- atacou a s\u00faa retagarda e causou a desbandada das s\u00faas forzas.\nAs\u00ed, o golpe, a piques de triunfar, foi finalmente esmagado por Zhang con apoio xapon\u00e9s. A grave rebeli\u00f3n fixo patente a debilidade intr\u00ednseca da camarilla, que estivo a piques de descompo\u00f1erse \u00e1 primeira ameaza. Moitos dos seus principais membros mostr\u00e1ronse incompetentes ou desleais; durante o perigo, quedou claro o seu interese pola riqueza e o poder e a s\u00faa disposici\u00f3n a cambiar de lealdades se Zhang deixaba de poder proporcionarllos. S\u00f3 a decidida intervenci\u00f3n xaponesa a favor de Zhang mantivera finalmente a cohesi\u00f3n da camarilla.\nO fomento de Feng \u00e1 traiz\u00f3n de Guo levou a Wu e Zhang a comezar a negociar malia o seu anterior rivalidade. Os primeiros contactos entre ambos tiveron lugar en decembro de 1925 e ao mes seguinte alcanzouse un acordo entre as d\u00faas partes: Wu aceptou a primac\u00eda de Zhang no norte do pa\u00eds e leste a de Wu no Yangzi. O pacto xustificouse como necesario para a loita contra o comunismo, que Feng representaba polos seus contactos coa URSS. Wu atacou cara ao norte ao Guominjun de Feng ese mesmo mes. Ao longo de febreiro e marzo, logrou expulsalo de Henan. A finais de marzo, as forzas coaliadas de Wu e Zhang reun\u00edronse en Tianjin e a mediados de abril expulsaran ao inimigo da capital. Feng concentrou ent\u00f3n as s\u00faas forzas no desfiladeiro de Nankou, a uns cincuenta quil\u00f3metros ao noroeste de Pequ\u00edn.\nApoxeo e derrota.\nCrise en Manchuria.\nA supervivencia de Zhang grazas ao decidido apoio xapon\u00e9s acentuou alg\u00fans dos aspectos do seu goberno que xa antes se destacaron: o car\u00e1cter represor, explotador e parasito da camarilla nos territorios que dominaba, o seu extremo anticomunismo e o seu sometemento aos intereses xaponeses. Os intentos de Zhang e dos xaponeses de utilizarse mutuamente en beneficio propio desembocaron no triunfo xapon\u00e9s, ante a incapacidade e a aversi\u00f3n de Zhang para utilizar a forza do novo nacionalismo chin\u00e9s para po\u00f1er freo \u00e1s crecentes esixencias xaponesas. Nos seus \u00faltimos anos, tivo que enfrontarse ao crecente descontento que causou desordes nos seus territorios e o afundimento do seu poder nas provincias que controlara tradicionalmente.\nOs intentos desesperados por manter o valor da moeda fracasaron. A necesidade cada vez maior de ingresos para financiar as campa\u00f1as militares traduciuse na explotaci\u00f3n crecente da maior\u00eda da poboaci\u00f3n, que soportaba un sistema impositivo que prexudicaba aos m\u00e1is pobres -o 70\u00a0% da recadaci\u00f3n deb\u00edase a impostos indirectos-. Ademais dun enorme aumento dos impostos para pagar aos grandes ex\u00e9rcitos en campa\u00f1a case continua, f\u00edxose que parte destes vivisen do saqueo da poboaci\u00f3n al\u00ed onde se achasen destinados, para reducir os gastos da tesourer\u00eda de Fengtian. A partir de 1924, creceu de xeito desorbitado tam\u00e9n a emisi\u00f3n de moeda sen aval alg\u00fan para poder financiar as campa\u00f1as militares, o que conduciu a unha gran inflaci\u00f3n. Outro importante instrumento para aumentar a recadaci\u00f3n foi a implantaci\u00f3n dunha gran rede de tendas de opio -presuntamente dependentes dunha axencia encargada da supresi\u00f3n da droga- na provincia de Fengtian que aportou fabulosos beneficios -uns dez mill\u00f3ns de iu\u00e1ns-, cando a recadaci\u00f3n total en 1925 calcul\u00e1base en vinte e tres-. O efecto acumulado do incentivo ao consumo de opio, a manipulaci\u00f3n econ\u00f3mica, o aumento dos impostos e a exacci\u00f3ns foi desastroso para o groso da poboaci\u00f3n, prexudicado pola inflaci\u00f3n e o empeoramento das condici\u00f3ns de vida. A explotaci\u00f3n parasita da rexi\u00f3n pola camarilla e a conseguinte crise econ\u00f3mica dos \u00faltimos anos do goberno de Zhang avivaron as protestas, aumentaron a bancarrota das pequenas empresas e polarizaron a situaci\u00f3n no campo, onde a gran masa de pequenos agricultores -moitos deles sen terras en propiedade- sufriu de cheo o aumento dos impostos. Mentres nas cidades crec\u00edan as folgas, no campo xurdiron revoltas no inverno de 1927-1928.\nAs artima\u00f1as recadadoras non ti\u00f1an como \u00fanico fin o sufragar os xigantescos gastos militares da camarilla, sen\u00f3n tam\u00e9n o enriquecemento persoal dos seus membros. No caso de Zhang, os seus axentes dedic\u00e1banse principalmente \u00e1 especulaci\u00f3n con mercador\u00edas, en especial, da soia, importante exportaci\u00f3n da rexi\u00f3n. Como outros membros destacados da camarilla, era multimillonario e posu\u00eda amplos terreos en diversas zonas e negocios variados -desde casas de empe\u00f1o a compa\u00f1\u00edas mineiras, empresas t\u00e9xtiles ou comercializadoras de gran-. A maior parte da riqueza de Zhang e dos seus achegados gard\u00e1base ademais en bancos estranxeiros, a salvo da inflaci\u00f3n e dos posibles cambios na sorte das sucesivas contendas.\nConflitos coa Uni\u00f3n Sovi\u00e9tica.\nZhang tam\u00e9n se mostrou contrario \u00e1 influencia sovi\u00e9tica -cada vez maior- na zona de Manchuria, rexi\u00f3n coa cal a URSS compart\u00eda fronteira, e na que os sovi\u00e9ticos tam\u00e9n posu\u00edan dereitos e responsabilidades de administraci\u00f3n no ferrocarril transmanchuriano. A URSS recobrara os antigos dereitos rusos sobre esta li\u00f1a ferroviaria mediante un pacto entre o seu embaixador Lev Karakhan e o seu hom\u00f3logo chin\u00e9s Wellington Koo en maio de 1924. Zhang rexeitou o acordo, pero, ameazado polos militarmente por sovi\u00e9ticos nun momento no que necesitaba concentrar as s\u00faas forzas contra Wu Peifu, houbo de transixir (20 de setembro de 1924). Pola s\u00faa banda, os sovi\u00e9ticos compromet\u00e9ronse a non atacalo e a entregarlle armamento; a\u00ednda que respectaron a primeira condici\u00f3n, non fixeron o mesmo coa segunda.\nAs provocaci\u00f3ns chinesas \u00e1 Uni\u00f3n Sovi\u00e9tica foron aumentando considerablemente entre 1925 e 1927. Eran co\u00f1ecidas por Zhang, contaban coa s\u00faa aprobaci\u00f3n e buscaban eliminar a influencia sovi\u00e9tica no ferrocarril transmanchuriano. En 1927 alcanzouse un acordo entre ambas partes, a\u00ednda que en realidade tratouse m\u00e1is dun paz temporal que dun acordo efectivo. De feito, en 1929 a actitude das autoridades chinesas acabou provocando o chamado conflito chino-sovi\u00e9tico.\nLoita contra Feng Yuxiang.\nDe novo, trala derrota do inimigo da alianza, xurdiron discrepancias entre Zhang e Wu. Malia as declaraci\u00f3ns de Zhang de que as s\u00faas tropas retirar\u00edanse ao norte, as vantaxes de controlar a capital e con ela o Goberno -control dalg\u00fans impostos, posibilidade de solicitar cr\u00e9ditos oficiais en nome do pa\u00eds- fixeron que cambiase de idea. As negociaci\u00f3ns con Wu sobre os asuntos gobernamentais alarg\u00e1ronse e s\u00f3 logrouse un acordo parcial tras dous meses de conversas. En xu\u00f1o de 1926, os representantes dos dous apenas conseguiron pactar seguir a s\u00faa cooperaci\u00f3n contra o Guominjun, que se refuxiou nas provincias o noroeste. Os dous acordaron que, mentres que Zhang manter\u00eda o control en Manchuria, Wu dirixir\u00eda a ofensiva para eliminar ao Guominjun. A longa campa\u00f1a contra as forzas de Feng atrincheiradas en Nankou acabou a mediados de agosto coa retirada dos restos do Guominjun, uns cen mil homes; para lograr a s\u00faa expulsi\u00f3n das fortificaci\u00f3ns, Wu e Zhang tiveron que empregar preto de catrocentos cincuenta mil homes durante varios meses, mentres o Guomindang aproveitaba a concentraci\u00f3n de forzas no norte para avanzar no sur.\nA vitoria sobre Feng levou a Zhang ao apoxeo do seu poder: Feng hab\u00eda ter que retirarse \u00e1s provincias m\u00e1is occidentais e Wu, teoricamente tam\u00e9n vencedor da campa\u00f1a, hab\u00eda ter que marchar precipitadamente ao sur a enfrontarse ao Guomindang, que se apoderou mentres de Hunan. Pronto o outro gran caudillo militar do momento, Sun Chuanfang, tivo que aceptar a hospitalidade de Zhang, derrotado polo Guomindang a comezos do inverno. A derrota de Sun levou a Zhang a ordenar unha campa\u00f1a inmediata contra o Guomindang que, con todo, abandonou case enseguida a finais de novembro.\nEnfrontamento co Guomindang.\nO comezo da Expedici\u00f3n ao Norte do Guomindang volveu agravar as disensi\u00f3ns entre as camarillas de Zhili e Fengtian. Zhang tratou de aproveitar os apuros dos caciques de Zhili para subordinalos \u00e1 s\u00faa persoa, sen lograr m\u00e1is que dividir \u00e1 camarilla entre partidarios de aliarse con el e aqueles que prefer\u00edan a coalici\u00f3n con Feng Yuxiang, que pronto ali\u00f1ouse, como outros caudillos militares como Yan Xishan -se\u00f1or da provincia de Shanxi-, co Guomindang. Zhang e Sun Chuanfang, caudillo das provincias do baixo Yangzi, formaron unha coalici\u00f3n defensiva en decembro de 1926, a causa do agravamento da situaci\u00f3n pola vitoria do Guomindang no Yangzi. Zhang foi nomeado xeral en xefe do novo Ex\u00e9rcito de Pacificaci\u00f3n, mentres que Yan Xishan (a\u00ednda aliado), Zhang Zongchang e Sun Chuanfang devi\u00f1eran os seus lugartenentes; Wu Peifu, pola s\u00faa banda, negouse a entrar na nova formaci\u00f3n malia a grave situaci\u00f3n militar na que se atopaba. O nomeamento contaba co respaldo de trece provincias e tres rexi\u00f3ns especiais; Zhang aceptouno o 1 de decembro e regresou triunfalmente a Pequ\u00edn o 26 do mes. Na pr\u00e1ctica, Zhang converteuse en ditador militar.\nO seu Goberno, extremadamente conservador e anticomunista, tratou de atraerse o favor das potencias mediante o respecto dos tratados e concesi\u00f3ns, as s\u00faas proclamas anticomunistas e a represi\u00f3n dos movementos nacionalistas. Zhang mostrou unha crecente par\u00e1lise e incompetencia nos dezaoito meses que pasou \u00e1 fronte do Ankuochun e controlando efectivamente o Goberno, que deron a Pequ\u00edn un aspecto de decadencia. O Goberno de Zhang entrou nun letargo cada vez maior, malia os perigos que o axexaban, mentres os principais membros do Goberno entreg\u00e1banse aos praceres e Zhang se aislaba cada vez m\u00e1is da realidade e dedic\u00e1base a xogar ao mahjong, a supervisar os sacrificios imperiais e a aprobar lexislaci\u00f3n secundaria. Incapaz ademais para conquistar as provincias ou de impo\u00f1er nelas aos seus protexidos e asegurar as s\u00faas contribuci\u00f3ns ao tesouro nacional que dominaba grazas ao seu dominio da capital, Zhang separou esta cada vez m\u00e1is do groso das provincias e integrouna na pr\u00e1ctica nos seus dominios do nord\u00e9s, que si controlaba firmemente.\nEmprendeu unha ofensiva en Henan contra o Guomindang en febreiro de 1927, pese \u00e1 oposici\u00f3n de Wu. As forzas de Zhang, coa colaboraci\u00f3n dalgunhas das da camarilla de Zhili, alcanzaron Kaifeng e Zhengzhou en marzo. A batalla decisiva polo control da provincia librouse en Wuhan; as forzas de Zhang tiveron que replegarse ao norte do Yangzi en xu\u00f1o tras disputar duros combates a finais de maio.\nM\u00e1is ao leste, ao longo da li\u00f1a Pequ\u00edn-Pukou, houbo de ordenar a retirada das s\u00faas tropas a Zhili e Shandong a finais de maio, apertado polos ataques desde o sur do Guomindang e desde o noroeste de Feng Yuxiang; Yan Xishan pasouse ao inimigo d\u00edas despois (3 de xu\u00f1o). \u00c1 vez que se libraban os combates, ambas partes, xa abertamente anticomunistas tanto as do norte como as do sur trala eliminaci\u00f3n dos comunistas por Chiang, negociaron para tratar de chegar a un acordo, en balde malia coincidencias pol\u00edticas dos dous bandos. Yan, unha vez aliado ao Guomindang, promoveu novas conversas entre os dous bandos, en parte para evitar unha invasi\u00f3n inmediata da s\u00faa provincia polas forzas de Zhang. As condici\u00f3ns de Chiang, emporiso, resultaron excesivas para Zhang e non se alcanzou o acordo.\nTralo fracaso das negociaci\u00f3ns co Guomindang e os reveses militares, o , tomou o t\u00edtulo de xeneral\u00edsimo do Goberno militar, que xa Yuan Shikai e Sun Yat-sen ostentaran, e decidiu manterse na capital, malia os intentos de Yan de que se sometese ao Guomindang e dos xaponeses de que abandonase o Goberno e regresase a Manchuria. Abandonou todo finximento de respecto constitucional e converteuse abertamente en ditador, cun gabinete formado por ministros claramente af\u00edns \u00e1 s\u00faa camarilla. Unha vez logrado o apoio de Yan e de Feng en xu\u00f1o, o Guomindang renovou o conflito con Zhang a mediados de xullo. As forzas do Ankuochun ao mando de Sun Chuanfang atacaron e tomaron Xuzhou o 24 de xullo, acosaron \u00e1s forzas de Feng en Henan oriental, ameazaron Hankou e Yangzhou e asaltaron Nank\u00edn a finais de agosto. Privadas de reforzos e con li\u00f1as de subministraci\u00f3ns demasiados estendidas, tiveron que repregarse \u00e1 outra beira de Yangzi o 31 do mesmo mes, xa sen munici\u00f3n e acosadas polas forzas defensoras e as unidades que acudiran a auxiliar \u00e1 cidade. A manobra, sen os medios adecuados, levou \u00e1 destruci\u00f3n do ex\u00e9rcito de Sun, preto de dezasete mil homes. A derrota foi un grave rev\u00e9s tanto no aspecto militar como para o \u00e1nimo das forzas do Ankuochun. No outono de 1927, Feng logrou por fin rexeitar as forzas de Zhang en Henan e retomar Xuzhou o 26 de decembro, onde tomou contacto con forzas do Guomindang que avanzaran cara \u00e1 cidade ao longo do ferrocarril Tianjin-Pukou. A partir dese momento, as forzas de Zhang concentr\u00e1ronse en defender Shandong e abandonaron toda pretensi\u00f3n de lanzar novas ofensivas cara ao sur. M\u00e1is ao oeste, as forzas do Ankuochun debelaron repetidamente \u00e1s de Yan en Shanxi desde outubro, pero as derrotas no leste fortaleceron a resistencia de Yan, que se negou a asinar unha tregua con Zhang.\nA loita final entre os dous bandos comezou en marzo de 1928, ao longo das principais li\u00f1as f\u00e9rreas que part\u00edan da capital -Pequ\u00edn-Suiyuan, Pequ\u00edn-Hankou e Tianjin-Pukou-. Zhang ordenou a finais de marzo aos seus principais lugartenentes que atacasen as posici\u00f3ns inimigas, pero as tropas mostr\u00e1ronse pouco inclinadas a continuar combatendo. A ofensiva abandonouse tras pouco m\u00e1is dun mes de combates ao longo da li\u00f1a Pequ\u00edn-Hankou coas forzas de Feng e adoptouse unha posici\u00f3n defensiva. Os embates de Sun Chuanfang e Zhang Zongchang m\u00e1is ao leste tam\u00e9n fracasaron en abril; logo de intentar en van conquistar Xuzhou, tiveron que repregarse e ceder Jinan, que Chiang ocupou o 2 de maio. Zhang ordenou aos seus ex\u00e9rcitos tomar posici\u00f3ns defensivas en Dezhou, Baoding e Kalgan o 9 do mesmo mes.\nDerrota, evacuaci\u00f3n e atentado mortal.\nTralo recomezo da campa\u00f1a de Chiang Kai-shek en abril de 1928, en maio o goberno xapon\u00e9s advertiu \u00e1s partes enfrontadas a s\u00faa intenci\u00f3n de non permitir combates en Manchuria e a Zhang de non tratar de regresar \u00e1 rexi\u00f3n perseguido polo Guomindang. Ante esta advertencia Zhang, incapaz xa de facer fronte ao inimigo, decidiu nunha conferencia cos principais mandos o 31 de maio evacuar a capital a comezos de xu\u00f1o. Zhang resistiuse a abandonar Pequ\u00edn pese aos consellos xaponeses, posto que consideraba que o control da capital outorg\u00e1balle prestixio que non desexaba perder abandon\u00e1ndoa. A \u00faltima acometida das s\u00faas forzas, emprendida o 27 de maio contra os tres ex\u00e9rcitos inimigos que se achegaban a Pequ\u00edn, fracasara e obrigado a repregar as unidades ao norte do r\u00edo Liuli o d\u00eda 30. Zhang anunciou a s\u00faa decisi\u00f3n de abandonar Pequ\u00edn e retornar a Manchuria o 2 de xu\u00f1o. \nOs mandos militares xaponeses do ex\u00e9rcito de Guandong, emporiso, desexaban desarmar a Zhang ata se se retiraba antes da chegada das forzas de Chiang \u00e1 rexi\u00f3n capitolina, ao contrario do prometido polo Goberno de Toquio. Os mandos en Manchuria decidiron actuar pola s\u00faa conta dadas as reticencias gobernamentais a ordenar o env\u00edo de forzas a Shanhaiguan para desarmar \u00e1s unidades de Zhang. O xeneral en xefe do Ex\u00e9rcito de Kwantung, Muraoka Ch\u014dtar\u014d, tratou primeiro que o ex\u00e9rcito da China -xapon\u00e9s- asasinase a Zhang antes de que volvese ao nord\u00e9s, pero logo encargou a tarefa a un subalterno, o coronel K\u014dmoto Daisaku. Este empregou a varios oficiais e a un grupo de enxe\u00f1eiros para colocar os explosivos na v\u00eda f\u00e9rrea que deb\u00eda percorrer o tren de Zhang cami\u00f1o de Mukden.\nA madrugada do 3 de xu\u00f1o, Zhang tomou un tren con destino a Mukden, acompa\u00f1ado de importantes autoridades civ\u00eds e militares. Foi asasinado por unha bomba posta por oficiais extremistas xaponeses quen esperaban que a s\u00faa morte provocase que o Xap\u00f3n tomase o control de Manchuria. O seu tren voou polo aire ao redor das 5:30 a. m. no lugar en que a li\u00f1a Pequ\u00edn-Mukden cruzaba a do Ferrocarril do Sur de Manchuria e Zhang faleceu poucas horas logo da explosi\u00f3n. As forzas de Yan Xishan entraron en Pequ\u00edn o 8 de xu\u00f1o, po\u00f1endo fin efectivo ao conflito. As autoridades de Mukden pospuxeron o anuncio da morte de Zhang ata o 21 de xu\u00f1o.\nO seu fillo, Zhang Xueliang, o \u00abmozo mariscal\u00bb, sucedeulle ao mando da camarilla de Fengtian e someteuse ao Guomindang en decembro -o que puxo fin \u00e1 Expedici\u00f3n ao Norte e reunificou nominalmente o pa\u00eds-; conservou o control de Manchuria durante tres anos m\u00e1is antes da ocupaci\u00f3n xaponesa da rexi\u00f3n en 1931."}
{"id": "472082", "revid": "56817", "url": "https://gl.wikipedia.org/wiki?curid=472082", "title": "Biofarma", "text": "BioFarma \u00e9 o nome co que se co\u00f1ce o \"grupo de investigaci\u00f3n GI-1685\", que estuda a biolox\u00eda de membranas e mecanismos de transduci\u00f3n de sinaies en farmacolox\u00eda aplicada.\nFoi creado en 2005 e comprende dous centros de investigaci\u00f3n, o departamento de Biolox\u00eda Celular, localizado na Facultade de Biolox\u00eda, e o departamento de Farmacolox\u00eda, localizado no Edificio CiMUS (Centro de Investigaci\u00f3n en Medicina Molecular e Enfermidades Cr\u00f3nicas), ambos os dous pertencentes \u00e1 Universidade de Santiago de Compostela.\nBioFarma \u00e9 un grupo transdepartamental con expertos investigadores en distintas disciplinas e en distintos campos da Biolox\u00eda, a Farmacolox\u00eda, a Qu\u00edmica e a Bioinform\u00e1tica.\nO grupo de investigaci\u00f3n BioFarma est\u00e1 coordinado pola catedr\u00e1tica Mabel Loza Garc\u00eda.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Investigaci\u00f3n]]"}
{"id": "472083", "revid": "72012", "url": "https://gl.wikipedia.org/wiki?curid=472083", "title": "BioFarma", "text": ""}
{"id": "472085", "revid": "98629", "url": "https://gl.wikipedia.org/wiki?curid=472085", "title": "Willie Mays", "text": "Willie Howard Mays, Jr., nado en Westfield (Alabama), o 6 de maio de 1931, alcumado \"The Say Hey Kid\", \u00e9 un xogador retirado de b\u00e9isbol estadounidense da Major League Baseball (MLB) na posici\u00f3n de \"center fielder\", que pasou case todas as s\u00faas vinte e d\u00faas tempadas xogando nos New York/San Francisco Giants, antes de finalizar nos New York Mets. Est\u00e1 reco\u00f1ecido como un dos mellores xogadores de b\u00e9isbol de todos os tempos, e foi inclu\u00eddo no Baseball Hall of Fame en 1979.\nTraxectoria.\nMays naceu en Westfield, un barrio da vila de Fairfield, que \u00e9 unha cidade dormitorio de Birmingham mais que pertence ao condado de Jefferson.\nMays ga\u00f1ou dous premios de Xogados M\u00e1is Valioso da National League (NL), acabou a s\u00faa carreira con 660 home runs, terceiro no momento da s\u00faa retirada, e logrou 12 premios Gold Glove comezando en 1957, ano en que se creou o galard\u00f3n.\nMays comparte o r\u00e9cord de m\u00e1is All-Star Games xogados (24) con Hank Aaron e Stan Musial. Como reco\u00f1ecemento ao seu r\u00e9cord de All-Star, Ted Williams dixo \"inventaron o All-Star Game para Willie Mays\".\nA estat\u00edstica da carreira de Mays e a s\u00faa duraci\u00f3n na era preaxuda ergox\u00e9nica levou a especular con que puido ser o mellor \"five-tool player\" da historia, moitas an\u00e1lises que examinaron as actuaci\u00f3ns de Mays levaron a unha opini\u00f3n crecente de que Mays posiblemente foi o mellor xogador ofensivo de todos os tempos. En 1999, Mays quedou en segundo lugar na \"Lista dos 100 mellores xogadores de b\u00e9isbol\" de \"The Sporting News\". Ese mesmo ano, foi elixido no Major League Baseball All-Century Team. Mays \u00e9 un dos cinco xogadores da Liga Nacional que tiveron oitos temporadas consecutivas con 100-RBI seasons, xunto con Mel Ott, Sammy Sosa, Chipper Jones e Albert Pujols. Mays superou os 50 home runs en 1955 e 1965, o tempo m\u00e1is longo dun xogador entre d\u00faas tempadas con m\u00e1is de 50 home runs. A s\u00faa \u00faltima aparici\u00f3n na Major League Baseball foi o 16 de outubro nas series mundiais de 1973.\nEn novembro de 2015, Mays recibiu a Medalla Presidencial da Liberdade de mans do presidente Barack Obama durante unha cerimonia na Casa Branca."}
{"id": "472087", "revid": "1131", "url": "https://gl.wikipedia.org/wiki?curid=472087", "title": "Mabel Loza Garc\u00eda", "text": "Mar\u00eda Isabel Loza Garc\u00eda, nada en Tapia de Casarego o 7 de xullo de 1961 \u00e9 unha cient\u00edfica asturiana, co\u00f1ecida como Mabel Loza.\nTraxectoria.\nFormaci\u00f3n.\nEstudou Farmacia na Universidade de Santiago de Compostela. Posteriormente trasladouse \u00e1 Universidade de Oviedo onde fixo o doutoramento en 1987, cunha tese lida en Santiago de Compostela titulada \"Comparaci\u00f3n experimental de algunos efectos deseables e indeseables de la dipirona s\u00f3dica y la dipirona magn\u00e9sica\", dirixida polo doutor Fernando de Andr\u00e9s Rodriguez Trelles.\nRealizou varias estancias nos Departamentos de Fisiolox\u00eda, Biof\u00edsica e Anestesiolox\u00eda do Centro M\u00e9dico Monte Sina\u00ed de Nova York, durante o per\u00edodo de 1992 a 1994.\nLabor docente e investigador.\nMar\u00eda Isabel Loza Garc\u00eda \u00e9, desde abril de 2011, catedr\u00e1tica de Farmacolox\u00eda da Universidade de Santiago.\nDirixiu 17 teses de doutoramento e m\u00e1is de 50 traballos de investigaci\u00f3n de posgrao. Tam\u00e9n \u00e9 revisora \u200b\u200bde varias revistas nas \u00e1reas de farmacolox\u00eda, qu\u00edmica m\u00e9dica e descubrimento de novos f\u00e1rmacos.\nPatroa fundadora e codirectora cient\u00edfica da Fundaci\u00f3n K\u00e6rtor, unha iniciativa galega de alcance global, pioneira en innovaci\u00f3n aberta e codesenvolvemento p\u00fablico-privado no descubrimento de f\u00e1rmacos. D\u00e1 continuidade aos resultados do proxecto Innopharma da USC, xunto co profesor \u00c1ngel Carracedo, especialista en medicina xen\u00f3mica. Nesta fundaci\u00f3n, cunha activa participaci\u00f3n en programas p\u00fablicos e privados no \u00e1mbito do descubrimento temper\u00e1n de f\u00e1rmacos en Espa\u00f1a e en Europa, Loza participou como investigadora en m\u00e1is de 90 proxectos, en 70 deles como investigadora principal. Participou no descubrimento de 11 candidatos a f\u00e1rmacos que chegaron a ensaios cl\u00ednicos en pacientes, dentro de programas de transferencia de I+D coa industria farmac\u00e9utica.\nO seu labor especializouse no desenvolvemento de proxectos de colaboraci\u00f3n entre a Universidade de Santiago e a industria farmac\u00e9utica, para a elaboraci\u00f3n de f\u00e1rmacos innovadores. Participou na creaci\u00f3n da plataforma de cribado de f\u00e1rmacos da USC, \u00e9 coordinadora da Rede Galega de Descubrimento de F\u00e1rmacos e da Rede de Excelencia Espa\u00f1ola de Descubrimento de F\u00e1rmacos, e liderou a Rede Galega de I+D de Medicamentos. Foi inclu\u00edda no programa internacional \"L'Or\u00e9al-Unesco For Women in Science\", co libro titulado \"Nosotras biocient\u00edficas espa\u00f1olas\", e seleccionada pola \"European Federation of Pharmaceutical Industries and Associations\" (Efpia) entre os \"30 scientist from 30 countries\" na iniciativa \"Portraits of Science-Scientists of Tomorrow\".\nEntre outras responsabilidades, \u00e9 membro do Pleno da Unidade Muller e Ciencia de Galicia, que concede o Premio Mar\u00eda Wonenburger, creado en 2007 pola \"Unidade Muller e Ciencia\" da Xunta de Galicia.\nLoza participa activamente no desenvolvemento de redes e novos modelos de innovaci\u00f3n aberta no descubrimento temper\u00e1n de medicamentos. \u00c9 a coordinadora do grupo de investigaci\u00f3n e de formaci\u00f3n de persoal investigador BioFarma. Dirixe a plataforma \"descreening\" de f\u00e1rmacos da Universidade de Santiago, unha das nove plataformas de \"descreening\" de alta capacidade, e a \u00fanica de farmacoxen\u00f3mica, e representante do nodo da USC na Plataforma Europea de Infraestruturas de \"Screening EU-OPENSCREEN\" da iniciativa ESFRI.\nFoi unha das art\u00edfices da posta en marcha en Santiago de Compostela do programa UNIEMPRENDE, unidade de avaliaci\u00f3n de compostos in vitro situado no edificio Emprendia, no Campus Vida, segundo un modelo de colaboraci\u00f3n p\u00fablico-privada, que vincula \u00e1 USC e aos Laboratorios Esteve. Esta unidade foi inaugurada o d\u00eda 4 de outubro de 1998, nun acto ao que asistiron o reitor da USC, Juan Casares Long; a conselleira de Sanidade, Pilar Farjas; o director xeral de I+I da Conseller\u00eda de Econom\u00eda, Emprego e Industria, Ricardo Capilla; o presidente de Laboratorios Esteve, Antoni Esteve; e a propia Mabel Loza, como coordinadora do grupo de investigaci\u00f3n BioFarma. \u00c9 a primeira unidade en Galicia de natureza mixta en I+D farmac\u00e9utica e a segunda en Espa\u00f1a. Esta unidade, cunha vixencia de cinco anos prorrog\u00e1bel, ded\u00edcase ao desenvolvemento e implementaci\u00f3n de m\u00e9todos robotizados de determinaci\u00f3n da actividade farmacol\u00f3xica \"in vitro\" de potenciais novos axentes para o tratamento da dor e da inflamaci\u00f3n. Mabel Loza destacou no acto de inauguraci\u00f3n que esta unidade \u00abcambia completamente o modelo tradicional de transferencia por outro flex\u00edbel baseado na calidade, na confianza mutua e na eficiencia para levar antes e co menor custe novos medicamentos aos pacientes\u00bb, unha forma diferente de orientar a investigaci\u00f3n para unha transferencia o m\u00e1is inmediata posible, na que o grupo BioFarma e a USC son pioneiros desde 1998.\nComo empresaria, promoveu a fundaci\u00f3n de tres compa\u00f1\u00edas (Pharmatools Digital Interactive S.L., Allelyus e Oncostellae).\nPublicaci\u00f3ns.\nMabel Loza publicou diversos libros e cap\u00edtulos de libros, e 136 artigos en revistas cient\u00edficas indexadas no \"Journal Citation Report\". Entre eles:\nReco\u00f1ecemento.\nAcad\u00e9mica de n\u00famero na Real Academia de Farmacia de Galicia desde o 2013. En 2019 recibiu o Premio Mar\u00eda Josefa Wonenburguer."}
{"id": "472088", "revid": "72012", "url": "https://gl.wikipedia.org/wiki?curid=472088", "title": "Mabel Loza", "text": ""}
{"id": "472089", "revid": "72012", "url": "https://gl.wikipedia.org/wiki?curid=472089", "title": "Mar\u00eda Isabel Loza Garc\u00eda", "text": ""}
{"id": "472091", "revid": "197", "url": "https://gl.wikipedia.org/wiki?curid=472091", "title": "Lista de concellos de Galicia por poboaci\u00f3n", "text": ""}
{"id": "472092", "revid": "1131", "url": "https://gl.wikipedia.org/wiki?curid=472092", "title": "Exposici\u00f3n e Exaltaci\u00f3n do Vi\u00f1o do Ribeiro", "text": ""}
{"id": "472093", "revid": "1131", "url": "https://gl.wikipedia.org/wiki?curid=472093", "title": "Festa de exaltaci\u00f3n do vi\u00f1o da zona de Ribeiro", "text": ""}
{"id": "472095", "revid": "5863", "url": "https://gl.wikipedia.org/wiki?curid=472095", "title": "S\u00e9culo II a.C.", "text": ""}
{"id": "472096", "revid": "5863", "url": "https://gl.wikipedia.org/wiki?curid=472096", "title": "Feira da Ciencia e Tecnolox\u00eda", "text": ""}
{"id": "472097", "revid": "12452", "url": "https://gl.wikipedia.org/wiki?curid=472097", "title": "Festa da casta\u00f1a e do cogumelo, Ri\u00f3s", "text": ""}
{"id": "472099", "revid": "12452", "url": "https://gl.wikipedia.org/wiki?curid=472099", "title": "Festa da Casta\u00f1a e do Cogomelo", "text": ""}
{"id": "472100", "revid": "98629", "url": "https://gl.wikipedia.org/wiki?curid=472100", "title": "Inge Magnusson", "text": "Inge Magnusson, foi dende 1196 a 1202 o pretendente bagler ao trono noruegu\u00e9s durante a \u00e9poca das Guerras civ\u00eds norueguesas. Foi apoiado pola Igrexa como pretendente do partido bagler ao trono na guerra civil que estaba latente dende 1184 trala morte do rei Magnus V de Noruega na batalla de Fimreite.\nTraxectoria.\nEn 1197, levouse a cabo un serio desaf\u00edo ao rei Sverre I de Noruega que herdou o trono despois de Magnus V. Varios opositores importantes de Sverre, entre eles o bispo Nicolas Arnesson de Oslo que fora medio irm\u00e1n do rei Inge I de Noruega, e o arcebispo exiliado de Nidaros, Erik Ivarsson, reun\u00edronse no mercado de Hal\u00f6r en Sk\u00e5ne (ou Scania), daquela pertencente a Dinamarca.\nAl\u00ed, decidiron escoller a Inge Magnusson, suposto fillo do rei Magnus V de Noruega como o seu pretendente \u00e1 realeza. O seu bando denominouse Bagler, facendo referencia a un antigo voc\u00e1bulo en noruegu\u00e9s antigo que significaba b\u00e1culo. A guerra entre os Bagler, co apoio da Igrexa, e os Birkebeiner (o bando popular) que apoiaban a Sverre durou todo o resto do reinado deste.\nInge Magnusson estaba co partido Bagler cando tomaron Nidaros en xaneiro de 1198. Permaneceron al\u00f3 durante a primavera, e Inge recibu o t\u00edtulo real na Asemblea. Ese mesmo ano, o pr\u00edncipe sueco Karl Sverkerson, xerno do rei, que protex\u00eda Bergen, foi asasinado cando a cidade foi tomada polo l\u00edder bagler Thorstein Kugad.\nOs Baglers establec\u00e9ronse na \u00e1rea de Viken, preto de Oslo, que era tanto a zona do bispado de Nicolas Arnesson como a antiga base de poder do rei Magnus V. O 18 de xu\u00f1o de 1199, as frotas dos dous bandos enfront\u00e1ronse na batalla naval de Strindafjord. Nela, Sverre obtivo unha esmagante vitoria e os Baglers que sobreviviron tiveron que fuxir como o bispo Nicolas Arnesson que se exiliou en Dinamarca polo que, dende xaneiro de 1200, Inge foi constantemente descrito como o l\u00edder Bagler.\nMorte.\nInge morreu en 1202, no mesmo ano que o seu rival, o rei Sverre. Trala morte do rei Sverre, en marzo de 1202, Inge perdera o apoio da Igrexa. O arcebispo Erik e os bispos que apoiaran os Baglers, reconcili\u00e1ronse co rei H\u00e5kon III de Noruega, fillo do rei Sverre. Inge foi traizoado e asasinado por alg\u00fans dos seus partidarios en Stor\u00f8ya, nas aforas de Fagernes.\nGuerra civil norueguesa.\nNa Guerra civil de Noruega, varios pretendentes loitaron polo poder en Noruega. O per\u00edodo das guerras civ\u00eds norueguesas durou de 1130 a 1240. Despois da reconciliaci\u00f3n en 1217, un sistema de goberno m\u00e1is ordenado centrado na figura do rei foi que de p\u00f3r remate, gradualmente, aos frecuentes levantamentos. Durante este per\u00edodo, houbo varios conflitos mesturados e de escala e intensidade variada. As causas principais do conflito foron as leis sucesorias norueguesas, as condici\u00f3ns sociais e a loita entre a Igrexa e o Rei. Progresivamente, foron configur\u00e1ndose dous bandos, ao principio pouco definidos pero despois denominados como Bagler e Birkebeiner. Cada un dos bandos apoiaba a un pretendente real co que se opu\u00f1a ao rei do bando contrario. Finalmente, Haakon Haakonson (birkebeiner de nacemento, e fillo ilex\u00edtimo de Hakon III Sverreson) ascendeu ao trono coa denominaci\u00f3n de Haakon IV sen apenas oposici\u00f3n, baixo a regencia do duque Skule B\u00e5rdsson. Haakon IV conseguiu rematar coas guerras civ\u00eds e limitou o papel da aristocracia en Noruega."}
{"id": "472102", "revid": "98629", "url": "https://gl.wikipedia.org/wiki?curid=472102", "title": "\u00c9ider real", "text": "O \u00e9ider real (Somateria spectabilis) \u00e9 un gran pato mari\u00f1o que se reproduce ao longo das costas do \u00c1rtico do nordeste de Europa, Norteam\u00e9rica e Asia. En Galicia \u00e9 unha ave accidental. Pasa a maior parte do ano en ecosistemas mari\u00f1os costeiros nas latitudes altas e migra \u00e1 tundra \u00e1rtica para reproducirse en xu\u00f1o e xullo. Pon de catro a sete ovos nun ni\u00f1o escarvado no chan forrado con herbas e penuxe.\nTaxonom\u00eda e etimolox\u00eda.\nCarl Linnaeus describiu por primeira vez esta especie en 1758 na 10\u00aa edici\u00f3n da s\u00faa obra Systema Naturae, asign\u00e1ndoa ao x\u00e9nenro \"Anas\", xunto co resto dos patos. En 1819, William Elford Leach trasladouno xunto cos outros \u00e9ideres grandes ao x\u00e9nero \"Somateria\", onde permanece desde ent\u00f3n. Est\u00e1 moi estreitamente relacionado con outros membros do seu x\u00e9nero, e pode hibridarse co \u00e9ider com\u00fan. Malia ter unha \u00e1rea de distribuci\u00f3n moi ampla, \u00e9 unha especie monot\u00edpica (sen subespecies).\nO nome do x\u00e9nero, \"Somateria\", \u00e9 unha combinaci\u00f3n das palabras gregas \"s\u014dma\", 'corpo', e \"erion\" 'la', \u00e9 dicir, 'corpo lanoso', facendo referencia ao famoso penuxe espeso e suave do \u00e9ider. O nome espec\u00edfico \"spectabilis\" \u00e9 a palabra latina que significa 'rechamante', 'salientable' ou 'digno de verse', pola elegancia da plumaxe do macho adulto. O nome com\u00fan, \u00e9ider real, equivale exactamente co seu nome island\u00e9s. \"\u00c9ider\" (ou \"eider\") deriva en \u00faltima instancia do island\u00e9s \"\u00e6\u00f0ur\",'\u00e9ider', \u00e1 s\u00faa vez derivada do N\u00f3rdico antigo \"\u00e6thr\". Denom\u00ednase \"real\" porque a plumaxe do macho lembra a coroa e roupaxe dun rei.\nDescrici\u00f3n.\n\u00c9 un pato grande, que mide de 50 a 70\u00a0cm de lonxitude cunha envergadura alar de 86 a 102\u00a0cm. Os machos son, como media, m\u00e1is pesados que as femias, cun peso medio de 1\u00a0668\u00a0kg nos machos e 1\u00a056\u00a0kg nas femias. A masa dun individuo pode variar considerablemente dunha estaci\u00f3n a outra, desde s\u00f3 0,9\u00a0kg ata 2,2\u00a0kg. Como todos os \u00e9ideres, a especie presenta dimorfismo sexual; o macho \u00e9 lixeiramente meirande e, en plumaxe reprodutora, \u00e9 moito m\u00e1is colorido que a femia. O macho \u00e9 inconfundible co seu corpo principalmente negro, peito branco con tons beixes e cabeza de m\u00faltiples cores. A cabeza, caluga e pescozo son grises azulados claros. A meixela \u00e9 gris clara. O bico, que est\u00e1 separado da face por unha delgada li\u00f1a negra, \u00e9 vermello cunha punta branca e unha grande e distintiva protuberancia amarela. Algunhas terciarias est\u00e1n curvadas cara a arriba e forman unha especie de \"espor\u00f3ns\" ao longo do dorso.\nA femia \u00e9 en conxunto de cor marr\u00f3n c\u00e1lido, lixeiramente m\u00e1is claro na cabeza e no pescozo. As plumas nas s\u00faas partes superiores e flancos est\u00e1n marcadas con chevr\u00f3ns anegrados, mentres que os do seu pescozo e cabeza levan finas li\u00f1as negras. Ten unha mancha beixe na base do bico e un anel ocular beixe que se estende facendo unha banda curva cara a atr\u00e1s detr\u00e1s do ollo. O bico da femia foi descrito como negro ou gris, e as s\u00faas patas e p\u00e9s son grises verdosos.\nOs exemplares novos son marr\u00f3ns agrisados. A finais do seu primeiro outono, os machos novos mudan nunha plumaxe m\u00e1is escura, con peito e mitra brancos; tardan tres anos en adoptar a plumaxe completa de adulto.\nH\u00e1bitat e \u00e1rea de distribuci\u00f3n.\nO \u00e9ider real \u00e9 unha especie circumpolar do \u00c1rtico. Reprod\u00facese nas costas do \u00c1rtico de Alasca, Canad\u00e1, Groenlandia, Svalbard e Rusia, utilizando diversos h\u00e1bitats de tundra. Inverna nas \u00e1reas mari\u00f1as do \u00e1rtico e sub\u00e1rtico, principalmente no mar de Bering, a costa oeste de Groenlandia, leste do Canad\u00e1 e norte de Noruega. As aves invernantes poden formar grandes bandadas en augas costeiras axeitadas, e alg\u00fanhas delas constan de m\u00e1is de 100\u00a0000 exemplares. Tam\u00e9n aparece anualmente fronte \u00e1s costas do nordeste dos Estados Unidos, Escocia e Kamchatka.\nComportamento.\nAlimentaci\u00f3n.\nAs estratexias de alimentaci\u00f3n do \u00e9ider real cambian dependendo da estaci\u00f3n. Durante a maior parte do ano, vive no mar, onde se mergulla para comer invertebrados bent\u00f3nicos. Durante a estaci\u00f3n reprodutora, a maior parte da s\u00faa busca de alimento real\u00edzaa en lagos e lagoas de auga doce, a onde fai incursi\u00f3ns, aliment\u00e1ndose principalmente de pequenos invertebrados recollidos na superficie da auga. Alim\u00e9ntase de moluscos, crust\u00e1ceos como cangrexos reais e ourizos de mar, estrelas de mar e anemones.\nReproduci\u00f3n.\nA femia constr\u00fae un ni\u00f1o escarvando no chan, xeralmente preto da auga. F\u00f3rrao con vexetaci\u00f3n e penuxe do seu propio corpo. Pon de 2 a 7 ovos, que s\u00f3 ela choca durante 22 ou 23 d\u00edas. As cr\u00edas c\u00f3idanas as femias colectivamente.\nVocalizaci\u00f3n.\nA canci\u00f3n do macho \u00e9 unha especie de arrolo de pomba tr\u00e9mulo transcrito como \"croo-croo-croo\" ou \"hoo-hoo-hooo\". A femia fai diversos cacarexos baixos e gru\u00f1idos.\nLonxevidade.\nO \u00e9ider real m\u00e1is vello co\u00f1ecido era unha femia que viviu polo menos 18 anos e 11 meses. Era unha ave que fora anelada cando era xa adulta ao sur de Gambell, Alasca en 1940, que foi cazada en 1958 en Utqiagvik, Alasca.\nConservaci\u00f3n e ameazas.\nDebido \u00e1 s\u00faa gran poboaci\u00f3n e vasta \u00e1rea de distribuci\u00f3n, o \u00e9ider real est\u00e1 considerado como \"especie pouco preocupante\" pola Uni\u00f3n Internacional para a Conservaci\u00f3n da Natureza. O \u00e9ider real \u00e9 unha das especies \u00e1s que se aplica o Acordo sobre a Conservaci\u00f3n de Aves Acu\u00e1ticas Migratorias Africano-euroasi\u00e1tico (AEWA).\nOs ovos e cr\u00edas de \u00e9ider real te\u00f1en moitos predadores, como a gaivota hiperb\u00f3rea, o corvo grande, a palleira parasita e o raposo \u00e1rtico."}
{"id": "472103", "revid": "27155", "url": "https://gl.wikipedia.org/wiki?curid=472103", "title": "Somateria spectabilis", "text": ""}
{"id": "472106", "revid": "127505", "url": "https://gl.wikipedia.org/wiki?curid=472106", "title": "Khea", "text": "Ivo Alfredo Thomas Serue, nado en Mar del Plata o 13 de abril de 2000, \u00e9 un cantante e compositor arxentino do x\u00e9nero urbano e trap, m\u00e1is co\u00f1ecido polo seu nome art\u00edstico KHEA.\nTraxectoria.\nDesde moi novo desenvolveu o seu gusto pola m\u00fasica, por tanto, decidiu dedicarse como cantante. Os primeiros pasos de Khea na industria musical foi a participaci\u00f3n en diversos festivais de m\u00fasica e realizou pequenos traballos a modo \"freestyle\" que o conduciron a irse introducindo cada vez nesta faceta en pleno desenvolvemento.\nDespois de participar nalgunhas batallas de rap nas prazas de Buenos Aires, uniuse a Mova Records. O v\u00eddeo musical \"Loca\", colaboraci\u00f3n con Cazzu e Duki foi reproducido aproximadamente 382 mill\u00f3ns de veces, sendo este o v\u00eddeo m\u00e1is visto no mundo de produci\u00f3n arxentina e logo do seu \u00e9xito.\nEn maio de 2019 alcanzou a cifra de 14 mill\u00f3ns de o\u00edntes mensuais en Spotify situ\u00e1ndose no 180. m\u00e1is escoitado do mundo."}
{"id": "472108", "revid": "89787", "url": "https://gl.wikipedia.org/wiki?curid=472108", "title": "Looking High, High, High", "text": "\u00abLooking High, High, High\u00bb (en galego: \u00abMirando alto, alto, alto\u00bb) \u00e9 unha canci\u00f3n composta por John Watson e interpretada en ingl\u00e9s por Bryan Johnson. Lanzouse como sinxelo en 1960 mediante Decca Records. Foi elixida para representar ao Reino Unido no Festival de Eurovisi\u00f3n de 1960 tras ga\u00f1a-la final nacional brit\u00e1nica, \"Eurovision Song Contest of 1960 - British Finals\".\nFestival de Eurovisi\u00f3n 1960.\nSelecci\u00f3n.\n\u00abLooking High, High, High\u00bb cualificouse para representar ao Reino Unido no Festival de Eurovisi\u00f3n 1960 tras ga\u00f1a-la final nacional brit\u00e1nica, \"Eurovision Song Contest of 1960 - British Finals\".\nNo festival.\nA canci\u00f3n participou no festival celebrado no Royal Festival Hall o 29 de marzo de 1960, sendo interpretada polo cantante brit\u00e1nico Bryan Johnson. A orquestra foi dirixida por Eric Robinson.\nFoi interpretada en primeiro lugar, precedendo a Suecia con Siw Malmkvist interpretando \u00abAlla andra f\u00e5r varann\u00bb. Ao final das votaci\u00f3ns, a canci\u00f3n recibiu 25 puntos, obtendo o segundo posto de 13."}
{"id": "472112", "revid": "65434", "url": "https://gl.wikipedia.org/wiki?curid=472112", "title": "Looking High High High", "text": ""}
{"id": "472113", "revid": "89787", "url": "https://gl.wikipedia.org/wiki?curid=472113", "title": "So laang we's du do bast", "text": "\u00abSo laang we's du do bast\u00bb (en galego: \u00abMentres esteas a\u00ed\u00bb) \u00e9 unha canci\u00f3n composta por Henri Mootz, Jean Roderes e interpretada en luxemburgu\u00e9s por Camillo Felgen. Foi elixida para representar a Luxemburgo no Festival de Eurovisi\u00f3n de 1960 tras ser seleccionada internamente pola emisora luxemburguesa T\u00e9l\u00e9-Luxembourg.\nFestival de Eurovisi\u00f3n 1960.\nSelecci\u00f3n.\n\u00abSo laang we's du do bast\u00bb foi seleccionada para representar a Luxemburgo no Festival de Eurovisi\u00f3n 1960 pola emisora luxemburguesa T\u00e9l\u00e9-Luxembourg.\nNo festival.\nA canci\u00f3n participou no festival celebrado no Royal Festival Hall o 29 de marzo de 1960, sendo interpretada polo cantante luxemburgu\u00e9s Camillo Felgen. A orquestra foi dirixida por Eric Robinson.\nFoi interpretada en terceiro lugar, seguindo a Suecia con Siw Malmkvist interpretando \u00abAlla andra f\u00e5r varann\u00bb e precedendo a Dinamarca con Katy B\u00f8dtger interpretando \u00abDet var en yndig tid\u00bb. Ao final das votaci\u00f3ns, a canci\u00f3n recibiu 1 punto, obtendo o 13.\u00ba posto (\u00faltimo) de 13."}
{"id": "472117", "revid": "89787", "url": "https://gl.wikipedia.org/wiki?curid=472117", "title": "Voi, Voi", "text": "\u00abVoi, Voi\u00bb (en galego: \u00abHey, hey\u00bb) \u00e9 unha canci\u00f3n composta por George Elgaaen e interpretada en noruegu\u00e9s por Nora Brockstedt. Lanzouse como sinxelo en 1960 mediante Karusell. Foi elixida para representar a Noruega no Festival de Eurovisi\u00f3n de 1960 tras ga\u00f1a-la final nacional norueguesa, \"Melodi Grand Prix 1960\".\nFestival de Eurovisi\u00f3n 1960.\nSelecci\u00f3n.\n\u00abVoi, Voi\u00bb cualificouse para representar a Noruega no Festival de Eurovisi\u00f3n 1960 tras ga\u00f1a-la final nacional norueguesa, \"Melodi Grand Prix 1960\".\nNo festival.\nA canci\u00f3n participou no festival celebrado no Royal Festival Hall o 29 de marzo de 1960, sendo interpretada pola cantante norueguesa Nora Brockstedt. A orquestra foi dirixida por \u00d8ivind Bergh.\nFoi interpretada en sexto lugar, seguindo a B\u00e9lxica con Fud Leclerc interpretando \u00abMon amour pour toi\u00bb e precedendo a Austria con Harry Winter interpretando \u00abDu hast mich so fasziniert\u00bb. Ao final das votaci\u00f3ns, a canci\u00f3n recibiu 11 puntos, obtendo o cuarto posto de 13 xunto a Alema\u00f1a."}
{"id": "472120", "revid": "65434", "url": "https://gl.wikipedia.org/wiki?curid=472120", "title": "Voi Voi", "text": ""}
{"id": "472121", "revid": "65434", "url": "https://gl.wikipedia.org/wiki?curid=472121", "title": "Voi-Voi", "text": ""}
{"id": "472127", "revid": "23204", "url": "https://gl.wikipedia.org/wiki?curid=472127", "title": "The Net (filme de 1995)", "text": ""}
{"id": "472129", "revid": "5863", "url": "https://gl.wikipedia.org/wiki?curid=472129", "title": "Festa de interese tur\u00edstico galego", "text": ""}
{"id": "472130", "revid": "5863", "url": "https://gl.wikipedia.org/wiki?curid=472130", "title": "Feira do Pemento de O\u00edmbra", "text": ""}
{"id": "472131", "revid": "23204", "url": "https://gl.wikipedia.org/wiki?curid=472131", "title": "Yvonne Blake", "text": "Yvonne Ann Blake, nada en Manchester o 17 de abril de 1940 e finada en Madrid o 17 de xullo de 2018, foi unha dese\u00f1adora de vestiario hispano-brit\u00e1nica, ga\u00f1adora dun premio \u00d3scar e catro premios Goya. En 2012 converteuse na primeira muller galardonada co Premio Nacional de Cinematograf\u00eda sen ser actriz. Ademais foi presidenta da Academia das Artes e as Ciencias Cinematogr\u00e1ficas de Espa\u00f1a (AACCE) dende 2016 ata 2018.\nTraxectoria.\nNada en Manchester, aos 16 anos obtivo unha bolsa para estudar arte, dese\u00f1o e escultura no Regional College of Art &amp; Design de Manchester. Posteriormente viaxou a Londres e presentou o seu cartafol na Casa Bermans, creadora de vestiarios como os de \"Cleopatra\". Ao ver os seus esbozos, ofrec\u00e9ronlle un posto de axudante de Cynthia Tingey, dese\u00f1adora estable da casa e creadora do vestiario de estrelas de cine.\nTras traballar varias veces de axudante, o seu primeiro traballo como dese\u00f1adora no cinema foi en 1966 co filme de Daniel Mann \"Judith\", protagonizada por Sophia Loren. Os seus seguintes t\u00edtulos foron \"Falso \u00eddolo\", \"El esp\u00eda de la nariz fr\u00eda\" e \"Fahrenheit 451\".\nNa s\u00faa primeira etapa en Espa\u00f1a, Blake participou na rodaxe de dous filmes, \"Duffy\", protagonizada por Susannah York, James Coburn e James Mason, e o western c\u00f3mico \"A Talent for Loving\". Nesta rodaxe co\u00f1eceu o que foi o seu marido, Gil Carretero, que era segundo axudante de direcci\u00f3n. En 1971 ga\u00f1ou o Oscar ao mellor vestiario co filme \"Nicol\u00e1s e Alexandra\", unha superproduci\u00f3n dirixida por Franklin J. Schaffner e producida por Sam Spiegel.\nO 14 de xullo de 2016, Blake asumiu en funci\u00f3ns o posto de presidente da Academia das Artes e as Ciencias Cinematogr\u00e1ficas de Espa\u00f1a tras dimitir o seu predecesor, Antonio Resines. O 15 de outubro, ao ser a \u00fanica candidata nas elecci\u00f3ns, a instituci\u00f3n ratificouna como a s\u00faa presidenta.\nO 3 de xaneiro de 2018 foi ingresada de urxencia no Hospital Universitario Ram\u00f3n y Cajal tras sufrir un ictus. Unha semana despois abandonou a UCI e comezou a recuperaci\u00f3n. Polo seu mal estado de sa\u00fade, Blake abandonou as s\u00faas responsabilidades de presidenta da AACCE. O 9 de abril a Academia nomeou a Blake presidenta de honor da instituci\u00f3n, designou a Mariano Barroso como presidente en funci\u00f3ns e convocou elecci\u00f3ns a presidente. Yvonne Blake faleceu o 17 de xullo de 2018 aos 78 anos, sen acabar de recuperarse do ictus que sufrira seis meses atr\u00e1s."}
{"id": "472132", "revid": "59430", "url": "https://gl.wikipedia.org/wiki?curid=472132", "title": "Sarah Mkhonza", "text": "Sarah Mkhonza, nada en Siphofaneni (distrito de Lubombo) o 7 de maio de 1957, \u00e9 unha escritora e activista a favor dos dereitos da muller de Eswatini. Reside nos Estados Unidos de Am\u00e9rica.\nTraxectoria.\nDoutorouse pola Universidade Estatal de M\u00edchigan. Traballou como xornalista no \"The Swazi Sun\" e \"The Observer\", e ensinou ingl\u00e9s e ling\u00fc\u00edstica na Universidade de Suazilandia. Debido \u00e1 censura e a persecuci\u00f3n, en 2005 solicitou asilo pol\u00edtico nos Estados Unidos.\nCofundou a Asociaci\u00f3n de Mulleres Africanas e o Grupo de Fondos de Libros Africanos na Universidade Estatal de M\u00edchigan. Foi docente no Centro de Estudos e Investigaci\u00f3ns Africanas na Universidade Cornell, na Universidade de Boston e na Universidade Stanford.\nEn 2002 recibiu o Premio Hammett-Hellman de Human Rights Watch. Recibiu tam\u00e9n o premio Oxfam Novib/PEN."}
{"id": "472134", "revid": "5863", "url": "https://gl.wikipedia.org/wiki?curid=472134", "title": "Jan-Ove Waldner", "text": "Jan-Ove Waldner, nado en Estocolmo o 3 de outubro de 1965, \u00e9 un xogador de tenis de mesa retirado sueco. Foi co\u00f1ecido como \"o Mozart do tenis de mesa\", e est\u00e1 considerado un dos mellores xogadores de tenis de mesa de todos os tempos. \u00c9 unha lenda do deporte en Suecia e na China, onde \u00e9 co\u00f1ecido como \u8001\u74e6 \"L\u01ceo W\u01ce\" (\"Vello Waldner\") ou \u5e38\u9752\u6811 \"Ch\u00e1ng Q\u012bng Sh\u00f9\" (\"\u00c1rbore Sempre Verde\"), a causa da s\u00faa extraordinaria lonxevidade e competitividade.\nTraxectoria.\nJan-Ove Waldner naceu en Estocolmo en 1965. O seu potencial deportivo foi reco\u00f1ecido dende moi novo e destacou en 1982 cando chegou \u00e1 final do Campionato Europeo con dezaseis anos, perdendo contra o seu compa\u00f1eiro manicho Mikael Appelgren, que nese momento era considerado o sucesor l\u00f3xico do Campi\u00f3n do Mundo sueco Stellan Bengtsson. Mentres a\u00ednda estaba a desenvolver o seu xogo, Waldner, xunto con outros xogadores suecos, viaxou a un campo de adestramento de nivel nacional na China, e sorprendeuse pola dedicaci\u00f3n e a solidariedade dos xogadores chineses. Dende ent\u00f3n indicou que aprendera moito da s\u00faa estad\u00eda, e a partir de a\u00ed estableceu o seu obxectivo primordial de obter o \u00e9xito no tenis de mesa.\nNa China, pa\u00eds que adora o tenis de mesa, \u00e9 sen d\u00fabida o sueco m\u00e1is co\u00f1ecido, \u00e9 un dos deportistas m\u00e1is c\u00e9lebres. Est\u00e1 considerado como o xogador tecnicamente m\u00e1is completo de todos os tempos, e case sen discusi\u00f3n o xogador non chin\u00e9s de m\u00e1is \u00e9xito.\nRecibiu a Medalla de Ouro Svenska Dagbladet Gold Medal en 1992.\nEn 2010 Waldner ga\u00f1ou o seu noveno campionato de Suecia contra P\u00e4r Gerell, que naceu o mesmo ano que Waldner ga\u00f1ou o seu primeiro t\u00edtulo de campi\u00f3n nacional.\nXogou para TTC Rh\u00f6n-Sprudel Fulda-Maberzell na Bundesliga alem\u00e1 ata maio de 2012. Ese mes, Stefan Frauenholz, presidente de Fulda-Maberzell, confirmou que Jan-Ove Waldner finalizara o seu contrato co club. Esta foi a fin da s\u00faa carreira na elite internacional, con corenta e seis anos.\nEn 2012 comezou a xogar para Sp\u00e5rv\u00e4gens BTK.\nO 11 de febreiro de 2016, Waldner xogou o seu \u00faltimo xogo na primeira liga sueca para \u00c4ngby/Sp\u00e5rv\u00e4gen e anunciou oficialmente a s\u00faa retirada como xogador.\nCando se retirou, Waldner levaba xogando na elite por m\u00e1is de trinta anos, algo infrecuente no mundo do tenis de mesa debido a que a coordinaci\u00f3n man-ollo e a rapidez das reacci\u00f3ns son esenciais. Alg\u00fans dos xogadores chineses cos que xogou nos \u00faltimos tempos foron adestrados por aqueles cos que xogou na d\u00e9cada de 1990, que \u00e1 s\u00faa vez foran adestrado por aqueles contra os que xogou na d\u00e9cada de 1980.\n\u00c9 un dos sete xogadores que competiu nos cinco primeiros xogos ol\u00edmpicos dende a introduci\u00f3n do tenis de mesa en 1988. Tam\u00e9n \u00e9 un dos \u00fanicos cinco xogadores masculinos que logrou un grand slam (Campionatao do Mundo e Copa Mundial individual e Campionato Ol\u00edmpico individual), que logrou en 1992."}
{"id": "472137", "revid": "89787", "url": "https://gl.wikipedia.org/wiki?curid=472137", "title": "Canles de \u00c1msterdam", "text": "As canles de \u00c1msterdam, capital dos Pa\u00edses Baixos, representan m\u00e1is de cen quil\u00f3metros de \"grachten\" (canles), arredor de 90 illas e 1,500 pontes. As tres canles principais (Herengracht, Prinsengracht e Keizersgracht), escavadas no s\u00e9culo XVII durante a Idade de Ouro Neerlandesa, forman cintos conc\u00e9ntricos arredor da cidade, co\u00f1ecidos como Grachtengordel. \u00d3 longo das canles hai 1\u00a0550 pontes monumentais. A \u00e1rea de canles do s\u00e9culo XVII, que incl\u00fae Prinsengracht, Keizersgracht, Herengracht e Jordaan, est\u00e1n considerados Patrimonio da Humanidade pola UNESCO dende o ano 2010, contribu\u00edndo \u00e1 fama de \u00c1msterdam como a \"Venecia do Norte\"."}
{"id": "472138", "revid": "23204", "url": "https://gl.wikipedia.org/wiki?curid=472138", "title": "Canais de \u00c1msterdam", "text": ""}
{"id": "472139", "revid": "89787", "url": "https://gl.wikipedia.org/wiki?curid=472139", "title": "Simone Ortega", "text": "Simone Klein Ansaldy, nada en Barcelona o 29 de maio de 1919 e finada en Madrid o 2 de xullo de 2008, foi unha escritora culinaria espa\u00f1ola de best sellers, co\u00f1ecida como Simone Ortega.\nTraxectoria.\nNaceu en Barcelona, nunha familia orixinaria de Alsacia e publicou o seu primeiro e m\u00e1is vendido libro, \"1080 recetas de cocina\" en 1972. Estivo casada co editor Jos\u00e9 Ortega Spottorno, fillo do fil\u00f3sofo Jos\u00e9 Ortega y Gasset e fundador do xornal \"El Pa\u00eds\", ata a morte del en 2002.\nO seu best seller \"1080 recetas de cocina\" vendeu m\u00e1is de 3,5 mill\u00f3ns de exemplares en Espa\u00f1a dende que se publicou por primeira vez, e en 2007 levaba 48 edici\u00f3ns. En 1987 recibiu o Premio Especial de Gastronom\u00eda de Espa\u00f1a, ao que seguiu o Premio Especial de Comida de Espa\u00f1a en 2006. Ao outorgar o \u00faltimo premio, o xurado falou de \"unha vida enteira dedicada a aconsellar e ensinar aos consumidores sobre coci\u00f1ar ben e a boa coci\u00f1a, con especial \u00e9nfase na calidade dos produtos nacionais\". No 2006 tam\u00e9n recibiu do goberno franc\u00e9s a Orde das Artes e das Letras nunha cerimonia en Madrid, en que Ortega comentou que \"m\u00e1is que ningunha outra cousa, a coci\u00f1a \u00e9 o que levou a Francia e a Espa\u00f1a a achegarse\".\nAdemais de escribir libros de coci\u00f1a, Ortega tivo unha columna na revista \"\u00a1Hola!\", e era colaboradora habitual de varios programas de radio. Os seus \u00faltimos libros foron escritos en colaboraci\u00f3n coa s\u00faa filla, In\u00e9s Ortega Klein, chef e autora de libros de coci\u00f1a."}
{"id": "472141", "revid": "15490", "url": "https://gl.wikipedia.org/wiki?curid=472141", "title": "Piet\u00e1 Vaticana", "text": ""}
{"id": "472142", "revid": "1888", "url": "https://gl.wikipedia.org/wiki?curid=472142", "title": "G. Rodr\u00edguez Mourullo", "text": ""}
{"id": "472143", "revid": "1131", "url": "https://gl.wikipedia.org/wiki?curid=472143", "title": "C\u00e9sar Arias", "text": "C\u00e9sar Arias Rodr\u00edguez \u00e9 un activista cultural galego.\nTraxectoria.\nAdministrativo en Madrid. En 1958 cun grupo de estudantes e traballadores galegos que viv\u00edan na capital: Bautista \u00c1lvarez, Xos\u00e9 Cribeiro, Xos\u00e9 Fern\u00e1ndez Ferreiro, Bernardino Gra\u00f1a, Ram\u00f3n Lourenzo, Xos\u00e9 Lu\u00eds M\u00e9ndez Ferr\u00edn e Reimundo Pati\u00f1o creou o grupo Brais Pinto."}
{"id": "472144", "revid": "1888", "url": "https://gl.wikipedia.org/wiki?curid=472144", "title": "C\u00e9sar Arias Rodr\u00edguez", "text": ""}
{"id": "472145", "revid": "85894", "url": "https://gl.wikipedia.org/wiki?curid=472145", "title": "Alfonso Gallego Vila", "text": "Alfonso Fernando Gallego Vila, nado en Curtis o 15 de novembro de 1928 e finado na Coru\u00f1a o 17 de xaneiro de 2005, foi un pintor, debuxante e poeta galego.\nTraxectoria.\nFoi un dos fundadores do grupo po\u00e9tico \"Amanecer\" en 1950. Nos Xogos florais de Galicia de 1960 obtivo unha menci\u00f3n honor\u00edfica polo poema \"Carta desde la ciudad a un campesino\". Foi finalista no Premio de poes\u00eda \u00c1gora co libro \"La \u00faltima palabra\". O seu poemario \"A cidade \u00e9 gaivota\" ga\u00f1ou o certame de poes\u00eda galega organizado polo grupo Brais Pinto, pero non foi publicado polos problemas econ\u00f3micos que afrontaba o grupo. En 1961 publicou o seu primeiro libro \"La se\u00f1al del viento\". Publicou poemas en galego na revista \"Signo\" (1966). Fixo a s\u00faa primeira exposici\u00f3n de pintura no centro lucense de Buenos Aires, presentado por Lu\u00eds Seoane. Expuxo en diversas cidades espa\u00f1olas e participou en m\u00e1is decincuenta exposici\u00f3ns colectivas. Foi un dos fundadores do grupo informalista de pintores \"A Gada\u00f1a\". A derradeira mostra dos seus cadros foi en 1996, na Galer\u00eda de Arte Atl\u00e1ntica."}
{"id": "472146", "revid": "1888", "url": "https://gl.wikipedia.org/wiki?curid=472146", "title": "Afonso Gallego Vila", "text": ""}
{"id": "472147", "revid": "1888", "url": "https://gl.wikipedia.org/wiki?curid=472147", "title": "Jackeline Elizabeth Fern\u00e1ndez Mac\u00edas", "text": ""}
{"id": "472152", "revid": "5863", "url": "https://gl.wikipedia.org/wiki?curid=472152", "title": "Sims", "text": ""}
{"id": "472153", "revid": "98629", "url": "https://gl.wikipedia.org/wiki?curid=472153", "title": "Mascato pardo", "text": "O mascato pardo ou mascato tropical (Sula leucogaster) \u00e9 unha grande ave mari\u00f1a da familia Sulidae, das cales \u00e9 quizais a especie m\u00e1is espallada. Ten unha distribuci\u00f3n pantropical, que se solapa coa doutras especies de mascatos. O gregario mascato tropical viaxa diariamente para buscar alimento a baixa altura en augas costeiras. As bandadas merg\u00fallanse en picado para capturar pequenos peixes, especialmente cando estes son dirixidos cara a superficie polos seus predadores. S\u00f3 fai o ni\u00f1o no chan e p\u00f3usase sobre obxectos s\u00f3lidos e non sobre a superficie da auga.\nTaxonom\u00eda.\nO mascato pardo foi descrito polo pol\u00edgrafo franc\u00e9s Georges-Louis Leclerc, conde de Buffon na s\u00faa \"Histoire Naturelle des Oiseaux\" en 1781. A ave foi tam\u00e9n ilustrada nun gravado pintado a man por Fran\u00e7ois-Nicolas Martinet na obra \"Planches Enlumin\u00e9es D'Histoire Naturelle\", realizada baixo a supervisi\u00f3n de Edme-Louis Daubenton para acompa\u00f1ar o texto de Buffon. Buffon non inclu\u00edu un nome cient\u00edfico coa s\u00faa descrici\u00f3n, pero en1783 o naturalista holand\u00e9s Pieter Boddaert acu\u00f1ou o nome binomial de \"Pelecanus leucogaster\" no seu cat\u00e1logo das \"Planches Enlumin\u00e9es\". A localidade tipo \u00e9 Cayenne na G\u00fciana Francesa. O actual x\u00e9nero \"Sula\" foi introducido polo zo\u00f3logo franc\u00e9s Mathurin Jacques Brisson en 1760. A palabra \"Sula\" \u00e9 norueguesa e significa mascato; o nome espec\u00edfico \"leucogaster\" procede do grego antigo \"leuko\", 'branco' e \"gast\u0113r\", 'barriga'.\nReco\u00f1\u00e9cense catro subespecies:\nDescrici\u00f3n.\nA s\u00faa cabeza e partes superiores do corpo est\u00e1n cubertas por unha plumaxe de marr\u00f3n escura a negra, co resto (ventre) de cor branca. Estas cores b\u00e1sicas var\u00edan xeograficmente, pero non estacionalmente. A especie tam\u00e9n presenta dimorfismo sexual nas cores b\u00e1sicas, o macho ten un anel ocular azul, a diferenza da femia que o ten amarelo. Ademais o macho da subespecie \"S. l. brewsteri\" ten unha plumaxe distintiva porque a fronte, parte anterior do p\u00edleo e queixo son brancos, que se fusionan co pescozo e peito marr\u00f3ns agrisados.\nA femia chega aos 80\u00a0cm de lonxitude, a s\u00faa envergadura alar mide 150\u00a0cm, e pode pesar ata 1\u00a0300\u00a0g. O macho chega a 75\u00a0cm de lonxitude, a s\u00faa envergadura alar mide ata 140\u00a0cm e pode pesar ata 1\u00a0000\u00a0g.\nA diferenza doutras especies de s\u00falidos a plumaxe xuvenil xa lembra a do adulto. Son marr\u00f3ns agrisados m\u00e1is escurecidos na cabeza, superficies superiores das \u00e1s e cola, mentres que a parte inferior do peito e partes inferiores te\u00f1en moitas pintas marr\u00f3ns sobre o fondo branco. Os xuven\u00eds das subespecies \"S. l. brewsteri\" son de novo distintas por ter a plumaxe das partes inferiores m\u00e1is uniformes de cor marr\u00f3n.\nO bico \u00e9 bastante afiado e con moitas beiras dentadas. Te\u00f1en \u00e1s bastante curtas o que lles permite un r\u00e1pido aleteo, pero te\u00f1en unha longa cola que se vai estreitando. A\u00ednda que estas aves son normalmente silenciosas, os observadores de aves te\u00f1en informado de sons ocasionais que fai a ave similares a un gru\u00f1ido ou grallido.\nEcolox\u00eda.\nEsta especie reprod\u00facese en illas e costas nas \u00e1reas pantropicais do Atl\u00e1ntico e Pac\u00edfico. Frecuentan os terreos de reproduci\u00f3n de illas do golfo de M\u00e9xico e o mar Caribe. Co aumento da contaminaci\u00f3n no mundo, os mascatos pardos empeZaron a usar os restos de lixo do mar para constru\u00edr os seus ni\u00f1os. O 90,1 % deses ni\u00f1os estaban feitos de pl\u00e1sticos, mentres que os ni\u00f1os pr\u00f3ximos a barcos naufragados te\u00f1en unha alta porcentaxe de restos de naufraxio. Nidifica en grandes colonias, po\u00f1endo dous ovos branco-azulados no chan nunha morea de cunchas rotas e vexetaci\u00f3n, pero xeralmente cr\u00eda un s\u00f3 polo, porque o segundo polo que fai eclosi\u00f3n non pode competir pola comida co seu irm\u00e1n m\u00e1is vello, ou mesmo pode ser expulsado do ni\u00f1o por el. Inverna no mar en extensas \u00e1reas.\nAs parellas poden permanecer xuntas durante varias estaci\u00f3ns. Realizan elaborados rituais de salutaci\u00f3n e son tam\u00e9n espectaculares mergulladores, lanz\u00e1ndose en picado ao oc\u00e9ano a gran velocidade. Comen principalmente peixes pequenos ou luras, que se re\u00fanen en grupos preto da superficie e poden capturar os peixes que choutan f\u00f3ra da auga mentres sobrevoan a superficie. A\u00ednda que son voadores poderosos e \u00e1xiles, son especialmente torpes \u00e1 hora de tomar terra ou engalar; utilizan os ventos fortes e pousadeiros altos como axuda para engalar."}
{"id": "472154", "revid": "27155", "url": "https://gl.wikipedia.org/wiki?curid=472154", "title": "Mascato tropical", "text": ""}
{"id": "472155", "revid": "27155", "url": "https://gl.wikipedia.org/wiki?curid=472155", "title": "Sula leucogaster", "text": ""}
{"id": "472157", "revid": "89787", "url": "https://gl.wikipedia.org/wiki?curid=472157", "title": "Leila Aboulela", "text": "Leila Aboulela (en ), nada no Cairo (Exipto) en 1964, \u00e9 unha escritora sudanesa en lingua inglesa.\nTraxectoria.\nFilla de nai exipcia e pai sudan\u00e9s, aos seis meses a familia foi vivir a Khart\u00fan onde residiu at\u00e9 1987, e estudou na Khartoum American School e econom\u00eda na Universidade de Khart\u00fan. Fixo un mestrado en estat\u00edstica na Escola de Econom\u00eda e Ciencia Pol\u00edtica de Londres. En 1990 foi vivir a Aberdeen co seu home e os seus fillos, e actualmente vive en Doha.\nAs s\u00faass novelas foron nomeadas varias veces ao Orange Prize. A s\u00faa fe musulm\u00e1 aparece decote na s\u00faa obra"}
{"id": "472159", "revid": "25871", "url": "https://gl.wikipedia.org/wiki?curid=472159", "title": "Fatoumata Diawara", "text": "Fatoumata Diawara (en ), nada no ano 1982 en Costa do Marfil de pais malianos, \u00e9 unha cantante e actriz maliana. En decembro de 2018, Diawara formou parte dos nomeados finalistas do Premios Grammy ao mellor \u00e1lbum de world music por \"Fenfo\" e \u00e1 mellor gravaci\u00f3n dance por \"Ultimatum\" do grupo Disclosure, no que tam\u00e9n participou."}
{"id": "472164", "revid": "15490", "url": "https://gl.wikipedia.org/wiki?curid=472164", "title": "Rappen", "text": "Rappen (en alem\u00e1n \"rappen\"; plural: \"rappen\") \u00e9 a denominaci\u00f3n da moeda divisionaria do franco su\u00edzo, equivalente \u00e1 s\u00faa cent\u00e9sima parte. Dado que Su\u00edza \u00e9 un estado pluriling\u00fce, esta moeda denom\u00ednase tam\u00e9n oficialmente \"rap\" en romanche, \"centime\" en franc\u00e9s e \"cent\u00e9simo\" en italiano.\nOrixinalmente era unha variante do \"pfennig\" (\"penique\") medieval com\u00fan nas rexi\u00f3ns alem\u00e1nicas de Alsacia, Sundgau e norte de Su\u00edza.\nOrixe do nome.\nEn ocasi\u00f3ns explicouse a orixe do termo remont\u00e1ndose ao \"rappenpfennig\", unha variante do penique cu\u00f1ado en Friburgo no s\u00e9culo XIII que inicialmente representaba a figura dunha aguia, a\u00ednda que posteriormente foi reinterpretada como un corvo (en alem\u00e1n: \"raben\"), do que tomar\u00eda o nome pola v\u00eda popular.\nMaior consideraci\u00f3n ten, na actualidade, a hip\u00f3tese de que a denominaci\u00f3n se deba \u00e1 cor escura dos primeiros exemplares destas moedas, por mor da s\u00faa pobreza en prata. Na antiga lingua altoalem\u00e1, \"rap\" significaba precisamente \"escuro\" e a\u00ednda hoxe en alem\u00e1n a palabra \"rappe\" significa \"cabalo negro\".\nHistoria.\nOrixes.\nDebido \u00e1 extensi\u00f3n da circulaci\u00f3n desta moeda no s\u00e9culo XIV pola rexi\u00f3n do Rin superior, chegou a adoptarse como moeda padr\u00f3n na denominada \"Rappenbund\" ou \"Rappenm\u00fcnzbund\" (\"Liga do rappen\"), unha uni\u00f3n de cecas rexionais formada en 1399 que inclu\u00eda o bispado de Bailea e a maior\u00eda das cidades m\u00e1is grandes da rexi\u00f3n. O obxectivo era dotarse dunha moeda com\u00fan que favorecese o comercio. \u00c1 liga adher\u00edronse, en Alsacia, as cecas de Colmar e Thann; na actual Su\u00edza as de Basilea, Schaffhausen, Zofingen, Z\u00fcrich, Berna, Soleura e Friburgo; e tam\u00e9n outras cecas en Brisgovia e no Sundgau.\nLogo da disoluci\u00f3n da \"Rappenbund\" en 1584, alg\u00fans estados su\u00edzos continuaron a cu\u00f1axe de rappen dentro dos seus territorios, onde ficaron con uso local ata finais do s\u00e9culo XIX. Este foi o caso, entre outros, de Lucerna e de Schwytz (entre 1620 e 1625), ou de Z\u00fcrich (a partir de 1650).\nDivisionaria do franco su\u00edzo.\nEn 1798, cando se produciu a unificaci\u00f3n pol\u00edtica su\u00edza por iniciativa francesa baixo a Rep\u00fablica Helv\u00e9tica, precis\u00e1base unha moeda unificada para estandarizar e organizar a ca\u00f3tica coexistencia de m\u00e1is de 800 moedas diferentes propias de cada territorio.\nNaceu as\u00ed o primeiro franco su\u00edzo, baseado no t\u00e1lero de Berna, dividido en 10 batzen e cada un deles composto, pola s\u00faa vez, por 10 rappen. Esta nova unidade utilizouse unicamente durante cinco anos, ata a fin da Rep\u00fablica Helv\u00e9tica en 1803. Con todo, moitos dos cant\u00f3ns, ao convert\u00e9rense en independentes, seguiron a emitir versi\u00f3ns propias dese franco decimal e os seus correspondentes batzen e rappen, ata que Su\u00edza se unificou definitivamente en 1848 e o novo franco su\u00edzo, dividido en 100 rappen, se institu\u00edu como moeda nacional, en substituci\u00f3n dos antigos francos e das restantes moedas particulares, coa Lei Federal de Moeda de 1850.\nAs moedas de dous rappen mantiveron a s\u00faa produci\u00f3n ata 1974 e retir\u00e1ronse da circulaci\u00f3n en 1978; as dun rappen cu\u00f1\u00e1ronse ata 2006 e desmonetiz\u00e1ronse o ano seguinte, a\u00ednda que levaban xa anos sen seren \u00fatiles para o uso coti\u00e1n. No entanto, as pezas con valores de 5, 10, e 20 rappen mant\u00e9\u00f1ense en circulaci\u00f3n, as\u00ed como a de 50 rappen, a\u00ednda que estas reciban oficialmente a denominaci\u00f3n de \"medio franco\"."}
{"id": "472170", "revid": "98629", "url": "https://gl.wikipedia.org/wiki?curid=472170", "title": "Secret Obsession", "text": "Secret Obsession \u00e9 un filme estadounidense de 2019 dirixido por Peter Sullivan e escrito polo propio Sullivan e Kraig Wenman. Est\u00e1 protagonizado por Brenda Song, Mike Vogel e Dennis Haysbert.\nEstreouse o 18 de xullo de 2019 a trav\u00e9s de Netflix."}
{"id": "472171", "revid": "5863", "url": "https://gl.wikipedia.org/wiki?curid=472171", "title": "Francisco Vidal Olivares", "text": ""}
{"id": "472172", "revid": "15490", "url": "https://gl.wikipedia.org/wiki?curid=472172", "title": "Helena de Epiro", "text": ""}
{"id": "472173", "revid": "98629", "url": "https://gl.wikipedia.org/wiki?curid=472173", "title": "Sam Walton", "text": "Samuel Moore Walton, nado en Kingfisher (Oklahoma) o 29 de marzo de 1918 e finado en Little Rock (Arcansas) o 5 de abril de 1992, foi un home de negocios e empresario estadounidense, co\u00f1ecido por fundar as tendas Walmart e Sam's Club. Wal-Mart Stores Inc. creceu ata converterse na maior empresa do mundo por beneficios, ademais do maior empregador privado do mundo. Nun momento da s\u00faa vida, foi a persoa m\u00e1is rica dos Estados Unidos.\nTraxectoria.\nNa \u00e9poca de estudante, Samuel foi elixido como o rapaz mais vers\u00e1til e converteuse en presidente do corpo de estudantes. Formouse en econom\u00eda no ano 1940. O seu socio e irm\u00e1n m\u00e1is novo James (alcumado \"Bud\") formouse na academia militar.\nA primeira experiencia dos Waltons foi como empregados nunha tenda de Oklahoma, co\u00f1ecida como DuPont. A primeira tenda dos Waltons foi unha franqu\u00eda rede Ben-Franklin, na cidade de Newport en 1945. Bud e s\u00faa esposa Audie asoci\u00e1ronse con Sam e a s\u00faa esposa Helen durante un ano, ata compraren a s\u00faa propia tenda. O matrimonio Walton transformou a tenda, que operaba con prexu\u00edzos nunha das maiores unidades da rede Ben Franklin en Arcansas. Vendo o \u00e9xito en 1949, o propietario que alugaba o inmoble para os Waltons pediuna de volta.\nOs Waltons mud\u00e1ronse a Bentonville, unha pequena cidade na monta\u00f1a Ozark. En 1951, o matrimonio pasou a administrar unha pequena tenda de variedades e de baixo volume, co nome Walton's 5\u00a0&amp;\u00a010. Entre 1951 e 1962, Sam percorreu varios outros tipos de negocios (concorrentes como K-Mart). O concepto da empresa K-Mart era simple: mercador\u00edas de prezos baixos con calidade e con \u00e9nfase no autoservizo. Isto levou a Sam a considerar un novo tipo de concepto: as tendas de descontos.\nEnt\u00f3n, Sam e o seu irm\u00e1n Bud, decidiran fundar o Wal-Mart en 1962, coa abertura da s\u00faa primeira tenda na cidade de Rogers, Arcansas, co nome de Wal-Mart Discount City.\nDous anos despois da s\u00faa fundaci\u00f3n, a rede xa contaba con 24 tendas e unha facturaci\u00f3n de 12,6\u00a0mill\u00f3ns de d\u00f3lares.\nFalecemento.\nWalton faleceu o 5 de abril de 1992 de mieloma m\u00faltiple, un tipo de cancro de \u00f3sos, en Little Rock. As novas do seu pasamento foron transmitidas por sat\u00e9lite a todas as 1960 tendas Walmart. Nese momento, a compa\u00f1\u00eda ti\u00f1a 380\u00a0000 empregados.\nOs seus restos est\u00e1n enterrados no cemiterio de Bentonville. Legou a propiedade de Walmart \u00e1 s\u00faa esposa e os seus fillos: Rob Walton secedeu o seu pai como presidente de Walmart, e John Walton foi o director ata a s\u00faa morte en 2005 nun accidente a\u00e9reo.\nVida privada.\nWalton casou con Helen Robson o 14 de febreiro de 1943. Tiveron catro fillos: Samuel Robson (Rob) nado en 1944, John Thomas (1946\u20132005), James Carr (Jim) nado en 1948, e Alice Louise nada en 1949. Walton apoiou varias causas de caridade. Helen e mais el eran activos na Primeira Igrexa Presbiteriana de Bentonville; Sam serviu como presb\u00edtero e profesor da escola dominical, dando clases a estudantes de instituto. A familia fixo importantes contribuci\u00f3ns \u00e1 congregaci\u00f3n.\nLegado.\nEn 1998, Walton foi inclu\u00eddo pola revista \"Time\" na lista das 100 persoas m\u00e1is influentes do s\u00e9culo XX. Walton foi reco\u00f1ecido polo seu traballo na venda polo mi\u00fado en marzo de 1992, un mes antes da s\u00faa morte, cando recibiu a Medalla Presidencial da Liberdade por parte do presidente George H. W. Bush.\n\"Forbes\" considerou a Sam Walton a persoa m\u00e1is rica dos Estados Unidos entre 1982 e 1988, en que cedeu o posto a John Kluge cando os editores comezaron a considerar a fortuna de Walton repartida entre el e os seus catro fillos.\nNa Universidade de Arcansas, a Escola de Negocios (Sam M. Walton College of Business) recibe o seu nome. Walton foi inclu\u00eddo no Junior Achievement U.S. Business Hall of Fame en 1992."}
{"id": "472174", "revid": "23204", "url": "https://gl.wikipedia.org/wiki?curid=472174", "title": "Caddy Adzuba", "text": "Caddy Adzuba, nada en Bukavu o 5 de abril de 1981 \u00e9 unha avogada, xornalista e activista polos dereitos das mulleres congolesa. O seu foco principal \u00e9 a loita contra a violencia sexual na Rep\u00fablica Democr\u00e1tica do Congo.\nTraxectoria.\nCaddy Adzuba \u00e9 a m\u00e1is vella de oito irm\u00e1ns nados nun barrio adi\u00f1eirado de Bukavu. Graduouse en dereito pola Universidade de Bukavu en 2005.\nSegundo a rede IFEX, grupo de organizaci\u00f3ns que defenden a liberdade de expresi\u00f3n no mundo, Adzuba decidiu traballar na promoci\u00f3n dos dereitos humanos cando a guerra a botou do seu fogar con dezaseis anos. Despois de ser separada da s\u00faa familia e ser testemu\u00f1a do sufrimento das persoas, \"decidiu facer algo polos dereitos humanos\".\nAxudou a fundar a rede Un Altavoz para el Silencio, dando conta da violencia sexual contra as mulleres no seu pa\u00eds. Tam\u00e9n \u00e9 membro da Asociaci\u00f3n de Mulleres dos Medios do Congo Oriental. Caddy Adzuba tam\u00e9n foi unha das fundadoras da Women's Alliance for the Promotion of Human Rights.\nTraballa como xornalista en Radio Okapi, canal de radio oficial da misi\u00f3n das Naci\u00f3ns Unidas na Rep\u00fablica Democr\u00e1tica do Bongo. A loita contra a tortura e a violaci\u00f3n contin\u00faa a ser unha das s\u00faas prioridades, motivo polo que recibiu ameazas de morte."}
{"id": "472177", "revid": "56817", "url": "https://gl.wikipedia.org/wiki?curid=472177", "title": "Ricardo II de Normand\u00eda", "text": "Ricardo II de Normand\u00eda, nado o 23 de agosto de 963 e finado o 28 de agosto de 1027), chamado Ricardo o Bo, foi fillo e herdeiro do duque Ricardo sen medo, e gobernou o ducado desde 996 ata a s\u00faa morte.\nTraxectoria.\nDurante o seu reinado, enfrontouse a unha insurrecci\u00f3n dos campesi\u00f1os e promoveu unha reforma dos mosteiros normandos. Axudou ao rei Roberto II de Francia a loitar contra o ducado de Borgo\u00f1a e detivo os ataques ingleses que o rei Etelred II emprendeu contra a Pen\u00ednsula de Cotent\u00edn.\nPara mellorar as relaci\u00f3ns con Inglaterra promoveu o matrimonio da s\u00faa irm\u00e1 Emma co rei Etelred. A\u00ednda que a ra\u00ed\u00f1a Emma estaba mal vista polos ingleses, esta conexi\u00f3n permitir\u00eda ao seu neto Guillerme o conquistador reclamar o trono de Inglaterra medio s\u00e9culo despois.\nFamilia.\nMatrimonios e descendencia.\nEn 996 casou en primeiras nupcias con Judit de Rennes (982-1017), filla de Conan I da Breta\u00f1a. Os fillos da uni\u00f3n foron:\nEn segundas nupcias casou con Poppa de Envermeu, con quen tivo dous fillos:"}
{"id": "472181", "revid": "1131", "url": "https://gl.wikipedia.org/wiki?curid=472181", "title": "Ricardo III de Normand\u00eda", "text": "Ricardo III de Normand\u00eda, nado en 997 e finado en 1027, foi o fillo m\u00e1is vello e sucesor de Ricardo II \u00e1 fronte do ducado de Normand\u00eda \u00e1 s\u00faa morte en 1027.\nTraxectoria.\nNaceu en 997, fillo do duque Ricardo II de Normand\u00eda e da s\u00faa muller Judit. Sobre o ano 1020, o seu pai entregoulle o mando dun ex\u00e9rcito para atacar ao conde Hugo de Chalon, co fin de rescatar ao seu irm\u00e1n pol\u00edtico Rexinaldo que fora encarcerado por Hugo.\nPrometeuse con Adelaida (1009-1079), condesa de Corbie e segunda filla do rei Roberto II de Francia, pero non se levou a cabo o matrimonio. \u00c1 morte do seu pai herdou o Ducado de Normand\u00eda, pero o seu reinado foi breve, xa que morreu de s\u00fapeto o mesmo ano. Desco\u00f1\u00e9cense as causas da misteriosa morte.\nComo Ricardo non ti\u00f1a fillos lex\u00edtimos, o ducado pasou a mans do seu irm\u00e1n Roberto."}
{"id": "472184", "revid": "54334", "url": "https://gl.wikipedia.org/wiki?curid=472184", "title": "Xeoparque", "text": "Un xeoparque \u00e9 unha \u00e1rea continua e ben definida que cont\u00e9n puntos xeol\u00f3xicos caracter\u00edsticos, infrecuentes ou de interese educativo, mesmo cun interese de conservaci\u00f3n arqueol\u00f3xico, ecol\u00f3xico ou cultural; e que se aproveita para unha estratexia de desenvolvemento sostible. Existe unha rede de xeoparques internacionais reco\u00f1ecidos pola UNESCO.\nDefinici\u00f3n.\nA UNESCO define aos \"xeoparques mundiais\" como \u00e1reas unificadas cunha herdanza xeol\u00f3xica de interese internacional. Os xeoparques fan uso desa herdanza para promover o interese da sociedade en puntos clave da din\u00e1mica do planeta. Moitos xeoparques promoven o co\u00f1ecemento de riscos xeol\u00f3xicos, como volc\u00e1ns, terremotos ou tsunamis e aproveitan esa informaci\u00f3n para a preparaci\u00f3n da sociedade local fronte a eses ricos. Os xeoparques tam\u00e9n poden ter a finalidade de divulgaci\u00f3n da historia dos procesos xeol\u00f3xicos ou do actual cambio clim\u00e1tico ou promover un turismo sustentable no actual momentode cambio clim\u00e1tico global. O turismo, de feito, serve para fomentar o co\u00f1ecemento dos xeoparques e entendelos como un modelo de promoci\u00f3n demogr\u00e1fica e de turismo sostible deses lugares. Nos xeoparques tam\u00e9n se divulga sobre da explotaci\u00f3n sostible dos recursos naturais, como son as miner\u00edas, subli\u00f1ando a restauraci\u00f3n que se poden dar neses puntos de explotaci\u00f3n.\nOs xeoparques non son unha entidade lexislativa. Por\u00e9n, ad\u00f3itase outorgar algunha protecci\u00f3n da administraci\u00f3n local, rexional ou estatal. Poden ou ben promover a conservaci\u00f3n de elementos xeol\u00f3xicos de interese ou facilitar o traballo de implantaci\u00f3n de modelos de turismo xeol\u00f3xico e turismo socio-cultural, como modelos de turismo sustentable xestionado pola comunidade local.\nA Rede Mundial da UNESCO.\nA Rede mundial de xeoparques da UNESCO est\u00e1 apoiada e xestionada por esa organizaci\u00f3n internacional e des\u00edgnaos como tal a aquelas candidaturas que considera como relevantes. Con todo, existen moitos dos xeoparques nacionais e outros proxectos locais de xeoparques que non forman parte desta rede global de xeoparques internacional.\nA iniciativa de xeoparques liderouna a UNESCO ante a necesidade de reco\u00f1ecer internacionalmente puntos de interese a escala global. Esta rede est\u00e1 en sinton\u00eda co Patrimonio da Humanidade e o Programa sobre o Home e a Biosfera (MAB) da UNESCO.\nProceso de cualificaci\u00f3n.\nA rede mundial de xeoparques reunese periodicamente e aval\u00eda os proxectos de xeoparques que se candidataron. Asumen que precisan de:\nMembros da rede mundial.\nA primeira lista de membros adheridos ao proxecto da rede mundial de xeoparques publicouse despois da primeira conferencia internacional da rede, en 2004. En 2019 estaban nese proxecto 147 parques de entidades de 41 pa\u00edses."}
{"id": "472185", "revid": "98629", "url": "https://gl.wikipedia.org/wiki?curid=472185", "title": "Ismael Urzaiz", "text": "Ismael Urzaiz Aranda, nado en Tudela o 7 de outubro de 1971, \u00e9 un exfutbolista navarro, que xogou durante once anos no Athletic Club como dianteiro.\nTraxectoria.\nProcedente das categor\u00edas infant\u00eds do Club Deportivo Tudelano, en 1985 ingresou nas categor\u00edas xuven\u00eds do Real Madrid. Na tempada 1989-90 disputou a Segunda Divisi\u00f3n co Real Madrid Castilla, logrando cinco goles en dez partidos. O 2 de outubro de 1990 so o adestrador John Benjamin Toshack debutou co Real Madrid nun encontro da Copa de Europa, contra do Odense BK (6-0) en substituci\u00f3n de M\u00edchel no minuto 80. Na tempada 1991/92 xogou cedido co Albacete Balompi\u00e9 co que debutou na Primeira Divisi\u00f3n o 20 de outubro de 1991 contra do Athletic Club que rematou en vitoria 4 a 0. Co conxunto manchego logrou marcar un gol, o 17 de novembro, contra do CD Logro\u00f1\u00e9s. O 3 de febreiro de 1993 xogou o seu segundo partido co Real Madrid, na ida dos oitavos de final da Copa do Rei contra do RCD Mallorca ao substitu\u00edr a Luis Enrique no minuto 73. Na tempada (1992-93) comezou co filial madridista, logrando oito goles en 27 partidos, pero en abril de 1993 o club cedeuno ao Celta ata rematar a tempada. Cos celestes xogou seis partidos e anotou un gol contra do Real Burgos. De novo cedido, a tempada 1993/94 xogou co Rayo Vallecano, coincidindo con Hugo S\u00e1nchez. No equipo madrile\u00f1o anotou tres goles na Copa, un na Liga e outro na eliminatoria de promoci\u00f3n contra do Compostela, malia todo o equipo madrile\u00f1o baixou a Segunda Divisi\u00f3n.\nNa tempada 1994/95 fichou pola UD Salamanca, logrando o ascenso \u00e1 Primeira Divisi\u00f3n, logo dunha tempada na que xogou principalmente como suplente no equipo de Juanma Lillo, deulle o ascenso con dous goles de cabeza: o 277 de xu\u00f1o de 1995, tras unha derrota 0 a 2 no partido de ida contra do Albacete, marcou o gol que fixo posible a pr\u00f3rroga no minuto 95, e o 0 a 3 no minuto 111.\nPara a tempada 1995/96 fichou polo RCD Espanyol dirixido por Jose Antonio Camacho. Debutou marcando un gol o 3 de setembro cunha vitoria por 3 a 1 contra da UD Salamanca. No seu primeiro partido como titular, o 14 de outubro, marcou dous goles nunha vitoria 0 a 3 contra do Sevilla. Sumou 15 goles nesa tempada, 8 nos \u00faltimos dous meses da competici\u00f3n. Logrou o seu primeiro triplete en primeira divisi\u00f3n o 14 de abril contra do Rayo Vallecano nunha vitoria 4 a 2. A s\u00faa gran tempada fixo ao Athletic Club fixarse nel e pagar 500 mill\u00f3ns de pesetas en xullo de 1996.\nAthletic Club.\nNa s\u00faa primeira tempada co Athletic f\u00edxose co posto de dianteiro titular, afacendo a Ziganda a xogar pegado \u00e1 banda esquerda. Marcou dezaseis goles na Liga (trece na segunda volta) e dous na Copa, por diante de Ziganda que anotou dezasete na Liga e Julen Guerrero que marcou quince. Na tempada seguinte, malia anotar s\u00f3 dez goles, logrou o subcampionato da liga co club. Na campa\u00f1a 1998/99 participou na Liga de Campi\u00f3ns anotando un gol, al\u00e9n de dezaseis na Liga, significativo foi ao que marcou ao rematar cun tiro de costas no derradeiro minuto, nun partido que se xogou no Montjuic contra do Espanyol. A tempada 1999/00 foi a \u00faltima de Luis Fern\u00e1ndez como t\u00e9cnico, e Urzais s\u00f3 puido anotar sete goles por mor dos seus problemas no nocello. No seguinte ano, xa con Txetxu Rojo no banco, converteuse no m\u00e1ximo goleador do equipo nunha dif\u00edcil tempada, con once goles na Liga e dous na Copa. Na tempada 2001/02, con Jupp Heynckes, aumentou o n\u00famero de goles, chegando a dezaoito. O 23 de xaneiro de 2002 marcou o gol da vitoria 2 a 1 na ida das semifinais da Copa do Rei contra do Real Madrid. Ao remate da tempada non renovou o contrato e quedou libre pero volveu ao club vasco quince d\u00edas despois, nesa tempada anotou catorce goles, inclu\u00eddo un triplete no Vicente Calder\u00f3n nun empate a tres. Na tempada 2003/04, con Ernesto Valverde, anotou oito goes, e a seguinte supuxo un cambio radical, ao principiar a sa\u00edr polo com\u00fan dende o banco, e as\u00ed e todo, finalizou a tempada con doce goles; os seus dous goles contra do Real Betis nun 4 a 4, en dous minutos con dous remates de cabeza, confirm\u00e1bano como unha das maiores ameazas da Ligan a bal\u00f3n parado.\nNa tempada 2005/06 s\u00f3 logrou tres goles: unha lesi\u00f3n cr\u00f3nica no cuadr\u00edceps, a actuaci\u00f3n de Fernando Llorente e mais a chegada de Aritz Aduriz quit\u00e1ronlle participaci\u00f3n malia iso, conclu\u00edu a tempada como titular por mor da lesi\u00f3n do dianteiro donostiarra e a pouca confianza de Javier Clemente no a\u00ednda moi novo ariete rioxano. Na tempada 2006/07 alternou suplencias e titularidades, mais foi un xogador clave, cos seus oito goles. Marcou dous goles nos encontros co Recreativo (4 a 2) (un co taco), Mallorca (1 a 3) e Espanyol (2 a 1), as\u00ed como un gol de penalti contra do Mallorca (1 a 0) que sumaron boa parte dos 40 puntos que lle deron a permanencia ao equipo. O 17 de xu\u00f1o disputou o seu derradeiro partido cos le\u00f3ns, foi contra do Levante, nun 2 a 0 que certificou a permanencia na Primeira Divisi\u00f3n, cunha grande actuaci\u00f3n do porteiro Molina, que detivo catro remates de gol do ariete navarro.\nAjax.\nO 20 de xu\u00f1o de 2007, Ismael Urzaiz anunciou que marchaba do Athletic Club e o 19 de xullo incorporouse ao Ajax de Amsterdam de Henk ten Cate. Por\u00e9n no club neerland\u00e9s case non xogou polo protagonismo de xogadores como Klaas-Jan Huntelaar ou Luis Su\u00e1rez. Debutou o 15 de agosto contra do Slavia Praga ao substitu\u00edr a Luis Su\u00e1rez no minuto 72. O 18 de maio de 2008 xogou o seu derradeiro partido como profesional substitu\u00edndo a Edgar Davids contra do FC Twente. Xogou dous partidos na Liga de Campi\u00f3ns contra do Slavia Praga, un na Copa UEFA contra do Dinamo Zagreb, catro na Eredivisie e un na Copa do Pa\u00edses Baixos sen anotar gol ning\u00fan.\nSelecci\u00f3ns.\nCategor\u00edas inferiores.\nUrzais foi internacional en todas as categor\u00edas inferiores da selecci\u00f3n de f\u00fatbol de Espa\u00f1a. O 21 de maio de 1988 proclamouse campi\u00f3n de Europa sub-16 ao vencer nos penaltis \u00e1 selecci\u00f3n de Portugal, anotando un. Tivo unha presenza salientable na Copa do Mundo de F\u00fatbol sub-20 de 19901, marcando catro goles, inclu\u00eddo un triplete ao Uruguai, convert\u00e9ndose no segundo m\u00e1ximo goleador da competici\u00f3n Entre 1990 e 1992 foi seis veces internacional coa selecci\u00f3n sub-21 anotando un gol.\nSelecci\u00f3n absoluta.\nFoi internacional coa selecci\u00f3n espa\u00f1ola absoluta entre 1996 e 2001 en 25 ocasi\u00f3ns marcando oito goles. Debutou o 9 de outubro de 1996 nun partido contra da Rep\u00fablica Checa que rematou 0 a 0. Anotou por primeira volta o 27 de marzo de 1999 con dous goles nunha vitoria 9 a 0 contra de Austria. O 8 de setembro de 1999 marcou un triplete contra de Chipre nun 8 a 0. Na Eurocopa 2000 foi canda o seu compa\u00f1eiro Joseba Etxeberria, e xogou os catro partidos.\nSelecci\u00f3n do Pa\u00eds Vasco.\nCoa selecci\u00f3n do Pa\u00eds Vasco xogou oito partidos, amigables, entre 1997 e 2006, marcando tres goles, dous deles nunha vitoria 3 a 2 sobre Marrocos en 2000.\nCarreira posterior.\nNa tempada 2011/12 foi axudante de Endika Guarrotxena no CD Getxo, co que logrou un ascenso a Terceira Divisi\u00f3n..\nEn xaneiro de 2013 foi un dos fundadores da axencia de representaci\u00f3n de futbolistas Urzaiz &amp; Abando Football Agency.. En 2015 foi un dos ex xogadores escollidos pola LFP como embaixadores da instituci\u00f3n"}
{"id": "472186", "revid": "15490", "url": "https://gl.wikipedia.org/wiki?curid=472186", "title": "Condado de Anjou", "text": "O Condado de Anjou, m\u00e1is tarde Ducado de Anjou, era unha xurisdici\u00f3n feudal de Francia fundada no s\u00e9culo IX con capital en Angers, que inclu\u00eda a rexi\u00f3n de Anjou. Foi convertido en ducado en 1360 e incorporouse finalmente \u00e1 coroa francesa en 1483.\nHistoria.\nAs orixes.\nEn 845, Carlos o Calvo designou para o posto de \"Forestier royal\" da rexi\u00f3n ao leste de Angers un se\u00f1or de segunda fila chamado \"Tortulf\", que gobernou ata despois do 851, cando o sucedeu o seu fillo Tertul, un xefe militar, que destacou nas loitas contra o rei bret\u00f3n Erispo\u00e9 e no 852 contra os n\u00f3rdicos, polo que recibiu m\u00e1is posesi\u00f3ns en Ch\u00e2teau Landon (G\u00e2tinais e o Orleanesado. Tertul morreu no 877 e sucedeuno o seu fillo Ingelger, que, pola s\u00faa nai Petronila, estaba relacionado con Hugo, o abade duque de Neustria, e personaxe principal do reino. Recibiu o Vizcondado de Orle\u00e1ns e logo a prefectura militar de Tours. Ingelger tam\u00e9n emparentou cos se\u00f1ores de Buzancais e a s\u00faa muller aportoulle como dote algunhas terras (Chatillon sur Indre e unha parte do territorio de Amboise). En 879, o rei concedeulle a parte oriental de Anjou ao leste de Mayenna (o oeste pertenc\u00edalle ao conde Lambert de Nantes, pero foi conquistada polos bret\u00f3ns). Morreu no 888 e sucedeuno o seu fillo Fulque I o Roxo.\nEn 898, o rei deulle a Fulque o vizcondado de Angers (onde sucedeu a Hardrad) e a parte occidental de Anjou. A s\u00faa muller era Roscilla, filla de Garnier, se\u00f1or de Loches. Recibiu o t\u00edtulo de Conde de Anjou en 929, t\u00edtulo que van levar os seus sucesores desde ent\u00f3n. En li\u00f1a directa, esta primeira dinast\u00eda extinguiuse en 1060 e o condado pasou a Godofredo III o Barbudo, conde de G\u00e2tinais, fillo de Ermengarda, irm\u00e1 do \u00faltimo conde, que inaugurou a dinast\u00eda chamada \"Plantagenet\". Con Henrique, fillo de Godofredo V de Anjou, esta dinast\u00eda chegou ao trono de Inglaterra en 1154.\nO paso \u00e1 coroa real e \u00e1 dinast\u00eda Capeto de Anjou-Sicilia.\nConfiscado polo rei Filipe Augusto de Francia, pertenceu \u00e1 coroa ata 1237, cando o rei Lu\u00eds IX de Francia llo regalou por matrimonio ao seu irm\u00e1n Carlos I de Anjou, conde de Provenza, que conquistou o Reino de Sicilia. En 1282, a rebeli\u00f3n de Sicilia en favor de Pedro o Grande, rei de Catalu\u00f1a-Arag\u00f3n, co\u00f1ecido como \"V\u00e9speras sicilianas\", quitoulle a illa e inmediatamente Calabria. As loitas entre os Anjou e os catal\u00e1ns duraron 21 anos. Carlos II de Anjou, fillo de Carlos I, axustou a paz tres veces cos catal\u00e1ns, pero s\u00f3 a derradeira, en 1303, foi definitiva. En 1290, Carlos II cedeu os condados de Anjou e Maine \u00e1 s\u00faa filla Margarida de Anjou como dote do seu casamento con Carlos I de Valois (Carlos III de Anjou); A este sucedeuno (en 1325 ) o seu fillo Filipe que, en 1328, chegou ao trono de Francia (Filipe VI ) e incorporou no os dous condados.\nEn 1331, o condado de Anjou foi cedido a Xo\u00e1n, segundo fillo de Filipe VI de Francia, que en 1350 subiu ao trono de Francia (Xo\u00e1n II de Francia), e en 1351 cedeullo ao seu segundo fillo, Lu\u00eds I de Anjou. En 1360, o condado foi convertido nun ducado. Lu\u00eds foi adoptado pola ra\u00ed\u00f1a Xoana I de N\u00e1poles, que o designou herdeiro, pero antes de chegar ao pa\u00eds o trono foi ocupado polo anterior adoptado e herdeiro Carlos de Durazzo ( Carlos III de N\u00e1poles ), e morreu o 30 de setembro de 1384. Sucedeuno o seu fillo, Lu\u00eds II, que en 1387 ocupou o condado de Provenza xunto aos partidarios de Carlos de Durazzo, e en 1389, falecido Carlos, foi coroado rei de N\u00e1poles, a\u00ednda que despois de dez anos foi expulsado polos se\u00f1ores do reino. En 1400, Lu\u00eds II casou con Violante de Arag\u00f3n; En 1410, regresou a N\u00e1poles e derrotou ao rei Ladislau de Durazzo sen poder recuperar o trono. Morreu o 29 de abril de 1417 e sucedeuno o seu fillo Lu\u00eds III de Anjou, que faleceu en 1434 e sucedeuno o seu irm\u00e1n Renato de Anjou, que loitou con Afonso de Arag\u00f3n pola posesi\u00f3n de N\u00e1poles, ata 1442, cando Afonso se impuxo. Afonso, rei de Trinacria (Sicilia) e Sicilia (N\u00e1poles), tomou o t\u00edtulo de rei das d\u00faas Sicilias. Renato estableceu a s\u00faa residencia en Saumur, Anjou, e logo en Aix-en Preovence. \u00c1 s\u00faa morte, en 1480, e mortos o seu fillo Xo\u00e1n en 1471 e o seu neto Nicolao en 1473, un sobri\u00f1o de Renato, Carlos (fillo de Carlos de Maine, irm\u00e1n de Renato) foi proclamado rei nominal de N\u00e1poles, duque de Anjou e Maine, e conde de Provenza, pero morreu en 1481 e a herdanza correspondeu ao rei Lu\u00eds XI de Francia e as posesi\u00f3ns francesas, as\u00ed como os supostos dereitos sobre N\u00e1poles tras a morte de Violante, filla de Renato, en 1483, ficaron permanentemente incorporada \u00e1 coroa (foi doada, con todo, en apanaxe).\nLista dos condes de Anjou, despois duques de Anjou.\nDuques de Anjou.\nEn 1360, Anjou erixiuse en ducado.\nDuques de Anjou (feudo atribu\u00eddo).\n\u00c1 morte de Carlos IV, o ducado de Anjou foi oficialmente agregado \u00e1 coroa. o condado foi atribu\u00eddo en \"apanaxe\" a diversos pr\u00edncipes (apanaxistas) da casa de Valois e de Borb\u00f3n que portaron o t\u00edtulo sen orixinaren dinast\u00edas.\nT\u00edtulo de cortes\u00eda.\nO t\u00edtulo de \u00abduque de Anjou\u00bb p\u00f3rtao desde principios do s\u00e9culo XX a rama dos Borb\u00f3ns xurdida de Filipe V, que se volveu o representante m\u00e1is vello da casa dos Capetos e por tanto herdeiro lexitimista da coroa francesa, despois da morte en 1883 do conde de Chambord, derradeiro herdeiro de Lu\u00eds XV de Francia.\nDescendentes de Filipe V, duque de Anjou antes de converterse en rei de Espa\u00f1a, esta rama dos Borbons, que non ti\u00f1a o ducado de Anjou conservou o seu bras\u00f3n no escudo de Espa\u00f1a. A rama vella retomou as armas de Francia.\nO t\u00edtulo de \u00abduque de Anjou\u00bb foi reclamado tam\u00e9n desde 2004 por un membro da casa de Orleans, xurdida de Filipe, duque de Orleans, segundo fillo do rei Lu\u00eds XIII. Esta rama converteuse en pretendente orleanista da coroa de Francia, despois da morte en 1883 do conde de Chambord."}
{"id": "472188", "revid": "624", "url": "https://gl.wikipedia.org/wiki?curid=472188", "title": "Conde de Anjou", "text": ""}
{"id": "472189", "revid": "89787", "url": "https://gl.wikipedia.org/wiki?curid=472189", "title": "Amir Khusrow", "text": "Ab'ul Hasan Yam\u012bn ud-D\u012bn Khusrau (, ), nado en Patiyali en 1253 e finado en Delhi en 1325, foi un m\u00fasico, poeta e estudoso indio suf\u00ed co\u00f1ecido como Am\u012br Khusrow Dehlav\u012b. Foi unha figura ic\u00f3nica da historia cultural de Asia meridional. Foi un m\u00edstico e disc\u00edpulo espiritual de Nizamuddin Auliya de Delhi, India. Escribiu poes\u00eda principalmente en persa, mais tam\u00e9n en hindustano. Un vocabulario en verso, o \"\u1e32h\u0101liq B\u0101r\u012b\", que cont\u00e9n voc\u00e1bulos en \u00e1rabe, persa e hindustano adoita serlle atribu\u00eddo. Khusrow \u00e1s veces \u00e9 chamado a \"voz da India\" ou o \"papagaio da India\" (\"Tuti-e-Hind\"), e foi chamado o \"pai da literatura urd\u00fa\".\nKhusrow \u00e9 considerado o \"pai do qawwali\" (forma de m\u00fasica devocional dos suf\u00eds do subcontinente indio), e introduciu o estilo ghazal de canci\u00f3ns na India, ambas as formas a\u00ednda existentes na India e Paquist\u00e1n. Khusrow foi un experto en moitos estilos da poes\u00eda persa que se desenvolveron na Persia medieval, dende os \"qasidas\" de Kh\u0101q\u0101n\u012b aos \"khamsas\" de Nizami. Empregou once esquemas m\u00e9tricos con 35 divisi\u00f3ns diferentes. Escribiu en moitas formas de versos, inclu\u00edndo \"ghazal\", \"masnavi\", \"qata\", \"rubai\", \"do-baiti\" e \"tarkib-band\". A s\u00faa contribuci\u00f3n ao desenvolvemento do \"ghazal\" foi significativo.\nLegado.\nAmir Khusrow foi un prol\u00edfico poeta cl\u00e1sico asociado coas cortes reais de m\u00e1is de sete gobernantes do sultanato de Delhi. Escribiu moitas adivi\u00f1as divertidas, canci\u00f3ns e lendas que pasaron a formar parte da cultura popular do sur de Asia. As s\u00faas adivi\u00f1as son unha das formas po\u00e9ticas m\u00e1is populares en hindavi na actualidade. \u00c9 un x\u00e9nero que incl\u00fae dobres sentidos e xogos de palabras. Innumerables adivi\u00f1as do poeta pasaron a trav\u00e9s da tradici\u00f3n oral durante sete s\u00e9culos. Mediante a s\u00faa produci\u00f3n literaria, Khusrow representa unha das primeiras personaxes indias rexistradas cunha aut\u00e9ntica identidade multicultural ou plural. Os m\u00fasicos consideran a Khusrow como o creador de seis estilos de m\u00fasica: \"qaul\", \"qalbana\", \"naqsh\", \"gul\", \"tarana\" e \"khyal\", mais non hai suficiente evidencia sobre iso.\nAs supostas relaci\u00f3ns de Amir Khusrow con tarana son m\u00e1is fondas. Unha das lendas m\u00e1is persistentes da m\u00fasica hindustana conta o encontro entre Amir Khusrow, ent\u00f3n asociado coa corte de Ala ud-Din Khalji, e Gopal Nayak, m\u00fasico da corte de Devagiri. Ala ud-Din mandou a Gopal Nayak que se presentase no Raga Kadambak durante seis tardes. Durante a actuaci\u00f3n, Khusrow xac\u00eda agachado baixo o trono do emperador, e furtivamente absorbia todo o que Nayak cantaba. O s\u00e9timo d\u00eda, asombrou a todos os presentes reproducindo todo o que presentara Gopal Nayak. Por\u00e9n, como non pod\u00eda seguir a lingua de Nayak, substitu\u00edu o texto das composici\u00f3ns por s\u00edlabas sen sentido, e as\u00ed naceu o tarana.\nDesenvolvemento do hindavi.\nKhusrow escribiu principalmente en persa. Moitos versos en hindustano (historicamente co\u00f1ecido como hindavi) son atribu\u00eddos a el, a\u00ednda que non existe evidencia da s\u00faa composici\u00f3n por Khusrow antes do s\u00e9culo XVIII. A lingua dos versos hindustanos parece ser relativamente moderna. Tam\u00e9n escribiu unha balada de guerra en punjabi. Ademais, falaba \u00e1rabe e s\u00e1nscrito. A s\u00faa poes\u00eda a\u00ednda se canta nos santuarios suf\u00eds da India e Paquist\u00e1n."}
{"id": "472190", "revid": "47401", "url": "https://gl.wikipedia.org/wiki?curid=472190", "title": "Jursan Amir", "text": ""}
{"id": "472191", "revid": "27155", "url": "https://gl.wikipedia.org/wiki?curid=472191", "title": "Folosa fluvial", "text": "A folosa fluvial ou fulepa fluvial (Locustella fluviatilis) \u00e9 unha especie de ave paseriforme da familia Locustellidae (antes consider\u00e1base un Sylviidae), que vive en Eurasia e \u00c1frica. En Galicia \u00e9 unha ave accidental.\nDescrici\u00f3n.\nMide arredor de 15\u00a0cm de longo. O seu bico \u00e9 fino e bicudo e a cola longa. As s\u00faas partes superiores son de cor parda cincenta e lisas, mentres que as s\u00faas partes inferiores son abrancazadas, co peito con vetas pardo griseiras e as cobertoiras inferiores da cola tam\u00e9n pardas coas puntas brancas, d\u00e1ndolle \u00e1 zona un aspecto escamado. Adoita presentar unha lista superciliar clara difusa. Os dous sexos te\u00f1en un aspecto similar e os xoves te\u00f1en as partes inferiores m\u00e1is amareladas.\nAlg\u00fans individuos presentan un escamado baixo a cola menos evidente, ao teren as listas brancas das puntas das cobertoiras m\u00e1is largas, co que te\u00f1en un aspecto m\u00e1is parecido \u00e1 \"Locustella luscinioides\", a\u00ednda que esta non ten o peito con vetas e a coloraci\u00f3n das s\u00faas partes superiores \u00e9 m\u00e1is verdosa.\nO seu canto \u00e9 un renxer r\u00e1pido e mon\u00f3tono similar ao das carricantas, con frecuencia emitido ao solpor e en series longas.\nDistribuci\u00f3n e h\u00e1bitat.\n\u00c9 un paxaro migratorio que cr\u00eda en Europa Central e Oriental e o oeste de Asia e viaxa ao sueste de \u00c1frica para pasar o inverno, a\u00ednda que existen algunhas poboaci\u00f3ns que se reproducen no nordeste de \u00c1frica. En Europa Occidental \u00e9 unha ave errante rara.\nAdoita vivir nos bosques caducifolios pr\u00f3ximos \u00e1 auga, arredor dos pantanos ou r\u00edos.\nComportamento.\nAlim\u00e9ntase de insectos. Fai o ni\u00f1o no chan entre a vexetaci\u00f3n densa onde adoita po\u00f1er entre 5 e 7\u00a0ovos.\n\u00c9 unha especie esquiva e dif\u00edcil de ver, ag\u00e1s cando canta. Ag\u00f3chase entre a herba e as matogueiras baixas."}
{"id": "472192", "revid": "27155", "url": "https://gl.wikipedia.org/wiki?curid=472192", "title": "Fulepa fluvial", "text": ""}
{"id": "472193", "revid": "27155", "url": "https://gl.wikipedia.org/wiki?curid=472193", "title": "Locustella fluviatilis", "text": ""}
{"id": "472199", "revid": "22570", "url": "https://gl.wikipedia.org/wiki?curid=472199", "title": "Teatro pra a xente", "text": "Teatro pra a xente \u00e9 un libro de teatro de Eduardo Blanco Amor publicado por Galaxia en 1974.\nCaracter\u00edsticas.\nCont\u00e9n as seguintes pezas dram\u00e1ticas concibidas e escritas en galego:\nNa xustificaci\u00f3n o autor explica o t\u00edtulo:\nSegundo Xos\u00e9 Ram\u00f3n Pena:\nPara o \"Diccionario da literatura galega\":\nSon pezas sinxelas e populares que non ocultan unha intencionalidade did\u00e1ctica. O propio Blanco Amor as\u00ed o expresa na \"Xustificaci\u00f3n\" que precede \u00e1 obra refer\u00edndose aos \"traballi\u00f1os\" \u2014tal e como el denomina estas pezas\u2014: \"Est\u00e1n escritos pra a xente do noso pobo, pra a xente que nos arrodeia, que agarda de n\u00f3s non sabe ben qu\u00e9, e \u00e1 que temos a obriga de considerar tal cal \u00e9, pra axudala, dende o punto de vista galego, a ser como ter\u00eda que ser\".\n\"O cantar dos cantares, ou Galicia 1948\".\nFoi escrita expresamente para a inauguraci\u00f3n do Teatro Popular Galego que tivo lugar en Buenos Aires en 1962. O mundo rural galego \u00e9 visto a trav\u00e9s dunha familia de labregos, e na que as relaci\u00f3ns amorosas entre as parellas se ven turbadas pola lectura casual dos er\u00f3ticos versos de \"O\" \"cantar dos cantares.\" A cr\u00edtica \u00e1 igrexa faise a trav\u00e9s do personaxe de don Marcial, o crego. \u00c9 unha peza costumista, chea dun humor fino e non exento de iron\u00eda.\nO propio autor asistiu \u00e1 representaci\u00f3n da obra polo C\u00edrculo de Perl\u00edo en 1976. Teatro do Atl\u00e1ntico representouna en 2001.\nSegundo Xavier Carro \u00e9 o primeiro intento do autor de teatro para multitudes. Usa o t\u00edtulo da Biblia para opo\u00f1er unha representaci\u00f3n idealizada o pobo ao escurantismo e a ruindade dos vencedores na Guerra Civil do 36. Contrasta a maledicencia hip\u00f3crita da Garela coa brutalidade agresiva do crego, coa bondade da familia de labregos represaliados polos fascistas e coa iron\u00eda rebelde e resabida do estudante de medicina.\nArgumento.\nA Garela qu\u00e9ixase do moito que agora murmura a xente e quere contarlle \u00e1 Balbina o que se anda a dicir deles. A Balbina non quere saber e acaba dic\u00edndolle \u00e1 Garela o que dela se murmurou cando cando andaba cun serranch\u00edn portugu\u00e9s. A Garela acaba cont\u00e1ndolle que se di no lugar que a s\u00faa filla andan en amores co Alberte. Chega Marti\u00f1o, que agora lle d\u00e1 por ler nun libro continuamente, recita anacos do Cantar dos cantares da Biblia. Aparece o crego que esixe varios vasos de vi\u00f1o e l\u00e9mbralle ao home que o salvou de morrer como lle pasou aos catro irm\u00e1ns da Balbina. Aparece Alberte, estudante de m\u00e9dico, e discute co crego das cousas do corpo e da alma. O cura s\u00f3 admite as opini\u00f3ns propias e tam\u00e9n discute con Xulia cando ela aparece: est\u00e1 contra as novidades, o cine, os libros, o ba\u00f1arse xuntos mozos e mozas. Tam\u00e9n est\u00e1 en contra das ideas no novo coadxutor, un cura con outras ideas, m\u00e1is novo e liberal. O cura enf\u00e1dase e ameaza con falar co pai de Alberte. Este queda a parolar coa familia e dialoga con Xulia dos sentimentos de ambos. Ela rec\u00edtalle versos do Cantar dos cantares. Abr\u00e1zanse cando chega volven o cura e a Garela que quedan espantados coa escena.\n\"Fas e Nefas, ou o castelo enmeigado n\u00famero 5.000 e pico\".\n\"Fantas\u00eda escolar pra nenos dun colexio luxoso, e pra ser representada por actores entre doce e catorce anos.\"\nQuedou vencedor nun concurso nacional de teatro infantil en 1964. .\nSegundo o Xavier Carro:\nA obra foi reeditada pola Editorial Galaxia en 1993 na colecc\u00edon \u00c1rbore (ISBN 9788471548634).\nArgumento.\nXornada primeira.\nComezan d\u00faas curuxas falando da s\u00faa familia e do Frade Vagamundo. Fas e Nefas van cami\u00f1ando e topan co Frade Vagamundo que leva m\u00e1is de trescentos anos buscando o tesouro e o bebedizo da existencia infinita, que se lle est\u00e1 acabando a vida. Aparece o Pantasmo a quen se encomenda o Frade, mais s\u00f3 lle concede poder entrar no castelo, non o resto. Tocan o pito e al\u00e1 van.\nXornada segunda.\nXa no interior Fas tenta salvar o seu amigo ante o Pantasmo, o Anano con Testa de Sapo, o Grande Bruxo e a Luceira Maris. Tam\u00e9n ten que pelexar co seu dobre. Finalmente aparecen o rei Briggs e Galaaz, Fas consegue rescatar o amigo e a todos os que estaban enmeigados. Rematan de novo conversando as d\u00faas curuxas do inicio que non queren desenmeigarse:\n\"A carauta\".\nRecreaci\u00f3n galega dun tema \u2013\"La Car\u00e1tula\"- de Lope de Rueda. S\u00e9culo XVI.\nO argumento \u00e9 o mesmo que o do \"paso\" de Lope de Rueda.\nClaudio Rodr\u00edguez Fer incl\u00fae un comentario da peza, titulado \"O m\u00e9todo recepcional\" en \"Comentarios de textos contempor\u00e1neos.\"\nArgumento.\nO humor do texto v\u00e9n das confusi\u00f3ns l\u00e9xicas do criado Lameiro. Este ten un segredo, acaba de atopar algo misterioso. Vai en busca do fidalgo para contarllo, pero o fidalgo marchou e ter\u00e1 que compartilo co fillo, Miranda. Resulta ser unha careta ou carauta. O fidalgo as\u00fastao e dille que semella ser dun santeiro que mataron os ladr\u00f3ns para roubalo e lle sacaron a pel do rostro para que non o co\u00f1ecesen. Que agora a xustiza o pode acusar a el, o mellor \u00e9 que vaia \u00e1 ermida do San Beniti\u00f1o e se faga el santeiro, o \u00fanico que estando tan s\u00f3 al\u00ed no santuario se lle pode aparecer o defunto fac\u00e9ndolle uuuuuuu. Tira o Lameiro coa carauta. Pasado un tempo e xa sendo santeiro Lameiro,escoita o berro, \u00e9 a voz de Miranda facendo do defunto que pretende asustalo. O criado s\u00e9guelle a corrente e pide ir polo burro mentres o se\u00f1orito vai agardar sentado: -Miranda: \"volta axi\u00f1a\" ... Lameiro: \"non comades at\u00e9 que eu volva\" (p\u00e1x. 130)\n\"Alternativa para outro final posible.\"\nLameiro t\u00edralle a careta ao fidalgo e ponse enfronte del. Reco\u00f1e que sempre soubo da burla pero f\u00edxoo:\n\"Os barall\u00e1ns\".\nRecreaci\u00f3n galega dun tema -\"Los habladores\"- de Miguel de Cervantes, s\u00e9culo XVII.\nNo entrem\u00e9s de Cervantes tam\u00e9n se relata a curaci\u00f3n dunha muller moi faladora ao topar con outro m\u00e1is falador ca ela.\nEn 2009 na homenaxe a Blanco Amor en Ourense os alumnos do Instituto de Ensino Secundario Blanco Amor representaron esta peza. E \"Grupo de Teatro Estable de Oleiros\" tam\u00e9n representou a obra.\nArgumento.\nEst\u00e1n na feira rematando o trato dunha mula o paisano e o fidalgo cando entra en acci\u00f3n Xan Barall\u00e1n que non para de falar, non hai xeito de intervir na conversa estando el. Acaba cansando ao paisano que prefire vender antes ca seguir coa s\u00faa leria. O fidalgo ten unha muller que \u00e9 o mesmo ca o Barall\u00e1n, non para de falar, non hai xeito con ela. E leva o charlat\u00e1n para que acabe coa paciencia da muller, el \u00e9 a\u00ednda moito m\u00e1is falador ca ela.\nTres contos esc\u00e9nicos.\nOrixinalmente compostos en galego en 1955 viron a luz en Buenos Aires en Galicia Emigrante.\n\"A medosa Blandina\".\nVersi\u00f3n radiof\u00f3nica\nArgumento.\nBlandina vai soa para a casa, que a\u00ednda lle queda moito cami\u00f1o. Veu comer \u00e1 casa do t\u00edo cura e os outros homes quedaron b\u00e9bedos. Coincide no cami\u00f1o co Ulpiano e v\u00e1iselle queixando dos moitos medos que ten. El coma quen non quere a cousa, non se d\u00e1 por entendido e ela non p\u00e1ra de falar do medo a el, que \u00e9 un mozo, que est\u00e1 de bo ver. Ela que se prop\u00f3n e el que non entende. Ata que el lle di, que seguro que se lle toca ela berrar\u00e1. E di Blandina: \n\"A lebre das \u00e1nimas\".\nVersi\u00f3n radiof\u00f3nica\nTacholas representouna en versi\u00f3n monologada ante miles de espectadores no Luna Park de Buenos Aires na celebraci\u00f3n dun festival do mundo celta. O Teatro Popular Keiz\u00e1n estreou a obra na Mostra de Ribadavia de 1974.\nArgumento.\nComo vai ser a festa e ve\u00f1en convidados ata de Ourense o matrimonio est\u00e1 moi nervioso e repasa todas as comidas e sobremesas que van po\u00f1er no xantar, unha morea todo lles \u00e9 pouco. Mandan o fillo mirar polas casas dos veci\u00f1os (os rapaces pod\u00edan entrar nas coci\u00f1as), non vaia haber algunha que te\u00f1a mellor ou m\u00e1is abundante comida ca eles. Volve o neno contando que o Ferreiro ten pendurada unha boa lebre, que todo o lugar a foi ver. Adulia e o Aliseo non poden permitir seren menos. O pai colle a escopeta e dille ao fillo que van cazar unha lebre. Xa s\u00f3 quedan dous cartuchos e a lebre non apareceu. Non queda m\u00e1is ca encomendarse \u00e1s \u00c1nimas, que \u00e9 a s\u00faa festa. Rezan os dous, piden de favor d\u00faas lebres, unha para eles para a festa e outra para as \u00c1nimas. E o rapaz ve catro orellas, o pai dispara e s\u00f3 mata unha a outro foxe: V\u00e1late Deus, e como fuxe a das \u00c1nimas...! (p.\u00a0185)\n\"A t\u00eda Lambida\".\n\u00c9 unha das pezas m\u00e1is representadas do teatro de Blanco Amor. En 1987 estreouna TEIS. Tam\u00e9n foi representada no Festival de Artes Esc\u00e9nicas de Personas con Discapacidade Intelectual 2019.\nArgumento.\nA t\u00eda Lambida ch\u00e1mase Castora, pero todos lle chaman Lambida a\u00ednda que non lle gusta moito. O neno Edesio v\u00e9nlle pedir unha bigornia, que a da s\u00faa casa a estragaron os porcos, ela pr\u00e9stalla. O Xanuco v\u00e9nlle pedir auga de San Ram\u00f3n, que a s\u00faa muller est\u00e1 a piques de parir; ela resp\u00f3ndelle que xa est\u00e1 choca, que non a precisa que xa hai anos que a abandonou o marido, mais pr\u00e9stalla. Chega o se\u00f1orito Calritos falando en castel\u00e1n e ela resp\u00f3ndelle en castrapo. P\u00eddelle unhas tr\u00e9bedes ou tresp\u00e9s de parte da s\u00faa nai, ela dille que xa non ten, mais onde pode atopalas. Tam\u00e9n a veci\u00f1a Teresa se achega a pedir un reloxo que foi do marido para que o poida levar o seu home que ten que ir \u00e1 cidade. A t\u00eda Lambida dille que o reloxo est\u00e1 a arranxar, mais Teresa non a cre e ac\u00fasaa de non querer emprestar nada, de ser unha agarrada. Ins\u00faltanse as d\u00faas. Ata o cura chega saud\u00e1ndoa como t\u00eda Lambida, ela enfadada resp\u00f3ndelle:"}
{"id": "472206", "revid": "27155", "url": "https://gl.wikipedia.org/wiki?curid=472206", "title": "Folosa unicolor", "text": "A folosa unicolor ou fulepa unicolor (Locustella luscinioides) \u00e9 unha especie de paseriforme da familia Locustellidae (antes estaba clasificado en Sylviidae). Reprod\u00facese no sur de Europa e a parte occidental temperada de Asia. En Galicia \u00e9 unha ave de paso escasa. \u00c9 unha ave migratoria, que pasa o inverno no nas rexi\u00f3ns norte e subsahariana de \u00c1frica.\nEste pequeno paxaro enc\u00f3ntrase en xunqueiras, xeralmente con alg\u00fans arbustos. Po\u00f1en de tres a seis ovos nun ni\u00f1o entre os xuncos. Os adultos te\u00f1en un dorso marr\u00f3n cincento sen raias ou vetas, partes inferiores grises abrancazadas e sen raias ou vetas na gorxa, o que \u00e9 unha diferenza coa folosa fluvial. Os sexos son id\u00e9nticos, como \u00e9 t\u00edpico nas folosas, pero as aves novas son m\u00e1is amarelas pola parte inferior. \u00c9 insect\u00edvoro. Non \u00e9 unha especie medorenta, pero \u00e9 dif\u00edcil vela entre os xuncos ag\u00e1s cando canta.\no \u00e9 un renxer mon\u00f3tomo e mec\u00e1nico parecido ao dalg\u00fans insectos, a mi\u00fado cantada ao solpor. \u00c9 similar \u00e1 canci\u00f3n doutras especies do seu grupo, pero \u00e9 xeralmente m\u00e1is r\u00e1pida e profunda e ten unha forte semellanza coa do insecto tettig\u00f3nido \"Metrioptera roeselii\".\nTaxonom\u00eda.\nFoi descrita cientificamente polo ornit\u00f3logo italiano Paolo Savi, autor das obras \"Ornitologia Toscana\" (1827\u20131831) e \"Ornitologia Italiana\" (1873\u20131876) en 1821, e publicou unha descrici\u00f3n m\u00e1is completa en 1824. O nome do x\u00e9nero \"Locustella\" \u00e9 o diminutivo en lat\u00edn de \"locusta\", 'salt\u00f3n', porque o canto da folosa manchada e outras especies deste x\u00e9nero semella o ru\u00eddo que fan alg\u00fans deses insectos. O nome espec\u00edfico \"luscinioides\" procede do lat\u00edn \"luscinia\", 'reise\u00f1or', coa terminaci\u00f3n grega \"-oides\", 'que lembra a'.\nForma un par de especies coa folosa fluvial (\"Locustella fluviatilis\") e estudos do ADN mitocondrial mostran que est\u00e1n estreitamente relacionados coa \"Locustella lanceolata\" e a \"Locustella naevia\".\nExisten tres subespecies. \"Locustella luscinioides luscinioides\", que \u00e9 a subespecie nominal, nativa de Europa central e do leste, pen\u00ednsula Ib\u00e9rica e norte de \u00c1frica. Inverna en \u00c1frica occidental nunha \u00e1rea que se estende desde Senegal ao lago Chad e norte de Ghana, e probablemente tam\u00e9n no sur do Sud\u00e1n. \"Locustella luscinioides sarmatica\" \u00e9 nativa de Ucra\u00edna, o mar de Azov, a rexi\u00f3n do Volga e os Montes Urais; inverna no nordeste de \u00c1frica. \"Locustella luscinioides fusca\" enc\u00f3ntrase desde Xordania a Turqu\u00eda e polo leste ata Asia central; inverna no Sud\u00e1n e Etiop\u00eda.\nDescrici\u00f3n.\nAs partes superiores son de cor marr\u00f3n avermellada escura uniforme, \u00e1s veces cun lixeiro ton verdoso. Ten unha li\u00f1as oculares beixes pouco definidas, loros pouco definidos e cobertoiras dos o\u00eddos marr\u00f3ns claras. O bico marr\u00f3n \u00e9 delgado e o iris tam\u00e9n marr\u00f3n. O queixo, gorxa e bariga son de cor beixe abrancazada e o resto das partes inferiores de cor marr\u00f3n area. Na estaci\u00f3n reprodutora, tanto as partes superiores coma as inferiores son lixeiramente m\u00e1is claras. as patas son marr\u00f3ns. A ave mide uns 14\u00a0cm de longo.\nA canci\u00f3n \u00e9 un trilo vibrante moi similar ao da folosa manchada, pero algo m\u00e1is agudo e menos prolongado. A mi\u00fado \u00e9 precedida por unha serie de tics baixos que gradualmente se converten nun trilo. A ave canta desde o alto dun xunco co seu bico aberto e a gorxa vibrante. Cantan tanto machos coma femias.\nComportamento.\nMuda \u00e1 s\u00faa plumaxe reprodutora antes de volver \u00e1 s\u00faa \u00e1rea de ver\u00e1n. Ao chegaren \u00e1s zonas h\u00famidas, as aves voan entre os xuncos e a matogueira e raramente se ven, pero ao estableceren territorios, gabean ao extremo dos xuncos e cantan desde posici\u00f3ns prominentes. Alim\u00e9ntanse de insectos como moscas, escaravellos, avela\u00ed\u00f1as, larvas e cabalos do demo. Tam\u00e9n se cre que comen vermes pequenos. Despois de reproduc\u00edrense disp\u00e9rsanse algo a pantanos con vexetaci\u00f3n menos densa, mudan \u00e1 s\u00faa plumaxe invernal e parten para a migraci\u00f3n. Pouco se sabe dos seus h\u00e1bitos nos seus cuarteis de inverno, pero ocupan \u00e1reas similares pantanosas, foron vistos en campos de millo e poden alimentarse e pousarse en pequenas bandadas.\nReproduci\u00f3n.\nA estaci\u00f3n reprodutora da folosa unicolor empeza a metade de abril na parte sur da s\u00faa \u00e1rea de distribuci\u00f3n e a finais de maio no norte de Europa. Os primeiros machos en chegaren ocupan os mellores territorios, que son valorados pola densidade de xuncos e ciper\u00e1ceas. Cando chegan as femias, empar\u00e9llanse sucesivamente cos machos cos mellores territorios. Para as \u00faltimas aves que chegan quedan territorios de peor calidade e o seu \u00e9xito reprodutor \u00e9 menor, porque poucas das s\u00faas roladas de polos se cr\u00edan con \u00e9xito. O ni\u00f1o constr\u00faeo a femia sobre unha pequena plataforma ao estilo do ni\u00f1o das pitas de auga e est\u00e1 ben agochado entre xuncos mortos e matas de vexetaci\u00f3n. Adoita estar feito de follas de \"Glyceria\", pero alg\u00fans ni\u00f1os est\u00e1n coidadosamente forrados con herbas e follas. Xeralmente non \u00e9 visible desde arriba. Po\u00f1en de catro a seis ovos (en ocasi\u00f3ns tres). Son ovos de cor branca cincenta, con manchas de cor oxidada cincenta, \u00e1s veces formando unha banda m\u00e1is escura arredor do ovo. Os ovos miden de 19 a 14\u00a0mm. A incubaci\u00f3n dura uns doce d\u00edas e faina exclusivamente a femia, e igualmente \u00e9 ela a que alimenta os polos cando fan eclosi\u00f3n, e o macho s\u00f3 se une a eles cando os polos medraron m\u00e1is. As cr\u00edas empluman en doce d\u00edas. Normalmente cr\u00edan d\u00faas roladas de pitos ao ano.\nDistribuci\u00f3n e h\u00e1bitat.\nReprod\u00facese en Alxeria, Espa\u00f1a, inclu\u00edda a illa de Mallorca, Francia, Sicilia, Creta, Italia, Pa\u00edses Baixos, Alema\u00f1a, Polonia, Roman\u00eda, Bulgaria, Albania, Croacia, Eslovenia, Serbia, Xordania, Turqu\u00eda e Rusia cara ao leste ata o r\u00edo Volga. Inverna en Alxeria, Marrocos, Sud\u00e1n e Etiop\u00eda. \u00c9 un visitante ocasional de Galicia, pero tam\u00e9n do Reino Unido (onde unhas poucas parellas poden reproducirse esporadicamente), B\u00e9lxica, Su\u00edza, C\u00f3rsega, Sarde\u00f1a, Malta, Chipre e Israel.\nA folosa unicolor esc\u00f3ntrase en xunqueiras, pantanos, marismas e albufeiras con xuncos e ciper\u00e1ceas e outra vexetaci\u00f3n de marisma, \u00e1s veces con salgueiros espallados ou arbustos. Gabea polos talos para cantar a plena vista pero noutras circunstancias son dif\u00edciles de ver, xa que voa con axilidade entre os talos e vexetaci\u00f3n enguedellada e raramente se ve en campo aberto. Ocupa h\u00e1bitats similares nos seus cuarteis de inverno, pero pode encontrarse tam\u00e9n en zonas de turbeiras ou marismas con augas abertas lonxe dos xuncos.\nStatus.\nA folosa unicolor \u00e9 avaliada na lista da IUCN como \"especie pouco preocupante\", porque ten unha poboaci\u00f3n total grande e unha ampla \u00e1rea de distribuci\u00f3n. A poboaci\u00f3n en Europa est\u00edmase que est\u00e1 entre 530 e 800 milleiros de parellas reprodutoras cun total de 1,6 a 2,4 mill\u00f3ns de individuos. Como en Europa viven dous terzos do total, a poboaci\u00f3n mundial pode ser de entre 2,1 e 4,8 mill\u00f3ns de individuos. A cantidade destas aves pode estar decrecendo algo, pero non ata o punto de consideralas en risco."}
{"id": "472207", "revid": "27155", "url": "https://gl.wikipedia.org/wiki?curid=472207", "title": "Fulepa unicolor", "text": ""}
{"id": "472208", "revid": "27155", "url": "https://gl.wikipedia.org/wiki?curid=472208", "title": "Locustella luscinoides", "text": ""}
{"id": "472210", "revid": "98629", "url": "https://gl.wikipedia.org/wiki?curid=472210", "title": "CX 1", "text": "CX-1 (\"Chuang Xin 1\", Innovaci\u00f3n 1) \u00e9 unha familia de sat\u00e9lites artificiais da China adicados \u00e1s comunicaci\u00f3ns na modalidade \"gardar e enviar\": o sat\u00e9lite recibe informaci\u00f3n dunha estaci\u00f3n, que garda e env\u00eda a unha segunda estaci\u00f3n cando est\u00e1 ao seu alcance. Foron desenvolvidos pola Academia China de Ciencias, a Academia de Tecnolox\u00eda Espacial de Shangai e Shanghai Telecomm.\nLanz\u00e1ronse un total de catro unidades, denominadas CX 1-01, CX 1-02, CX 1-03 e CX 1-04, en 2003, 2008, 2011 e 2014 respectivamente, usando foguetes CZ-4B e CZ-2D. Tr\u00e1tase de pequenos sat\u00e9lites, de menos de 100\u00a0kg de masa, comezados a ser desenvolvidos en 1999 e que serven como demostradores para comunicaci\u00f3ns nos campos do transporte, a protecci\u00f3n da contorna, o transporte de petr\u00f3leo e gas, o control de inundaci\u00f3ns, a detecci\u00f3n de lumes forestais e a monitorizaci\u00f3n de terremotos."}
{"id": "472211", "revid": "72012", "url": "https://gl.wikipedia.org/wiki?curid=472211", "title": "CX 1-04", "text": ""}
{"id": "472212", "revid": "72012", "url": "https://gl.wikipedia.org/wiki?curid=472212", "title": "CX 1-03", "text": ""}
{"id": "472213", "revid": "72012", "url": "https://gl.wikipedia.org/wiki?curid=472213", "title": "CX 1-02", "text": ""}
{"id": "472214", "revid": "72012", "url": "https://gl.wikipedia.org/wiki?curid=472214", "title": "CX 1-01", "text": ""}
{"id": "472215", "revid": "4482", "url": "https://gl.wikipedia.org/wiki?curid=472215", "title": "O Bidueiro de Montederramo", "text": ""}
{"id": "472216", "revid": "4817", "url": "https://gl.wikipedia.org/wiki?curid=472216", "title": "H-18", "text": "H-18 \u00e9 o nome dunha etapa final usada nalgunhas versi\u00f3ns dos foguetes CZ-3A, CZ-3B e CZ-3C. Comezou a usarse en 1994."}
{"id": "472217", "revid": "47401", "url": "https://gl.wikipedia.org/wiki?curid=472217", "title": "Andr\u00e9 L\u00e9o", "text": "Victoire L\u00e9odile B\u00e9ra, m\u00e1is co\u00f1ecida coma Andr\u00e9 L\u00e9o, nada o 18 de agosto de 1824 en Lusignan (Vienne) e finada o 20 de maio de 1900 en Par\u00eds, foi unha novelista e xornalista feminista francesa, militante do socialismo e do anarquismo e membro da Primeira Internacional.\nTraxectoria.\nB\u00e9ra naceu en Lusignan, na casa n\u00famero 4 da praza en que se atopa actualmente a casa do concello. Permaneceu al\u00ed ata 1830, cando a familia se trasladou a Champagn\u00e9 Saint Hilaire. Creceu nun medio cultivado dunha familia da burgues\u00eda ilustrada. O seu av\u00f3 foi revolucionario e fundou en 1791 a \"Sociedade dos Amigos da Constituci\u00f3n\". O seu pai, ofical de mari\u00f1a, era notario en Lusignan e m\u00e1is tarde xu\u00edz de paz.\nOs seus primeiros textos, asinados como L\u00e9o, apareceron en 1850 en \"La revue sociale\" publicada en Boussac por antigos saint-simonistas, entre eles Gr\u00e9gore Champseix. Este xornalista, perseguido polas s\u00faas posici\u00f3ns socialistas en 1848-1849 exiliouse en Lausanne. Tralo golpe de estado de Napole\u00f3n III do 2 de decembro de 1851, B\u00e9ra reuniuse con el e casaron o 17 de decembro de 1953. Tiveron dous fillos xemelgos que naceron o 8 de xu\u00f1o de 1853. A familia regresou a Francia tras unha amnist\u00eda en 1861.\nEn Par\u00eds, L\u00e9odile Bera iniciou a s\u00faa carreira como novelista co pseud\u00f3nimo de Andr\u00e9 L\u00e9o. Enviuvou en 1863, mais co apoio de familias amigas \u00e1s que confiou con frecuencia os seus fillos, logrou continuar a escribir. En 1864 incorporouse \u00e1 \"Societ\u00e9 des gens de lettres\" e realizou colaboraci\u00f3ns con xornais socialistas, democr\u00e1tas e pacifistas.\nCompromiso social e feminista.\nA partir da s\u00faa estad\u00eda en Su\u00edza, publicou a s\u00faa primeira novela, escrita en Vienne en 1851, \"Une vielle fille\". Asinou co pseud\u00f3nimo de Andr\u00e9 L\u00e9o, composto polos nomes dos seus fillos. Na revista \"La Coop\u00e9ration\" publicou en 1867 reportaxes sobre a situaci\u00f3n do traballo e defendeu e militou para crear asociaci\u00f3ns obreiras.\nCando regresou a Par\u00eds en 1861, comprometeuse cos republicanoa, militou coa xornalista e escritora feminista Paule Mink e coa anarquista Louise Michel e adheriuse \u00e1 Asociaci\u00f3n Internacional de Traballadores, AIT, co\u00f1ecida como Primeira Internacional, fundada en Londres en setembro de 1864. En 1866 creou a Association pour l'am\u00e9lioration de l'enseignement des femmes (\"Asociaci\u00f3n para a mellora do ensino das mulleres\").\nEn xullo de 1868, xunto con outras dezaoito mulleres, entre elas obreiras internacionalistas de Puteaux, fixo p\u00fablico o \"Manifeste en faveur des droits des femmes\" defendendo a igualdade de sexos que se sit\u00faa na orixe da primeira vaga do feminismo en Francia. Tam\u00e9n anunciou a creaci\u00f3n dunha liga. Comprometeuse nos debates sobre a situaci\u00f3n das mulleres en discursos, artigos (\"L'Opinion nationale\", 1868), un ensaio (\"La Femme et les moeurs. Monarchie ou libert\u00e9\", 1869) e un follet\u00edn (\"Aline-Ali\", 1868-1869). Durante a Comuna escribiu en diversos xornais, entre eles \"La Social\", onde defend\u00eda a causa do pobo, mais cuestionando os dirixentes que queren facer a \"revoluci\u00f3n sen as mulleres\".\nMoi relacionada con No\u00e9mie Reclus e os irm\u00e1ns \u00c9lie e \u00c9lis\u00e9e Reclus, creou na s\u00faa casa en 1869 un grupo feminista chamado \"Soci\u00e9t\u00e9 pour la Revendication du Droit des Femmes\". Entre os seus membros estiveron Paule Mink, Louise Michel, Eliska Vincent, Jules Simon e Caroline de Barrau e tam\u00e9n participou Maria Deraismes. Debido \u00e1 ampla gama de opini\u00f3ns, o grupo decidiu centrarse no tema da mellora da educaci\u00f3n das nenas."}
{"id": "472218", "revid": "839", "url": "https://gl.wikipedia.org/wiki?curid=472218", "title": "Francisco Salvador-Daniel", "text": "Francisco Salvador-Daniel, nado en Bourges o 17 de febreiro de 1831 e finado en Par\u00eds o 24 de maio de 1871, foi un compositor franc\u00e9s e etnomusic\u00f3logo de orixe espa\u00f1ola.\nTraxectoria.\nSeu pai foi un m\u00fasico espa\u00f1ol de orixe xud\u00eda que chegou a Francia como refuxiado. Tras estudar no Conservatorio de Par\u00eds, Francisco Salvador-Daniel comezou a ensinar viol\u00edn en Alxer en 1853. Transcribiu, traduciu e adaptou canci\u00f3ns de \u00c1frica do Norte para os instrumentos occidentais. Despois do seu regreso a Par\u00eds, foi cr\u00edtico musical para \"A Lanterne\", a revista sat\u00edrica de Henri Rochefort. Durante a Comuna de Par\u00eds, chegou a ser director do Conservatorio, ata que foi executado polos realistas versalleses na \"Semaine sanglante\" (Semana Sanguenta), do 21 ao 28 de maio de 1871."}
{"id": "472219", "revid": "89787", "url": "https://gl.wikipedia.org/wiki?curid=472219", "title": "Folosa manchada", "text": "A folosa manchada, fulepa pintada ou folosa pintada (Locustella naevia) \u00e9 unha especie de paseriforme do Vello Mundo clasificado na familia Locustellidae (antes en Sylviidae). Reprod\u00facese nas zonas temperadas de Europa e Asia. En Galicia \u00e9 unha ave de paso escasa. \u00c9 unha ave migratoria, que inverna no norte e oeste de \u00c1frica. O nome do x\u00e9nero \"Locustella\" \u00e9 o diminutivo latino de \"locusta\", 'salt\u00f3n'. Fai referencia ao canto parecido ao destes insectos desta especie de ave e outras do seu x\u00e9nero. O nome espec\u00edfico \"naevia\" en lat\u00edn significa 'con pintas'.\nEste paseriforme enc\u00f3ntrase en zonas de vexetaci\u00f3n densa e curta, a mi\u00fado preto da auga. \u00c9 de medio tama\u00f1o dentro do seu grupo, cunha lonxitude de case 13\u00a0cm. O adulto ten un dorso marr\u00f3n con vetas, e partes inferiores grises abrancazadas que non te\u00f1en vetas excepto nas cobertoiras de debaixo da cola. Os sexos son id\u00e9nticos, pero os individuos novos son m\u00e1is amarelos por debaixo. \u00c9 insect\u00edvoro. Pon de catro a sete ovos nun ni\u00f1o constru\u00eddo no chan ou preto do chan en zonas de vexetaci\u00f3n espesa ou de matas de herba (\"tussock\").\n\u00c9 unha especie que se despraza polas matogueiras, mov\u00e9ndose entre os arbustos e a follaxe baixa, que \u00e9 dif\u00edcil de ver ag\u00e1s \u00e1s veces cando canta desde unha posici\u00f3n prominente. O seu canto \u00e9 un son renxente mec\u00e1nico e mon\u00f3tono parecido ao que fan alg\u00fans insectos, que a ave canta ao amencer ou ao solpor.\nDescrici\u00f3n.\nMide uns 12,5\u00a0cm de longo. \u00c9 moi sixiloso e raramente se pode ver, pero a s\u00faa presenza \u00e9 doadamente detectada debido \u00e1 s\u00faa canci\u00f3n caracter\u00edstica. As partes superiores son de cor marr\u00f3n oliv\u00e1cea, e todas as plumas te\u00f1en unha li\u00f1a central marr\u00f3n m\u00e1is escura. As meixelas son cincentas, o iris \u00e9 marr\u00f3n e ten unha difuminada veta detr\u00e1s do ollo. A mand\u00edbula superior do bico \u00e9 marr\u00f3n escura e a mand\u00edbula inferior marr\u00f3n amarelada. As partes inferiores son de cor crema ou beixe amarelada con algunhas manchas marr\u00f3ns escuras e vetas no peito e flancos. As \u00e1s son marr\u00f3ns coa beira externa das plumas marr\u00f3n clara. As plumas da cola son marr\u00f3ns avermelladas con barras transversais difuminadas que son visibles nalg\u00fans individuos e nas cobertoiras subcaudais te\u00f1en vetas. As patas delgadas e os p\u00e9s son marr\u00f3ns amarelados claros.\nO seu canto \u00e9 un trilo renxente agudo e longo e non musical realizado mantendo o bico aberto e vibrando todo o corpo. Dura desde uns poucos segundos a dous ou tres minutos facendo s\u00f3 unha pausa para respirar. Var\u00eda en volume desde un feble rumbar a un son que lembra ao dunha segadora de herba distante. Real\u00edzao a calquera hora do d\u00eda desde \u00e1 ma\u00f1anci\u00f1a cedo ata despois de que se po\u00f1a o sol e pode sentirse constantemente desde a chegada destas aves en primavera ata finais de xullo. A chamada de alarma \u00e9 un ru\u00eddo de tictac repetido que se ten descrito como \"twkit-twkit-twkit\".\nDistribuci\u00f3n e h\u00e1bitat.\nReprod\u00facese no noroeste de Europa e partes do oeste de Asia. A s\u00faa \u00e1rea de distribuci\u00f3n incl\u00fae Espa\u00f1a, Francia, Italia central, Roman\u00eda, Iugoslavia, as illas brit\u00e1nicas, B\u00e9lxica, Pa\u00edses Baixos, Alema\u00f1a, Dinamarca, sur de Suecia, sur de Finlandia, e os estados b\u00e1lticos e oeste de Rusia. M\u00e1is ao leste \u00e9 substitu\u00eddo por especies relacionadas. A finais do ver\u00e1n migra ao noroeste de \u00c1frica, a India e Sri Lanka, onde pasa o inverno.\nNa estaci\u00f3n reprodutora, enc\u00f3ntrase en sitios secos ou h\u00famidos con herbas fortes e arbustos, como nas beiras de pantanos, claros, setos descoidados, matogueiras, p\u00e1ramos altos, \u00e1reas cubertas de vexetaci\u00f3n espi\u00f1osa como toxos, plantaci\u00f3ns novas e bosques que foron cortados. No inverno enc\u00f3ntrase xeralmente en localidades similares, pero a informaci\u00f3n \u00e9 escasa sobre o seu comportamento e h\u00e1bitat.\nComportamento.\nRaramente se bota a voar sen\u00f3n que pasa a maior parte do tempo correndo entre a densa vexetaci\u00f3n, voando de rami\u00f1a en rami\u00f1a ou correndo polo chan. Ten unha forma de cami\u00f1ar peculiar con alancadas altas e longas cando se move polas ramas horizontais, parecendo m\u00e1is delgado. Voa pouco e axi\u00f1a volve po\u00f1erse a cuberto, e cando pousa adoita subir e exhibir a cola para mostrar as cobertoiras con vetas da parte subcaudal. Finxe estar ferido para distraer a un predador potencial.\nReproduci\u00f3n.\nOs machos tratan de atraer as femias exhib\u00edndose perante elas. Cami\u00f1an ou corren ao longo das ramas coa cola despregada, movendo as \u00e1s arriba e abaixo, a mi\u00fado levando unha herba ou unha folla no bico. No aire e coas \u00e1s ben estendidas e movendo as \u00e1s, estenden a cola e esponxan as plumas.\nAmbos os sexos toman parte na construci\u00f3n de ni\u00f1os. O ni\u00f1o est\u00e1 ben agochado e situado preto do chan en lugares como zonas de matas de herba (tussock), toxeiras, salgueiros, xunqueiras, setos enredados, matogueiras e entre uces dos p\u00e1ramos. Var\u00eda en tama\u00f1o e forma pero est\u00e1 constru\u00eddo con herbas, ciper\u00e1ceas e musgos e a mi\u00fado forrado con herbas finas. Po\u00f1en de catro a seis ovos cor crema con manchas avermelladas pequenas, xeralmente distibu\u00eddos ao chou, pero \u00e1s veces fusionadas en grupos ou zonas. Os ovos miden de 18 \u00d7 14\u00a0mm e pesan 1,7\u00a0g. Ambos os pais est\u00e1n implicados na incubaci\u00f3n dos ovos que dura 13 ou 14 d\u00edas. Os polos son altriciais e alim\u00e9ntanse de insectos. Empluman en 12 ou 13 d\u00edas e xeralmente hai d\u00faas roladas na estaci\u00f3n. As aves xoves maduran cando cumpren un ano e a maior idade rexistrada nesta especie foi de cinco anos.\nDieta.\n\u00c9 unha paxaro insect\u00edvoro que se alimenta dunha ampla variedade de invertebrados. A s\u00faa dieta incl\u00fae moscas, avela\u00ed\u00f1as, escaravellos, \u00e1fidos, lib\u00e9lulas e ef\u00e9meras e as s\u00faas larvas. Tam\u00e9n comen ara\u00f1as e crust\u00e1ceos onisc\u00eddeos e os polos alim\u00e9ntanse de \u00e1fidos, eirugas verdes, onisc\u00eddeos e moscas.\nStatus.\nO status de conservaci\u00f3n da folosa manchada foi avaliada pola IUCN como \"especie pouco preocupante\", porque ten unha gran poboaci\u00f3n total e unha ampla \u00e1rea de distribuci\u00f3n. A poboaci\u00f3n de Europa est\u00edmase entre 840\u00a0000 e 2,2 mill\u00f3ns de parellas reprodutoras cun total de 2,52 a 6,6 mill\u00f3ns de individuos. En Europa est\u00e1n comprendidos uns dous terzos da \u00e1rea total, a poboaci\u00f3n mundial est\u00edmase nesta rexi\u00f3n en 3,41 a 13,2 mill\u00f3ns de individuos. O n\u00famero total de aves pode estar en declive debido \u00e1 perda de h\u00e1bitat, pero non nun grao que po\u00f1a a especie en perigo. Nun estudo que examinou os posibles efectos do quecemento global nas \u00e1reas onde viven varias especies de aves, estimouse que a \u00e1rea de reproduci\u00f3n da folosa manchada ser\u00eda desprazada varios centos de quil\u00f3metros cara ao norte e abranguer\u00eda as illas brit\u00e1nicas e toda Escandinavia, pero que deixar\u00eda de reproducirse en gran parte do seu actual rango na Europa continental."}
{"id": "472220", "revid": "27155", "url": "https://gl.wikipedia.org/wiki?curid=472220", "title": "Fulepa pintada", "text": ""}
{"id": "472221", "revid": "27155", "url": "https://gl.wikipedia.org/wiki?curid=472221", "title": "Folosa pintada", "text": ""}
{"id": "472222", "revid": "27155", "url": "https://gl.wikipedia.org/wiki?curid=472222", "title": "Locustella naevia", "text": ""}
{"id": "472239", "revid": "5863", "url": "https://gl.wikipedia.org/wiki?curid=472239", "title": "Integraci\u00f3n Social", "text": ""}
{"id": "472241", "revid": "5863", "url": "https://gl.wikipedia.org/wiki?curid=472241", "title": "Jazz dance", "text": ""}
{"id": "472242", "revid": "5863", "url": "https://gl.wikipedia.org/wiki?curid=472242", "title": "Jazz (baile)", "text": ""}
{"id": "472243", "revid": "98629", "url": "https://gl.wikipedia.org/wiki?curid=472243", "title": "Xoana de Francia", "text": "Xoana de Francia \u00e9 o nome dos seguintes personaxes:"}
{"id": "472245", "revid": "624", "url": "https://gl.wikipedia.org/wiki?curid=472245", "title": "Condado de Blois", "text": "O condado de Blois era unha xurisdici\u00f3n feudal de Francia orixinada ao redor de 900. O primeiro vizconde do que temos noticia \u00e9 Garnegaud, que faleceu no 906. O seu sucesor foi o cabaleiro borgo\u00f1\u00f3n Teobaldo o Vello, que tam\u00e9n recibiu o Vizcondado de Tours en 908 e en 940 converteuse no conde de Blois e Tours. Morreu en 943 e sucedeuno o seu fillo Teobaldo o Tramposo, que ao redor de 960 ocupou o condado de Chartres. O seu fillo Eudes I foi conde de Blois, Chartes, Tours, Chateaudun, Provins e Reims.\nMorreu en 995 e sucedeuno o seu fillo Teobaldo II, morto en 1004. O seu irm\u00e1n Eudes II engadiu aos seus dominios o condado de Meaux e o condado de Troyes. En 1019 morreu e os dominios foron divididos. A dinast\u00eda seguiu en Blois ata que morreu Teobaldo VI, que deixou unha filla, Margarita, que aportou os dominios \u00e1 casa de Avesnes, pero morreu deixando herdeira \u00e1 s\u00faa filla Mar\u00eda, que os aportou \u00e1 casa de Ch\u00e2tillon, en cuxas mans permaneceron ata 1397 cando foi entregado \u00e1 casa de Orleans por falta de descendencia.\nXenealox\u00eda da primeira dinast\u00eda de Blois.\n | -&gt;, Vizconde de Blois (\u2020)\n X Riquilda de Bourges, tam\u00e9n co\u00f1ecida como Riquilda do Maine (+ despois do 942)\n | -&gt; Ricardo, arcebispo de Bourges (\u2020)\n | -&gt;, Conde de Blois, de Chartres, e de Ch\u00e2teaudun (\u2020 aproximadamente)\n | X Lietgarda de Vermandois\n | | -&gt; Tibaldo (\u2020 962 )\n | | -&gt; Hugo, arcebispo de Bourges (969 \u2020 985 )\n | | -&gt; Eudes ou Od\u00f3n I, Conde de Blois, Chartres, Chateaudun, Provins e Reims (\u2020 996 )\n | | X Berta de Borgo\u00f1a\n | | | -&gt; Tibaldo II, conde de Blois, Chartres, Ch\u00e2teaudun, Provins e Reims (\u2020 1004 )\n | | | -&gt; Eudes ou Od\u00f3n II, conde de Blois, Chartres, Ch\u00e2teaudun, Provins e Reims, consorte de Meaux-Champagne (\u2020 1037 )\n | | | X Matilde de Normand\u00eda\n | | | X Ermengarda de Auvernia\n | | | -&gt; Agnes\n | | X Godofredo II, vizconde de Thouars\n | | -&gt; Emma de Blois\n | X Guillerme Brazo de Ferro, conde de Poitiers\n | -&gt; NN.\n X 1 Alan II da Breta\u00f1a, chamado Barba Torta\n X 2 Fulque II o Bo (\u2020 958), conde de Anjou"}
{"id": "472248", "revid": "56817", "url": "https://gl.wikipedia.org/wiki?curid=472248", "title": "Xo\u00e1n V da Breta\u00f1a", "text": "Xo\u00e1n V da Breta\u00f1a tam\u00e9n co\u00f1ecido como Xo\u00e1n V ou VI o Angl\u00f3filo, O Sabio ou O Prudente, nado o 24 de decembro de 1389 no castelo de l'Hermine en Vannes e finado o 29 de agosto de 1442 no Manoir de la Touche preto de Nantes. Foi o terceiro fillo, o primeiro var\u00f3n, do duque Xo\u00e1n IV da Breta\u00f1a e da s\u00faa terceira esposa Xoana de Navarra. \u00c1 morte do seu pai, o 9 de novembro de 1399, converteuse en duque da Breta\u00f1a. Chamou ao valenciano Vicente Ferrer para predicar no ducado e no seu goberno public\u00e1ronse alg\u00fans escritos en lingua bretoa.\nTraxectoria.\nConverteuse en duque aos dez anos de idade baixo a tutela do duque de Borgo\u00f1a, Filipe II o intr\u00e9pido, que arrasou Jersey e Guernesey. Reconciliouse co rei de Francia Carlos VI de Francia, que casara cunha filla. Tam\u00e9n se reconciliou con Olivier de Clisson, o inimigo do seu pai. En 1404, derrotou aos ingleses preto de Brest. Loitou contra Clisson e estaba a piques de cercalo cando morreu. Aliado dos franceses contra os ingleses ao final da Guerra dos Cen Anos, chegou a Azincourt despois da batalla, o que non obstante lle permitiu recuperar ao pouco a cidade de Saint-Malo (daquela anexionada ao reino), tal como prev\u00eda a s\u00faa alianza co rei de Francia. Despois levou unha pol\u00edtica de b\u00e1scula entre os dous partidos, ingl\u00e9s e franc\u00e9s: asinou o tratado de Troyes, que desposu\u00eda a Carlos VII de Francia, pero autorizaba ao seu irm\u00e1n Artur III da Breta\u00f1a, condest\u00e1bel de Richemont (Richmond) a loitar baixo a s\u00faa bandeira. Henrique V de Inglaterra prendeu a Artur de Richemont durante sete anos de prisi\u00f3n: o seu nome m\u00edtico foi sempre temido polos reis de Inglaterra.\nFixo a paz cos condes de Penthi\u00e8vre, pero estes non renunciaran a reinar sobre a Breta\u00f1a. Convidado a unha festa que daban en Champtoceaux en 1420, asistiu e foi apresado baixo a orde de Margarida de Clisson (condesa vi\u00fava de Penthi\u00e8vre), detido e ameazado de morte. Este secuestro sen precedentes conmoveu aos pr\u00edncipes europeos, pero non provocou intervenci\u00f3n ningunha do tribunal de Francia. Pero a acci\u00f3n da s\u00faa muller, a duquesa Xoana de Francia (1391-1433) (ou Xoana de Valois), duquesa da Breta\u00f1a e dos bar\u00f3ns bret\u00f3ns permitiulle recuperar a liberdade. Como resultado desta liberaci\u00f3n, a ciudadela de Champtoceaux foi destru\u00edda totalmente; Xo\u00e1n V quixo que todas as paredes da s\u00faa prisi\u00f3n fosen destru\u00eddas ata os alicerces. Loitou contra Xo\u00e1n II de Alen\u00e7on e cercou Puanc\u00e9 en 1432. Artur de Richemont, o seu irm\u00e1n, que o acompa\u00f1aba, convenceuno para facer a paz. \nDescr\u00edbese como o m\u00e1is fermoso pr\u00edncipe do seu tempo e magn\u00edfico na s\u00faa vestimenta, nos seus mobles e na s\u00faa coci\u00f1a. Unha estatua s\u00faa de madeira policromada pode verse na capela de Saint-Fiacre en Faou\u00ebt.\nMatrimonio e descendencia.\nCasou en Par\u00eds o 19 de setembro de 1396 con Xoana de Francia (1391 - 1433), filla de Carlos VI de Francia, de quen tivo:"}
{"id": "472250", "revid": "624", "url": "https://gl.wikipedia.org/wiki?curid=472250", "title": "Xo\u00e1n V o Angl\u00f3filo", "text": ""}
{"id": "472251", "revid": "89787", "url": "https://gl.wikipedia.org/wiki?curid=472251", "title": "Lebogang Mashile", "text": "Lebogang Mashile, nada nos Estados Unidos de Am\u00e9rica o 7 de febreiro de 1979, \u00e9 unha actriz, escritora e presentadora surafricana.\nTraxectoria.\nFilla de pai e nai exiliados, que regresaron a Sur\u00e1frica a mediados da d\u00e9cada de 1990 tras a fin do apartheid. Comezou a estudar Dereito e Relaci\u00f3ns Institucionais na Universidade de Witwatersrand, pero deixouna para dedicarse \u00e1 arte. Canda a Myesha Jenkins, Ntsiki Mazwai e Napo Masheane fundoiu o grupo po\u00e9tico Feela Sistah.\nEn 2004 apareceu no filme \"Hotel Rwanda\", e actuou en numerosas produci\u00f3ns teatrais, como \"Threads\", onde combina danza, m\u00fasica e poes\u00eda. Gravou un disco de actuaci\u00f3ns en directo que xunta poes\u00eda e m\u00fasica, chamado \"Lebo Mashile Live\". Coproduciu e presentou o programa documental \"L\u2019Attitude\" en SABC 1 e presentou o programa concurso \"Drawing the Line\" en SABC 2.\nEn 2005 publicou o seu primeiro poemario, \"In a Ribbon of Rhythm\", polo cal recibiu o Premio Noma en 2006. En 2016 editou un EP co m\u00fasico e produtor Majola."}
{"id": "472252", "revid": "56817", "url": "https://gl.wikipedia.org/wiki?curid=472252", "title": "Drog\u00f3n da Breta\u00f1a", "text": "Drog\u00f3n da Breta\u00f1a foi conde de Nantes e duque da Breta\u00f1a de 952 a 958. \nTraxectoria.\nDrog\u00f3n (ou Dreux), era o \u00fanico fillo lex\u00edtimo de Alan II Barbitorte e Roscila de Blois, irm\u00e1 do conde Teobaldo I de Blois. \u00c1 morte prematura do seu pai sucedeuno como conde de Nantes e duque da Breta\u00f1a (952), cando s\u00f3 ti\u00f1a dous anos. A s\u00faa tutela estivo asegurada polo seu t\u00edo Teobaldo I de Blois, que pronto fixo casar en segundas nupcias a s\u00faa irm\u00e1 Roscila co conde Fulque II de Anjou.\nO poder sobre a Breta\u00f1a foi compartido ent\u00f3n: Fulque recibiu o control do condado de Nantes e a garda do neno duque, mentres Teobaldo conservaba o dominio feudal sobre o norte da Breta\u00f1a pero delegaba a administraci\u00f3n desta rexi\u00f3n, moi lonxe do seu dominio propio, aos seus dous aliados: o conde Juhel Berengario de Rennes que se declarou seu vasalo, e Jutohen, arcebispo de Dol.\nBrutal foi a desaparici\u00f3n, quizais por envelenamento, de Drog\u00f3n sobre 958 en Angers, na que, segundo a Cr\u00f3nica de Nantes, alg\u00fans viron a man de Fulque II de Anjou, xa que este tomou o control de Condado de Nantes desde o 958 ata a s\u00faa morte en 960, cando os nanteses chamaron ao goberno a Hoel I e, tras a s\u00faa morte, a Guerech, bispo da mesma cidade, ambos os dous fillos de Alan II Barbitorte."}
{"id": "472254", "revid": "85894", "url": "https://gl.wikipedia.org/wiki?curid=472254", "title": "Roc\u00edo Barrio", "text": "Roc\u00edo Barrio Buceta, nada na Escravitude (Cruces, Padr\u00f3n), \u00e9 unha actriz, xornalista e presentadora galega.\nTraxectoria.\n\u00c9 vocalista do grupo Maltine."}
{"id": "472255", "revid": "6302223", "url": "https://gl.wikipedia.org/wiki?curid=472255", "title": "Proceso en Jacobusland", "text": "Proceso en Jacobusland (Fantas\u00eda xudicial en ningures) \u00e9 unha obra dram\u00e1tica de Eduardo Blanco Amor publicada por Laiovento en 1990. Posteriormente foi traducida ao catal\u00e1n.\nPr\u00f3logo de Lu\u00eds P\u00e9rez.\n\"O teatro de E. Blanco Amor en busca de actores.\"\nBlanco Amor escribiu a peza en 1973 e en 1974 leulla a un grupo persoas (Manuel Lourenzo, Francisco Pillado, Xan Guis\u00e1n...).\nEn 1976 a Editorial Cuadernos para el Di\u00e1logo, Edicusa, publicou unha versi\u00f3n de \"Farsas para t\u00edteres\" en castel\u00e1n co t\u00edtulo \"Farsas y autos para t\u00edteres\", na que se inclu\u00eda o texto in\u00e9dito \"Proceso en Jacobusland (Fantas\u00eda xudicial en ningures)\", que a censura fixo arrincar materialmente dos exemplares impresos. No mesmo ano a editorial fixo unha segunda edici\u00f3n na que xa inclu\u00edu o texto.\nEn 1980 foi publicada en castel\u00e1n pola revista \"Pipirijaina\". A versi\u00f3n castel\u00e1 \u00e9 m\u00e1is libre, est\u00e1 adaptada ling\u00fcisticamente para un p\u00fablico que ten interiorizada unha historia teatral diferente \u00e1 nosa.\nEn 1990 Laiovento publica s\u00f3 o texto galego, idioma no que foi pensada e escrita a obra.\nContido.\nSala do Tribunal de Inxustiza en Jacobusland.\nAcci\u00f3n esc\u00e9nica pantom\u00edmica.\nOs letrados est\u00e1n debruzados e adormecidos, cada tanto espertan, escorrentan as moscas, endereitan o peluqu\u00edn etc.\nAcci\u00f3n mixta.\nVoz en off: \"Audiencia p\u00fablica\". O espantallo ponse a tremer. Aparece o Uxier e sae unha cabeza degolada, moi ensanguentada e riso\u00f1a. Tira con ela coma se fose un birlo e colle unha chave antiga de darlle corda aos reloxos; con ela vai espertando os letrados. Aparece o Presidencio, fraco, ollos de tolo, leva un colar honor\u00edfico con forma de porqui\u00f1o. Espregu\u00edzase, senta e le os folios da mesa.\nAcci\u00f3n-di\u00e1logo.\nRepresenaci\u00f3n dun xu\u00edzo esperp\u00e9ntico no que todo est\u00e1 ama\u00f1ado e o que menos importa \u00e9 a xustiza. O xu\u00edz est\u00e1 m\u00e1is interesado nas s\u00faas n\u00e9coras ca nos feitos, non se escoitan os acusados nin interesan os feitos. Todo \u00e9 unha farsa, pouco importa o que digan o Paisano, a Muller ou os veci\u00f1os de Trasariz de Embaixo acusados de reuni\u00f3n ilegal cando o que estaban era a botar unha partida de cartas na cantina. Cando, ao final, o Paisano pode falar, concl\u00fae:\nImportancia.\nNa Historia da Literatura Galega da AS-PG:\nSegundo Laura Tato:\nPara o \"Diccionario da literatura galega\":\nSegundo Xos\u00e9 Ram\u00f3n Pena:"}
{"id": "472264", "revid": "5863", "url": "https://gl.wikipedia.org/wiki?curid=472264", "title": "Casa de Anne Frank", "text": "A Casa de Anne Frank (en ) \u00e9 un museo biogr\u00e1fico dedicado \u00e1 escritora xud\u00eda e v\u00edtima do nazismo Anne Frank. A casa at\u00f3pase na r\u00faa da canle Prinsengracht, preto do Westerkerk, no centro de \u00c1msterdam, nos Pa\u00edses Baixos.\nDurante a segunda guerra mundial, Anne Frank agochouse da persecuci\u00f3n nazi coa s\u00faa familia e catro persoas m\u00e1is nas habitaci\u00f3ns ocultas da casa da canle, co\u00f1ecidas como o \"Anexo secreto\" (en ). Ela non sobreviviu a guerra mais o seu diario de guerra foi publicado en 1947. Dez anos despois creouse a Fundaci\u00f3n Anne Frank para protexer a propiedade duns investidores que quer\u00edan derrubar o bloque de edificios.\nO museo abriu o 3 de maio de 1960. O museo preserva o espazo oculto, ten unha exhibici\u00f3n permanente sobre a vida de Anne Frank e outro dedicado a t\u00f3dalas formas de persecuci\u00f3n e discriminaci\u00f3n. En 2013 e 2014, o museo tivo 1,2 mill\u00f3ns de visitantes, sendo o terceiro museo nos Pa\u00edses Baixos, despois do Rijksmuseum e do museo Van Gogh."}
{"id": "472273", "revid": "98629", "url": "https://gl.wikipedia.org/wiki?curid=472273", "title": "Frontera verde", "text": "Frontera verde \u00e9 unha miniserie web colombiana do ano 2019 creada por Diego Ram\u00edrez Schrempp, Mauricio Leiva-Cock e Jenny Ceballos, que se estreou a trav\u00e9s de Netflix o 16 de agosto de 2019. Est\u00e1 protagonizada por Juana del R\u00edo, Nelson Camayo, \u00c1ngela Cano, Miguel Dionisio Ramos, Bruno Clairefond, Andr\u00e9s Crespo, Marcela Mar, M\u00f3nica Lopera, Andr\u00e9s Casta\u00f1eda, John Narv\u00e1ez, Edwin Morales, Karla L\u00f3pez e Antonio Bol\u00edvar. Foi escrita por Mauricio Leiva-Cock, Gibran Portela, Camila Brug\u00e9s, Natalia Santa, Javier Pe\u00f1alosa, Mar\u00eda Camila Arias, Anton Goenechea e Nicol\u00e1s Serrano.\nProduci\u00f3n.\nRodaxe.\nA fotograf\u00eda principal da primeira tempada levouse a cabo en Leticia, no Amazonas de Colombia en 2018."}
{"id": "472274", "revid": "624", "url": "https://gl.wikipedia.org/wiki?curid=472274", "title": "Lu\u00eds IV de Francia", "text": "Lu\u00eds IV, chamado de Ultramar (en franc\u00e9s: \"d'Outremer\" ; en lat\u00edn: \"Transmarinus)\", nado en Laon o 10 de setembro de 921 e finado en Reims o 10 de setembro de 954, foi rei de Francia (\"Francia Occidentalis\") do 936 ao 954. Membro da dinast\u00eda carolinxia, era fillo de Carlos III o Simple e de Eadgifu de Wessex, filla de Eduardo o Vello, rei dos anglosax\u00f3ns (Wessex).\nTraxectoria.\nTi\u00f1a s\u00f3 dous anos cando os nobres derrocaron ao seu pai para instaurar a Roberto I. Cando ti\u00f1a tres anos, Roberto morreu e foi substitu\u00eddo por Ra\u00fal, duque de Borgo\u00f1a. Un aliado de Ra\u00fal, tam\u00e9n carolinxio, o conde Heriberto II de Vermandois, secuestrou a Carlos con traiz\u00f3n e a nai do neno Lu\u00eds levouno a Ultramar, \u00e1 Gran Breta\u00f1a, onde estar\u00eda seguro por un tempo.\nCarlos morreu en 929, pero Ra\u00fal I reinou ata o 936, cando morreu sen descendencia, cando Lu\u00eds, regresado a Francia, foi aclamado polos nobres, especialmente Hugo o Grande, que probabelmente organizou o seu regreso para evitar que Heriberto II ou o irm\u00e1n de Rodolfo, Hugo o Negro, ocupasen o trono. Foi coroado en Laon por Artaldo, arcebispo de Reims, o domingo 19 de xu\u00f1o de 936. A\u00ednda que a s\u00faa soberan\u00eda se limitaba, na pr\u00e1ctica, \u00e1 cidade de Laon e a algunhas localidades do norte de Francia, Lu\u00eds demostrou unha agudeza superior \u00e1 s\u00faa idade cando logrou o reco\u00f1ecemento da s\u00faa autoridade por parte dos nobres. Por\u00e9n, o seu reinado estivo marcado por conflitos, especialmente con Hugo o Grande, o conde de Par\u00eds.\nEn 939 Lu\u00eds estivo involucrado na loita contra o emperador Ot\u00f3n o Grande sobre o Ducado de Lorena. Pouco despois, con todo, hab\u00eda casar coa irm\u00e1 de Ot\u00f3n, Xerberga de Saxonia (914-984). Tiveron dous fillos e unha filla: Lotario, que o sucedeu; Carlos, duque de Baixa Lorena, e Matilda, que casou con Conrado, rei de Borgo\u00f1a.\nO restablecemento da lexitimidade carolinxia que significou o seu acceso ao trono levou a refacer alg\u00fans v\u00ednculos entre a monarqu\u00eda franca e a maior\u00eda dos condados catal\u00e1ns e, dun xeito moi especial, cos mosteiros emerxentes, que buscaban consolidarse cos seus preceptos. As\u00ed, o conde Wilfredo II de Besal\u00fa deb\u00eda renderlle homenaxe en 952, e o abade Hildesindo de Sant Pere de Rodes obtivo o \u00faltimo dos preceptos que ditou para Catalu\u00f1a, no 953.\nLu\u00eds IV morreu ao caer do seu cabalo en 954 en Reims e est\u00e1 enterrado na bas\u00edlica de Saint R\u00e9mi desta cidade. "}
{"id": "472277", "revid": "1410", "url": "https://gl.wikipedia.org/wiki?curid=472277", "title": "Esquerda Verde (Pa\u00edses Baixos)", "text": "A Esquerda Verde (en , en , GL) \u00e9 un partido pol\u00edtico verde dos Pa\u00edses Baixos. Creouse o 1 de marzo de 1989 coa fusi\u00f3n de catro partidos de esquerda: o Partido Comunista dos Pa\u00edses Baixos, o Partido Socialista Pacifista, o Partido Pol\u00edticos dos Radicais e o Partido Popular Evanx\u00e9lico.\nO partido conta con 21\u00a0901 membros que est\u00e1n organizados en m\u00e1is de 250 p\u00f3las municipais. O congreso do partido est\u00e1 aberto a t\u00f3dolos membros. GroenLinks \u00e9 membro dos Global Greens e do Partido Verde Europea. O n\u00famero de representantes electos caeu de 10 a 4 nas elecci\u00f3ns de 2012, mais medrou at\u00e9 os 14 representantes nas elecci\u00f3ns xerais de 2017."}
{"id": "472278", "revid": "23204", "url": "https://gl.wikipedia.org/wiki?curid=472278", "title": "GroenLinks", "text": ""}
{"id": "472279", "revid": "85894", "url": "https://gl.wikipedia.org/wiki?curid=472279", "title": "Nicol\u00e1s Gonz\u00e1lez Aller", "text": "Nicol\u00e1s Gonz\u00e1lez Aller, nado en Lal\u00edn o 9 de agosto de 1947, \u00e9 un pintor e pol\u00edtico galego.\nTraxectoria.\nFillo de Luis Gonz\u00e1lez Taboada. Foi director da sucursal da Caixa de Aforros de Ourense en Lal\u00edn de 1981 a 1987, e despois da sucursal de Caja Madrid (1993), e presidente do Club Deportivo Lal\u00edn. Foi o n\u00famero catro na candidatura de Coalici\u00f3n Galega pola provincia de Pontevedra \u00e1s elecci\u00f3ns auton\u00f3micas de 1985. Nas elecci\u00f3ns municipais de 1991 encabezou a lista de Converxencia Nacionalista Galega ao concello de Lal\u00edn, pero non foi elixido concelleiro. Fixo a s\u00faa primeira exposici\u00f3n en Lal\u00edn en 1994. Volveu ser presidente do Club Deportivo Lal\u00edn (1997-2000). A partir de 1999 dirixiu o proxecto cultural Silleda Creart da Semana Verde de Galicia. Residiu dous anos en Costa do Marfil (2005-2007).\nVida persoal.\nCasou con Mar\u00eda Teresa Casares Pel\u00e1ez. \u00c9 pai de Teresa, Berta e Nicol\u00e1s Gonz\u00e1lez Casares."}
{"id": "472287", "revid": "5863", "url": "https://gl.wikipedia.org/wiki?curid=472287", "title": "Roc\u00edo Barrio Buceta", "text": ""}
{"id": "472288", "revid": "5863", "url": "https://gl.wikipedia.org/wiki?curid=472288", "title": "Mikaela Straus", "text": ""}
{"id": "472291", "revid": "85894", "url": "https://gl.wikipedia.org/wiki?curid=472291", "title": "Enrique Aller", "text": "Enrique Aller L\u00f3pez, nado en Lal\u00edn en 1948 e finado no Per\u00fa o 6 de xu\u00f1o de 1999, foi un avogado e cooperante galego.\nTraxectoria.\nFillo de Enrique Aller Goyanes. Estudou no ICADE, do que foi expulsado, e despois na Universidade de Santiago de Compostela. Licenciado en dereito, comezou a traballar en Madrid con Enrique Bar\u00f3n. Retornado a Galicia, en 1973 foi asesor do Colexio de Arquitectos e montou un despacho laboralista na Coru\u00f1a con Carlos Cervi\u00f1o, Paco Pamp\u00edn e Enrique Cape\u00e1ns. Marchou a Suram\u00e9rica como cooperente. En Nicaragua axudou a crear o novo c\u00f3digo laboral. Ga\u00f1ou un concurso da Uni\u00f3n Europea para desenvolver a autonom\u00eda palestina. Morreu nunha estrada da Amazonia coa bi\u00f3loga Mercedes Arteche Prieto, cando cooperaba no Per\u00fa como director do programa dos Desprazados pola Violencia en apoio dos indios Asaninka .\nVida persoal.\nCompa\u00f1eiro de Concha L\u00f3pez S\u00e1nchez, foi pai de tres fillos, Ant\u00f3n, Ulla e Sara.\nReco\u00f1ecementos.\nO Concello de Lal\u00edn outorgoulle a Folla de Carballo de prata a t\u00edtulo p\u00f3stumo en 2003."}
{"id": "472298", "revid": "23204", "url": "https://gl.wikipedia.org/wiki?curid=472298", "title": "Palacio Real de \u00c1msterdam", "text": "O Palacio Real de \u00c1msterdam (en ou \"Paleis op de Dam\") \u00e9 un dos tres palacios dos Pa\u00edses Baixos que est\u00e1n \u00e1 disposici\u00f3n do monarca pola acta do Parlamento. At\u00f3pase no lado oeste da Praza Dam no centro de \u00c1msterdam, oposto \u00f3 Monumento da Guerra e \u00f3 lado da Nieuwe Kerk.\nO palacio foi constru\u00eddo como casa do concello durante a Idade Dourada Neerlandesa no s\u00e9culo XVII. O edificio converteuse no palacio real do rei Lu\u00eds Bonaparte e posteriormente da Casa Real Neerlandesa."}
{"id": "472299", "revid": "23204", "url": "https://gl.wikipedia.org/wiki?curid=472299", "title": "Paleis op de Dam", "text": ""}
{"id": "472300", "revid": "23204", "url": "https://gl.wikipedia.org/wiki?curid=472300", "title": "Koninklijk Paleis van Amsterdam", "text": ""}
{"id": "472301", "revid": "89787", "url": "https://gl.wikipedia.org/wiki?curid=472301", "title": "Praza Dam", "text": "Praza Dam \u00e9 unha praza da cidade de \u00c1msterdam, a capital dos Pa\u00edses Baixos. Os seus edificios not\u00e1beis e os frecuentos acontecementos conv\u00e9rtena nun dos lugares m\u00e1is co\u00f1ecidos e importantes da cidade e do pa\u00eds.\nLocalizaci\u00f3n e descrici\u00f3n.\nA praza Dam at\u00f3pase no centro hist\u00f3rico de \u00c1msterdam, a uns 750 metros \u00f3 sur do principal centro de transportes da cidade, a Estaci\u00f3n Central de \u00c1msterdam. \u00c9 m\u00e1is ou menos rectangular e est\u00e9ndese uns 200 metros de oeste a leste, a uns 100 metros de norte a sur. Conecta as r\u00faas Damrak e Rokin, que discorren \u00f3 longo do curso orixinal do r\u00edo Amstel dende a Estaci\u00f3n Central de Muntplein (Casa de Moeda da Praza) e Munttoren. A praza tam\u00e9n marca o punto final doutras r\u00faas moi transitadas, Nieuwendijk, Kalverstraat e Damstraat. Un pouco m\u00e1is al\u00f3 do recuncho nordeste at\u00f3pase o principal barrio vermello, de Wallen.\nNo extremo oeste da praza at\u00f3pase o neocl\u00e1sico Palacio Real, que funcionou como casa do concello dende 1655 at\u00e9 a s\u00faa conversi\u00f3n en residencia real en 1808. Xunto a el est\u00e1n a igrexa g\u00f3tica do s\u00e9culo XV de Nieuwe Kerk (\"Igrexa Nova\") e o Museo de Cera de \"Madame Tussaud\". O Monumento Nacional, un piar de pedra branca dese\u00f1ada por Jacobus Johannes Pieter Oud e constru\u00eddo en 1956 en lembranza das v\u00edtimas da segunda guerra mundial, domina o lado opuesto da praza. Tam\u00e9n con vistas \u00e1 praza est\u00e1n o NH Grand Hotel Krasnapolsky e os exclusivos grandes almac\u00e9ns Bijenkorf. Estas atracci\u00f3ns convertieron a praza Dam nunha zona tur\u00edstica. A praza, ademais, est\u00e1 chea de pombas."}
{"id": "472302", "revid": "1888", "url": "https://gl.wikipedia.org/wiki?curid=472302", "title": "Enrique Aller L\u00f3pez", "text": ""}
{"id": "472303", "revid": "88215", "url": "https://gl.wikipedia.org/wiki?curid=472303", "title": "Paco Llorente", "text": "Francisco Llorente Gento, nado en Valladolid o 21 de maio de 1965, m\u00e1is co\u00f1ecido como Paco Llorente, \u00e9 un exfutbolista espa\u00f1ol.\nTraxectoria.\nProcedente dunha familia de reco\u00f1ecidos deportistas, \u00e9 sobri\u00f1o de Paco Gento, Julio e Antonio Gento, xenro de Ram\u00f3n Grosso, pai de Marcos Llorente e irm\u00e1n do tam\u00e9n futbolista Julio, as\u00ed como dos xogadores de baloncesto Jos\u00e9 Luis e To\u00f1\u00edn. Criouse en Madrid e comezou a xogar nas categor\u00edas inferiores do Real Madrid para pasar en 1982 a xogar co Urbis de Moratalaz e ao ano seguinte no CD M\u00f3stoles. Al\u00ed foi descuberto polos observadores do Atl\u00e9tico de Madrid, que o levaron para o filial deste, o Atl\u00e9tico Madrile\u00f1o, ent\u00f3n na Segunda Divisi\u00f3n. Na tempada 1985/86 xogou 30 partidos como titular co seu novo club. Co Atl\u00e9tico de Madrid debutou en Primeira Divisi\u00f3n o 6 de abril de 1986 contra a UD Las Palmas, substitu\u00edndo a Luis Mario Cabrera. A tempada 1986/87 foi a da s\u00faa consagraci\u00f3n no Atl\u00e9tico de Madrid, e ao rematar a tempada fichou polo Real Madrid, convert\u00e9ndose no primeiro xogador que se acolleu ao Real decreto 1006 que permit\u00eda a rescisi\u00f3n unilateral dos contratos dos deportistas de elite.\nO Real Madrid viv\u00eda a \u00e9poca \u00e1urea da \"Quinta del Buitre\", case intratable na Liga, e Llorente non logrou converterse en titular nunha dianteira na que Butrague\u00f1o e mais Hugo S\u00e1nchez eran inamovibles. As\u00ed e todo, tivo un dos momentos m\u00e1is reco\u00f1ecidos da s\u00faa carreira no enfrontamento do Real Madrid na Copa de Europa 1987/88 contra o FC Porto, o vixente campi\u00f3n de Europa. Ao rematar a primeira parte o 1 a 0 daba a vitoria os portugueses mais Llorente sa\u00edu na segunda parte e deu dous bal\u00f3ns de gol a M\u00edchel, que lle deu a volta ao marcador.\nNos anos seguintes, Llorente foi un dos suplentes m\u00e1is valorados do cadro, e entre outros partidos salienta o que xogou como titular contra o PSV Eindhoven na volta dos cuartos de final da Copa de Campi\u00f3ns de Europa o 15 de marzo de 1989 e na que o Real Madrid volveu eliminar un campi\u00f3n de Europa, a\u00ednda que non logrou o t\u00edtulo. A sa\u00edda do adestrador Leo Beenhakker e a chegada de John Benjamin Toshack supuxo o comezo do seu declive no equipo, a\u00ednda que permaneceu no conxunto ata 1994.\nLogo xogou catro tempadas na SD Compostela ata a usa retirada en 1998.\nSelecci\u00f3n nacional.\nXogou nos anos 1986 e 1987 coas selecci\u00f3ns de f\u00fatbol sub 21 e sub 23. Coa selecci\u00f3n absoluta xogou un \u00fanico partido, foi un encontro de clasificaci\u00f3n para a Eurocopa de Alema\u00f1a 1988 contra Albania, no que Llorente anotou un dos cinco goles de Espa\u00f1a."}
{"id": "472304", "revid": "55340", "url": "https://gl.wikipedia.org/wiki?curid=472304", "title": "Francisco Llorente", "text": ""}
{"id": "472313", "revid": "1131", "url": "https://gl.wikipedia.org/wiki?curid=472313", "title": "Estaci\u00f3n Central de \u00c1msterdam", "text": "A Estaci\u00f3n Central de \u00c1msterdam (en ) \u00e9 a principal e meirande estaci\u00f3n ferroviaria de \u00c1msterdam, capital dos Pa\u00edses Baixos.\nConstru\u00edda entre 1881 e 1889, \u00e9 obra do arquitecto Pierre Cuypers (autor do edificio do Rijksmuseum) e do enxe\u00f1eiro mec\u00e1nico Dolf van Gendt. Unha estaci\u00f3n internacional, \u00e9 empregada por 162\u00a0000 de pasaxeiros \u00f3 d\u00eda, sendo a segunda estaci\u00f3n do pa\u00eds despois da estaci\u00f3n Central de Utrecht e o Rijksmonument m\u00e1is visitado dos Pa\u00edses Baixos. Xunto a ela at\u00f3pase unha estaci\u00f3n hom\u00f3nima do metro de \u00c1msterdam ademais de diversas paradas do sistema de tranv\u00edas da cidade."}
{"id": "472314", "revid": "23204", "url": "https://gl.wikipedia.org/wiki?curid=472314", "title": "Amsterdam Centraal", "text": ""}
{"id": "472315", "revid": "23204", "url": "https://gl.wikipedia.org/wiki?curid=472315", "title": "Rijksmuseum de \u00c1msterdam", "text": ""}
{"id": "472319", "revid": "23204", "url": "https://gl.wikipedia.org/wiki?curid=472319", "title": "Nieuwe Kerk (\u00c1msterdam)", "text": "A Nieuwe Kerk (\"Igrexa Nova\") \u00e9 unha igrexa do s\u00e9culo XV en \u00c1msterdam, que se atopa na Praza Dam, xunto \u00f3 Palacio Real.\nHistoria.\nO bispo de Utrecht deulle \u00e1 cidade de \u00c1msterdam permiso para empregar unha segunda igrexa parroquial en 1408 debido a que a Oude Kerk (\"Igrexa Vella\") era demasiado pequena para a crecente poboaci\u00f3n da cidade. A Nieuwe Kerk foi consagrada a Virxe Mar\u00eda e santa Catarina.\nA igrexa foi danada polos lumes da cidade de 1421 e 1452 e queimouse case na s\u00faa totalidade en 1645, tralo cal foi reconstru\u00edda en estilo g\u00f3tico. Someteuse a reformas importantes en 1892-1914, o que engadiu moitos detalles neog\u00f3ticos, e foi anovada en 1959-1980. Foi despois da renovaci\u00f3n da d\u00e9cada de 1970, que chegou a ser demasiado custosa para a Igrexa reformada neerlandesa, cando se pensou en pechar o templo para aforrar cartos en mantemento; decidiu ent\u00f3n transferir a propiedade en 1979 a unha organizaci\u00f3n cultural acabada de formar, chamada \"Nacional Stichting De Nieuwe Kerk\".\nA Nieuwe Kerk \u00e9 o lugar de enterro dos heroes navais neerlandeses, inclu\u00edndo o almirante Michiel de Ruyter, o comodoro Jan van Galen e Jan van Speyk. O poeta e dramaturgo Joost van den Vondel tam\u00e9n est\u00e1 enterrado na igrexa.\nO 2 de febreiro de 2002, foi o escenario da voda do daquela pr\u00edncipe herdeiro dos Pa\u00edses Baixos, Guillerme Alexandre, coa arxentina M\u00e1xima Zorreguieta.\nO 30 de abril de 2013, foi o escenario da coroaci\u00f3n de Guillerme Alexandre como monarca do Reino dos Pa\u00edses Baixos."}
{"id": "472322", "revid": "27155", "url": "https://gl.wikipedia.org/wiki?curid=472322", "title": "Colesterina", "text": ""}
{"id": "472326", "revid": "5863", "url": "https://gl.wikipedia.org/wiki?curid=472326", "title": "Open access", "text": ""}
{"id": "472328", "revid": "89787", "url": "https://gl.wikipedia.org/wiki?curid=472328", "title": "Liang Hongyu", "text": "Liang Hongyu (1102\u20131135) foi unha xeneral chinesa da dinast\u00eda Song. F\u00edxose c\u00e9lebre durante as loitas da dinast\u00eda contra os \"jurchen\" da dinast\u00eda Jin. O seu nome orixinal perdeuse co tempo. Na historia oficial \u00e9 simplemente co\u00f1ecida como \"Se\u00f1ora Liang\" (\u6881\u6c0f) \"Hongyu\" (\u7ea2\u7389; en chin\u00e9s, \"Xade Vermello\"), o nome que se conservou no folclore, as \u00f3peras chinesas e as novelas despois da s\u00faa morte heroica en batalla en 1135. Era a esposa de Han Shizhong, outro xeneral Song lembrado por resistir os invasores da dinast\u00eda Jin xunto con Yue Fei e outros.\nTraxectoria.\nPrimeiros anos.\nO pai de Liang era un comandante do ex\u00e9rcito na fronteira, onde o imperio Song era acechado polos \"jurchen\". Ensinou \u00e1 s\u00faa filla as s\u00faas habilidades marciais e non vendou os seus p\u00e9s. Foi unha mestra nas artes marciales. Varias cr\u00f3nicas pres\u00e9ntana como unha muller de incrible forza e mestr\u00eda co arco.\nEn certo momento foi obrigada a servir como escrava ao ser castigado o seu pai por perder unha batalla cr\u00edtica. Segundo alg\u00fans relatos hist\u00f3ricos, o seu traballo escravo poder\u00eda ser semellante ao dunha loitadora de loita libre. Durante a dinast\u00eda Song, a loita feminina era un deporte popular que mesmo atra\u00eda os emperadores. A maior\u00eda das loitadoras vest\u00edan como os loitadores var\u00f3ns, levando nada m\u00e1is que un taparrabos. Este deporte estaba xa completamente prohibido durante a dinast\u00eda Ming pois para ent\u00f3n a xente o percib\u00eda como indecente. Alg\u00fans historiadores modernos argumentan que esta ser\u00eda a raz\u00f3n pola que a s\u00faa condici\u00f3n foi malinterpretada como prostituci\u00f3n por alg\u00fans historiadores Ming.\nNalg\u00fan momento da s\u00faa carreira, co\u00f1eceu o seu marido Han Shizhong, a\u00ednda que os relatos sobre como se co\u00f1eceron var\u00edan. A versi\u00f3n m\u00e1is crible \u00e9 que foi durante un banquete que Han ofreceu \u00e1s s\u00faas tropas. Han dirixira os seus homes no esmagamento dunha rebeli\u00f3n no sur da China, onde Han persoalmente arrestara o l\u00edder rebelde Fang La. A\u00ednda as\u00ed, o seu superior f\u00edxose co m\u00e9rito, para desgusto de Han. Liang sab\u00eda a verdade e admirou a vitoria de Han. Aforrara di\u00f1eiro abondo para comprar a s\u00faa liberdade e en canto foi libre, converteuse na segunda esposa de Han.\nOs \"jurchen\" axi\u00f1a iniciaron a conquista total do imperio Song. Han armou un ex\u00e9rcito para loitar contra eles e Liang actuou como xeneral no ex\u00e9rcito do seu marido.\nRestauraci\u00f3n do emperador Song.\nO ex\u00e9rcito de Han e Liang axi\u00f1a se converteu na forza principal contra os \"jurchen\" despois de que os Song perderon a s\u00faa capital e se repregaron ao sur. Despois que os \"jurchen\" capturasen dous emperadores Song (o emperador Huizong e o emperador Qinzong), o emperador Gaozong restableceu o goberno dos Song no sur. En 1129 houbo un golpe de estado na corte e Gaozong foi tomado como ref\u00e9n e forzado a abdicar. Por ent\u00f3n, Han dirix\u00eda un ex\u00e9rcito na primeira li\u00f1a. Liang tam\u00e9n foi arrestada na s\u00faa casa coa esperanza de forzar o seu marido a renderse. Traballou cos partidarios do emperador Gaozong para elaborar un plan que induciu o l\u00edder rebelde a liberala como mensaxeira e xesto de boa vontade co seu marido. De inmediato, cabalgou ata o seu marido e describiulle as defensas dos rebeldes. Isto permitiu a Han esmagar o golpe e restaurar o emperador Gaozong. Despois, Liang foi recompensada co nobre rango de \"Nobre Dama de Hu Guo\" (\u62a4\u56fd\u592b; en chin\u00e9s, Nobre Se\u00f1ora Protectora da Naci\u00f3n), o cal non ti\u00f1a nada que ver co rango do seu marido. Isto \u00e9 case \u00fanico na historia chinesa, onde as mulleres nobres consegu\u00edan os seus rangos normalmente a trav\u00e9s dos seus maridos.\nBatalla de Huangtiandang.\nPouco despois, cando os \"jurchen\" unha vez m\u00e1is atacaron e invadiron Hangzhou en 1129, Liang e o seu marido lideraron as s\u00faas forzas nunha emboscada ao ex\u00e9rcito inimigo cando regresaba ao territorio Jin. As s\u00faas tropas eran inferiores en n\u00famero, mais comezou a batalla de Huangtiandang. Esta consistiu nunha serie de batallas navais no r\u00edo Yangtz\u00e9. Liang elaborou un plan para dirixir os soldados cos seus tambores. Cando se iniciou a batalla, as tropas Song foron rexeitadas polas \"jurchen\", moi superiores en n\u00famero. Con gran coraxe, Liang tirou o seu casco e a s\u00faa armadura, batendo os tambores e dirixindo a carga cara \u00e1 formaci\u00f3n inimiga. Isto converteuse nun punto de inflexi\u00f3n da batalla. Os barcos-tigre chineses, que estaban dotados de lanzachamas, destru\u00edron moitos nav\u00edos Jin mentres Liang os dirix\u00eda cos seus redobres. Os \"jurchen\" v\u00edronse atrapados por un mes, ata que un traidor lles revelou unha debilidade no cerco chin\u00e9s e fuxiron, a\u00ednda que con grandes perdas.\nVida posterior.\nEn 1135 Han foi nomeado \"jiedushi\" de Wuning Anhua (\u6b66\u5b81\u5b89\u5316\u519b\u8282\u5ea6\u4f7f). Liang e o seu marido reconstru\u00edron a fortaleza de Chuzhou e aumentaron as s\u00faas defensas. Eles e os seus soldados tam\u00e9n traballaron reconstru\u00edndo casas e plantando campos.\nLegado.\nEscrib\u00edronse varias poes\u00edas na honra de Liang Hongyu, o que contribu\u00edu \u00e1 s\u00faa fama.\nXunto con Qin Liangyu, a d\u00e9cimo terceira irm\u00e1 e a lendaria Hua Mulan, \u00e9 unha das guerreiras m\u00e1is co\u00f1ecidas na China."}
{"id": "472329", "revid": "80651", "url": "https://gl.wikipedia.org/wiki?curid=472329", "title": "Oude Kerk", "text": "A Oude Kerk (\"Igrexa vella\") \u00e9 o edificio m\u00e1is antigo de \u00c1msterdam e a s\u00faa igrexa parroquial m\u00e1is antiga, consagrada en 1306 polo bispo de Utrecht con san Nicolao como o seu santo patr\u00f3n. Logo da Reforma en 1578, transformouse nunha igrexa calvinista, o que contin\u00faa sendo at\u00e9 os nosos d\u00edas. At\u00f3pase en De Wallen, na actualidade a principal zona vermella de \u00c1msterdam. A praza que rodea a igrexa \u00e9 a Oudekerksplein.\nHistoria.\nNo sitio onde se atopa emprazada a Oude Kerk antigamente atop\u00e1base unha igrexa de madeira. Foi substitu\u00edda por unha capela de pedra e consagrada en 1306.\nA igrexa sufriu unha serie de renovaci\u00f3ns realizadas \u00f3 longo de 15 xeraci\u00f3ns de cidad\u00e1ns de \u00c1msterdam. Cincuenta anos despois da s\u00faa construci\u00f3n real\u00edzase a primeira reforma, as capelas laterais al\u00f3nganse e estrut\u00faranse arredor do coro nun semic\u00edrculo para soster a estrutura. A comezos do s\u00e9culo XV agreg\u00e1ronse os transeptos norte e sur para xerar unha forma de cruz. Os traballos nestes cambios termin\u00e1ronse en 1460, a\u00ednda que \u00e9 probable que as tarefas fosen interrompidas polos incendios que arrasaron a cidade en 1421 e 1452.\nAntes do \"Alteratie\", ou Reforma ocorrida en \u00c1msterdam en 1578, a Oude Kerk era unha igrexa cat\u00f3lica. Logo da derrota dos espa\u00f1ois a mans de Guillerme \"O Taciturno\" durante a Guerra dos Oitenta Anos, a igrexa foi tomada pola Igrexa reformada neerlandesa calvinista. Durante as diversas batallas que tiveron lugar durante o s\u00e9culo XVI, en varias ocasi\u00f3ns a igrexa foi obxecto de pillaxe e danos, primeiro durante o Beeldenstorm de 1566, cando unha turba destru\u00edu a maior\u00eda das obras de arte e decoraci\u00f3ns da igrexa, inclu\u00eddo unha peza no altar cun panel central obra de Jan van Scorel e paneis laterais a ambos os dous lados obras de Maarten van Heemskerck. O \u00fanico que sobreviviu foron as pinturas do teito xa que eran inaccesibles.\nOs habitantes locais reun\u00edanse na igrexa para chismosear, os mercachifles vend\u00edan as s\u00faas mercador\u00edas e os esmoleiros buscaban refuxio. Este comportamento non foi tolerado polos calvinistas, e os esmoleiros foron expulsados. En 1681 clausurouse o coro cunha malla de bronce. Por sobre a malla lese o seguinte texto, \u201cAs pr\u00e1cticas falsas introducidas gradualmente na igrexa de Deus, foron aqu\u00ed desfeitas no ano setenta e oito,\u201d en referencia \u00e1 Reforma de 1578.\nEse mesmo ano, a Oude Kerk converteuse na sede do rexistro de casamentos. Tam\u00e9n albergou os arquivos da cidade, os documentos m\u00e1is importantes gard\u00e1banse nun arc\u00f3n enchapado en placas de ferro e pintado co escudo de armas da cidade. O arc\u00f3n almacen\u00e1base nunha capela de ferro.\nRembrandt foi un asiduo visitante da Oude Kerk e todos os seus fillos foron bautizados al\u00ed. \u00c9 o \u00fanico edificio de \u00c1msterdam que gardou as s\u00faas formas orixinais dende que Rembrandt o percorreu. No Santo Sepulcro existe unha pequena exhibici\u00f3n de Rembrandt, un altar dedicado \u00e1 s\u00faa esposa \u201cSaskia\u201d van Uylenburgh que repousa al\u00ed dende 1782.\nGaler\u00eda de imaxes.\n&lt;br&gt;"}
{"id": "472331", "revid": "23204", "url": "https://gl.wikipedia.org/wiki?curid=472331", "title": "NEMO (museo)", "text": "O Museo de Ciencia NEMO (do lat\u00edn \"Ningu\u00e9n\") \u00e9 un centro de ciencia en \u00c1msterdam, nos Pa\u00edses Baixos. At\u00f3pase no barrio de Oosterdokseiland, na zona de Amsterdam-Centrum, entre o Oosterdokseiland e o Kattenburg. O museo ten a s\u00faa orixe en 1923, e ten a s\u00faa sede na construci\u00f3n creada por Renzo Piano dende o ano 1997. Cont\u00e9n cinco andares de exhibici\u00f3ns cient\u00edficas e \u00e9 o meirande centro cient\u00edfico dos Pa\u00edses Baixos. Atrae por volta de 670\u00a0000 visitantes cada ano, o que o converte no oitavo museo m\u00e1is visitado do pa\u00eds."}
{"id": "472332", "revid": "23204", "url": "https://gl.wikipedia.org/wiki?curid=472332", "title": "NEMO Science Museum", "text": ""}
{"id": "472333", "revid": "85894", "url": "https://gl.wikipedia.org/wiki?curid=472333", "title": "Thibaut Pinot", "text": "Thibaut Pinot, nado en Lure o 29 de maio de 1990, \u00e9 un ciclista de estrada franc\u00e9s.\nTraxectoria.\nPasou a profesionais no ano 2010 e na actualidade milita no Groupama-FDJ. Especialmente forte na monta\u00f1a \u00e9 un ciclista especializado en carreiras de tres semanas, foi terceiro no Tour de Francia 2014, e ga\u00f1ador de etapa nas tres grandes voltas: Giro de Italia, Tour de Francia e Vuelta a Espa\u00f1a.\nPalmar\u00e9s.\n2011\n2012\n2014\n2015\n2016\n2017\n2018\n2019"}
{"id": "472335", "revid": "5863", "url": "https://gl.wikipedia.org/wiki?curid=472335", "title": "Francisco Llorente Gento", "text": ""}
{"id": "472337", "revid": "47401", "url": "https://gl.wikipedia.org/wiki?curid=472337", "title": "Francisco de Pizarro", "text": ""}
{"id": "472339", "revid": "27155", "url": "https://gl.wikipedia.org/wiki?curid=472339", "title": "Motacilla alba alba", "text": ""}
{"id": "472341", "revid": "27155", "url": "https://gl.wikipedia.org/wiki?curid=472341", "title": "Lavandeira moura", "text": ""}
{"id": "472344", "revid": "98629", "url": "https://gl.wikipedia.org/wiki?curid=472344", "title": "Huldrych Zwingli", "text": "Huldrych ou Ulrich Zwingli, nado en Wildhaus o 1 de xaneiro de 1484 e finado en Kappel am Albis o 11 de outubro de 1531, foi o l\u00edder da reforma protestante su\u00edza e o fundador da Igrexa Reformada Su\u00edza. Ao estudar as Escrituras dende o punto de vista dun entendido humanista, chegou, de xeito independente, a conclusi\u00f3ns similares \u00e1s de Lutero, que era un \"doctor biblicus\".\nTraxectoria.\nPrimeiros anos.\nCursou a educaci\u00f3n b\u00e1sica en Weesen, baixo a tutela do seu t\u00edo Bartolomeo. Antes de ir \u00e1 universidade de Viena, cursou alg\u00fans estudos en Berna. Chegou a Viena en 1499 e m\u00e1is tarde se inscribiu na universidade de Basilea, onde fixo un posgrao en 1504 e un doutoramento en 1506.\nPresbiterado.\nZwingli foi presb\u00edtero en Glarus, tras graduarse como doutor en teolox\u00eda (1506). Al\u00ed estudou grego e hebreo, leu a Erasmo de Rotterdam e chegou \u00e1 conclusi\u00f3n de que moitas das doutrinas da Igrexa cat\u00f3lica estaban en contradici\u00f3n coas ensinanzas do Novo Testamento.\nZwingli desenvolveu \u00e1 s\u00faa aversi\u00f3n ao servizo mercenario dos seus compatriotas durante este per\u00edodo. A partir de 1512, a Confederaci\u00f3n Su\u00edza enviaba diversos continxentes armados a soldo do Papa para loitar contra a coroa francesa na Lombard\u00eda durante a guerra da Liga de Cambrai. Zwingli foi testemu\u00f1a dos sucesos ao ser capel\u00e1n do continxente do cant\u00f3n de Glaris, asistindo \u00e1s vitorias de Pav\u00eda e Novara, mais tam\u00e9n \u00e1 derrota sufrida polos confederados en Marignano, a partir da cal se acentuou a s\u00faa pr\u00e9dica contra o servizo armado.\nA reforma protestante.\nO 31 de outubro de 1517, Marti\u00f1o Lutero cravou na porta da igrexa de Wittenberg, Alema\u00f1a, as s\u00faas 95 teses sobre a relixi\u00f3n cristi\u00e1, nas que atacaba profundamente a Igrexa cat\u00f3lica.\nPouco antes, en 1516, Diebold de Geroldseck chamouno para predicar na abad\u00eda de Einsiedeln, co que Zwingli entrou en contacto cun dos centros m\u00e1is activos de peregrinaci\u00f3n e tam\u00e9n de superstici\u00f3ns. Comezou as\u00ed a s\u00faa predicaci\u00f3n contra estas pr\u00e1cticas e contra o negociante de indulxencias Bernardin Samson, que chegara a Su\u00edza a instancias do Papa en 1518.\nPredicou as\u00ed mesmo contra o costume dos su\u00edzos de alistarse como mercenarios \u00e1s ordes do Papa, o que lle proporcionou o cargo de predicador en Z\u00fcrich, cun goberno que estaba enfrontado coa autoridade romana. O 1 de xaneiro de 1519 comezou a s\u00faa actividade en Z\u00fcrich, onde co seu discurso claro e directo foi explicando aos fregueses os evanxeos. O goberno da cidade decidiu apoiar as novas ensinanzas e dispuxo en 1520 que todos os predicadores actuasen seguindo as pautas de Zwingli.\nEn 1522 Zwingli publicou a s\u00faa primeira obra reformadora, dirixida contra o xax\u00fan propugnado pola Igrexa de Roma. Defendeu as\u00ed un acontecemento real no que, ao parecer, un amigo del comera carne durante o per\u00edodo de xax\u00fan, o cal xustificou Zwingli co argumento de que o xax\u00fan \u00eda contra a fe cristi\u00e1. Da mesma \u00e9poca \u00e9 un escrito enviado por el e dez dos seus compa\u00f1eiros ao bispo de Constanza, no que afirmaban a s\u00faa disposici\u00f3n a seguir predicando segundo os Evanxeos e ped\u00edan a supresi\u00f3n do celibato. O papa Hadri\u00e1n VI intentou convencelo de que non emprendese novas acci\u00f3ns que atentasen contra a substancia da teolox\u00eda cat\u00f3lica.\nAnte a acusaci\u00f3n dos dominicanos de que Zwingli propagaba a herex\u00eda, o concello da cidade de Z\u00fcrich convocou para o 29 de xaneiro de 1523 un elevado n\u00famero de te\u00f3logos a un debate p\u00fablico (Primeira Disputa de Z\u00fcrich), en que se deb\u00eda discutir sobre as teses defendidas por Zwingli. A ela acudiron 600 persoas entre cl\u00e9rigos e leigos e, posto que os enviados do bispo s\u00f3 puideron facer valer no seu favor a tradici\u00f3n e as disposici\u00f3ns dos concilios, o concello decidiu adxudicar a Zwingli a vitoria dial\u00e9ctica.\nNon foi esa, por\u00e9n, a \u00fanica disputa oficial e p\u00fablica que se celebrou en Z\u00fcrich. Entre o 26 e o 29 de outubro de 1523 dirimiuse, en presenza de 900 asistentes, a necesidade de suprimir as imaxes das igrexas, decisi\u00f3n que acabou por adoptarse e que se puxo en pr\u00e1ctica dun xeito paulatino. As\u00ed mesmo, entre o 13 e o 14 de xaneiro de 1524 o tema tratado foi a misa e a s\u00faa posible supresi\u00f3n, o que finalmente se estableceu.\nEse mesmo ano Zwingli casou coa vi\u00fava Anna Reinhard, coa que viv\u00eda de xeito marital dende hab\u00eda alg\u00fan tempo.\nA Reforma en Z\u00fcrich non afectou, non obstante, s\u00f3 \u00e1 relixi\u00f3n, sen\u00f3n que, ao igual que noutros movementos reformistas da \u00e9poca, se trataba dunha serie de medidas de regulaci\u00f3n social coas que o concello pretend\u00eda organizar o sistema escolar, o matrimonio, os costumes etc. O papel de Zwingli \u00e9 capital neste proceso, pois se ben non asumiu ning\u00fan cargo org\u00e1nico, o seu carisma e o seu predicamento entre o pobo convert\u00e9rono nunha figura determinante do proceso.\nZwingli publicou en 1525 a s\u00faa confesi\u00f3n de fe (\"Da verdadeira e a falsa relixi\u00f3n\"). A s\u00faa teolox\u00eda, coincidente coa de Lutero en moitos aspectos b\u00e1sicos, operou dun xeito m\u00e1is radical noutros, como pode ser a cuesti\u00f3n da eucarist\u00eda, ao rexeitar Zwingli a presenza real de Cristo na comu\u00f1\u00f3n. A partir de 1525, a Reforma en Z\u00fcrich completouse:\nEse ano de 1525 fundouse as\u00ed mesmo na igrexa Grossm\u00fcnster unha escola para te\u00f3logos, onde poder\u00edan aprender exexese b\u00edblica, que logo empregar\u00edan nos seus serm\u00f3ns ao pobo.\nImportante na teolox\u00eda de Zwingli \u00e9 tam\u00e9n a s\u00faa concepci\u00f3n das relaci\u00f3ns entre o poder laico e o relixioso, pois mentres considera que \u00e9 dereito e obrigaci\u00f3n do poder terreal organizar a Igrexa e a sociedade, admite por outro lado a posibilidade de derrocar o grupo gobernante se este non se comporta de xeito apropiada \u00e1s ensinanzas do Evanxeo.\nAs relaci\u00f3ns coa outra \u00e1 do movemento reformista, encabezada por Lutero e Melanchton, vense dificultadas pola concepci\u00f3n que te\u00f1en ambas as partes sobre a comu\u00f1\u00f3n. Estas diferenzas deve\u00f1en claramente insuperables no intento m\u00e1is importante que se fai de unificar posici\u00f3ns, cando en outubro de 1529 o landgrave Filipe I de Hesse invitou a Zwingli e Lutero a unha discusi\u00f3n teol\u00f3xica (co\u00f1ecida como disputa de Marburgo).\nA situaci\u00f3n pol\u00edtica na Su\u00edza do s\u00e9culo XVI resultou sen d\u00fabida determinante para o ulterior desenvolvemento da reforma zwingliana. A pesar da primeira Paz de Kappel de 1529, as tensi\u00f3ns entre Z\u00fcrich e Berna (que fora ga\u00f1ada por Zwingli para o seu movemento), por un lado, e os cant\u00f3ns que permanec\u00edan cat\u00f3licos, por outro, non pod\u00eda menos que estalar nun conflito pol\u00edtico, e finalmente tam\u00e9n armado, as guerras de Kappel. A opci\u00f3n de Zwingli era neste sentido clara: empregar as armas para estender a verdade do Evanxeo era unha obrigaci\u00f3n de todo bo cristi\u00e1n.\nComo tradutor da Biblia, Ulrich Zwingli traballou en estreita colaboraci\u00f3n con Leo Jud. A traduci\u00f3n co\u00f1\u00e9cese como \"A Biblia de Z\u00fcrich\".\nO 11 de outubro de 1531 caeu Zwingli no campo de batalla, preto de Kappel am Albis.\nA Reforma zwingliana.\nA Reforma de Zwingli, a pesar dos seus evidentes puntos de conexi\u00f3n con Lutero, presenta tam\u00e9n caracter\u00edsticas propias. Mentres o fin de Lutero era suprimir as indulxencias ou bulas (O Evanxeo vendido), Zwingli s\u00f3 acepta como Igrexa aquilo que aparece nas Escrituras. De a\u00ed que as igrexas reformadas sexan en gran modo igrexas da palabra, do verbo, onde non se atopa decoraci\u00f3n ningunha (f\u00f3ra de textos b\u00edblicos), unha liturxia exigua e inicialmente tampouco m\u00fasica.\nTeolox\u00eda de Zwingli.\nA pedra angular da teolox\u00eda de Zwingli \u00e9 a Biblia. Zwingli apelou constantemente \u00e1 Escritura nos seus escritos. Puxo a autoridade da mesma sobre outras fontes, tales como os concilios ecum\u00e9nicos e os Pais da Igrexa, a\u00ednda non dubidaba en empregar outras fontes para apoiar os seus argumentos. Os principios que guiaron as interpretaci\u00f3ns de Zwingli der\u00edvanse da s\u00faa educaci\u00f3n human\u00edstica e do seu entendemento, \u00e1 luz da Reforma, da Biblia. Modificando unha interpretaci\u00f3n literal dunha pasaxe, pu\u00f1a atenci\u00f3n ao contexto inmediato e trataba de entender o prop\u00f3sito detr\u00e1s do mesmo. Comparou pasaxes da Escritura e usou analox\u00edas, un m\u00e9todo que describe en \"Unha exexese amigable\" (1527). D\u00faas analox\u00edas que utilizou con bastante efectividade foron entre o bautismo e a circuncisi\u00f3n e entre a Pascua e a Eucarist\u00eda.\nZwingli rexeitaba a palabra \"sacramento\" no modo en que se empregaba popularmente no seu tempo. Para a xente ordinaria, a palabra significaba algunha forma de acci\u00f3n santa na cal hab\u00eda un poder inherente para liberar a conciencia de pecado. Para Zwingli, un sacramento era unha cerimonia de iniciaci\u00f3n ou unha promesa, sinalando que a palabra se derivaba de \"sacramentum\", que significa xuramento. nos seus primeiros escritos sobre o bautismo, fixo notar que o bautismo era un exemplo de tal compromiso ou promesa. Cuestionou os cat\u00f3licos acus\u00e1ndoos de superstici\u00f3n ao atribu\u00edrlle \u00e1 auga do bautismo un certo poder para limpar os pecados. Posteriormente, no seu conflito cos anabaptistas, defendeu a pr\u00e1ctica do bautismo de infantes, sinalando que non hab\u00eda lei ningunha que prohibise esa pr\u00e1ctica. Argumentaba que o bautismo era un s\u00edmbolo dun pacto con Deus, polo tanto substitu\u00eda a circuncisi\u00f3n do Antigo Testamento.\nZwingli abordaba a cuesti\u00f3n da Eucarist\u00eda de xeito similar ao bautismo. Durante o primeiro debate de Z\u00fcrich en 1523, negou que ocorrese un verdadeiro sacrificio durante a misa, argumentando que Cristo fixo o sacrificio por unha soa vez e para toda a eternidade. En consecuencia, a Eucarist\u00eda era \"un memorial do sacrificio\". Seguindo con este argumento, desenvolveu a\u00ednda m\u00e1is o seu punto de vista, chegando \u00e1 conclusi\u00f3n de que se deben interpretar como \"significa\" as palabras da instituci\u00f3n. Usou varias pasaxes da Escritura para argumentar en contra da transubstanciaci\u00f3n, as\u00ed como o punto de vista de Lutero, sendo o texto clave Xo\u00e1n 6:63, \"\u00e9 o esp\u00edrito o que d\u00e1 vida, a carne para nada aproveita\". O enfoque racional de Zwingli e o uso da Escritura para entender o significado da Eucarist\u00eda foi unha raz\u00f3n pola que non puido chegar a un consenso con Lutero. De feito, cando se reuniron os reformadores su\u00edzos cos alem\u00e1ns en 1529 (Disputa de Marburgo) a instancias de Filipe de Hesse, estaban de acordo en case todos os puntos principais, ag\u00e1s ese. Este era un punto que Lutero non estaba dispuesto a conceder, xa que \u00eda en contra da s\u00faa doutrina da consubstanciaci\u00f3n. Resulta interesante constatar que tempo despois, Melanchton (disc\u00edpulo de Lutero) chegou a un consenso cos reformadores su\u00edzos unha vez que a separaci\u00f3n cos cat\u00f3licos era definitiva.\nO impacto de Lutero no desenvolvemento teol\u00f3xico de Zwingli foi durante longo tempo un tema de interese e discusi\u00f3n entre os eruditos zwinglianos. O propio Zwingli afirmou vigorosamente a s\u00faa independencia de Lutero. Os estudos m\u00e1is recentes deron credibilidade a esta afirmaci\u00f3n, a\u00ednda que alg\u00fans eruditos a\u00ednda afirman que a s\u00faa teolox\u00eda depend\u00eda da de Lutero. Parec\u00eda que Zwingli lera os libros de Lutero buscando confirmaci\u00f3n do mesmo sobre as s\u00faas propias opini\u00f3ns. Por\u00e9n, Zwingli si admiraba bastante a Lutero por oporse ao Papa. Isto, m\u00e1is que a teolox\u00eda de Lutero, foi unha influencia clave nas convicci\u00f3ns de Zwingli como reformador. O que Zwingli consideraba unha postura valorosa de Lutero no debate de Leipzig, tivo un impacto decisivo sobre Zwingli durante os seus primeiros anos como sacerdote, e durante este tempo Zwingli eloxiaba e promov\u00eda os escritos de Lutero para apoiar as s\u00faas propias ideas, que eran similares. Como Lutero, Zwingli era tam\u00e9n un estudante e admirador de Agosti\u00f1o de Hipona. Os seus \u00faltimos escritos continuaron mostrando caracter\u00edsticas diferentes das de Lutero, tales como a inclusi\u00f3n de non cristi\u00e1ns no ceo, como o describe en \"Unha exposici\u00f3n da fe\".\nA Biblia de Z\u00fcrich.\nEn estreita colaboraci\u00f3n con Leo Jud Zwingli traduciu a Biblia entre 1524 e 1529 a un alem\u00e1n con marcadas caracter\u00edsticas su\u00edzas. Esta traduci\u00f3n co\u00f1\u00e9cese como a \"Biblia de Z\u00fcrich\". Despois os te\u00f3logos de Z\u00fcrich completaron a nova traduci\u00f3n do grego e do hebreo cinco anos antes de que Lutero traducise a Biblia. Polo tanto, a Biblia de Z\u00fcrich \u00e9 a traduci\u00f3n protestante completa m\u00e1is antiga de toda a Biblia e foi impresa por Christoph Froschauer entre 1524 e 1529, quen en 1531 publicou a obra completa ricamente ilustrada.\nM\u00fasica.\nA Zwingli gust\u00e1balle escoitar m\u00fasica e sab\u00eda tocar varios instrumentos, inclu\u00edndo o viol\u00edn, a arpa, a frauta, o dulcimer e a trompa de caza. Algunhas veces divert\u00eda os nenos da congregaci\u00f3n co la\u00fade e era tan co\u00f1ecido polas s\u00faas interpretaci\u00f3ns que os seus inimigos se burlaban del como \"o evanx\u00e9lico tanxedor do la\u00fade e o p\u00edfano\". Cons\u00e9rvanse tres dos himnos de Zwingli: \"Pestlied\", unha adaptaci\u00f3n do salmo 65 e \"Kappeler Lied\", do que se cre que foi composto durante a campa\u00f1a da primeira guerra de Kappel."}
{"id": "472345", "revid": "47401", "url": "https://gl.wikipedia.org/wiki?curid=472345", "title": "Ulrich Zwingli", "text": ""}
{"id": "472346", "revid": "47401", "url": "https://gl.wikipedia.org/wiki?curid=472346", "title": "Ulrico Zuinglio", "text": ""}
{"id": "472348", "revid": "23204", "url": "https://gl.wikipedia.org/wiki?curid=472348", "title": "May Balisidya", "text": "May Lenna Balisidya Matteru, nada en Dodoma o 10 de maio de 1947 e finada o 27 de decembro de 1987, foi unha escritora de Tanzania en lingua suahili.\nTraxectoria.\nLogo de facer os estudos primarios e secundarios na s\u00faa vila natal, en 1970 licenciouse en Artes na Universidade de Dar es Salaam, e en 1978 rematou un mestrado en Literatura Oral pola mesma instituci\u00f3n. Entre 1977 e 1987 foi lectora no departamento de Kiswahili desa mesma universidade, e en novembro de 1987 doutorouse en Literatura africana pola Universidade de Wisconsin-Madison.\nEn 1971 foi elixida para o Baraza la Kiswahili la Taifa, instituci\u00f3n de Tanzania encargada de regular e promover o suahili; ocupou a vicepresidencia do consello durante dous mandatos.\nMorreu por mor dun cancro."}
{"id": "472351", "revid": "89787", "url": "https://gl.wikipedia.org/wiki?curid=472351", "title": "Lavandeira citrina", "text": "A lavandeira citrina (Motacilla citreola) \u00e9 un pequeno paxaro cantor da familia Motacillidae.\nEtimolox\u00eda.\nO x\u00e9nero, \"Motacilla\" foi creado con este nome por Carl Linnaeus en 1758 na 10\u00aa edici\u00f3n de Systema Naturae. \"Motacilla\" en lat\u00edn era o nome da lavandeira branca, que \u00e9 o diminutivo de \"motare\", 'moverse continuamente', pero desde tempos medievais confundiuse \"cilla\" con 'cola'. O termo \"citreola\" en lat\u00edn significa 'de cor amarelado'.\nTaxonom\u00eda.\nA sistem\u00e1tica, filoxenia e taxonom\u00eda desta especie foi obxecto de considerable debate a inicios do s\u00e9culo XXI debido a que esta ave forma un complexo de especies cr\u00edpticas con \"M. tschutschensis\" e \"M. flava\". Decidir cales dos moitos taxons deste grupo corresponden a cales das moitas poboaci\u00f3ns \u00e9 improbable que se resolva no futuro inmediato.\nDescrici\u00f3n.\n\u00c9 un paxaro delgado de 15,5 a 17\u00a0cm de longo, que move constantemente a s\u00faa longa cola, como \u00e9 caracter\u00edstico do x\u00e9nero \"Motacilla\". O macho adulto en plumaxe reprodutora \u00e9 basicamente gris ou negro pola parte superior, con branco nas plumas r\u00e9mixes, e amarelo brillante por debaixo e en toda a cabeza menos na caluga negra. En pumaxe invernal, as partes amarelas poden dilu\u00edrse en cor branca, e a cabeza pasa a ser amarronada con supercilio amarelado. As femias par\u00e9cense xeralmente a versi\u00f3ns destinxidas dos machos en plumaxe invernal.\nDistribuci\u00f3n.\nEsta especie reprod\u00facese na parte norte de Asia central en prados h\u00famidos e na tundra. Migra en inverno ao sur de Asia, a mi\u00fado a terras altas. A s\u00faa \u00e1rea de distribuci\u00f3n est\u00e1 expand\u00edndose cara ao oeste e \u00e9 unha ave errante rara pero cada vez m\u00e1is frecuente en Europa occidental, inclu\u00edndo Galicia. As aves errantes parecen estender a s\u00faa migraci\u00f3n en lugar de extraviarse na s\u00faa ruta.\nEcolox\u00eda.\n\u00c9 un paxaro insect\u00edvoro que vive en zonas de campo aberto preto da auga, como prados h\u00famidos e pantanos, e nidifica no chan, po\u00f1endo 4 ou 5 ovos con manchas."}
{"id": "472352", "revid": "27155", "url": "https://gl.wikipedia.org/wiki?curid=472352", "title": "Motacilla citreola", "text": ""}
{"id": "472353", "revid": "56817", "url": "https://gl.wikipedia.org/wiki?curid=472353", "title": "Xard\u00edn Bot\u00e1nico de \u00c1msterdam", "text": "O Xard\u00edn Bot\u00e1nico de \u00c1msterdam (en ) \u00e9 un xard\u00edn bot\u00e1nico de 1,2 hect\u00e1reas de extensi\u00f3n, de administraci\u00f3n privada sen \u00e1nimo de lucro, en \u00c1msterdam, nos Pa\u00edses Baixos.\n\u00c9 membro do BGCI. O seu c\u00f3digo de identificaci\u00f3n internacional como instituci\u00f3n bot\u00e1nica, as\u00ed como as siglas da s\u00faa herbario \u00e9 AMD.\nLocalizaci\u00f3n.\n\"Hortus Botanicus Amsterdam\" Plantage Middenlaan 2A, Amsterdam, Noord-Holland NL-1018 DD Holland-Holanda.\nEst\u00e1 aberto todos os d\u00edas e p\u00e1gase unha tarifa de entrada.\nHistoria.\nEste xard\u00edn bot\u00e1nico \u00e9 un dos m\u00e1is antigos do mundo, foi fundado en 1638 polo consistorio da cidade para que servise como xard\u00edn de herbas para os remedios de m\u00e9dicos e boticarios. Cont\u00e9n m\u00e1is de seis mil \u00e1rbores e plantas tropicais e ind\u00edxenas.\nA colecci\u00f3n inicial do Hortus Botanicus, foi reunida durante o s\u00e9culo XVII con sementes e plantas que trouxeron os comerciantes da Compa\u00f1\u00eda das Indias Orientais (VOC) polo seu uso en medicina e polas posibilidades para o comercio. Unha soa planta de caf\u00e9, \"Coffea arabica\", na colecci\u00f3n do Hortus serviu como planta parental para a totalidade das plantas de cultivo de caf\u00e9 de Centroam\u00e9rica e Suram\u00e9rica."}
{"id": "472354", "revid": "23204", "url": "https://gl.wikipedia.org/wiki?curid=472354", "title": "Hortus Botanicus Amsterdam", "text": ""}
{"id": "472355", "revid": "23204", "url": "https://gl.wikipedia.org/wiki?curid=472355", "title": "Hortus Botanicus de \u00c1msterdan", "text": ""}
{"id": "472356", "revid": "27155", "url": "https://gl.wikipedia.org/wiki?curid=472356", "title": "Motacilla alba yarrellii", "text": ""}
{"id": "472358", "revid": "89787", "url": "https://gl.wikipedia.org/wiki?curid=472358", "title": "A noite estrelada", "text": "A noite estrelada (en ; en ) \u00e9 un cadro do artista postimpresionista neerland\u00e9s Vincent van Gogh. Pintado en xu\u00f1o de 1889, representa a vista dende a fiestra orientada \u00f3 leste do seu cuarto no asilo de Saint-R\u00e9my-de-Provence, xusto antes do amencer, co engadido dunha aldea ideal. Estivo na colecci\u00f3n permanente do Museo de Arte Moderna en Nova York dende 1941, adquirido a trav\u00e9s de Lillie P. Bliss Bequest. Considerado como unha das obras m\u00e1is salientables de Van Gogh, \"A noite estrelada\" \u00e9 unha das pinturas m\u00e1is reco\u00f1ecidas da historia da cultura occidental."}
{"id": "472359", "revid": "23204", "url": "https://gl.wikipedia.org/wiki?curid=472359", "title": "La Nuit \u00e9toil\u00e9e", "text": ""}
{"id": "472361", "revid": "89787", "url": "https://gl.wikipedia.org/wiki?curid=472361", "title": "Pablo Arang\u00fcena", "text": "Pablo Arang\u00fcena Fern\u00e1ndez, nado na Coru\u00f1a o 9 de marzo de 1973, \u00e9 un avogado e pol\u00edtico galego.\nTraxectoria.\nLicenciouse en Dereito na Universidade da Coru\u00f1a e exerce como avogado na cidade da Coru\u00f1a. Foi o letrado que denunciou en 2011 as irregularidades nas prexubilaci\u00f3ns dos antigos directivos de Novacaixagalicia. Vicepresidente da Asociaci\u00f3n Libre de Avogados de Galicia dende a constituci\u00f3n en 2012. Voceiro e vicesecretario xeral da executiva socialista galega logo do XIII Congreso do PSdeG de outubro de 2017. Foi elixido deputado nas elecci\u00f3ns xerais de abril de 2019 pola Coru\u00f1a e coordinador do PSdeG nas Cortes Xerais..\nNas elecci\u00f3ns xerais de novembro dese mesmo ano renovou a s\u00faa acta no Congreso."}
{"id": "472362", "revid": "27155", "url": "https://gl.wikipedia.org/wiki?curid=472362", "title": "R\u00e9mixe", "text": ""}
{"id": "472364", "revid": "27155", "url": "https://gl.wikipedia.org/wiki?curid=472364", "title": "Complexo de especies cr\u00edpticas", "text": ""}
{"id": "472365", "revid": "89787", "url": "https://gl.wikipedia.org/wiki?curid=472365", "title": "Nikola Kalini\u0107", "text": "Nikola Kalini\u0107, nado en Solin o 5 de xaneiro de 1988, \u00e9 un futbolista croata.\nTraxectoria.\nXogou as categor\u00edas inferiores do Hajduk Split dende que ti\u00f1a dez anos e en novembro de 2005, con 17 anos, debutou co equipo absoluto nun encontro contra do HNK Cibalia e xogou alg\u00fans partidos pero ao se facer cargo de novo do equipo Zoran Vuli\u0107 cedeuno ao NK Pula, malia non xogar regularmente como titular, logrou adaptarse ben e en 12 participaci\u00f3ns marcou 3 goles, o primeiro nunha vitoria 2 a 0 contra do Kamen Ingrad o 23 de setembro de 2006, e o adestrador Krunoslav Jur\u010di\u0107 quedou impresionado polo seu xogo, afirmando que se poder\u00eda converter no vindeiro Zlatan Ibrahimovi\u0107. A pesar da s\u00faa intenci\u00f3n de permanecer en Pula, Kalini\u0107 regresou ao Hajduk para volver xogar cedido, desta volta ao \u0160ibenik, realizando unha boa actuaci\u00f3n con tres goles en oito partidos.\nHajduk Split.\nTras demostrar que se adaptaba ben \u00e1 liga croata volveu ao Hajduk para a tempada 2007/08, o seu primeiro partido foi contra do Cibalia substituto, e logo asegurouse un posto como titular nunha vitoria 2 a 1 contra do Osijek. Logrou 17 goles nesa tempada que s\u00f3 superou o m\u00e1ximo goleador da liga, \u017delimir Terke\u0161 con 21. O seu equipo quedou quinto na liga, e axudou a que conxunto chegase \u00e1 final da Copa de Croacia; marcou en todas as competici\u00f3ns 26 goles, recibindo o premio \"Cisne de ouro\" da Asociaci\u00f3n de Prensa Croata.\nKalini\u0107 comezou a tempada seguinte marcando o segundo gol nunha vitoria 0 a 4 contra do Birkirara pasando \u00e1 seguinte rolda da Copa UEFA 2008-09. No cl\u00e1sico derby co Dinamo Zagreb, Kalini\u0107 anotou o primeiro gol por penalty, nun encontro que rematou en vitoria 2 a 0 e supuxo que o Hajduk adiantase ao Dinamo na liga.\nKalini\u0107 houbo fichar polo Portsmouth a finais de xullo de 2009, mais ao final non se realizou e foi o Blackburn Rovers o que se fixo cos servizos do croata por 7 mill\u00f3ns de euros.\nBlackburn Rovers.\nAsinou cos Blackburn Rovers o 3 de agosto de 2009 por catro anos Debutou contra o 22 de agosto contra do Sunderland e o seu primeiro gol chegoulle o 27 de outubro o contra do Peterborough United nun encontro da Football League Cup e anotou o seu segundo gol nos cuartos de final da competici\u00f3n contra do Chelsea pero fallou un penalty.\nO cuarto e mais o quinto gol da tempada foron os dous primeiros goles contra do Aston Villa no encontro de volta da semifinal da League Cup. O seu primeiro gol na Premier League foi contra do Wigan Athletic nunha vitoria 2 a 1.\nNon obstante, perder boa parte da pretempada empezou ben a tempada 2010-11, logrando o \u00fanico gol no primeiro partido da tempada o 14 de agosto contra do Everton. Tras a marcha de Sam Allardyce, o novo adestrador Steve Kean non contou con el como titular.\nDnipro Dnipropetrovsk.\nO 11 de agosto de 2011 Kalini\u0107 asinou polo Dnipro Dnipropetrovsk da Primeira Liga Ucra\u00edna. Debutou o 13 de agosto nun partido contra do Shakhtar Donetsk como substituto na segunda metade e que rematou nunha derrota 3 a 1, e a\u00ednda que logrou marcar nesta s\u00faa primeira participaci\u00f3n recibiu un cart\u00f3n vermello tan s\u00f3 dous minutos despois de marcar. Nas s\u00faas d\u00faas primeiras tempadas co equipo marcou dez goles.\nO 27 de maio de 2015 Kalini\u0107 abriu o marcador na final da Europa League contra do Sevilla en Varsovia, malia o seu equipo perder ao remate do encontro por 2 a 3; no decurso da Europa League anotara outros seis goles e 12 mais na liga, totalizando nesa tempada 19, o meirande da s\u00faa carreira.\nFiorentina.\nO 14 de agosto de 2015 converteuse en novo xogador do Fiorentina logo de pagar por el 5 mill\u00f3ns de euros, asinando un contrato por catro anos. O seu primeiro partido cos \"viola\" foi o 23 de agosto nun partido de liga contra do A.C. Milan que rematou en vitoria 2 a 0. Asinou o seu primeiro gol o 17 de setembro nun partido da Europa League contra do Basilea que se reolveu nunha derrota 1 a 2. Mentres o seu primeiro gol na liga chegou o 23 de setembro na quinta xornada, contra do Bolo\u00f1a O 27 setembro logrou un triplete, o terceiro na s\u00faa carreira en segna una tripletta en San Siro contra do Inter nunha vitoria 1 a 4, conseguindo as\u00ed a Fiorentina o primeiro posto empatado co Inter e convert\u00e9ndose no terceiro xogador \"viola\" en facer un triplete diante o Inter tras Vinicio Viani e Gabriel Batistuta. Protagonizou tam\u00e9n o derby toscano contra do Empoli ao marcar os dous goles do seu equipo e lograr as\u00ed un empate. No Fiorentina-Udinese do 6 de decembro de 2015 anotou o que ser\u00eda o seu d\u00e9cimo gol da tempada na liga mais a Lega Calcio non lle reco\u00f1eceu o gol por mor da involuntariedade da desviaci\u00f3n do tiro por parte do seu compa\u00f1eiro Milan Badelj.\nNa tempada 2016/17 principiou marcando na primeira xornada, contra do Juventus, nunha derrota 2 a 1. Permaneceu sen marcar ata a novena xornada, na que foi o protagonista, cun triplete, dunha vitoria 3 a 5 contra do Cagliari.\nMilan.\nO 22 de agosto de 2017 pasou como cedido ao AC Milan con obriga de merca por 25 mill\u00f3ns de euros. Fixo o seu debut nunha vitoria 2 a 1 contra do Cagliari o 27 de agosto, sa\u00edndo como substituto no minuto 78. O 17 de setembro marcou por primeira volta co seu novo equipo contra do Udinese nunha vitoria 2 a 1\nAtl\u00e9tico de Madrid.\nO 9 de agosto de 2018 asinou co Atl\u00e9tico de Madrid por tres anos e seis d\u00edas despois participou, como substituto malia non sa\u00edr ao terreo de xogo, na derrota contra do Real Madrid que levou ao seu novo equipo a facerse coa Supercopa de Europa 2018 en Tal\u00edn..\nSelecci\u00f3n nacional.\nKalini\u0107 foi un xogador clave na selecci\u00f3n de f\u00fatbol de Croacia sub-21 e tam\u00e9n representou ao seu pa\u00eds nas sub-17 e sub-19. Comezou a se facer co\u00f1ecido internacional cando ti\u00f1a 17 anos no Campionato de Europa sub-17 de 2005 ao ramatar como o m\u00e1ximo goleador do torneo, con 11 goles. Cos sub 19 logrou outros cinco goles durante a rolda preliminar de 2005. Logrou un triplete contra Lituania nunha vitoria por 3 a 0, o que asegurou un posto para a selecci\u00f3n na rolda elite do Campionato europeo da UEFA Sub-19 de 2006.\nA\u00ednda que o adestrador Slaven Bili\u0107 o convocou para os partidos de clasificaci\u00f3n da Eurocopa de 2008 por mor dunha lesi\u00f3n substitu\u00eduno Mario Mand\u017euki\u0107. Non obstante, grazas \u00e1s s\u00faas cualidades, xa recuperado puido ir coa selecci\u00f3n croata \u00e1 Eurocopa e debutou coa selecci\u00f3n absoluta o 24 de maio de 2008 ao sa\u00edr no minuto 62 nun amigable contra de Moldavia que rematou en vitoria 1 a 0 mentres o primeiro partido de competici\u00f3n foi na Eurocopa contra de Polonia, substitu\u00edndo a Ivan Klasni\u0107 nunha vitoria 1 a 0.\nO 17 de novembro de 2010 marcou o seu primeiro gol coa selecci\u00f3n nacional, foi o terceiro de Croacia nunha vitoria 3 a 0 contra de Malta na clasificaci\u00f3n para a Eurocopa de 2012. O 9 de febreiro de 2011 volveu marcar na vitoria 4 a 2 sobre a Rep\u00fablica Checa nun amigable. En xu\u00f1o de 2012 substitu\u00edu a un Ivica Oli\u0107 lesionado nun encontro da Eurocopa pero non xogou no torneo\nMalia non participar no Mundial de 2014 convoc\u00e1rono para un amigable coa Arxentina en 2014, sen chegar a sa\u00edr ao terreo de xogo. En 2015 volveu \u00e1 competici\u00f3n internacional nun partido da Eurocopa de 2016, marcou un gol e realizou unha asistencia decisiva na vitoria 2 a 1 contra dos campi\u00f3ns vixentes, Espa\u00f1a.\nO 4 de xu\u00f1o de 2018 foi un dos convocados coa selecci\u00f3n croata para o Mundial de Rusia pero abandonou a competici\u00f3n o quinto d\u00eda ao rexeitar sa\u00edr ao terreo de xogo como un substituto tard\u00edo contra de Nixeria, no que era o primeiro partido dos croatas, afirmando recaer nunha antiga lesi\u00f3n.Kalini\u0107 xa se negara a xogar pola mesma raz\u00f3n previamente, nun amigable contra do Brasil, as\u00ed como nos adestramentos do d\u00eda anterior. Logo do torneo rematar, Kalini\u0107 recibiu unha medalla de prata como parte do equipo croata, mais negouse a aceptala."}
{"id": "472367", "revid": "98629", "url": "https://gl.wikipedia.org/wiki?curid=472367", "title": "Lavandeira verdeal", "text": "A lavandeira verdeal ou lavandeira amarela (\"Motacilla flava\") \u00e9 unha especie de ave paseriforme da familia dos motac\u00edlidos propia de Eurasia e \u00c1frica, que en Galicia \u00e9 unha ave estival com\u00fan.\n\u00c9 unha especie sedentaria nas zonas m\u00e1is temperadas, pero as poboaci\u00f3ns que habitan no norte e leste da s\u00faa \u00e1rea de distribuci\u00f3n emigran a \u00c1frica e ao sur de Asia.\nCaracte\u00edsticas.\nAo chegaren \u00e1 madurez alcanzan entre 15 e 16\u00a0cm, cunha cola longa caracter\u00edstica do seu x\u00e9nero, a\u00ednda que \u00e9 a lavandera europea coa cola m\u00e1is curta. O macho adulto normalmente ten unha plumaxe de cor oliv\u00e1cea que se volve amarela no ventre e a parte inferior do corpo. Existen algunhas variedades crom\u00e1ticas nas que a cor amarela se difumina en branca. A cabeza dos machos presenta dese\u00f1os de cores variadas en funci\u00f3n da subespecie.\nA chamada \u00e9 un ch\u00edo caracter\u00edstico e agudo, que soa \"yit\".\n\u00c9 unha ave insect\u00edvora, que prefire os claros pr\u00f3ximos \u00e1 auga, como os prados h\u00famidos. Fai o ni\u00f1o en arbustos, depositando de 4 a 8 ovos de pintas.\nTaxonom\u00eda.\nDescrici\u00f3n.\nA especie foi descrita en 1758 por Linneo na 10\u00aa edici\u00f3n do seu \"Systema Naturae\".\nSin\u00f3nimos.\nAdemais de polo nome actualmente v\u00e1lido, o prot\u00f3nimo de Linneo, a especie co\u00f1eceuse tam\u00e9n polos sin\u00f3nimos: \nSubespecies.\nReco\u00f1\u00e9cense as seguintes subespecies (a coloraci\u00f3n descrita ref\u00edrese aos machos ag\u00e1s cando se especifica outra cousa):\nFiloxenia.\nA filoxenia desta especie \u00e9 extremadamente confusa. En diferentes momentos foron describ\u00edndose ducias de subespecies e actualmente s\u00f3 se consideran v\u00e1lidas 10 delas. Anteriormente consider\u00e1base conespec\u00edfica coa lavandeira de Chukotka (\"Motacilla tschutschensis\")."}
{"id": "472369", "revid": "5863", "url": "https://gl.wikipedia.org/wiki?curid=472369", "title": "D'Annunzio", "text": ""}
{"id": "472370", "revid": "27155", "url": "https://gl.wikipedia.org/wiki?curid=472370", "title": "Lavandeira amarela", "text": ""}
{"id": "472371", "revid": "27155", "url": "https://gl.wikipedia.org/wiki?curid=472371", "title": "Motacilla flava", "text": ""}
{"id": "472373", "revid": "56817", "url": "https://gl.wikipedia.org/wiki?curid=472373", "title": "Little Sisters", "text": "As Little Sisters (pequenas irm\u00e1s) son un nome informal dalgunhas das illas m\u00e1is pequenas das Illas Virxes Brit\u00e1nicas, ao sur de T\u00f3rtola e ao suroeste de Virgin Gorda. Estas illas tam\u00e9n se chaman \"Illas do Sur\".\nTam\u00e9n incl\u00faense no grupo varios afloramentos rochosos m\u00e1is pequenos.\nO m\u00e1is parecido a unha aprobaci\u00f3n formal do termo prod\u00facese no Labour Code, 2010 (o estatuto das Illas Virxes Brit\u00e1nicas) que incl\u00fae un referencia e unha definici\u00f3n legal para as \"Illas Irm\u00e1s\", que o C\u00f3digo define como \"as illas das Illas Virxes que non son T\u00f3rtola\"."}
{"id": "472374", "revid": "98629", "url": "https://gl.wikipedia.org/wiki?curid=472374", "title": "Illa Cockroach", "text": "A Illa Cockroach (illa das cascudas) \u00e9 unha illa deshabitada das Illas Virxes Brit\u00e1nicas no Caribe. Est\u00e1 situado preto do North Sound, Virgin Gorda, entre unha colecci\u00f3n de illas co\u00f1ecidas como \"The Dogs\" ou \"The Dog Islands\".\nO carr\u00e1n rosado (\"Sterna dougallii\") at\u00f3pase na illa. Reef flats ao norte da illa proporciona un h\u00e1bitat para os corais \"Montastrea cavernosa\" e \"Gorgonia\"."}
{"id": "472375", "revid": "27155", "url": "https://gl.wikipedia.org/wiki?curid=472375", "title": "Pedreiro cincento", "text": "O pedreiro cincento (\"Oenanthe oenanthe\") \u00e9 un pequeno paseriforme que antes estaba clasificado na familia dos tordos e merlos Turdidae, pero hoxe xeralmente \u00e9 considerado un membro de Muscicapidae. \u00c9 a especie m\u00e1is espallada do x\u00e9nero \"Oenanthe\" en Europa e Asia, e en Galicia \u00e9 unha ave estival de paso..\n\u00c9 unha ave migratoria insect\u00edvora que se reproduce en campos abertos pedregosos de Europa e Asia con postos avanzados no nordeste do Canad\u00e1 e Groenlandia e tam\u00e9n no noroeste do Canad\u00e1 e Alasca. Fai o ni\u00f1o en ocos entre as rochas e toqueiras de coellos. Todas estas aves pasan a maior parte do inverno en \u00c1frica.\nTaxonom\u00eda e sistem\u00e1tica.\nFoi descrito cientificamente polo naturalista sueco Carl Linnaeus en 1758 na 10\u00aa edici\u00f3n de Systema Naturae como \"Motacilla oenanthe\". O x\u00e9nero \"Oenanthe\" foi introducido polo ornit\u00f3logo franc\u00e9s Louis Jean Pierre Vieillot en 1816. O nome xen\u00e9rico (e espec\u00edfico), \"Oenanthe\", \u00e9 tam\u00e9n o nome dun x\u00e9nero de plantas api\u00e1ceas, e deriva do grego \"ainos\" 'vi\u00f1o' e \"anthos\" 'flor', polo cheiro a vi\u00f1o das flores desta planta. No caso do paxaro, ref\u00edrese a que estas aves regresan a Grecia en primavera, xusto cando florecen as vi\u00f1as.\nAs catro subespecies na s\u00faa \u00e1rea de reproduci\u00f3n son as seguintes:\nDescrici\u00f3n.\nO pedreiro cincento \u00e9 m\u00e1is grande que o paporrubio cunha lonxitude de 14,5 a 16\u00a0cm. Ambos os sexos te\u00f1en unha mitra e cola brancas, cun debuxo con forma de T negro invertido ao final da cola.\nA plumaxe do macho en ver\u00e1n ten partes superiores grises, gorxa beixe e \u00e1s negras e m\u00e1scara facial. En outono lembra a femia menos nas \u00e1s negras. A femia \u00e9 mar\u00f3n clara por arriba e beixe por abaixo con \u00e1s marr\u00f3ns m\u00e1is escuras. O macho ten un canto asubiante renxente. A s\u00faa chamada \u00e9 un ru\u00eddo tipo \"chac\" e a chamada de voo \u00e9 igual.\nComportamento e ecolox\u00eda.\nMigraci\u00f3n.\nO pedreiro cincento fai unha das viaxes m\u00e1is longas de todos os paxaros do seu tama\u00f1o, cruzando o oc\u00e9ano, os xeos e o deserto. Migra desde a \u00c1frica subsahariana en primavera sobre unha vasta \u00e1rea do hemisferio norte que incl\u00fae o norte e centro de Asia, Europa, Groenlandia, Alasca e partes do Canad\u00e1. En outono todos regresan a \u00c1frica, onde os seus antepasados invernaron. Pode argumentarse que algunhas das aves que se reproducen no norte de Asia poder\u00edan tomar unha ruta m\u00e1is curta e invernar no sur de Asia; por\u00e9n, non o fan, xa que a s\u00faa inclinaci\u00f3n herdada a migrar l\u00e9vaos de volta a \u00c1frica.\nOs exemplares da raza grande e vistosa de Groenlandia, \"leucorhoa\", fan unha das viaxes transoce\u00e1nicas m\u00e1is logas dun paseriforme. En primavera a maior\u00eda migran ao longo dunha ruta (usada habitualmente polos lim\u00edcolas e aves acu\u00e1ticas) desde \u00c1frica a trav\u00e9s de Europa e Islandia ata Groenlandia. Por\u00e9n, os avistamentos en outono desde barcos suxiren que algunhas cruzan o Atl\u00e1ntico norte directamente desde o Canad\u00e1 e Groenlandia ao suroeste de Europa, o que sup\u00f3n unha distancia de 2\u00a0500\u00a0km. As aves que se reproducen no leste do Canad\u00e1 p\u00e9nsase que voan desde a illa de Baffin e Terra Nova v\u00eda Groenlandia, Irlanda e Portugal ata os Azores, cruzando 3\u00a0500\u00a0km de augas do Atl\u00e1ntico norte) antes de seguiren viaxe ata \u00c1frica. Outras poboaci\u00f3ns do oeste do Canad\u00e1 e Alasca migran voando sobre gran parte de Eurasia ata chegaren a \u00c1frica.\nO uso de aparatos de rastreo en miniatura mostrou recentemente que fan unha ruta migratoria das m\u00e1is longas co\u00f1ecidas de 30\u00a0000\u00a0km, desde a \u00c1frica subsahariana ata os seus terreos de reproduci\u00f3n do \u00c1rtico.\n\u00abAs aves de Alasca viaxaron case 15\u00a0000&amp;nsbp;km (9\u00a0000\u00a0millas) en cada ruta - cruzando Siberia e o deserto de Arabia, e viaxando, como media, 290\u00a0km ao d\u00eda. \"Esta \u00e9 a migraci\u00f3n m\u00e1is longa rexistrada para un paxaro cantor co\u00f1ecida ata agora,\" dixo o Dr. Schmaljohann.\u00bb\nReproduci\u00f3n.\nOs pedreiros cincentos empezan a reproducirse cando te\u00f1en un ano de idade. A femia constr\u00fae o ni\u00f1o ela soa, mentres que o macho espera pousado nas proximidades, canta e \u00e1s veces realiza voos cantando. Sit\u00faan o ni\u00f1o nunha cavidade como unha toqueira de coello, ocos entre as rochas ou en obxectos feitos polo home como paredes ou tubaxes. O ni\u00f1o normalmente ten unha base formada por material vexetal desordenado, pero a copa do ni\u00f1o constr\u00faese con herbas finas, follas, musgos e lique. A femia pon os ovos con intervalos dun d\u00eda. A posta \u00e9 de 4 a 7 ovos lisos pero non brillantes, de arredor de 21,0 x 15,8\u00a0mm cun peso medio de 2,83\u00a0g. Os ovos son de cor azul moi clara e \u00e1s veces te\u00f1en algunhas marcas marr\u00f3ns avermelladas no extremo m\u00e1is longo. Son incubados case enteiramente pola femia empezando despois da posta do pen\u00faltimo ou do derradeiro ovo. Os ovos fan eclosi\u00f3n despois de aproximadamente 13 d\u00edas. Os polos son alimentados pola nai e o pai e son abrigados pola femia durante os primeiros cinco ou seis d\u00edas. Empluman 15 d\u00edas despois e fanse independentes dos seus pais cando te\u00f1en de 28 a 32 d\u00edas de vida. Normalmente s\u00f3 fan unha posta cada ano, pero cando perden a s\u00faa posta de ovos, a femia pon unha segunda.\nStatus e conservaci\u00f3n.\nA especie ten unha ampla \u00e1rea de distribuci\u00f3n, calculada en 2,3\u00a0mill\u00f3ns\u00a0de quil\u00f3metros cadrados e unha gran poboaci\u00f3n estimada en 2,9 mill\u00f3ns de individuos no Vello Mundo e as Am\u00e9ricas en conxunto. As poboaci\u00f3ns non est\u00e1n en declive segundo os criterios da Lista vermella da IUCN, polo que \u00e9 avaliada co status de \"especie pouco preocupante\".\nRelaci\u00f3ns cos humanos.\nNos s\u00e9culos XVIII e XIX os pedreiros eran considerados un manxar en Inglaterra, e os pastores de Sussex complementaban os seus ingresos vendendo as aves que atrapaban."}
{"id": "472376", "revid": "27155", "url": "https://gl.wikipedia.org/wiki?curid=472376", "title": "Oenanthe oenanthe", "text": ""}
{"id": "472377", "revid": "98629", "url": "https://gl.wikipedia.org/wiki?curid=472377", "title": "Illa Pel\u00edcano, Illas Virxes Brit\u00e1nicas", "text": "Illa Pel\u00edcano \u00e9 unha illa deshabitada na esquina suroeste das Illas Virxes Brit\u00e1nicas no Caribe. At\u00f3pase inmediatamente ao norte da illa Norman, ao suroeste de Illa Peter. At\u00f3pase ao leste da illa Flanagan na esquina sueste das Illas Virxes Estadounidenses.\nOs cant\u00edls rochosos do suroeste da illa merg\u00fallanse no mar, os amarres do Parque Nacional conv\u00e9rteno nun popular centro de snorkel e mergullo. \u00c9 perfectamente posible desembarcar dun barco nos outros lados da illa, a\u00ednda que non hai moito que ver.\nNalgunhas listas m\u00e1is antigas, a illa de Pel\u00edcano denom\u00ednase Witch Island, do mesmo xeito que a illa Flanagan. Esta confusi\u00f3n pode estar relacionada cunha falta de aclaraci\u00f3n previa a 1977 sobre se Flanagan formaba parte das illas danesas (agora estadounidenses) ou das Illas Virxes Brit\u00e1nicas."}
{"id": "472378", "revid": "72012", "url": "https://gl.wikipedia.org/wiki?curid=472378", "title": "Miguel Revestido Rodilla", "text": "Miguel Antonio Amado de Jes\u00fas Revestido Rodilla, nado en Ferrol o 8 de maio de 1892 e finado en Buenos Aires o 8 de xu\u00f1o de 1938, foi un xornalista e escritor galego.\nTraxectoria.\nEmigrou a Buenos Aires. Foi secretario de actas da asociaci\u00f3n cultural A Terra constitu\u00edda en 1917, que ao ano seguinte se converteu en asociaci\u00f3n galeguista. Colaborou en \"El Correo Gallego\", \"Vida Gallega\" e \"El Compostelano\", e foi xefe de redacci\u00f3n de \"Correo de Galicia\", redactor de \"Terra\" e director de \"Galicia\".\nVida persoal.\nCasou con Ofelia Fachal Pedreira e foi pai de Miguel Revestido Fachal."}
{"id": "472379", "revid": "23204", "url": "https://gl.wikipedia.org/wiki?curid=472379", "title": "Zona especial de conservaci\u00f3n do R\u00edo Eo", "text": "Zona especial de conservaci\u00f3n do R\u00edo Eo \u00e9 un espazo natural galego catalogado como zona especial de conservaci\u00f3n (ZEC) que incl\u00fae fundamentalmente a cunda do r\u00edo Eo, desde o seu nacemento e a afluentes como o r\u00edo Rodil ata \u00e1s marismas da r\u00eda de Ribadeo. Esta \u00e1rea de conservaci\u00f3n ocupa 982 ha. dos concellos lucenses da Fonsagrada, Ribeira de Piqu\u00edn, Meira, A Pontenova, Riotorto, Trabada e Ribadeo.\nFauna e flora.\nOs h\u00e1bitats que protexe este espazo son os leitos e zonas h\u00famidas do r\u00edo Eo e Rodil, inda que destaca pola variedade de h\u00e1bitats mari\u00f1os e costeiros.\nFlora.\nNas zonas h\u00famidas dos r\u00edos destaca a alta variedade h\u00e1bitats e a presenza de co\u00eddos con vexetaci\u00f3n perenne, que son infrecuentes. Na costa destacan os queirogais secos de \"Erica vegans\", as matogueiras de \"Laurus nobilis\" e turbeiras calc\u00e1rias.\nAs especies da flora catalogadas como especies silvestres en r\u00e9xime de protecci\u00f3n especial ou presentes no catalogo galego de especies ameazadas son:\nFauna.\nNo r\u00edo o salm\u00f3n \u00e9 abundante e est\u00e1 presente a ameixa perl\u00edfera de r\u00edo, o que indica a conservaci\u00f3n deste. Destacan entre os r\u00e9ptiles especies como \"Chioglossa lusitanica\", \"Lacerta schreiberi\" e \"Iberolacerta monticola\".\nNo intermareal, os fangos e as areosas son espazo de parada invernal para as aves invernais.\nAs especies de fauna catalogadas como especies silvestres en r\u00e9xime de protecci\u00f3n especial ou presentes no catalogo galego de especies ameazadas son:\nLexislaci\u00f3n.\nO r\u00edo Eo foi declarado como lugar de importancia comunitaria (LIC) en decembro de 2004 e ascendeu a zona especial de conservaci\u00f3n (ZEC) en marzo de 2014. O espazo natural foi declarado ademais, na s\u00faa totalidade ou coincidindo en parte, como:"}
{"id": "472380", "revid": "98629", "url": "https://gl.wikipedia.org/wiki?curid=472380", "title": "Illa Eustatia", "text": "A illa de Eustatia \u00e9 unha illa de 0\u00b412\u00a0km\u00b2 nas Illas Virxes Brit\u00e1nicas (IVB) no Caribe. A palabra \"Eustatia\" \u00e9 unha palabra derivada do grego que significa \"bo lugar para aloxarse\". Toda a illa e unha pequena illa veci\u00f1a, Saba Rock, est\u00e1n baixo o mesmo contrato de alugueiro a longo prazo. A illa aparece e fotograf\u00edase regularmente para varias publicaci\u00f3ns e foi inclu\u00edda como unha das 20 mellores illas do mundo no n\u00famero de decembro de 2004 da revista Islands.\nLocalizaci\u00f3n e propiedade.\nA illa Eustatia est\u00e1 situada na latitude 18,51 norte e lonxitude 64,36 oeste na secci\u00f3n oriental das Illas Virxes Brit\u00e1nicas lixeiramente ao norte de Virgin Gorda e Prickly Pear e ao sur de Illa Necker. As IVB son un grupo de illas situadas aproximadamente a 1.770 quil\u00f3metros ao sueste de Miami, a 96 quil\u00f3metros ao leste de Porto Rico e a unhas 193 quil\u00f3metros ao noroeste de Saint-Barth\u00e9lemy. A illa foi adquirida no 2000 por Mike Hahn, un \u00e1vido financeiro e mari\u00f1eiro que creceu no Lago Erie. A illa \u00e9 cedida pola Coroa brit\u00e1nica a unha compa\u00f1\u00eda rexistrada nas IVB chamada Eustatia Corporation (empresa # 1512465) e inscr\u00edta no catastro como bloque 5547A. O contrato de alugamento concedido pola Coroa tam\u00e9n incl\u00fae un contrato que incl\u00fae a veci\u00f1a Saba Rock, hai un popular restaurante / bar / hotel boutique frecuentado por mari\u00f1eiros, kiteboarders, m\u00fasicos / actores e tipos creativos. Os accionistas subxacentes das empresas nas IVB non est\u00e1n obrigados a rexistrarse no Rexistro de Sociedades, polo que non se disp\u00f3n de informaci\u00f3n definitiva sobre quen \u00e9 o propietario. A\u00ednda que a seguinte afirmaci\u00f3n non pode ser corroborada por ningunha fonte de informaci\u00f3n aut\u00e9ntica ou fiable, consid\u00e9rase amplamente entre os residentes das IVB que a illa \u00e9 propiedade de Page Larry (page casou na veci\u00f1a Illa Necker).\nClima.\nSimilar \u00e1s illas veci\u00f1as, Eustatia ten ventos alisios frescos, c\u00e1lidas temperaturas ambientais e da auga durante todo o ano e m\u00e1is de 300 d\u00edas de sol ao ano. Os ventos alisios tenden a ter de media entre 10 e 15 n\u00f3s desde o leste ao nord\u00e9s. As temperaturas ambientais van desde as temperaturas medias do d\u00eda de 85F-90F no ver\u00e1n ata as 26\u00a0\u00b0C-29\u00a0\u00b0C no inverno media m\u00ednima de 26\u00a0\u00b0C a 24\u00a0\u00b0C respectivamente. As temperaturas da auga son c\u00e1lidas durante todo o ano, sendo a m\u00e1is fr\u00eda 25\u00a0\u00b0C no inverno ata o m\u00e1ximo de 29\u00b45\u00a0\u00b0C no ver\u00e1n.\nA\u00ednda que nos meses de setembro a novembro adoitan recibir as maiores acumulaci\u00f3ns de choiva, non hai ningunha \"\u00e9poca de choivas\" oficial. Os cadros tenden a ser intermitentes, duradeiros, pero bastante intensos. A humidade relativa var\u00eda normalmente entre o 60% e o 80%.\nA tempada de furac\u00e1ns vai desde o 1 de xu\u00f1o ata o 30 de novembro, co pico estat\u00edstico a mediados de setembro. O \u00faltimo furac\u00e1n en golpear con Eustatia foi o Furac\u00e1n Irma o 11 de setembro de 2017. A illa tam\u00e9n viuse afectada o 30 de agosto de 2010, cando o furac\u00e1n Earl rozou a zona como un furac\u00e1n de categor\u00eda 4.\nXeograf\u00eda.\nA illa de Eustatia ten un tama\u00f1o aproximado de 0\u00b412\u00a0km\u00b2 563 m. de largo e 321 m. de ancho e ten unha altura de 64 m. O terreo \u00e9 monta\u00f1oso, pero non tan accidentado como algunhas das outras illas das IVB, coa maior parte de Eustatia accesible a p\u00e9. Na illa at\u00f3panse tres praias de area branca, coa praia principal ao sur, unha praia m\u00e1is pequena no lado norte e outra praia no suroeste da illa."}
{"id": "472381", "revid": "85894", "url": "https://gl.wikipedia.org/wiki?curid=472381", "title": "Carlos Ulloa Varela", "text": "Carlos Ulloa Varela, nado en Pontevedra en febreiro de 1849 e finado en Lugo en febreiro de 1887, foi un cantante galego.\nTraxectoria.\n\u00d3s quince anos comezou a s\u00faa carreira art\u00edstica en Pontevedra interpretando as zarzuelas \"El valle de Andorra\" e \"El grumete\". En 1866 obtivo a praza de baixo na catedral de Santiago de Compostela, pero pouco despois marchou estudar a Madrid. En 1873 viaxou a Mil\u00e1n para perfeccionar os seus co\u00f1ecementos e debutou en Florencia, na \u00f3pera \"L'africana\" (Giacomo Meyerbeer) interpretando o papel de don Pedro xunto \u00f3 gran Massini. Tam\u00e9n cantou en Mil\u00e1n o \"Mois\u00e9s\" de Rossini, con \u00e9xito. Logo disto actuou tam\u00e9n no resto de teatros importantes de Italia.\nNo marco da viaxe que fixo a Am\u00e9rica en 1878, inaugurou na Habana o Teatro Payret. Regresou despois a Mil\u00e1n e Venecia, e obtivo un gran reco\u00f1ecemento en N\u00e1poles pola s\u00faa interpretaci\u00f3n de Mefist\u00f3feles de \"Fausto\", e tam\u00e9n tivo grande \u00e9xito en Catania.\nVolveu de novo a Espa\u00f1a e percorreu os teatros m\u00e1is importantes, pasando d\u00faas temporadas en Madrid e facendo varias representaci\u00f3ns en Galicia.\nDestacou especialmente nas \u00f3peras m\u00e1is importantes da s\u00faa \u00e9poca, como \"Norma\", \"La africana\", \"Hernani\", \"Hugonotes\", \"Mois\u00e9s\", \"El profeta\", \"Lucrecia Borgia\", \"Roberto el Diablo\", \"Il barbiere di Siviglia\" e \"Fausto\"."}
{"id": "472382", "revid": "1131", "url": "https://gl.wikipedia.org/wiki?curid=472382", "title": "R\u00faa do Cardeal Rodrigo de Castro", "text": "A R\u00faa do Cardeal Rodrigo De Castro \u00e9 unha r\u00faa da cidade de Monforte de Lemos. Tr\u00e1tase dunha r\u00faa peonil situada entre as prazas da Compa\u00f1\u00eda e de Espa\u00f1a, situada no centro da cidade. \u00c9 a principal r\u00faa da cidade, na que ao longo da s\u00faa historia se estableceron diversos negocios que a converteron no centro social e comercial monfortino, e moitos documentos oficiais dende o s\u00e9culo XIX ref\u00edrense a esta r\u00faa como \"a mellor da poboaci\u00f3n\u201d.\nHistoria.\nA historia da r\u00faa do Cardeal est\u00e1 ligada ao Colexio de Nosa Se\u00f1ora da Antiga, cuxas obras se iniciaron en 1593 e que foran patrocinadas polo cardeal Rodrigo de Castro Osorio. A finais de xullo ou principios de agosto de 1594 o cardeal chegou a Monforte, e logo de ver a localizaci\u00f3n do colexio decidiu proxectar unha v\u00eda de 30 p\u00e9s de ancho para facilitar o acceso ao edificio dende o centro da vila. Contra o final do ano 1595 xa case estaba finalizada.\nDenominaci\u00f3n.\nA r\u00faa recibe o seu nome en honor do cardeal Rodrigo de Castro Osorio, que foi o seu art\u00edfice. \u00c9 frecuentemente denominada simplemente como \"R\u00faa do Cardeal\" ou \"Cardeal\", se ben dende 1897 a s\u00faa denominaci\u00f3n \u00e9 R\u00faa do Cardeal Rodrigo de Castro:\nUn tramo da r\u00faa, co\u00f1ecido popularmente como \"Cardeal Estreito\", pasou a denominarse oficialmente \"r\u00faa dos sedeiros\" nun pleno do 14 de novembro de 1897:\nA denominaci\u00f3n de \"r\u00faa dos sedeiros\" da parte co\u00f1ecida actualmente como \"Cardeal Estreito\" mant\u00edvose ata o 5 de outubro de 1921, por acordo plenario decidiuse mudar o nome a \"r\u00faa dos irm\u00e1ns Victoriano e Jos\u00e9 Gonz\u00e1lez\":\nCon todo, os documentos oficiais non reflectiron esta mudanza de 1921 e denominan a toda a v\u00eda \"Cardeal Rodrigo de Castro\".\nArquitectura.\nNa r\u00faa Cardeal enc\u00f3ntrasse alg\u00fans edificios destacados da cidade:"}
{"id": "472387", "revid": "56817", "url": "https://gl.wikipedia.org/wiki?curid=472387", "title": "Miguel Revestido", "text": ""}
{"id": "472388", "revid": "89787", "url": "https://gl.wikipedia.org/wiki?curid=472388", "title": "Os comedores de patacas (cadro)", "text": "Os comedores de patacas (en ) \u00e9 un cadro do pintor neerland\u00e9s Vincent van Gogh, creado en abril de 1885 en Nuenen, nos Pa\u00edses Baixos. At\u00f3pase no museo van Gogh de \u00c1msterdam. O bosquexo orixinal do cadro at\u00f3pase no museo Kr\u00f6ller-M\u00fcller en Otterlo, e tam\u00e9n fixo litograf\u00edas da imaxe, que se atopan en colecci\u00f3ns como a do Museo de Arte Moderna en Nova York. A pintura \u00e9 considerada unha das obras mestras de Van Gogh."}
{"id": "472389", "revid": "12452", "url": "https://gl.wikipedia.org/wiki?curid=472389", "title": "De Aardappeleters", "text": ""}
{"id": "472392", "revid": "89787", "url": "https://gl.wikipedia.org/wiki?curid=472392", "title": "Canto me amas?", "text": "Canto me amas? (en ) \u00e9 un filme franc\u00e9s de 2005 escrito e dirixido por Bertrand Blier. Estreouse o 26 de outubro de 2005 en Francia e B\u00e9lxica, e tivo unha estrea limitada nos Estados Unidos o 18 de marzo de 2006. Participou na 28\u00aa edici\u00f3n do Festival Internacional de Cinema de Moscova, onde Blier ga\u00f1ou o Silver George como mellor director."}
{"id": "472394", "revid": "23204", "url": "https://gl.wikipedia.org/wiki?curid=472394", "title": "Combien tu m'aimes?", "text": ""}
{"id": "472395", "revid": "89787", "url": "https://gl.wikipedia.org/wiki?curid=472395", "title": "Germaine Koum\u00e9alo Anat\u00e9", "text": "Germaine Koum\u00e9alo Anat\u00e9, nada en Kazaboua (Sotouboua) o 15 de xu\u00f1o de 1968, \u00e9 unha escritora, investigadora e pol\u00edtica togolesa. En 2013 foi nomeada ministra de Comunicaci\u00f3n, Cultura, Artes e Formaci\u00f3n C\u00edvica no goberno de Kwesi Ahoomey-Zunu.\nTraxectoria.\nDoutorouse en Ciencias da informaci\u00f3n e da comunicaci\u00f3n pola Universidade Bordeos III en Francia. \u00c9 docente e investigadora na Universidade de Lom\u00e9 e na Universidade de Kara.\nPresidente da Asociaci\u00f3n de Escritores de Togo (AET), \u00e9 autora de numerosas obras."}
{"id": "472397", "revid": "48203", "url": "https://gl.wikipedia.org/wiki?curid=472397", "title": "Zona especial de conservaci\u00f3n de Carballido", "text": "O Carballido \u00e9 un espazo natural galego catalogado como zona especial de conservaci\u00f3n (ZEC) que incl\u00fae d\u00faas fragas separadas nas cuncas altas do r\u00edo Eo e que son fragas antigas e de barranco. Esta \u00e1rea de conservaci\u00f3n ocupa 4.828 ha. dos concellos da Pontenova, Ribeira de Piqu\u00edn e A Fonsagrada. A \u00e1rea ao norte comp\u00f3\u00f1ena as fragas das Reigadas e do Sanx\u00e9s. A \u00e1rea do sur est\u00e1 no r\u00edo Rodil, un afluente importante do r\u00edo Eo, e rodea ao ZEC r\u00edo Eo.\nFauna e flora.\nFlora.\nNos barrancos dos r\u00edos Rodil e os regatos que chegan a este abundan as carballeiras de \"Quercus robur\", con algunhas pezas do carballo \"Quercus pyrenaica\" e de casti\u00f1eiros (\"Castanea sativa\"). Nos terreos altos dominan os prados e pastos e os bidueiros de \"Betula celtiberica\". Entre a demais flora destaca a presenza de \"Narcissus asturiensis\" e \"Vandenboschia speciosa\".\nFauna.\nO lobo, \"Canis lupus\", ten unha presenza relevante.\nEn canto aos endemismos, al\u00ed habitan varios quir\u00f3pteros, a \"Chioglossa lusitanica\", as lagartass \"Lacerta schreiberii\" e \"Iberolacerta monticola\" e os mam\u00edferos acu\u00e1ticos das londras (\"Lutra lutra\")) e as toupas de r\u00edo (\"Galemys pyrenaicus\").\nAs especies da fauna catalogadas como especies silvestres en r\u00e9xime de protecci\u00f3n especial ou presentes no catalogo galego de especies ameazadas son:\nLexislaci\u00f3n.\nO Carballido foi declarado como lugar de importancia comunitaria (LIC) en decembro de 2004 e ascendeu a zona especial de conservaci\u00f3n (ZEC) en marzo de 2014. O espazo natural forma parte da Reserva da Biosfera Reserva da biosfera R\u00edo Eo, Oscos e Terras de Bur\u00f3n."}
{"id": "472398", "revid": "23204", "url": "https://gl.wikipedia.org/wiki?curid=472398", "title": "Capit\u00e1n Blood (filme de 1935)", "text": "Capit\u00e1n Blood (en ) \u00e9 un filme estadounidense de 1935 en branco e negro dirixido por Michael Curtiz. Tr\u00e1tase dun filme de piratas de First National Pictures e Warner Bros. Pictures, producido por Harry Joe Brown e Gordon Hollingshead (con Hal B. Wallis como produtor executivo). Est\u00e1 protagonizado por Errol Flynn, Olivia de Havilland, Basil Rathbone e Ross Alexander.\nEstreouse en galego o 24 de setembro de 1988 a trav\u00e9s da TVG."}
{"id": "472399", "revid": "98629", "url": "https://gl.wikipedia.org/wiki?curid=472399", "title": "Capit\u00e1n Horatio Hornblower", "text": "Capit\u00e1n Horatio Hornblower (en , e tam\u00e9n co\u00f1ecido como \"Captain Horatio Hornblower R.N.\" no Reino Unido) \u00e9 un filme brit\u00e1nico-estadounidense de 1951 dirixido por Raoul Walsh. \u00c9 un filme de Warner Bros. producido por Gerry Mitchell, e est\u00e1 protagonizado por Gregory Peck, Virginia Mayo, Robert Beatty e Terence Morgan. O filme bas\u00e9ase en tres das novelas de Horatio Hornblower escritas por C. S. Forester: \"The Happy Return\", \"A Ship of the Line\" e \"Flying Colours\".\nEstreouse en galego o 2 de maio de 1987 a trav\u00e9s da TVG."}
{"id": "472400", "revid": "23204", "url": "https://gl.wikipedia.org/wiki?curid=472400", "title": "Capit\u00e1n Horacio Hornblower", "text": ""}
{"id": "472401", "revid": "23204", "url": "https://gl.wikipedia.org/wiki?curid=472401", "title": "Captain Horatio Hornblower", "text": ""}
{"id": "472402", "revid": "23204", "url": "https://gl.wikipedia.org/wiki?curid=472402", "title": "Captain Horatio Hornblower R.N.", "text": ""}
{"id": "472405", "revid": "23204", "url": "https://gl.wikipedia.org/wiki?curid=472405", "title": "O capit\u00e1n John Smith e Pocahontas", "text": "O capit\u00e1n John Smith e Pocahontas (en ) \u00e9 un filme estadounidense de 1953 dirixido por Lew Landers. Foi distribu\u00eddo por United Artists e est\u00e1 protagonizado por Anthony Dexter, Jody Lawrance e Alan Hale.\nMalia que moitas das escenas foron rodadas nas monta\u00f1as Blue Ridge de Virxinia, os exteriores foron rodados nos arredores do can\u00f3n Bronson. Amosa a fundaci\u00f3n da colonia de Jamestown polos ingleses e a relaci\u00f3n entre John Smith e Pocahontas. Ela casou con John Rolfe na vida real. O filme tam\u00e9n \u00e9 co\u00f1ecido co t\u00edtulo alternativo de \"Burning Arrows\". Est\u00e1 considerado como filme B e conseguiu unha certa categor\u00eda de culto.\nEstreouse en galego o 17 de xu\u00f1o de 1995 na TVG."}
{"id": "472406", "revid": "23204", "url": "https://gl.wikipedia.org/wiki?curid=472406", "title": "Captain John Smith and Pocahontas", "text": ""}
{"id": "472408", "revid": "98629", "url": "https://gl.wikipedia.org/wiki?curid=472408", "title": "T\u00e1lero de tiro", "text": "T\u00e1lero de tiro (en alem\u00e1n: \"Sch\u00fctzentaler\"; en franc\u00e9s: \"\u00c9cu de tir\") \u00e9 a denominaci\u00f3n que se lles d\u00e1 no \u00e1mbito numism\u00e1tico \u00e1s moedas su\u00edzas cu\u00f1adas para conmemorar os festivais de tiro (en alem\u00e1n: \"sch\u00fctzenfest\"; en franc\u00e9s: \"f\u00eate de tir\"), uns torneos moi populares en diversos cant\u00f3ns da Confederaci\u00f3n Su\u00edza.\nA maior parte destas moedas son diferentes nos seus dese\u00f1os respecto das s\u00faas equivalentes circulantes, non conmemorativas, a\u00ednda que as emitidas con motivo dos festivais de tiro de Xenebra en 1851 e de Seleura en 1855 supo\u00f1en unha excepci\u00f3n. As tem\u00e1ticas representadas son habitualmente de exaltaci\u00f3n cantonal ou patri\u00f3tica (militares hist\u00f3ricos, her\u00e1ldica etc.).\nA\u00ednda que o m\u00e1is habitual \u00e9 que se trate de moedas de prata, algunhas das emisi\u00f3ns do s\u00e9culo XIX utilizaron outros metais, entre eles o ouro, sempre en pequenas cantidades.\nEstas moedas difer\u00e9ncianse das medallas tam\u00e9n emitidas para conmemorar os festivais de tiro por estaren suxeitas \u00e1s mesmas especificaci\u00f3ns m\u00e9tricas que as demais moedas circulantes. Ademais, todas elas amosan o seu valor facial, coa excepci\u00f3n das de Stans e Sankt Gallen, nas que non aparece expreso. Malia recibiren o nome de t\u00e1leros, por coincidiren nas s\u00faas especificaci\u00f3ns de di\u00e1metro, metal e peso, ningunha delas amosa o seu valor facial nesa antiga moeda, m\u00e1is propia de Alema\u00f1a e de Austria. A primeira emisi\u00f3n dun t\u00e1lero de tiro foi con motivo do festival de tiro de Coira en 1842, cun valor de catro francos; a segunda, emitida para Glarus, ten un valor facial de corenta batzen, e a terceira, do festival de tiro de Xenebra de 1851, \u00e9 de dez francos. Ao longo do s\u00e9culo XIX cu\u00f1\u00e1ronse 18 dese\u00f1os e, deles, todos os emitidos de 1855 a 1885 amosan a denominaci\u00f3n de 5 francos.\nXa no s\u00e9culo XX, en 1934 comezou unha nova serie, que se truncou por mor da segunda guerra mundial, e en 1984 reinici\u00e1ronse estas emisi\u00f3ns con motivo do festival en Oberhasli. Nas d\u00e9cadas seguintes xeneraliz\u00e1ronse as emisi\u00f3ns en metais como o ouro e o cupron\u00edquel e con denominaci\u00f3ns de ata os 1.000 francos.\nHistoria.\nOs primeiros t\u00e1leros de tiro foron moedas cantonais, emitidas polos cant\u00f3ns soberanos de Su\u00edza. Todas estas pezas, as\u00ed como a emisi\u00f3n de 1855 de Soleura, ti\u00f1an curso legal. Os seguintes t\u00e1leros do s\u00e9culo XIX, xa dentro da Confederaci\u00f3n Su\u00edza, seguiron as especificaci\u00f3ns legais de peso, medida e pureza do metal que se lles esix\u00edan \u00e1s moedas circulantes, polo que se lles permitiu a inclusi\u00f3n do seu valor facial de cinco francos.\nA partir de 1865, Su\u00edza converteuse en membro da Uni\u00f3n Monetaria Latina e os t\u00e1leros de tiro non foron inclu\u00eddos entre as emisi\u00f3ns autorizadas pola Uni\u00f3n. Xa que logo, as seguintes emisi\u00f3ns pasaron a ser consideradas como semimoedas (ou semimedallas), a\u00ednda que segu\u00edan a ser aceptadas na circulaci\u00f3n coti\u00e1, xa que manti\u00f1an as especificaci\u00f3ns legais das moedas oficiais. Esta serie de t\u00e1leros de tiro seguindo os padr\u00f3ns establecidos pola Uni\u00f3n Monetaria Latina terminou en 1885 co t\u00e1lero de Berna.\nEn 1927, a Uni\u00f3n Monetaria Latina deixou de existir e uns anos m\u00e1is tarde, en 1934, retomouse a emisi\u00f3ns de t\u00e1leros de tiro para conmemorar o festival de Friburgo; este foi o derradeiro cu\u00f1ado seguindo as especificaci\u00f3ns legais da moeda su\u00edza. En 1939 apareceu unha nova emisi\u00f3n para o festival de Lucerna, que xa non ti\u00f1a nin o peso nin o di\u00e1metro das moedas circulantes legalmente, polo que estas pezas eran aceptadas unicamente no festival de tiro e nas empresas participantes.\nA produci\u00f3n de t\u00e1leros de tiro foi interrompida pola segunda guerra mundial.\nEn 1984 iniciouse unha nova serie de t\u00e1leros de tiro, debido en gran parte aos esforzos do comerciante de moedas con sede en California Richard Nelson. Tanto esta como todas as emisi\u00f3ns posteriores te\u00f1en unicamente a condici\u00f3n de medalla conmemorativa e carecen absolutamente de curso legal.\nOuros pa\u00edses.\nA\u00ednda que, loxicamente, non correspondan a estas series, outros pa\u00edses europeos emitioron tam\u00e9n moedas conmemorativas de festivais de tiro celebrados nos seus territorios. Este \u00e9 o caso dalgunhas cu\u00f1adas por cidades e estados alem\u00e1ns como Baden, Bremen, Frankfurt e Hannover.\nEn Austria emit\u00edronse tam\u00e9n moedas conmemorativas de eventos relacionados co tiro durante o s\u00e9ulo XIX."}
{"id": "472409", "revid": "1131", "url": "https://gl.wikipedia.org/wiki?curid=472409", "title": "Poema en catro tempos", "text": "Poema en catro tempos \u00e9 unha obra de poes\u00eda de Eduardo Blanco Amor publicada en Buenos Aires (Arxentina) en 1931. Foi reeditada por Galaxia en 1980 en \"Poemas galegos\".\nEn 2000 presentouse en Ourense unha edici\u00f3n de luxo con gravados de Correa Corredoira (175 exemplares numerados)\nCaracter\u00edsticas.\nO autor explicoulle a Carlos Casares como xurdiu a obra:\nEsa \"experiencia do mar\" lembra De catro a catro de Manuel Antonio, polas afinidades no tema e no t\u00edtulo.\nEst\u00e1 escrito en forma de sinfon\u00eda, ten elementos vangardistas, unha tradici\u00f3n rom\u00e1ntico-simbolista que considera a m\u00fasica como a arte por excelencia.\n1\u00ba movemento: \"Adagio sostenuto\".\nO adagio \u00e9 un ritmo musical lento e o \"sostenuto\" indica que se empregan notas cun semit\u00f3n m\u00e1is alto que as que corresponden ao adagio.\n2\u00ba movemento: \"Scherzo adagio\".\nO scherzo corresponde a un movemento vivo e gracioso.\n3\u00aa movemento: \"Presto\".\nO presto ten un s\u00f3 poema:\n4\u00ba movemento: \"Andante maestoso\".\nO andante maestoso ten un ritmo lento, nobre e maxestoso, \u00e9 unha marcha f\u00fanebre solemne.\nSegundo Carlos L. Bern\u00e1rdez: \"Poema en catro tempos conxuga a autenticidade da expresi\u00f3n vivida co tema po\u00e9tico a trav\u00e9s dunha base musical que axusta ritmo e estrofas aos tempos, nunha estreita relaci\u00f3n de contido, m\u00e9trica e ritmo.\"\nPara o \"Diccionario da literatura galega\":"}
{"id": "472410", "revid": "23204", "url": "https://gl.wikipedia.org/wiki?curid=472410", "title": "O capit\u00e1n Kidd", "text": "O capit\u00e1n Kidd (en ) \u00e9 un filme estadounidense de 1945 dirixido por Rowland V. Lee, sendo o seu derradeiro filme antes de retirarse. Est\u00e1 protagonizado por Charles Laughton, Randolph Scott e Barbara Britton. Foi producido por Benedict Bogeaus e James Nasser e a m\u00fasica foi dirixida por Werner Janssen. O filme foi distribu\u00eddo por United Artists e entrou no dominio p\u00fablico porque os produtores descoidaron a renovaci\u00f3n dos dereitos de autor en 1972. Nas s\u00faas memorias, Nikita Khrushchev recolleu que era un dos filme favoritos de Iosif Stalin, e que Stalin se identificaba co capit\u00e1n.\nGalard\u00f3ns e nomeamentos.\nO filme foi nomeado \u00f3 Oscar \u00e1 mellor banda sonora na 18\u00aa edici\u00f3n dos premios."}
{"id": "472411", "revid": "23204", "url": "https://gl.wikipedia.org/wiki?curid=472411", "title": "Captain Kidd", "text": ""}
{"id": "472413", "revid": "65337", "url": "https://gl.wikipedia.org/wiki?curid=472413", "title": "Sch\u00fctzentaler", "text": ""}
{"id": "472414", "revid": "65337", "url": "https://gl.wikipedia.org/wiki?curid=472414", "title": "T\u00e1leros de tiro", "text": ""}
{"id": "472415", "revid": "98629", "url": "https://gl.wikipedia.org/wiki?curid=472415", "title": "Capricornio I", "text": "Capricornio I (en ) \u00e9 un filme estadounidense de 1977 escrito e dirixido por Peter Hyams. Conta unha farsa do goberno creada para enganar o p\u00fablico sobre unha suposta aterraxe en Marte. Foi producido por ITC Entertainment de Lew Grade. Est\u00e1 protagonizado por Elliott Gould xunto con James Brolin, Sam Waterston e O. J. Simpson como os astronautas.\nEstreouse en galego o 11 de outubro de 1987 a trav\u00e9s da TVG."}
{"id": "472416", "revid": "23204", "url": "https://gl.wikipedia.org/wiki?curid=472416", "title": "Capricorn One", "text": ""}
{"id": "472417", "revid": "1131", "url": "https://gl.wikipedia.org/wiki?curid=472417", "title": "Jos\u00e9 Manuel \u00c1lvarez Fern\u00e1ndez", "text": "O nome de Jos\u00e9 Manuel \u00c1lvarez Fern\u00e1ndez pode referirse a:"}
{"id": "472419", "revid": "23204", "url": "https://gl.wikipedia.org/wiki?curid=472419", "title": "Cara a cara", "text": "Cara a cara (en ) \u00e9 un filme sueco de 1976 escrito e dirixido por Ingmar Bergman. Conta a historia dunha psiquiatra que sofre dunha enfermidade mental. Est\u00e1 protagonizado por Liv Ullmann e Erland Josephson.\nEstreouse en galego o 17 de setembro de 2000 a trav\u00e9s da TVG."}
{"id": "472420", "revid": "23204", "url": "https://gl.wikipedia.org/wiki?curid=472420", "title": "Ansikte mot ansikte", "text": ""}
{"id": "472421", "revid": "23204", "url": "https://gl.wikipedia.org/wiki?curid=472421", "title": "Caveman", "text": ""}
{"id": "472422", "revid": "23204", "url": "https://gl.wikipedia.org/wiki?curid=472422", "title": "Coraz\u00f3ns na Atl\u00e1ntida", "text": "Coraz\u00f3ns na Atl\u00e1ntida (en ) \u00e9 un filme estadounidense-australiano de 2001 dirixido por Scott Hicks. Est\u00e1 protagonizado por Anthony Hopkins e Anton Yelchin. \u00c9 unha adaptaci\u00f3n vaga de \"Low Men in Yellow Coats\" de Stephen King, unha novela da colecci\u00f3n \"Hearts in Atlantis\", relacionada coa serie de libros \"The Dark Tower\". O filme est\u00e1 dedicado \u00f3 director de fotograf\u00eda Piotr Soboci\u0144ski, quen morreu dun ataque \u00f3 coraz\u00f3n poucos meses antes da estrea.\nEstreouse en galego o 9 de outubro de 2005 a trav\u00e9s da TVG."}
{"id": "472423", "revid": "23204", "url": "https://gl.wikipedia.org/wiki?curid=472423", "title": "Hearts in Atlantis (filme)", "text": ""}
{"id": "472424", "revid": "23204", "url": "https://gl.wikipedia.org/wiki?curid=472424", "title": "Carta branca (filme)", "text": "Carta branca (en ) \u00e9 un filme estadounidense de 2011 producido e dirixido polos irm\u00e1ns Farrelly, e foi escrito conxuntamente por eles e por Pete Jones, o escritor e director de \"Stolen Summer\". Est\u00e1 protagonizado por Owen Wilson e Jason Sudeikis.\nEstreouse en galego o 6 de agosto de 2014 a trav\u00e9s da TVG."}
{"id": "472425", "revid": "23204", "url": "https://gl.wikipedia.org/wiki?curid=472425", "title": "Hall Pass", "text": ""}
{"id": "472429", "revid": "23204", "url": "https://gl.wikipedia.org/wiki?curid=472429", "title": "A casa do lago", "text": "A casa do lago (en ) \u00e9 un filme estadounidense de 2006 dirixido por Alejandro Agresti. Est\u00e1 protagonizado por Keanu Reeves, Sandra Bullock e Christopher Plummer e o gui\u00f3n foi escrito por David Auburn. O filme \u00e9 un remake do filme surcoreano \"Il Mare\" (2000). A historia c\u00e9ntrase nun arquitecto que vive en 2004 e nunha doutora que vive en 2006. Os dous co\u00f1\u00e9cense mediante cartas deixadas nunha caixa de correos na casa do lago na que viviron en momentos separados no tempo; mante\u00f1en correspondencia \u00f3 longo de dous anos, quedando separados pola s\u00faa diferenza orixinal de tempo. O filme volve xuntar a Reeves e Bullock por primeira vez dende que protagonizaron \"Speed\" en 1994.\nEstreouse en galego o 13 de decembro de 2014 a trav\u00e9s da TVG."}
{"id": "472430", "revid": "23204", "url": "https://gl.wikipedia.org/wiki?curid=472430", "title": "The Lake House", "text": ""}
{"id": "472433", "revid": "23204", "url": "https://gl.wikipedia.org/wiki?curid=472433", "title": "Cara de anxo", "text": "Cara de anxo (en ) \u00e9 un filme estadounidense de 1953 dirixido por Otto Preminger. O drama, rodado en Beverly Hills, California, est\u00e1 protagonizado por Robert Mitchum e Jean Simmons."}
{"id": "472434", "revid": "23204", "url": "https://gl.wikipedia.org/wiki?curid=472434", "title": "Angel Face", "text": ""}
{"id": "472435", "revid": "89787", "url": "https://gl.wikipedia.org/wiki?curid=472435", "title": "Mar\u00eda I de Hungr\u00eda", "text": "Mar\u00eda I ou Mar\u00eda de Anjou (, , , ) nada arredor de 1371 e finada en Buda o 17 de maio de 1395) foi ra\u00ed\u00f1a de Hungr\u00eda e Croacia entre 1382 e 1385 e dende 1386 ata a s\u00faa morte. Era filla de Lu\u00eds I \u00abo Grande\u00bb, rei de Hungr\u00eda e de Polonia, e da s\u00faa esposa Isabel de Bosnia. O matrimonio de Mar\u00eda con Sexismundo de Luxemburgo, membro da dinast\u00eda imperial de Luxemburgo, decid\u00edrase antes do seu primeiro aniversario. Unha delegaci\u00f3n de prelados e se\u00f1ores polacos confirmou o seu dereito a suceder o seu pai en Polonia en 1379.\nFoi coroada \u00abrei\u00bb de Hungr\u00eda o 17 de setembro de 1382, sete d\u00edas despois da morte do seu pai. Isabel de Bosnia asumiu a rexencia e eximiu os nobres polacos de xurar lealdade a Mar\u00eda en favor da s\u00faa irm\u00e1 m\u00e1is nova Eduvixes, a principios de 1383. A idea dun monarca feminino foi impopular entre a nobreza h\u00fangara, xa que a maior\u00eda deles consideraban un primo non achegado de Mar\u00eda, Carlos III de N\u00e1poles, como o rei lex\u00edtimo. Para fortalecer a posici\u00f3n de Mar\u00eda, a ra\u00ed\u00f1a nai quer\u00eda que a s\u00faa filla casase con Lu\u00eds, irm\u00e1n m\u00e1is novo de Carlos VI de Francia. O compromiso foi anunciado en maio de 1385.\nCarlos III de N\u00e1poles desembarcou en Dalmacia en setembro de 1385. Sexismundo de Luxemburgo invadiu a Alta Hungr\u00eda, o que obrigou a ra\u00ed\u00f1a nai a entregarlle a Mar\u00eda como esposa en outubro. Por\u00e9n, non puideron evitar que Carlos III entrase en Buda. Despois de que Mar\u00eda abdicase, Carlos III foi coroado rei o 31 de decembro de 1385, pero foi asesinado por incitaci\u00f3n de Isabel de Bosnia en febreiro de 1386. Mar\u00eda foi restaurada no trono, mais os partidarios do rei asasinado captur\u00e1rona a ela e a s\u00faa nai o 25 de xullo. A ra\u00ed\u00f1a nai foi asasinada en xaneiro de 1387, mais Mar\u00eda foi liberada o 4 de xu\u00f1o de 1387. Mar\u00eda permaneceu oficialmente como cogobernante xunto a Sexismundo, quen logo foi coroado rei, e a influencia da s\u00faa esposa sobre o goberno xa era m\u00ednima. Mar\u00eda e o seu fillo prematuro morreron despois de que o seu cabalo os lanzase durante unha viaxe de caza.\nTraxectoria.\nPrimeiros anos.\nNada na segunda metade de 1371, era filla de Lu\u00eds I, rei de Hungr\u00eda e Polonia, e da s\u00faa segunda esposa, Isabel de Bosnia. Era a segunda filla dos seus pais. Non tiveran fillos durante m\u00e1is dunha d\u00e9cada antes da irm\u00e1 m\u00e1is vella de Mar\u00eda, Catarina, nada en 1370. Mar\u00eda e Catarina tiveron outra irm\u00e1, Eduvixes, en 1374.\nComo Lu\u00eds I non enxendraba fillos var\u00f3ns, a expectativa de que legar\u00eda \u00e1s s\u00faas fillas Hungr\u00eda, Polonia e as s\u00faas pretensi\u00f3ns sobre N\u00e1poles e Provenza convert\u00edaas en c\u00f3nxuxes desex\u00e1beis para os membros das familias reais europeas. Antes do primeiro anviersario de Mar\u00eda, o seu pai fixo unha promesa ao emperador xerm\u00e1nico Carlos IV de que ela casar\u00eda co seu segundo fillo, Sexismundo. Lu\u00eds I confirmou a s\u00faa promesa nunha acta en xu\u00f1o de 1373. Ambos estaban estreitamente emparentados, porque a avoa paterna de Mar\u00eda, Isabel de Polonia, era a irm\u00e1 do bisav\u00f3 de Sexismundo, Casimiro III de Polonia. O papa Gregorio XI emitiu a dispensa necesaria para o matrimonio o 6 de decembro de 1374. Os principais se\u00f1ores h\u00fangaros e polacos aprobaron a promesa de Lu\u00eds I sobre o matrimonio de Mar\u00eda e Sexismundo o 14 de abril de 1375.\nA s\u00faa irm\u00e1 m\u00e1is vella, Catarina, comprometida con Lu\u00eds de Francia, morreu a fins de 1378. Lu\u00eds I confirmou a s\u00faa promesa anterior do matrimonio de Mar\u00eda e de Sexismundo ao irm\u00e1n deste, Venceslau, en Z\u00f3lyom en 1379. Lu\u00eds I e Venceslau tam\u00e9n acordaron que reco\u00f1ecer\u00edan a Urbano VI como o papa leg\u00edtimo en lugar de Clemente VII. Mar\u00eda comprometeuse formalmente con Sexismundo en Nagyszombat o mesmo ano. Sexismundo, que fora nomeado entre tanto margrave de Brandeburgo, chegou a Hungr\u00eda nese ano.\nLu\u00eds I convocou os prelados e se\u00f1ores polacos a Kassa en setembro de 1379 e intentou convencelos de reco\u00f1ecer o dereito de Mar\u00eda de sucedelo en Polonia. O cronista contempor\u00e1neo Jan de Czarnk\u00f3w, que estaba ensa\u00f1ado contra o rei h\u00fangaro, rexistrou que os polacos cederon ante as demandas de Lu\u00eds I s\u00f3 despois de que lles impedira abandonar a cidade pechando as s\u00faas portas. Nunha reuni\u00f3n co duque de Austria, Leopoldo III, a principios de 1380, Lu\u00eds I aparentemente dixo que legar\u00eda Hungr\u00eda \u00e1 s\u00faa filla m\u00e1is nova, Eduvixes, que estaba comprometida co fillo do duque, Guillerme. Por petici\u00f3n do rei h\u00fangaro, unha delegaci\u00f3n de nobres polacos novamente homenaxeou a Sexismundo e Mar\u00eda o 25 de xullo de 1382. Segundo o historiador Oscar Halecki, Lu\u00eds I ti\u00f1a a intenci\u00f3n de dividir o seu reino entre as s\u00faas d\u00faas fillas sobreviventes, pero P\u00e1l Engel e Claude Michaude indican que o rei h\u00fangaro enfermo quer\u00eda legar tanto a Hungr\u00eda como Polonia a Mar\u00eda e Sexismundo.\nReinado.\nAscenso ao trono (1382-1384).\nLu\u00eds I morreu o 10 de setembro de 1382. O cardeal Demetrio, arcebispo de Esztergom, coroou a Mar\u00eda como \u00abrei\u00bb coa Santa Coroa h\u00fangara en Sz\u00e9kesfeh\u00e9rv\u00e1r o 17 de setembro, un d\u00eda despois do enterro do seu pai. O t\u00edtulo de Mar\u00eda e a s\u00faa r\u00e1pida coroaci\u00f3n en ausencia do seu prometido, Sexismundo, demostran que a s\u00faa nai e os partidarios da s\u00faa nai quer\u00edan dar \u00e9nfase ao papel de Mar\u00eda como monarca e pospor ou mesmo obstaculizar a coroaci\u00f3n de Sexismundo.\nA ra\u00ed\u00f1a nai Isabel asumiu a rexencia. O n\u00e1dor Nicolao Garai e o cardeal Demetrio foron os seus principais conselleiros. A maior\u00eda dos bar\u00f3ns de Lu\u00eds I conservaron os seus cargos; a ra\u00ed\u00f1a nai s\u00f3 despidiu o mestre de copeiros, Xurxo Czudar, e o seu irm\u00e1n Pedro, viavoda de Rutenia. Segundo o historiador do s\u00e9culo XV Jan D\u0142ugosz, os irm\u00e1ns Czudar entregaron fortalezas aos lituanos, quen lles \u00absubornaran grandemente\u00bb. A ra\u00ed\u00f1a nai encarcerou a Pedro Czudar antes do 1 de novembro; as s\u00faas cartas s\u00f3 indicaban que \u00abobviamente fora desleal\u00bb sen especificar as raz\u00f3ns do seu arresto.\nAs c\u00e9dulas reais emitidas durante os primeiros seis meses do reinado de Mar\u00eda daban a entender que ela herdara legalmente do seu pai a coroa. por\u00e9n, a maior\u00eda dos nobres h\u00fangaros opux\u00e9ronse firmemente \u00e1 idea dunha monarca feminina. Consideraban a Carlos III de N\u00e1poles como o lex\u00edtimo herdeiro de Lu\u00eds I, porque Carlos era o \u00faltimo descendente var\u00f3n da casa capeta de Anjou. Carlos III non pod\u00eda anunciar publicamente as s\u00faas pretensi\u00f3ns sobre Hungr\u00eda, porque o seu rival no Reino de N\u00e1poles, Lu\u00eds I, duque de Anjou (t\u00edo de Carlos VI de Francia), invadira o sur de Italia o ano anterior. \nOs nobres da Gran Polonia ofrec\u00e9ronse a homenaxear a Mar\u00eda ou Eduvixes nunha reuni\u00f3n en Radomsko o 25 de novembro, mais estipularon que a ra\u00ed\u00f1a e o seu marido deb\u00edan vivir en Polonia. A asemblea de nobres da Pequena Polonia aprobou unha resoluci\u00f3n similar en Wi\u015blica o 12 de decembro. Nesta \u00faltima ocasi\u00f3n, como resposta \u00e1 demanda da ra\u00ed\u00f1a nai Isabel, os nobres tam\u00e9n prometeron que non homenaear\u00edan a ningu\u00e9n m\u00e1is que a Mar\u00eda ou Eduvixes. O prometido de Mar\u00eda, Sexismundo, quen estaba en Polonia, regresou a Hungr\u00eda. o arcebispo de Gniezno Bodzanta, a familia Na\u0142\u0119cz e os seus aliados na Gran Polonia favoreceron un pr\u00edncipe nativo, Siemowit IV de Masovia. Para evitar unha guerra civil, a ra\u00ed\u00f1a nai enviou representantes \u00e1 pr\u00f3xima asemblea de nobres polacos en Sieradz a finais de febreiro de 1383. O 28 de marzo, os seus representantes absolveron os polacos do seu xuramento de lealdade a Mar\u00eda de 1382 e anunciaron que a ra\u00ed\u00f1a nai enviar\u00eda a s\u00faa filla m\u00e1is nova, Eduvixes, a Polonia.\nXo\u00e1n de Palisna, prior de Vrana, alzouse en rebeli\u00f3n contra o goberno de Mar\u00eda e a s\u00faa nai na primavera de 1383. As ra\u00ed\u00f1as nombearon a Estevo Lackfi ban de Croacia. O ex\u00e9rcito real marchou a Croacia e sitiou Vrana, o que forzou a Xo\u00e1n de Palisna a fuxir a Bosnia. Os defensores de Vrana rend\u00edronse ante Mar\u00eda, que estivera presente durante o asedio xunto coa s\u00faa nai, o 4 de novembro. Para fortalecer a posici\u00f3n da s\u00faa filla contra Carlos III de N\u00e1poles, a ra\u00ed\u00f1a nai Isabel enviou representantes a Francia e iniciou negociaci\u00f3ns sobre o matrimonio de Mar\u00eda co irm\u00e1n m\u00e1is novo de Carlos VI de Francia, Lu\u00eds, quen unha vez estivo comprometido coa s\u00faa outra filla, Catarina. Mar\u00eda e a ra\u00ed\u00f1a nai abandonaron Croacia e Eslavonia a principios do ano seguinte. A ra\u00ed\u00f1a nai substitu\u00edu a Estevo Lackfi con Tom\u00e1s Szentgy\u00f6rgyi, quen empregou medidas draconianas para p\u00f3r fin a unha conspiraci\u00f3n contra as ra\u00ed\u00f1as en Zadar en maio de 1384.\nA\u00ednda que a \u00faltima dieta se celebrou a principios dos anos 1350, as ra\u00ed\u00f1as convocaron unha dieta para tratar coas queixas dos nobres h\u00fangaros. O 22 de xu\u00f1o de 1384, Mar\u00eda ratificou os decretos do seu pai de 1351 que reco\u00f1ec\u00edan privilexios da nobreza. As negociaci\u00f3ns do matrimonio de Mar\u00eda en Francia causaron unha nova fenda dentro da nobreza h\u00fangara, porque os Lackfi, Nicolao Z\u00e1mb\u00f3, Nicolao Sz\u00e9csi e outros altos oficiais nomeados durante o reinado de Lu\u00eds I continuaron a apoiar o prometido de Mar\u00eda, Sexismundo, de acordo coa voluntade do anterior rei h\u00fangaro. A ra\u00ed\u00f1a nai substitu\u00edunos con seguidores de Nicolao Garai en agosto de 1384. Os prelados tam\u00e9n se opuxeron ao matrimonio franc\u00e9s, porque os franceses apoiaban a Clemente VII, considerado polo clero h\u00fangaro como un antipapa. A irm\u00e1 de Mar\u00eda, Eduvixes, foi enviada a Polonia e o 16 de outubro de 1384 foi coroada ra\u00ed\u00f1a. O cardeal Demetrio, que acompa\u00f1ara a Eduvixes a Polonia, non asistiu \u00e1 corte das ra\u00ed\u00f1as despois do seu regreso a Hungr\u00eda. O goberno real non puido funcionar correctamente durante a s\u00faa ausencia porque era o gardi\u00e1n do selo real.\nAmeaza napolitana (1384-1385).\nLu\u00eds I de Anjou morreu o 10 de setembro de 1384, o que permitiu ao seu rival, Carlos III de N\u00e1poles, estabilizar o seu goberno en Italia meridional durante os seguintes meses. A consolidaci\u00f3n de Carlos III en N\u00e1poles tam\u00e9n contribu\u00edu \u00e1 formaci\u00f3n dun grupo de nobres que apoiaba as s\u00faas pretensi\u00f3ns en Hungr\u00eda. Xo\u00e1n Horvat, ban de Macs\u00f3, e o seu irm\u00e1n, Paulo, bispo de Zagreb, eran as principais figuras dese movemento. Sexismundo de Luxemburgo intentou convencer a ra\u00ed\u00f1a nai de que aceptase o seu matrimonio con Mar\u00eda, mais ela non o aceptou. Abandonou Hungr\u00eda a principios de 1385.\nAs ra\u00ed\u00f1as e os seus partidarios iniciaron negociaci\u00f3ns cos representantes da oposici\u00f3n, mais non se chegou a ninguna reconciliaci\u00f3n na reuni\u00f3n de Po\u017eega na primavera de 1385. Despois da chegada a Hungr\u00eda dunha delegaci\u00f3n francesa en maio de 1385, Mar\u00eda estaba comprometida con Lu\u00eds de Francia. A partir dese momento, Lu\u00eds de Francia asinaba as s\u00faas cartas como \u00abLu\u00eds de Francia, rei de Hungr\u00eda\u00bb, segundo Jean Froissart. no mesmo mes, a ra\u00ed\u00f1a nai despidiu a Estevo Lackfi, acus\u00e1ndoo de alta traiz\u00f3n. Tam\u00e9n enviou cartas a Zagreb e outros lugares do reino, nas que prohib\u00eda aos seus habitantes apoiar os Lackfi, Nicolao Sz\u00e9csi, o bispo Paulo Horvat e os seus familiares. Xo\u00e1n e Paulo Horvat e os seus aliados ofreceron formalmente a coroa a Carlos III de N\u00e1poles e invit\u00e1rono a Hungr\u00eda en agosto. Tam\u00e9n nese mesmo mes, Mar\u00eda confirmou a adquisici\u00f3n de Kotor por parte de Tvrtko I de Bosnia en Dalmacia. Sexismundo irrumpiu na Alta Hungr\u00eda, acompa\u00f1ado polos seus primos, Jobst e Prokop de Moravia, e ocupou o condado de Pozsony. A ra\u00ed\u00f1a nai substitu\u00edu a Nicolao Garai con Nicoaos Sz\u00e9csi como n\u00e1dor e nomeou a Estevo Lackfi voivoda de Transilvania e Nicolao Z\u00e1mbou mestre do tesouro.\nEn setembro de 1385, Carlos III de N\u00e1poles desembarcou en Senj en Dalmacia e marchou a Zagreb. Sexismundo de Luxemburgo chegou a Buda e convenceu a ra\u00ed\u00f1a nai de dar o seu consentimento para o seu matrimonio con Mar\u00eda. A cerimonia tivo lugar nesa mesma cidade en outubro, mais Sexismundo non foi coroado rei nin recibiu ningunha funci\u00f3n gobernamental. A ra\u00ed\u00f1a nai convocou unha nova dieta e Mar\u00eda ratificou novamente as liberdades dos nobres, pero o r\u00e9xime das ra\u00ed\u00f1as segu\u00eda sendo impopular. Sexismundo abandonou Buda e hipotecou os territorios ao oeste do r\u00edo V\u00e1g aos seus primos moravos. Mentres tanto, Carlos III de N\u00e1poles partiu de Zagreb e anunciou que quer\u00eda restablecer a paz e a orde p\u00fablica en Hungr\u00eda.\nReinado de Carlos II (1385-1386).\nMoitos membros da nobreza un\u00edronse a Carlos III de N\u00e1poles, quen marchaba cara a Buda. Mar\u00eda e a s\u00faa nai recib\u00edrono cerimoniosamente antes de chegar e el entrou na capital acompa\u00f1ado das d\u00faas ra\u00ed\u00f1as a principios de decembro de 1385. Mar\u00eda abdicou sen resistencia a mediados de decembro por temor a que Carlos III a matase. O novo gobernante primeiro adoptou o t\u00edtulo de gobernador, pero a dieta declarouno rei. Carlos III (xa Carlos II) foi coroado rei de Hungr\u00eda en Sz\u00e9kesfeh\u00e9rv\u00e1r o 31 de decembro. De acordo co cronista contempor\u00e1neo Lorenzo de Monacis, Mar\u00eda e a s\u00faa nai, que asistiron \u00e1 coroaci\u00f3n de Carlos II, visitaron a tumba de Lu\u00eds I durante a cerimonia e bot\u00e1ronse a chorar a causa dos acontecementos recientes.\nCarlos II non detivo a Mar\u00eda nin a s\u00faa nai, que continuaron a vivir no palacio real en Buda. A ra\u00ed\u00f1a nai Isabel e Nicolao Garai decidiron en segredo desfacerse de Carlos II. Convenceron a Blaise Forg\u00e1ch, mestre dos copeiros, para que se unise a eles e promet\u00e9ronlle o dominio de Gimes se asasinaba o rei. Por petici\u00f3n da ra\u00ed\u00f1a Isabel, Carlos II visitouna a ela e \u00e1 s\u00faa filla o 7 de febreiro de 1386. Durante a reuni\u00f3n, Blaise Forg\u00e1ch atacou o rei, fer\u00edndoo gravemente na cabeza. Carlos II foi levado a Visegr\u00e1d, onde morreu o 24 de febreiro.\nRestauraci\u00f3n e captura (1386-1387).\nMar\u00eda foi restaurada no trono coa s\u00faa nai gobernando no seu nome. A ra\u00ed\u00f1a nai informou os cidad\u00e1ns de K\u0151szeg dende o 14 de febreiro que \u00aba ra\u00ed\u00f1a Mar\u00eda recuperara a Santa Coroa\u00bb. Por\u00e9n, os irm\u00e1ns Horvat alz\u00e1ronse en rebeli\u00f3n en nome do fillo do rei asasinado, Ladislau I de N\u00e1poles. o esposo de Mar\u00eda, Sexismundo, e o seu irm\u00e1n, Venceslau, invadiron a Alta Hungr\u00eda en abril. Despois de semanas de negociaci\u00f3ns, as ra\u00ed\u00f1as reco\u00f1eceron o status de Sexismundo como consorte nun tratado que se asinou en Gy\u0151r a principios de maio. Tam\u00e9n confirmaron a hipoteca de Sexismundo sobre as terras ao oeste do V\u00e1g a favor de Jobst e Prokop de Moravia. Logo da sinatura do tratado, as ra\u00ed\u00f1as regresaron a Buda e Sexismundo dirixiuse a Bohemia, o que suxire que non estaba satisfeito co tratado.\nA ra\u00ed\u00f1a nai Isabel, quen segundo o historiador do s\u00e9culo XV Johannes de Thurocz estaba \u00abimpulsada pola locura\u00bb, decidiu visitar os condados do sur do reino controlados por partidarios de Ladislau I de N\u00e1poles. A ra\u00ed\u00f1a nai e Mar\u00eda partiron cara a \u0110akovo, acompa\u00f1adas por Nicolao Garai e un pequeno s\u00e9quito arredor do 15 de xullo. Por\u00e9n, Xo\u00e1n Horv\u00e1t, Xo\u00e1n de Palisna e os seus servidores emboscaron e atacaron as ra\u00ed\u00f1as e o seu s\u00e9quito en Gorjani o 25 de xullo. O pequeno s\u00e9quito das ra\u00ed\u00f1as loitou contra os atacantes, mais foron asasinados ou capturados. Blaise Forg\u00e1ch e Nicolao Garai foron decapitados e as s\u00faas cabezas lanzadas \u00e1 carruaxe das ra\u00ed\u00f1as. Isabel tomou responsabilidade da rebeli\u00f3n e rogou aos atacantes que perdonasen a vida da s\u00faa filla, segundo o relato de Johannes de Thurocz.\nMar\u00eda e a s\u00faa nai foron encarceradas no castelo de Gomnec, unha fortaleza do bispado de Zagreb. En ausencia das ra\u00ed\u00f1as, os bar\u00f3ns do reino convocaron unha dieta cun \u00abselo dos regnicoles\u00bb acabado de tallar (\"sigillum regnicolarum\"; \"r\u00e9ginicole\" \u00e9 un antigo voc\u00e1bulo xur\u00eddico franc\u00e9s que designa os habitantes naturais dun reino ou estado, en oposici\u00f3n a \"aubain\" ou \u00abestra\u00f1o\u00bb). En nome da ra\u00ed\u00f1a Mar\u00eda, prometeron un perd\u00f3n xeral, mais os Horvat rexeitaron someterse. As d\u00faas ra\u00ed\u00f1as foron trasportadas a Krupa e de al\u00ed ao castelo de Novigrade na costa do mar Adri\u00e1tico. Os bar\u00f3ns ou a dieta elixiron como n\u00e1dor a Estevo Lackfi e rexente a Sexismundo de Luxemburgo. Os seguidores de Xo\u00e1n Horvat estrangularon a ra\u00ed\u00f1a Isabel en presenza de Mar\u00eda a principios de xaneiro. No mesmo mes, Sexismundo invadiu Eslavonia, mais non puido vencer os rebeldes.\nAproveitando a anarqu\u00eda en Hungr\u00eda, as tropas polacas invadiron H\u00e1lych e Lodomeria en febreiro. s\u00f3 Ladislau II de Opole, que reclamaba ambos os dous reinos, protestou contra esa acci\u00f3n. Sexismundo foi coroado rei o 31 de marzo cando decidiu que o reino xa non poder\u00eda existir sen un gobernante efectivo. Un dos seus seguidores, Iv\u00e1n de Krk, asediou o castelo de Novigrad coa axuda dunha frota veneciana ao mando de Giovanni Barbarigo. Capturaron o castelo e liberaron a Mar\u00eda o 4 de xu\u00f1o de 1387, quen estaba especialmente agradecida con Barbarigo; ela nomeouno cabaleiro e otorgoulle 600 flor\u00edns de ouro anuais.\nCogoberno co seu marido (1387-1395).\nMar\u00eda reuniuse co seu marido en Zagreb o 4 de xullo. Permaneceu oficialmente como cogobernante xunto a Sexismundo ata o final da s\u00faa vida, mais a s\u00faa influencia no goberno era m\u00ednima. As concesi\u00f3ns de terras de Sexismundo sempre foron aprobadas co gran selo de Mar\u00eda durante o primeiro ano do seu goberno com\u00fan, mais a partir de ent\u00f3n os beneficiarios rara vez buscaron a confirmaci\u00f3n dela. As cartas reais contaban os seus anos de reinado, pero non dende a s\u00faa coroaci\u00f3n sen\u00f3n a do seu esposo. Por\u00e9n, Mar\u00eda convenceu o seu esposo para ordenar a tortura e execuci\u00f3n a Xo\u00e1n Horvat, capturado en xullo de 1394, a\u00ednda que Sexismundo estaba disposto a perdoarlle a vida.\nMar\u00eda estaba embarazada cando se aventurou soa nunha cacer\u00eda por un bosque de Buda o 17 de maio de 1395. O seu cabalo tropezou, lanzouna e aterrou sobre ella. O trauma induciu o parto e deu a luz prematuramente un fillo. A ra\u00ed\u00f1a sucumbiu \u00e1s feridas fatais; ao estar lonxe de calquera asistencia m\u00e9dica, o seu fillo tam\u00e9n morreu. Foi enterrada na catedral de V\u00e1rade. A irm\u00e1 de Mar\u00eda, Eduvixes, reclamou a Coroa, mais Sexismundo retivo o poder sen moita dificultade.\nDevanceiros.\nDevanceiros de Mar\u00eda I de Hungr\u00eda"}
{"id": "472436", "revid": "47401", "url": "https://gl.wikipedia.org/wiki?curid=472436", "title": "Mar\u00eda de Hungr\u00eda", "text": "Mar\u00eda de Hungr\u00eda pode referirse a:"}
{"id": "472437", "revid": "23204", "url": "https://gl.wikipedia.org/wiki?curid=472437", "title": "Cara \u00f3 desco\u00f1ecido", "text": "Cara \u00f3 desco\u00f1ecido (en ; tam\u00e9n co\u00f1ecido como \"Brink of Hell\" no Reino Unido) \u00e9 un filme estadounidense de 1956 dirixido por Mervyn LeRoy. Est\u00e1 protagonizado por William Holden, Lloyd Nolan e Virginia Leith, e foi o debut no cinema de James Garner.\nEstreouse en galego o 31 de xaneiro de 1989 a trav\u00e9s da TVG."}
{"id": "472438", "revid": "23204", "url": "https://gl.wikipedia.org/wiki?curid=472438", "title": "Toward the Unknown", "text": ""}
{"id": "472439", "revid": "23204", "url": "https://gl.wikipedia.org/wiki?curid=472439", "title": "Brink of Hell", "text": ""}
{"id": "472442", "revid": "98629", "url": "https://gl.wikipedia.org/wiki?curid=472442", "title": "O cardeal", "text": "O cardeal (en ) \u00e9 un filme estadounidense de 1963 dirixido por Otto Preminger, e distribu\u00eddo por Columbia Pictures. O gui\u00f3n foi escrito por Robert Dozier, e bas\u00e9ase na novela hom\u00f3nima (1950) de Henry Morton Robinson. Est\u00e1 protagonizado por Tom Tryon, Romy Schneider e John Huston, e estivo nomeado a seis Premios Oscar na 36\u00aa edici\u00f3n dos premios.\nEstreouse en galego o 24 de decembro de 1989 a trav\u00e9s da TVG."}
{"id": "472443", "revid": "23204", "url": "https://gl.wikipedia.org/wiki?curid=472443", "title": "The Cardinal", "text": ""}
{"id": "472444", "revid": "23204", "url": "https://gl.wikipedia.org/wiki?curid=472444", "title": "O cardenal", "text": ""}
{"id": "472448", "revid": "1131", "url": "https://gl.wikipedia.org/wiki?curid=472448", "title": "Cancioneiro (Blanco Amor)", "text": "Cancioneiro \u00e9 unha obra de poes\u00eda de Eduardo Blanco Amor publicada en Buenos Aires (Arxentina) en 1956 por Galiza Editora. Foi reeditada por Galaxia en 1980 en \"Poemas galegos\".\nCaracter\u00edsticas.\nBlanco Amor incl\u00fae unha longa xustificaci\u00f3n (como tam\u00e9n fixo en libros da narrativa e do teatro) na que repasa a poes\u00eda galega e entre outras cousas di:\nPara Carlos L. Bern\u00e1rdez: \"Cancioneiro non \u00e9 un libro unitario con poemas moi diversos na m\u00e9trica e nos temas. As referencias formais seguen a ser o influxo musical, neopopularismo, cunha maior presencia de alusi\u00f3n ao mundo trobadoresco como se reflecte no t\u00edtulo dunha das partes, \"Canz\u00f3ns de amigo\". Salientan os poemas que reflecten un intimismo m\u00e1is radical, nos que aparece a soidade humana, a experiencia vital, o paso do tempo.\"\nCon este libro Blanco Amor volve \u00e1 poes\u00eda en galego despois de publicar en castel\u00e1n \"Horizonte evadido\" (1936) e \"En soledad amena\" (1941).\nContido.\n1. Cancioneiro\n2. Canz\u00f3ns de amigo\n3. Os nocturnos\n4. De min e da sombra\n5. Obxectos l\u00edricos\n6. Canz\u00f3ns pra cantar\n7. Baladas dos arbres amigos e dos arbres expulsados"}
{"id": "472449", "revid": "85894", "url": "https://gl.wikipedia.org/wiki?curid=472449", "title": "Gustavo Ramudo Lamas", "text": "Gustavo Ramudo Lamas, nado en Vilalba o 16 de agosto de 1901 e finado en Madrid o 17 de novembro de 2000, foi un perito mercantil e xornalista galego.\nTraxectoria.\nColaborou en \"Galicia Pintoresca\" e \"Suevia\" foi redactor xefe de \"Aurora\". Foi profesor mercantil.\nVida persoal.\nCasou con Maruja Campos Aillo en 1941."}
{"id": "472450", "revid": "23204", "url": "https://gl.wikipedia.org/wiki?curid=472450", "title": "A carga da brigada lixeira", "text": "A carga da brigada lixeira (en ) \u00e9 un filme estadounidense de 1936 dirixido por Michael Curtiz. \u00c9 un filme de aventuras de Warner Bros. e foi producido por Samuel Bischoff, con Hal B. Wallis como produtor executivo. O gui\u00f3n \u00e9 obra de Michael Jacoby e Rowland Leigh, a partir dunha historia de Michael Jacoby baseada no poema \"The Charge of the Light Brigade\" de Alfred Tennyson. A banda sonora foi composta por Max Steiner; a primeira para Warners e a fotograf\u00eda \u00e9 obra de Sol Polito.\nEst\u00e1 protagonizado por Errol Flynn e Olivia de Havilland e a historia est\u00e1 vagamente baseada na historia real da Carga da Brigada Lixeira que ocorreu durante a guerra da Crimea (1853\u201356). Ademais, a historia incl\u00fae un evento semellante \u00f3 asedio de Cawnpore durante a Rebeli\u00f3n da India de 1857. Este foi o segundo dos oito filmes que Errol Flynn e Olivia de Havilland protagonizaron xuntos. Unha segunda versi\u00f3n do filme, estreada en 1968 co mesmo nome de \"The Charge of the Light Brigade\", est\u00e1 protagonizada por Trevor Howard e Vanessa Redgrave.\nEstreouse en galego o 31 de decembro de 1987 a trav\u00e9s da TVG."}
{"id": "472451", "revid": "23204", "url": "https://gl.wikipedia.org/wiki?curid=472451", "title": "The Charge of the Light Brigade", "text": ""}
{"id": "472454", "revid": "23204", "url": "https://gl.wikipedia.org/wiki?curid=472454", "title": "The Charge of the Light Brigade (filme de 1936)", "text": ""}
{"id": "472456", "revid": "85894", "url": "https://gl.wikipedia.org/wiki?curid=472456", "title": "Antonio Garc\u00eda Penabad", "text": "Antonio Garc\u00eda Penabad, nado en Vilalba o 14 de abril de 1897 e finado en Ares o 9 de marzo de 1974, foi un mestre e xornalista galego.\nTraxectoria.\nFoi profesor da escola da Liga Santaballesa en Santaballa dende 1918. Nese ano foi elixido secretario do Centro de Artesanos de Vilalba. Foi redactor e logo director de \"Aurora\". Despois foi mestre da escola do Carmen en Mondo\u00f1edo en 1922, da escola de Fornos (Bravos) en 1923, e de Vilame\u00e1 en 1924. Aprobou as oposici\u00f3ns en 1924 e foi destinado a Go\u00e1, e dende 1926 foi mestre en Ares.\nReco\u00f1eccementos.\nCruz de Afonso X o Sabio en 1967.\nVida persoal.\nCasou con Marina Baamonde Prieto."}
{"id": "472457", "revid": "98629", "url": "https://gl.wikipedia.org/wiki?curid=472457", "title": "Pedreiro do deserto", "text": "O pedreiro do deserto (Oenanthe deserti) \u00e9 un pequeno paseriforme que anteriormente estaba clasificado na familia dos t\u00fardidos, pero que agora xeralmente \u00e9 considerado un muscic\u00e1pido. \u00c9 unha ave migratoria insect\u00edvora, de 14,5 a 15\u00a0cm de lonxitude. Tanto as formas do oeste coma do leste deste pedreiro son aves errantes raras en Europa occidental, inclu\u00edda Galicia, onde \u00e9 unha especie accidental. A raza do oeste reprod\u00facese no S\u00e1hara e no norte da pen\u00ednsula Ar\u00e1biga. A raza do leste enc\u00f3ntrase na Asia central semides\u00e9rtica e en inverno en Paquist\u00e1n e nordeste de \u00c1frica.\nA plumaxe das partes superiores do macho en ver\u00e1n \u00e9 beixe. As partes inferiores son brancas cun ton beixe no peito. A cor negra da face e gorxa est\u00e9ndese aos ombreiros, e hai unha clara li\u00f1a supercicliar branca. A femia \u00e9 m\u00e1is gris por riba e beixe por debaixo e a gorxa non \u00e9 negra, e na plumaxe invernal a parte negra da gorxa do macho esv\u00e1ese parcialmente por causa dos extremos brancos das plumas. Unha caracter\u00edsitca moi aparente en ambos os sexos e en todas as idades, \u00e9 que toda a cola \u00e9 negra ata o nivel das cobertoiras da part superior da cola.\nAlim\u00e9ntase principalmente de insectos que captura no chan. Reprod\u00facese en primavera e pon catro ovos azuis claros con algunhas pintas nun ni\u00f1o ben agochado feito de herbas, musgos e tali\u00f1os.\nTaxonom\u00eda e etimolox\u00eda.\nO nome do x\u00e9nero, \"Oenanthe\", deriva do grego antigo \"oenos\" (\u03bf\u03af\u03bd\u03bf\u03c2), 'vi\u00f1o' e \"anthos\" (\u03b1\u03bd\u03b8\u03cc\u03c2), 'flor'. Fai referencia a que o pedreiro cincento volv\u00eda a Grecia na primavera xusto cando florec\u00edan as vi\u00f1as. O nome espec\u00edfico \"deserti\", 'deserto' en lat\u00edn, fai referencia a un dos seus h\u00e1bitats preferidos.\nReco\u00f1\u00e9cense catro subespecies: \"Oenanthe deserti deserti\", que se encontra no Levante (Oriente Pr\u00f3ximo); \"Oenanthe deserti atrogularis\", que se encontra en Transcaucasia, Ir\u00e1n, Afganist\u00e1n e Mongolia; \"Oenanthe deserti homochroa\", enc\u00f3ntrase desde o S\u00e1hara Occidental ao oeste de Exipto; \"Oenanthe deserti oreophila\", que se encontra na China Oriental, Caxemira, T\u00edbet e Paquist\u00e1n e o noroeste de \u00c1frica.\nDescrici\u00f3n.\nA cabeza e caluga do macho adulto son de cor gris area claro cos extremos das plumas grises. O manto, escapulares e dorso son de cor similar pero algo m\u00e1is intensa. A mitra e cobertoiras da parte superior da cola son beixes claras. O terzo basal das plumas da cola \u00e9 branco e o resto negro con extremo beixe claro. Te\u00f1en unha li\u00f1a curva sobre o ollo beixe que se estende cara a atr\u00e1s. As plumas do queixo, gorxa, loros e cobertoiras dos o\u00eddos son negras con puntas brancas. O peito e flancos son de cor beixe area e a bariga e cobertoiras da parte subcaudal son de cor crema con tons beixes. As axilares e cobertoiras da parte inferior da \u00e1 son negras e te\u00f1en puntas brancas. As primarias te\u00f1en l\u00e1minas externas negras, con extremos e beiras brancas e as internas marr\u00f3ns claras con beiras brancas. As secundarias son similares, pero te\u00f1en beiras brancas m\u00e1is anchas en ambas as l\u00e1minas. A s\u00faa lonxitude \u00e9 duns 15\u00a0cm e pesa entre 15 e 34\u00a0g.\nA femia ten unha plumaxe similar pero a mitra e parte superior das cobertoiras da cola son m\u00e1is de cor marr\u00f3n area, os loros, queixo e gorxa son beixes claros e as partes escuras da cola son negras amarronadas. Os xoves son similares \u00e1s femias adultas, pero as plumas das partes superiores do corpo te\u00f1en as partes centrais claras e puntas marr\u00f3ns, que lle dan \u00e1 ave a aparencia de ter pintas. Te\u00f1en unha soa muda anual a finais do ver\u00e1n e na primavera seguinte as plumas est\u00e1n bastante gastadas, e as puntas brancas tenden a desgastarse e desaparecer, deixando a ave cunha coloraci\u00f3n bastante m\u00e1is intensa. O bico, patas e p\u00e9s son negros e os iris dos ollos son marr\u00f3ns escuros.\nDistribuci\u00f3n e h\u00e1bitat.\nA raza do leste reprod\u00facese nunha gran franxa de Asia que se estende desde o Oriente Pr\u00f3ximo e Arabia Saudita a trav\u00e9s de Ir\u00e1n, Baluchist\u00e1n, Afganist\u00e1n, o sur do C\u00e1ucaso, Turquest\u00e1n, as Monta\u00f1as Tarbagatai, as monta\u00f1a do Altai e o noroeste de Mongolia. As aves desta rexi\u00f3n migran ao sur para pasar o inverno no noroeste de \u00c1frica, a pen\u00ednsula Ar\u00e1biga, Iraq e Paquist\u00e1n. A raza do oeste reprod\u00facese no norte de \u00c1frica desde Marrocos e o R\u00edo de Oro \u00e1 parte do Exipto ao oeste do Nilo. Esta poboaci\u00f3n \u00e9 en gran parte residente pero en Marrocos, as aves das partes sur e leste migran, mentres que as do suroeste adoitan non facelo.\nO h\u00e1bitat do pedreiro do deserto son campos abertos ermos, estepas, desertos, chairas semi\u00e1ridas, salinas, leitos de r\u00edos secos e p\u00e1ramos areosos, pedrentos e rochosos. At\u00f3pase a altitudes de ata 3\u00a0500\u00a0m. Durante o inverno pode tam\u00e9n visitar terras cultivadas cando estas est\u00e1n intercaladas con \u00e1reas de campo espidas.\nComportamento.\nAdoitan pousarse nun arbusto, matas de herba (tussock) ou outras eminencias e l\u00e1nzanse disparados ao chan que hai debaixo para capturar insectos ou outros pequenos vertebrados que detectan, a\u00ednda que tam\u00e9n capturar insectos no aire. A dieta xeralmente consiste en formigas, escaravellos, eirugas e moscas e as larvas de varios insectos, inclu\u00eddas as formigas le\u00f3ns. Ademais, tam\u00e9n se atoparon sementes nos seus est\u00f3magos. Pode pairar est\u00e1tico durante curtos per\u00edodos de tempo e cando encontra un insecto grande posible presa, que quizais non vai poder dominar, \u00e1s veces exh\u00edbese perante ela movendo as \u00e1s.\nReprod\u00facese durante os meses de abril e maio na maior parte da s\u00faa \u00e1rea. Nidifica en ladeiras rochosas, en estepas, en chairas areosas, en ocos ou gretas de paredes ou nos ocos que hai baixo as rochas. O ni\u00f1o adoita estar oculto detr\u00e1s de toxos (\"Ulex europaeus\") ou outra vexetaci\u00f3n arbustiva e ten forma de copa coidadosamente constru\u00edda con herbas, musgos e talos, forrado con ra\u00edces finas e pelos, e \u00e1s veces con pequenas plumas. Pon catro ovos, ocasionalmente cinco, de cor azulada clara con pequenas manchas de cor \u00f3xido, que xeralmente forman unha zona diferenciada na parte m\u00e1is ancha do ovo, e que miden aproximadamente 20,1 x 15\u00a0mm. A incubaci\u00f3n faina principalmente a femia e ambos os sexos colaboran no coidado das cr\u00edas.\nStatus.\nA especie ten unha ampla \u00e1rea reprodutora, estimada en case 10 mill\u00f3ns de quil\u00f3metros cadrados, e a poboaci\u00f3n parece ser estable. Por esta raz\u00f3n, a ave consid\u00e9rase pola IUCN co status de \"especie pouco preocupante\"."}
{"id": "472458", "revid": "5863", "url": "https://gl.wikipedia.org/wiki?curid=472458", "title": "Irm\u00e1", "text": ""}
{"id": "472461", "revid": "1888", "url": "https://gl.wikipedia.org/wiki?curid=472461", "title": "Cipriano Torre Enciso", "text": "Cipriano Torre Enciso, nado na Coru\u00f1a o 1 de xaneiro de 1902 e finado en Madrid o 26 de xaneiro de 1995, foi un xornalista e etn\u00f3grafo galego.\nTraxectoria.\nFillo dun comerciante, foi irm\u00e1n do qu\u00edmico, farmac\u00e9utico e xe\u00f3logo Ux\u00edo Torre Enciso, e do militar Santiago Torre Enciso. En 1934 licenciouse en Dereito pola Universidade de Santiago de Compostela.\nEn 1926 comezara a exercer o xornalismo no xornal coru\u00f1\u00e9s \"El Orz\u00e1n\", dirixido por Leandro Pita Romero. Al\u00ed traballou con Jenaro G. Catoira, Alfredo Tella, Adolfo Torrado Estrada, Eduardo P\u00e9rez Hervada, Jos\u00e9 Luis Bugallal Marchesi, Pan de Soraluce e Victoriano Fern\u00e1ndez As\u00eds\nAfecto ao Franquismo, en xaneiro de 1937 comezou a traballar en Radio Nacional de Espa\u00f1a, de cuxa creaci\u00f3n fora en parte responsable o seu irm\u00e1n militar, comandante de enxe\u00f1eiros. Antes fora locutor e redactor-xefe de Radio A.Z. Na radio, desde Salamanca e desde o Palacio da Audiencia de Burgos, coincidiu con Gonzalo Torrente Ballester Luis Moure Mari\u00f1o e Carlos Alonso del Real. Na radio creou o serial \u201cCinco minutos de humor\u201d. Nesa \u00e9poca escribiu artigos na prensa de Palencia, e en 1938 publicou, co pseud\u00f3nimo de Tot\u00f3 y Gaga, o conto infantil \"Viajes de Pololo, Marisol y Bigotes en el pa\u00eds de los rascacielos\". Canda a Joaqu\u00edn Soler Serrano publicou o libro infantil \"Juguetes: poemas para ni\u00f1os y para mayores\", con limiar de Antonio Tovar.\nEn 1939 publicou \"La marcha sobre Barcelona\", escrito canda a D. Muro Zegr\u00ed. En xaneiro dese ano participara no establecemento de RNE na capital catal\u00e1, como mando da III compa\u00f1\u00eda de Radio y propaganda de los Frentes. Tras a guerra civil espa\u00f1ola pasou a traballar na revista gr\u00e1fica de Radio Nacional de Espa\u00f1a. Escribiu artigos humor\u00edsticos no xornal deportivo \"Marca\", recollidos en 1943 no volume \"La vuelta al deporte en 80 relatos de humor\". Desenvolveu a s\u00faa obra xornal\u00edstica no xornal \"Pueblo\", como redactor de tribunais. En 1952 recibiu o Premio P\u00e9rez Lug\u00edn de xornalismo.\nEn 1940 publicou a novela \"Tiempo nuevo\", escrita xunto a Victoriano Fern\u00e1ndez As\u00eds. O protagonista \u00e9 un xornalista estadounidense, correspondente do \"The Morning Star\" de Philadelphia na segunda guerra mundial, en viaxe por Londres, Berl\u00edn e Par\u00eds. O cr\u00edtico Melchor Fern\u00e1ndez Almagro mencionou sobre esta novela a influencia da narrativa propia do cinema. En 1942 publicou \"Doce meses y un d\u00eda\", tam\u00e9n escrita con Fern\u00e1ndez As\u00eds e tam\u00e9n co transfondo da guerra. En 1949 publicou na revista \"Clar\u00edn\" o conto infantil \"Memorias de Nacho, perro detective\". Como publicista e ant\u00f3logo editou na Editoria Nacional os tomos \"Diez obras maestras de la literatura espa\u00f1ola\" (1949) e \"Diez obras maestras de la literatura francesa\" (1954).\nEn Radio Nacional de Espa\u00f1a participou na creaci\u00f3n do programa \"Airi\u00f1os, Aires\". Durante a Semana Santa de 1952 radiou desde esta emisora unha versi\u00f3n preparada por Enciso e Fern\u00e1ndez As\u00eds da \"Arte de la Pasi\u00f3n\" de Lucas Fern\u00e1ndez, e nese mesmo ano deu conferencias radiof\u00f3nicas sobre \u201cGalicia en sus danzas\u201d. Radiou tam\u00e9n conferencias sobre os xitanos e o vilancico espa\u00f1ol, sobre os Reis Magos, os figurantes nos bel\u00e9ns galegos e o culto ao neno Xes\u00fas en Galicia. En 1956 autoeditou o libro \"Panxoli\u00f1as: retabro galego de Nadal\", como agasallo de Nadal para as s\u00faas amizades. O volume est\u00e1 ilustrado por Jos\u00e9 A. Cun\u00ed. O 4 de xaneiro de 1957 varias panxoli\u00f1as s\u00faas, entre elas \"O meu Manoli\u00f1o\" e o \"Vilancico das Meigas\" (na tradici\u00f3n do expresado por Vicente Risco: \u201cEn Galicia at\u00e9 as meigas lle cantan ao neno Xes\u00fas\u201d), foron emitidos en Televisi\u00f3n Espa\u00f1ola. As panxoli\u00f1as foron cantadas por Mar\u00eda Romero, coru\u00f1esa con experiencia como locutora de radio, e a luguesa Carmi\u00f1a Pi\u00f1eiro, licenciada en Filosof\u00eda e Letras. Elas d\u00faas cantaron tam\u00e9n xunto con Sara Salgado Boo tras unha conferencia pronunciada o 12 de xaneiro de 1957 no Centro Galego de Madrid. Deu outras conferencias sobre a cultura popular con Xos\u00e9 Ram\u00f3n Fern\u00e1ndez-Oxea, e en 1957 editou a escolma \"Nadal en Galicia\" con Jos\u00e9 Caama\u00f1o Bournaceli. A \u201cPanxoli\u00f1a das Meigas\u201d foi inclu\u00edda nun disco publicado en 1968 pola coral Terra a Nosa. A coral estaba dirixida polo franciscano Manuel Feij\u00f3o Sousa. Con el publicou en 1977 a quinta edici\u00f3n do seu volume \"Panxoli\u00f1as\", que inclu\u00eda versi\u00f3ns musicadas compostas polo relixioso.\nColaborou na revista cat\u00f3lica pontevedresa \"Spes\". En 1958 publicou \"Camelias brancas. Nosa se\u00f1ora en Galicia\". En Madrid dirixiu a revista \"Ademar\", dos antigos alumnos dos irm\u00e1ns maristas. Ao tempo, seguiu colaborando en Radio Peninsular. Foi letrista de m\u00fasica lixeira do Festival de la Canci\u00f3n del Duero. En 1974 acadou o segundo premio nun certame de panxoli\u00f1as celebrado no Barco de Valdeorras, que ga\u00f1ou Pura V\u00e1zquez cunha composto en castel\u00e1n.\nEn 1982 publicou o libro \"Cocina gallega enxebre: as\u00ed se come y se bebe en Galicia\".\nVida persoal.\nCasou con Mar\u00eda Teresa Cervig\u00f3n, da saga dos Cervig\u00f3n coru\u00f1eses, e tiveron seis fillos, unha delas \u00e9 Cristina Torre Cervig\u00f3n."}
{"id": "472462", "revid": "1888", "url": "https://gl.wikipedia.org/wiki?curid=472462", "title": "Javier Insua", "text": "Javier Insua foi un xornalista galego na Arxentina.\nTraxectoria.\nEmigrou a Buenos Aires. Foi un dos fundadores da asociaci\u00f3n cultural A Terra constitu\u00edda en 1917, que ao ano seguinte se converteu en asociaci\u00f3n galeguista; e foi elixido secretario do Ateneo Casa de Galicia en 1921. Foi redactor de \"Acci\u00f3n Gallega\" e \"Terra\", onde se ocupaba sobre todo da cr\u00edtica literaria."}
{"id": "472463", "revid": "1888", "url": "https://gl.wikipedia.org/wiki?curid=472463", "title": "Xabier Insua", "text": ""}
{"id": "472469", "revid": "25871", "url": "https://gl.wikipedia.org/wiki?curid=472469", "title": "Arturo Carril", "text": "Arturo Patricio Carril Amigo, nado en Corcubi\u00f3n o 13 de xullo de 1902 e finado en Buenos Aires o 13 de xullo de 1990, foi un escritor e xornalista galego.\nTraxectoria.\nMarchou novo a Montevideo para librar do servizo militar, e al\u00ed comezou a traballar como linotipista. Introduciuse no mundo sindical e pol\u00edtico, fundamentalmente anarquista e tam\u00e9n nacionalista, participando da Irmandade Nacionalista d\u2019Am\u00e9rica do Sul. Na d\u00e9cada dos anos vinte exerceu como correspondente de \"Correo de Galicia\" no Uruguai, foi redactor de \"Terra\" e colaborou en C\u00e9ltiga, formando parte da Pe\u00f1a C\u00e9ltiga. Fundou en 1920 a revista \"Mundo Teatral\" e en 1935 \"La Lectura\". Creou a Editorial Mar, na que apareceu a primeira traduci\u00f3n ao castel\u00e1n da novela de Castelao \"Os dous de sempre\", feita por el en 1937. Na d\u00e9cada dos corenta trasladouse a Arxentina, onde continuou co seu labor cultural, e vencellourse \u00e1 Federaci\u00f3n Libertaria Argentina.\nCultivou a poes\u00eda, a novela e o ensaio, pero destacou como dramaturgo. Estreou moitas obras no Uruguai e a Arxentina, algunhas premiadas como \"Estoy sola y te espero\", Premio de la Sociedad de Autores Teatrales del Uruguay en 1942. Algunhas obras fix\u00e9ronse famosas pola censura dos gobernos ditatoriais arxentinos, como \"Argentina, hora cero\". A obra \"Las viudas de los vivos\" trata o tema da emigraci\u00f3n e desenv\u00f3lvese en Malpica de Berganti\u00f1os. Tam\u00e9n escribiu ensaios dedicados ao mundo teatral como \"El Teatro (ayer, hoy y ma\u00f1ana)\" e de tema pol\u00edtico, \"Teor\u00eda del Estado de Transici\u00f3n\"."}
{"id": "472470", "revid": "1888", "url": "https://gl.wikipedia.org/wiki?curid=472470", "title": "Arturo Carril Amigo", "text": ""}
{"id": "472471", "revid": "98629", "url": "https://gl.wikipedia.org/wiki?curid=472471", "title": "Illa Scrub, Illas Virxes Brit\u00e1nicas", "text": "Illa Scrub das illas Virxes Brit\u00e1nicas no Caribe \u00e9 unha parte das pequenas Antillas, un grupo de illas que son illas volc\u00e1nicas ou coralinas xoves. \u00c9 a casa de Scrub Island Resort Marina e Spa.\nXeograf\u00eda.\nA illa Scrub est\u00e1 situada aproximadamente a 119\u00a0km. ao leste de Porto Rico (leste de Fajardo, Porto Rico a illa Scrub), 45\u00a0km.ao NE de Charlotte Amalie, San Tom\u00e9 nas Illas Virxes Estadounidenses 2\u00b467\u00a0km ao norte da ba\u00eda de Trellis (peirao da ba\u00eda de Trellis e o porto mar\u00edtimo de illa Scrub).\nFormada por actividade volc\u00e1nica, a illa Scrub ten 2\u00b46\u00a0km. de longo e est\u00e1 formada por un total de 0\u00b493\u00a0km\u00b2 que incl\u00fae Big Scrub (69 ha.) e Little Scrub (24 ha.). A pico oriental m\u00e1is elevado da illa monta\u00f1osa alcanza 134 m. e o pico occidental m\u00e1is alto chega a 95 m..\nHistoria.\nOs primeiros habitantes que remaron desde Suram\u00e9rica rexistr\u00e1ronse hai uns 5000 anos na illa Scrub. Nese momento, Scrub estaba conectado presuntamente coa illa Gran Camanoe e o Caio Marina porque o nivel do mar era significativamente menor. O primeiro rexistro de habitantes no territorio e o dos indios Arauacos que deixaron rastros da cer\u00e1mica arauaca ao redor do 200 a.C., e foron precedidos por indios Sibonei que se asentaron na pr\u00f3xima San Tom\u00e9 no 300 a.C.\nO descubrimento europeo da Illa Virxe Brit\u00e1nica \u00e9 atribu\u00eddo a Cristovo Col\u00f3n. Durante a s\u00faa segunda viaxe, o 2 de novembro de 1493, descubr\u00edronse pequenas illas co\u00f1ecidas como as Pequenas Antillas, unha das cales era a illa Scrub. Durante moitos anos despois do descubrimento, as illas estaban intactas ata que corsarios, piratas e bucaneiros usaron a illa como refuxio. Unha evidencia concreta que intenta demostrar a existencia de tesouros piratas soterrados. Durante os primeiros anos do s\u00e9culo XVII, os holandeses manifestaron o seu interese polas minas de cobre descubertas, pero debido ao interese dos holandeses pola pirater\u00eda e a un ataque espa\u00f1ol, a empresa fracasou economicamente. En 1672, os brit\u00e1nicos tomaron o control. Na actualidade, illa Scrub est\u00e1 ocupada polo Scrub Island Resort Marina e Spa, que se desenvolveu nas Illas Virxes Brit\u00e1nicas nos \u00faltimos 15 anos.\nA finais de 2013 o Scrub Island Resort entrou en concurso de acredores nos Estados Unidos, Sa\u00edu do concurso en novembro de 2015.\nScrub Island Resort, Spa &amp; Marina.\nScrub Island Resort, Spa &amp; Marina \u00e9 un complexo de illas privadas de luxo constru\u00eddo en 2010 e foi o primeiro complexo que se constru\u00edu nas Illas Virxes Brit\u00e1nicas en m\u00e1is de 15 anos. Conta con 52 aloxamentos para h\u00f3spedes, as\u00ed como unha colecci\u00f3n de vilas de dous, tres e catro cuartos, Ixora Spa, restaurantes, tres praias privadas e un porto deportivo de 55 metros. O plan mestre planificado dese\u00f1ouno a empresa de arquitectura OBM International USA para Mainsail Development International.\nA illa Scrub esta bordeada por tres praias que se abren ao mar Caribe. Presenta calas protexidas, rutas naturais e paisaxes. A illa est\u00e1 case libre de veh\u00edculos e as lanzadeiras dos resorts serven como principal forma de transporte.\nAloxamentos.\nOs aloxamentos do Scrub Island Resort constan de 26 habitaci\u00f3ns; 26, suites dunha e d\u00faas habitaci\u00f3ns; e unha colecci\u00f3n de vilas no outeiro.\nDeportes acu\u00e1ticos / Marina.\nO porto deportivo de Scrub Island Resort ofrece 55 amarres dispo\u00f1ibles para alugueiro ou atraque transitorio, inclu\u00edndo cinco para mega iates de ata 51 metros.\nAs augas poco profundas que rodean a illa Scrub son usadas polos mergulladores \u200b\u200bpolos rasoiros da illa Scrub, as\u00ed como moitas calas pr\u00f3ximas, ba\u00edas, arrecifes e enseadas.\nRestaurantes e comidas.\nO Resort conta cunha serie de restaurantes.\nQuebra.\nO 1 de novembro de 2013, o prestamista principal, FirstBank, solicitou unha orde do tribunal comercial nas Illas Virxes Brit\u00e1nicas que designase un administrador sobre o Resort debido ao fallo do Resort de pagar o reembolso de m\u00e1is de 100 mill\u00f3ns de d\u00f3lares de pr\u00e9stamos. O Resort non cumpriu a orde, sen\u00f3n que buscou protecci\u00f3n contra a bancarrota nos tribunais estadounidenses. O Resort parec\u00eda que chegara a un acordo co banco en relaci\u00f3n coa reestruturaci\u00f3n das d\u00e9bedas, pero ese acordo se derrumbou a finais de 2014 co banco alegando que fora materialmente enganado. O recurso sa\u00edu da bancarrota en novembro de 2015.\nVenda.\nEn decembro de 2015, anunciouse que o Resort vender\u00eda o lado m\u00e1is grande, actualmente sen desenvolver, denominado polo Resort como Big Scrub.\nViaxe a Illa Scrub.\nO aeroporto internacional m\u00e1is conveniente para viaxar \u00e1 illa Scrub \u00e9 San Xo\u00e1n, Porto Rico. Desde San Xo\u00e1n, os h\u00f3spedes poden tomar un voo de conexi\u00f3n con Liat, Cape Air, Air Sunshine ou Island Birds Air Charters ata Illa Beef / T\u00f3rtola (aeroporto c\u00f3digo: EIS). A illa Scrub est\u00e1 a 7 minutos de T\u00f3rtola nos transbordadores privados do complexo. As opci\u00f3ns adicionais incl\u00faen voos cara a San Tom\u00e9 cun 45 minutos de viaxe en transbordador a T\u00f3rtola ou a San Marti\u00f1o ofrecendo conexi\u00f3ns convenientes. Illa Scrub tam\u00e9n ten a disposici\u00f3n dos h\u00f3spedes dous heliportos."}
{"id": "472477", "revid": "98629", "url": "https://gl.wikipedia.org/wiki?curid=472477", "title": "Capricho espa\u00f1ol", "text": "O Capricho espa\u00f1ol, Op. 34, \u00e9 unha obra orquestral de cinco movementos baseada en melod\u00edas espa\u00f1olas, composta por Nikolai Rimskii-Korsakov en 1887. Nun primeiro momento, Rimskii-Korsakov concibiu a obra como un solo de viol\u00edn con orquestra, pero m\u00e1is tarde decidiu que a incorporaci\u00f3n doutros instrumentos solistas aca\u00eda mellor \u00e1s vivaces melod\u00edas. O t\u00edtulo en ruso \u00e9 \u041a\u0430\u043f\u0440\u0438\u0447\u0447\u0438\u043e \u043d\u0430 \u0438\u0441\u043f\u0430\u043d\u0441\u043a\u0438\u0435 \u0442\u0435\u043c\u044b (literalmente, Capricho sobre temas espa\u00f1ois).\nA inspiraci\u00f3n para a obra prov\u00e9n da m\u00fasica que o autor descubriu durante as s\u00faas viaxes como oficial da mari\u00f1a rusa entre 1862 e 1865. En Espa\u00f1a pasou varios d\u00edas en C\u00e1diz.\nEstrutura.\nA obra consta de cinco movementos, agrupados en d\u00faas partes que comprenden os tres primeiros e os dous \u00faltimos movementos respectivamente.\nA execuci\u00f3n completa do \"Capricho\" dura ao redor de 16 minutos.\nEst\u00e1 composta para p\u00edccolo, d\u00faas frautas, dous \u00f3boes (un deles corno ingl\u00e9s), dous clarinetes, dous fagots, catro trompas, d\u00faas trompetas, tres tromb\u00f3ns, unha tuba, timbais, ferri\u00f1os, caixa, bombo, c\u00edmbalos, pandeireta, casta\u00f1olas, arpa, e cordas.\nCaracter\u00edsticas.\nA peza \u00e9 adoito louvada pola s\u00faa orquestraci\u00f3n, que presenta unha gran secci\u00f3n de percusi\u00f3n e diversas t\u00e9cnicas especiais e articulaci\u00f3ns, como no cuarto movemento no que os violinistas, violistas e violonchelistas te\u00f1en que arremedar o son das guitarras (na partitura para viol\u00edn e viola ind\u00edcase con \"quasi guitara\"). Malia o eloxio da cr\u00edtica, a Rimskii-Korsakov amol\u00e1bao que outros aspectos da peza ficasen ignorados. Na s\u00faa autobiograf\u00eda escribiu:A opini\u00f3n formada tanto polos cr\u00edticos como polo p\u00fablico de que o \"Capricho\" \u00e9 unha \"peza magnificamente orquestrada\"\u00a0\u00e9 err\u00f3nea. O \"Capricho\" \u00e9 unha \"composici\u00f3n para orquestra\" brillante. O cambio de timbres, a feliz elecci\u00f3n de dese\u00f1os mel\u00f3dicos e padr\u00f3ns figurativos, precisamente axeitados para cada clase de instrumento, as breves e virtuosas cadenzas para os solos, o ritmo dos instrumentos de percusi\u00f3n etc., constit\u00faen a verdadeira \"esencia\" da composici\u00f3n, e non a s\u00faa forma ou orquestraci\u00f3n. Os temas espa\u00f1ois, de car\u00e1cter bailadeiro, fornec\u00e9ronme un valioso material para despregar efectos musicais multiformes. No fin de contas, o \"Capricho\" \u00e9 indubidabelmente unha peza moi efectista, pero vivamente brillante por todo isto. Foi un pouco menos exitosa na terceira secci\u00f3n (Alborada, en si bemol maior), onde os metais dalg\u00fan xeito afogaban os dese\u00f1os mel\u00f3dicos dos vento-madeira; mais isto \u00e9 moi f\u00e1cil de remediar, se o director presta atenci\u00f3n e modera as indicaci\u00f3ns dos tons fortes nos instrumentos de metal substitu\u00edndo o \"fortissimo\" por un \"forte\" sinxelo."}
{"id": "472478", "revid": "65337", "url": "https://gl.wikipedia.org/wiki?curid=472478", "title": "T\u00e1ler de tiro", "text": ""}
{"id": "472479", "revid": "65337", "url": "https://gl.wikipedia.org/wiki?curid=472479", "title": "Thaler de tiro", "text": ""}
{"id": "472485", "revid": "98629", "url": "https://gl.wikipedia.org/wiki?curid=472485", "title": "Cargo (filme de 2006)", "text": "Cargo \u00e9 un filme brit\u00e1nico de 2006 dirixido por Clive Gordon. Foi producido por Andrea Calderwood e Juan Gordon e o gui\u00f3n \u00e9 obra de Paul Laverty. Est\u00e1 protagonizado por Peter Mullan, Daniel Br\u00fchl, Lu\u00eds Tosar, Samuli Edelmann e Gary Lewis. A rodaxe realizouse nun barco abandonado do porto de Barcelona.\nSinopse.\nChris \u00e9 un mozo \u00f3 que lle gusta viaxar por todo o mundo con s\u00f3 unha mochila. Neste caso viaxa a \u00c1frica para vivir novas aventuras, mais a s\u00faa viaxe tr\u00fancase de s\u00fapeto \u00f3 roubar un brazalete nun mercado. Logo dunha algueirada coa polic\u00eda, queda sen pasaporte e sen medios para volver a casa.\nO \u00fanico xeito de volver \u00f3 seu pa\u00eds \u00e9 facendo de polis\u00f3n nun cargueiro e ref\u00faxiase nun que leva unha carga ilegal a Europa."}
{"id": "472487", "revid": "15490", "url": "https://gl.wikipedia.org/wiki?curid=472487", "title": "Manuel Dom\u00ednguez Santamar\u00eda", "text": "Manuel Dom\u00ednguez Santamar\u00eda, nado na Arnoia en 1908 e finado en 1979, foi un autor e director teatral e activista cultural galego do Uruguai.\nTraxectoria.\nEmigrou a Montevideo aos sete anos de idade, onde cursou os estudos universitarios. Anarquista, participou na creaci\u00f3n da Universidade Popular en 1931. Fundou e dirixiu o \"Teatro del Pueblo\" en 1937 e foi director da primeira escola de arte dram\u00e1tica do pa\u00eds. En varios centros impartiu clases e cursos de Arte Esc\u00e9nica, Psicolox\u00eda, Expresi\u00f3n Dram\u00e1tica e Historia do Teatro. Foi xerente da compa\u00f1\u00eda do gas de Montevideo. Colaborou en varias publicaci\u00f3ns. Foi redactor de \"Alma Gallega\" na s\u00faa terceira etapa. Dirixiu a representaci\u00f3n de \"O fidalgo, drama en tres autos, verso galego\" de Xes\u00fas San Lu\u00eds Romero con Ant\u00f3n Crestar. Impulsou \"La Comedia Nacional\" e, en 1962, o \"Teatro Popular Galego\". Presidiu o Centro Republicano Espa\u00f1ol de Montevideo. Exerceu a direcci\u00f3n esc\u00e9nica e actuou como asesor art\u00edstico en varias instituci\u00f3ns.\nVida persoal.\nCasou coa actriz Flor de Mar\u00eda Bonino."}
{"id": "472489", "revid": "89787", "url": "https://gl.wikipedia.org/wiki?curid=472489", "title": "Batz", "text": "O batz (plural batzen) foi unha moeda, inicialmente de prata e posteriormente de bill\u00f3n, aparecida no cant\u00f3n su\u00edzo de Berna no s\u00e9culo XV co valor de dous grosos ou catro kreuzer e que se mantivo vixente en diversos territorios su\u00edzos, do sur de Alema\u00f1a e do norte de Italia ata mediados do s\u00e9culo XIX cando, no sistema decimal de Su\u00edza, equival\u00eda a dez rappen ou a d\u00e9cima parte dun franco.\nOrixe do nome.\nA etimolox\u00eda de \"batz\" parece estar no alto alem\u00e1n \"B\u00e4tz\", que en alem\u00e1n moderno pasou a \"B\u00e4r\", co significado de \"oso\". De feito, a imaxe dun oso her\u00e1ldico \u00e9 recorrente nestas moedas, \u00e1 parte de formar parte do escudo de Berna.\nHistoria.\nOrixe e expansi\u00f3n.\nA finais do s\u00e9culo XV, Berna e Soleura levaron a cabo unha reforma monetaria, no contexto da cal Berna creou, arredor de 1492, unha nova moeda con valor de catro kreuzer que deb\u00eda servir para ocupar o espazo intermedio entre os valores m\u00e1is pequenos do sistema e os m\u00e1is grandes, como o t\u00e1lero. Esta nova moeda tomou inicialmente o nome de \"rollbatz\", simplificado de cami\u00f1o a \"batz\". \nOs batzen estend\u00e9ronse a finais do s\u00e9culo XV pola Su\u00edza occidental (Berna, Soleura, Friburgo...), polos estados do sur de Alema\u00f1a e polo norte de Italia. Tal difusi\u00f3n chegou a provocar mesmo cu\u00f1axes inflacionistas (sobre todo en Italia), cara \u00e1s que se produciu un fen\u00f3meno de rexeitamento na rexi\u00f3n en torno a Berna. \nA partir do s\u00e9culo XVII os batzen foron cu\u00f1ados soamente en bill\u00f3n, a\u00ednda que coa aparici\u00f3n de m\u00faltiplos e fracci\u00f3ns desta moeda varios dos seus m\u00faltiplos se emitiron en prata. \nAs tiraxes de batzen chegaron a ser moi numerosas e, por mor da s\u00faa r\u00e1pida extensi\u00f3n xeogr\u00e1fica, responderon a padr\u00f3ns monetarios moi diferentes, en tanto que a proporci\u00f3n de prata na s\u00faa aliaxe \u00eda minguando gradualmente. Como resultado deste proceso, a s\u00faa circulaci\u00f3n foi prohibida polas cidades do sur de Alema\u00f1a (ca. 1535). Con todo, nesta rexi\u00f3n, en 1559 foi introducida en Augsburgo unha moeda co valor de medio batz que estendeu a s\u00faa vida ata o s\u00e9culo XVII e da que se produciron grandes cantidades. \nA tipolox\u00eda m\u00e1is habitual dos batzen de Su\u00edza caracterizouse pola presenza nos seus reversos dunha cruz cos seus brazos rematados en flores de lis, e o escudo cantonal nos anversos. Nas emisi\u00f3ns correspondentes ao sur de Alema\u00f1a, no entanto, era m\u00e1is com\u00fan a representaci\u00f3n dunha aguia her\u00e1ldica. \nNa Rep\u00fablica Helv\u00e9tica.\nCoa Rep\u00fablica Helv\u00e9tica (1798-1803) introduciuse o sistema decimal na moeda, de maneira que se estableceu como unidade o franco, dividido en 10 batzen e estes, pola s\u00faa vez, en 10 rappen. \nDespois da Rep\u00fablica Helv\u00e9tica, os batzen foron cu\u00f1ados por todos os cant\u00f3ns daquela existentes, coas excepci\u00f3ns de Appenzell Interior, Xenebra, Glarus, Tesino e Zug. \nO Concordato de 1825.\nO 17 de abril de 1825, alg\u00fans cant\u00f3ns (Aargau, Basilea, Berna, Friburgo, Soleura, Vaud) asinaron un acordo (\"Concordato\") para estandarizaren a tipolox\u00eda e o valor das s\u00faas moedas. Este acordo prev\u00eda a emisi\u00f3n de moedas coas seguintes denominaci\u00f3ns: 2\u00bd rappen (= 1 kreuzer = 1/4 batz), 5 rappen (\u00bd batz), 1 batz, 2\u00bd batzen e 5 batzen. As moedas, emitidas a partir de 1826, ti\u00f1an no reverso unha cruz coa letra \"C\" no centro e a inscrici\u00f3n (\"Os cant\u00f3ns concordantes de Su\u00edza). No caso de Vaud, a lenda era en franc\u00e9s () e no anverso am\u00f3sase o propio escudo do cant\u00f3n. \nA reforma monetaria de 1850 supuxo a desaparici\u00f3n definitiva do batz, a\u00ednda que esta denominaci\u00f3n segue a aplic\u00e1rselle popularmente en Su\u00edza \u00e1s moedas de 10 c\u00e9ntimos de franco. "}
{"id": "472490", "revid": "23204", "url": "https://gl.wikipedia.org/wiki?curid=472490", "title": "Carolina (filme de 2003)", "text": "Carolina \u00e9 un filme xermano-estadounidense de 2003 de comedia rom\u00e1ntica dirixido por Marleen Gorris. Est\u00e1 protagonizado por Julia Stiles, Shirley MacLaine, Alessandro Nivola, Mika Boorem, Randy Quaid e Jennifer Coolidge. Lisa Sheridan fai un pequeno cameo no filme e Barbara Eden ten un papel sen acreditar como Daphne. Est\u00e1 ambientada na cidade dos \u00c1nxeles, California. Rodado no ano 2003, o filme non conseguiu atopar un distribuidor e foi lanzado en v\u00eddeo nos Estados Unidos no ano 2005."}
{"id": "472491", "revid": "98629", "url": "https://gl.wikipedia.org/wiki?curid=472491", "title": "Teobaldo I de Navarra", "text": "Teobaldo I de Navarra e IV de Champa\u00f1a \"o Trobador\", nado en Troyes en 1201 e finado en Pamplona en 1253, foi conde de Champa\u00f1a e Brie (1201 - 1253) e rei de Navarra (1234 - 1253).\nTraxectoria.\nOrixes familiares.\nEra fillo de Teobaldo III de Champa\u00f1a e Branca de Navarra. Por li\u00f1a paterna era neto de Henrique I de Champa\u00f1a e Mar\u00eda de Francia, e por li\u00f1a materna de Sancho VI de Navarra e Sancha de Castela.\nMatrimonios e descendentes.\nCara a 1220 casou con Xertrude de Dagsburg, filla do conde Alberte de Dabsbourg.\nEn 1222 casou, en segundas nupcias, con In\u00e9s de Beaujeau, filla de Guichard de Beaujeau e Sibila de Hainaut e curm\u00e1 de Lu\u00eds IX de Francia. Desta uni\u00f3n naceu:\nEn 1232 casou novamente con Margarida de Borb\u00f3n-Dampierre. Desta uni\u00f3n naceron:\nTivo varios fillos ilex\u00edtimos:\nAlcume: o Trobador.\nTeobaldo \u00e9 co\u00f1ecido como \"o Trobador\" pola s\u00faa fama de poeta, que xa ti\u00f1a no seu tempo e que a historia confirmou.\nAscenso ao condado de Champa\u00f1a.\nNacido o mesmo ano da morte do seu pai, Teobaldo foi nomeado conde de Champa\u00f1a ese mesmo ano. A s\u00faa nai comezou unha rexencia que durou ata 1222, cando fixo os 21 anos. A rexencia foi dura, especialmente polos constantes enfrontamentos coa familia Brienne, que lles demandaban o trono do condado ao seren curm\u00e1ns de Teobaldo.\nAscenso ao trono navarro.\nMorto Sancho VII os navarros esqueceron a vontade do rei, na que fac\u00eda herdeiro a Xaime I o conquistador e chamaron a Teobaldo, que ao mes da morte do seu t\u00edo se presentou en Pamplona, onde xurou os Foros do reino, alimentando a coroa de Navarra cunha dinast\u00eda reco\u00f1ecida de ricos vasalos do rei de Francia establecidos ao norte do reino e instaurando a chamada dinast\u00eda champa\u00f1a .\nRelaci\u00f3ns cos veci\u00f1os.\nSela pactos con Castela, Arag\u00f3n e Inglaterra, o que lle permitiu consolidarse na coroa. Gobernou axudado por nobres do Champa\u00f1a, que recibiron importantes postos. Reduciu a importancia das tenzas como divisi\u00f3n territorial e introduciu catro grandes distritos confiados a meiri\u00f1os, aos que atribu\u00edu funci\u00f3ns fiscais e de orde p\u00fablica. Estableceu as s\u00faas leis por escrito e comezou a recompilaci\u00f3n das tradici\u00f3ns xur\u00eddicas da monarqu\u00eda navarra co\u00f1ecida como \"Foro xeral\".\nPara obter o apoio de Castela, acordou o matrimonio da s\u00faa filla Branca con Afonso, o futuro Afonso X o Sabio . Neste pacto, Fernando III de Castela ofrec\u00eda a Teobaldo as terras de Guip\u00fascoa mentres vivise o navarro, pero non as de \u00c1raba, como tam\u00e9n pretend\u00eda Teobaldo; As\u00ed, o reino de Navarra ter\u00eda unha sa\u00edda natural ao Cant\u00e1brico. Este tratado, que non chegou a cumprirse, ter\u00eda suposto a incorporaci\u00f3n de Navarra a Castela. Parece que ao ano seguinte prometeu a s\u00faa filla Branca co duque da Breta\u00f1a.\nCruzadas.\nEn 1238 dirixiu un ex\u00e9rcito cruzado en Terra Santa. A pesar de ser derrotado, as disputas entre musulm\u00e1ns permit\u00edronlle asinar a paz e obter para os cristi\u00e1ns as cidades de Xerusal\u00e9n, Bel\u00e9n e Ascal\u00f3n. Volveu da cruzada a finais do ano 1240, pasando boa parte do seu reinado viaxando continuamente entre Navarra e Champa\u00f1a.\nRelaci\u00f3ns coa igrexa.\nMantivo grandes diferenzas co bispo de Pamplona, Pedro Jim\u00e9nez de Gaz\u00f3laz, e negouse a responder ante os tribunais papais. Un consello provincial celebrado en 1250 chegou a escomungalo, pero o papa Inocencio IV concedeulle un privilexio especial polo que, sen o mandato da Santa S\u00e9, ningu\u00e9n poder\u00eda escomungar ao rei .\nMorte.\nMorreu o 8 de xullo de 1253 en Pamplona ao regreso dunha das s\u00faas viaxes \u00e1 rexi\u00f3n de Champa\u00f1a, sendo enterrado na catedral desta cidade."}
{"id": "472493", "revid": "27155", "url": "https://gl.wikipedia.org/wiki?curid=472493", "title": "Oenanthe deserti", "text": ""}
{"id": "472495", "revid": "27155", "url": "https://gl.wikipedia.org/wiki?curid=472495", "title": "Especismo", "text": "O especismo \u00e9 unha forma da discriminaci\u00f3n. Implica tratar a membros dunha especie peor que a outros doutra especie mesmo cando os seus intereses son equivalentes.\nEste termo \u00e9 empregado a mi\u00fado no campo da defensa dos animais, para afirmar que o especismo \u00e9 un tipo de prexu\u00edzo de funcionamento similar a racismo ou o sexismo, pois sost\u00e9n que o xeito no que se debe tratar a un individuo depende do grupo ao que pertence, non das s\u00faas caracter\u00edsticas propias (en concreto, de que poida sentir), ou ben doutras caracter\u00edsticas non relevantes. O especismo ser\u00eda causa do uso de animais en pr\u00e1cticas crueis, no seu consumo como comida, roupa, para o lecer (como nas touradas) e para outros fins. Tam\u00e9n implicar\u00eda a negativa para auxiliar a aqueles que est\u00e1n en situaci\u00f3n de necesidade, en concreto no caso do sufrimento dos animais no mundo salvaxe."}
{"id": "472496", "revid": "23204", "url": "https://gl.wikipedia.org/wiki?curid=472496", "title": "A carreira da morte", "text": "A carreira da morte (en ) \u00e9 un filme de 1970 dirixido por Gordon Hessler. Est\u00e1 protagonizado por Vincent Price, Christopher Lee, Alfred Marks, Michael Gothard e Peter Cushing. A historia est\u00e1 baseada na novela \"The Disorientated Man\" de Peter Saxon, un alcume literario empregado por varios autores durante a d\u00e9cada de 1960 e 1970.\nEstreouse en galego o 26 de abril de 2001 a trav\u00e9s da TVG."}
{"id": "472497", "revid": "23204", "url": "https://gl.wikipedia.org/wiki?curid=472497", "title": "Scream and Scream Again", "text": ""}
{"id": "472501", "revid": "65337", "url": "https://gl.wikipedia.org/wiki?curid=472501", "title": "Batzen", "text": ""}
{"id": "472502", "revid": "23204", "url": "https://gl.wikipedia.org/wiki?curid=472502", "title": "Franz Loidl", "text": "Franz Loidl, nado o 16 de marzo de 1905 en Ebensee (Alta Austria) e finado o 26 de xullo de 1987 en Payerbach (Baixa Austria) foi un sacerdote cat\u00f3lico latino austr\u00edaco, escritor e historiador en materia eclesi\u00e1stica, austr\u00edaca e cultural.\nTraxectoria.\nFranz Loidl foi ordenado sacerdote en 1931. Logo da s\u00faa habilitaci\u00f3n en 1941, Loidl foi at\u00e9 1945 capel\u00e1n da parroquia de Santo Agosti\u00f1o de Viena as\u00ed como capel\u00e1n de hospital e militar do distrito militar XVII. Neste cargo, acompa\u00f1ou a moitos condenados a morte no momento da s\u00faa excecuci\u00f3n.\nLogo da guerra, Franz Loidl estivo en Ebensee, e entrou por vez primeira no campo de concentraci\u00f3n de Ebensee o 8 de maio de 1945 para buscar sacerdotes prisioneiro. Estivo acudindo ao campo a diario durante d\u00faas semanas, onde documentou a liberaci\u00f3n. En 1946 escribiu a s\u00faa Habilitaci\u00f3n en Historia eclesi\u00e1stica e Patrolox\u00eda na Universidade de Viena. En 1950 pasou a ser profesor da Facultade de Teolox\u00eda da Universidade de Viena, onde obtivo en 1953 a C\u00e1tedra de Historia da Igrexa e Patrolox\u00eda que mantivo at\u00e9 1975. Entre 1958 e 1965 foi tam\u00e9n director do Arquivo Diocesano de Viena, e membro da xunta do D\u00d6W dende a s\u00faa fundaci\u00f3n.\nPremios e distinci\u00f3ns.\nFoi Prelado de Honra da S\u00faa Santidade. En 1980 recibiu o Premio Estatal Karl von Vogelsang na Historia das Ciencias Sociais."}
{"id": "472504", "revid": "22795", "url": "https://gl.wikipedia.org/wiki?curid=472504", "title": "Marca da Breta\u00f1a", "text": "A marca da Breta\u00f1a (en ) foi unha entidade creada no s\u00e9culo VIII coa uni\u00f3n de varios condados francos. Integr\u00e1bana o Bro Roazhon, o Bro Naoned e o Bro Gwened, e parte do Maine e era unha verdadeira zona amortecedora, baixo administraci\u00f3n militar. O seu m\u00e1is m\u00e1is co\u00f1ecido prefecto (\"Britannici limitis praefectus\") foi Rold\u00e1n, sobri\u00f1o de Carlomagno, morto no 778 na batalla de Roncesvales. \nFoi conquistada e integrada completamente no Reino da Breta\u00f1a por Nominoe e os seus sucesores, e logo creouse unha segunda marca, co\u00f1ecida como a marca bretoa, pero en realidade Marca de Neustria contra os bret\u00f3ns, formada por Turena, Anjou e Maine, e confiada a Roberto o Forte en 861. \u00c1 s\u00faa vez, unha parte desta segunda marca ser\u00e1 cedida a Breta\u00f1a ao abeiro do Tratado de Entrammes (863). \nHistoria.\n\u00c1rea de conflitos.\nA rexi\u00f3n entre Vannes e Blois foi unha zona de conflito desde a ca\u00edda do Imperio Romano de Occidente e a instalaci\u00f3n dos francos e bret\u00f3ns na antiga Galia. \nNo transcurso da primeira metade do s\u00e9culo VI, Waroc'h I conquistou o Bro Gwened que se converteu no Bro\u00ebrec, pero fracasa ante a cidade de Vannes. \nNo 578, Waroc'h II, o seu neto, conquistou Vannes e derrotou o ex\u00e9rcito de Khilperico I \u00e1s beiras do Vilaine. Despois fixo numerosas incursi\u00f3ns sobre as rexi\u00f3ns francas de Rennes e Nantes, o que provocou o env\u00edo dun ex\u00e9rcito polo rei Gontr\u00e1n en 590. A rivalidade entre os dous xefes desta expedici\u00f3n, Beppolem e Ebrachain, provoca a s\u00faa derrota, a pesar dunha reconquista de curta duraci\u00f3n de Vannes para este \u00faltimo. \nCreaci\u00f3n.\nEn 753, Pipino I o Breve conquistou Vannes e decidiu crear a marca da Breta\u00f1a, co fin de protexer o reino franco das incursi\u00f3ns bretoas. O prefecto Grif\u00f3n foi sucedido por Rolando, que faleceu no 778 na batalla de Roncesvales contra os vascos. En 786, o senescal Audulfo realizou unha expedici\u00f3n contra os bret\u00f3ns. En 799, o prefecto e conde Guido de Nantes conquistou a Breta\u00f1a. Entre 814 e 818, Lamberto I de Nantes sucedeu ao seu pai como prefecto da marca da Breta\u00f1a e conde de Nantes. \nO desmantelamento.\nDebido \u00e1s revoltas de 811 e 818, Lu\u00eds I o Piadoso nomeou a Nominoe, xefe bret\u00f3n como conde de Vannes en 819, e despois duque \"(Ducatus ipsius gentis)\" dos bret\u00f3ns en 831. A revolta de 824, liderada por Wiomarc'h, foi de tal medida que Lu\u00eds I o Piadoso tivo que intervir en persoa acompa\u00f1ado dos seus fillos Pipino I de Aquitania e Lu\u00eds o Xerm\u00e1nico. En 831 establec\u00edase o ducado da Breta\u00f1a e Lamberto I de Nantes, partidario de Lotario I, foi enviado ao exilio a Italia pouco despois. \nNo 840 faleceu o emperador, Lu\u00eds I o Piadoso. En 841, Carlos II o Calvo conf\u00eda o condado de Nantes a Renaldo de Herbauges, que intenta atacar a Nominoe en 843, pero \u00e9 derrotado e morto na batalla de Mesac. Despois da morte de Renaldo, Nantes foi saqueada polos normandos e Lamberto, un nobre aliado de Nominoe fillo de Lamberto I, converteuse en amo da cidade \u00e1 s\u00faa sa\u00edda. \nA batalla de Ballon foi unha nova vitoria de Nominoe sobre Carlos o Calvo e marcou a independencia en 845 da Breta\u00f1a, que foi concretada por un tratado en 846. No mesmo ano, Carlos o Calvo nomea a un tal Amaury conde de Nantes e prefecto da marca. \nEn 849 retom\u00e1ronse as hostilidades, con ataques en profundidade no oeste de Francia e a conquista de Rennes e Nantes. No 851, Nomino\u00eb morre nunha campa\u00f1a preto de Vend\u00f4me. Erispo\u00e9, o seu fillo, sucedeuno e derrotou ao ex\u00e9rcito franco na batalla de Jengland. No tratado de Angers, Carlos o Calvo concede as insignias reais a Erispo\u00e9, cos condados de Rennes e Nantes as\u00ed como co pa\u00eds de Retz. Con isto a marca da Breta\u00f1a incorporouse completamente ao Reino da Breta\u00f1a. \nSegunda marca.\nEn 861 Carlos o Calvo creou unha nova zona tamp\u00f3n despois da perda total da marca da Breta\u00f1a, que foi chamada Marca de Neustria contra os bret\u00f3ns, que comprend\u00eda os condados de Turena, Anjou e Maine. Roberto o Forte recibiu o goberno deste territorio. \nOs sucesivos tratados de Louviers (856), Entrammes (863 e Compi\u00e8gne (868) concederon sucesivamente aos reis da Breta\u00f1a Erispo\u00e9 e logo a Salom\u00f3n I da Breta\u00f1a o territorio chamado \"Entre dous r\u00edos\" (entre o Loira e o Sena), o Cotentin e o Avranchin (Avranches). \nEstabilizaci\u00f3n das fronteiras.\nRoberto o Forte morreu na batalla de Brissarthe (xullo de 866), e gran parte da marca perdeuse. Dado que as invasi\u00f3ns normandas foron cada vez m\u00e1is devastadoras e os bret\u00f3ns entraron en guerra civil \u00e1 morte de Salom\u00f3n, parec\u00eda que non era necesaria unha marca brit\u00e1nica. Despois da vitoria de Alan II da Breta\u00f1a sobre os normandos en 937, os l\u00edmites da Breta\u00f1a recuaron ata os dos cinco departamentos actuais (C\u00f4tes-d'Armor, Finisterre, Ille et Vilaine, Morbihan e Loire Atlantique). "}
{"id": "472506", "revid": "23204", "url": "https://gl.wikipedia.org/wiki?curid=472506", "title": "Pen\u00ednsula de Iucat\u00e1n", "text": ""}
{"id": "472508", "revid": "12452", "url": "https://gl.wikipedia.org/wiki?curid=472508", "title": "Francisco Hern\u00e1ndez de C\u00f3rdoba, descubridor de Iucat\u00e1n", "text": ""}
{"id": "472509", "revid": "23204", "url": "https://gl.wikipedia.org/wiki?curid=472509", "title": "Marca de Breta\u00f1a", "text": ""}
{"id": "472511", "revid": "23204", "url": "https://gl.wikipedia.org/wiki?curid=472511", "title": "Estado de Iucat\u00e1n", "text": ""}
{"id": "472512", "revid": "839", "url": "https://gl.wikipedia.org/wiki?curid=472512", "title": "Francisco Hern\u00e1ndez de C\u00f3rdoba, descubridor do Iucat\u00e1n", "text": ""}
{"id": "472513", "revid": "25871", "url": "https://gl.wikipedia.org/wiki?curid=472513", "title": "Mikako Tabe", "text": "Mikako Tabe (en xapon\u00e9s:\"\u591a\u90e8\u672a\u83ef\u5b50\"), nada en Toquio o 25 de xaneiro de 1989, \u00e9 unha actriz xaponesa.\nTraxectoria.\nEn 2002, con trece anos, asinou contrato coa axencia Hirata, e apareceu en pequenos papeis, como no v\u00eddeo musical \"Rainy\" (2003) da banda Janne Da Arc ou no especial \"Happy! Happy!\" da Nippon BS. Comezou a se facer co\u00f1ecida ao encarnar a Kou Yaten nos musicais de Sailor Moon producidos en 2003 e 2004.\nEn 2005 pola s\u00faa participaci\u00f3n nos filmes \"Hinokio\" e \"Aozora no yukue\" levou o premio Blue Ribbon ao mellor actor revelaci\u00f3n concedido pola Asociaci\u00f3n de Xornalistas Cinematogr\u00e1ficos de Toquio. A s\u00faa primeira actuaci\u00f3n importante nunha serie de televisi\u00f3n foi en \"Yamada Tar\u014d Monogatari\" que se emitiu entre xullo e setembro de 2007 na TBS, baseada no manga hom\u00f3nimo, e que recibiu valoraci\u00f3ns favorables da cr\u00edtica . En 2009 logo dunha audici\u00f3n na que participaron 1593 persoas foi a elixida para protagonizar a serie da NHK, \"Tsubasa\". En 2010 ga\u00f1ou o premio Elan d'or ao mellor actor revelaci\u00f3n concedido pola Asociaci\u00f3n de Protutores do Xap\u00f3n. En 2011 protagonizou en Nihon TV a serie \"Deka Wanko\", baseada no manga hom\u00f3nimo, ao que lle seguiron varios especiais, e tam\u00e9n dese ano \u00e9 o filme rom\u00e1ntico \"Kimi ni Todoke\". En 2015 protagonizou a serie de misterio \"Do S Deka\" da NTV, baseada na novela de Yoshi Nanao."}
{"id": "472515", "revid": "85894", "url": "https://gl.wikipedia.org/wiki?curid=472515", "title": "Antonio V\u00e1zquez Palacios", "text": "Antonio V\u00e1zquez Palacios, nado na Guarda, foi un farmac\u00e9utico e xornalista galego.\nTraxectoria.\nFillo do farmac\u00e9utico Benito V\u00e1zquez V\u00e1zquez e Amelia Palacios, irm\u00e1 de Antonio Palacios. Marchou a Montevideo e foi redactor de \"Terra\". Retornado a Galicia en 1924, estudou farmacia. Abriu unha farmacia en Oia en 1934. Coa morte do pai en 1943, f\u00edxose cargo da s\u00faa farmacia na Guarda. Foi Inspector Farmac\u00e9utico da Guarda.\nVida persoal.\nCasou en 1935."}
{"id": "472516", "revid": "1888", "url": "https://gl.wikipedia.org/wiki?curid=472516", "title": "Ant\u00f3n V\u00e1zquez Palacios", "text": ""}
{"id": "472517", "revid": "1888", "url": "https://gl.wikipedia.org/wiki?curid=472517", "title": "Alejandro V\u00e1zquez-Palacios G\u00f3mez", "text": ""}
{"id": "472518", "revid": "23204", "url": "https://gl.wikipedia.org/wiki?curid=472518", "title": "Universidade Aut\u00f3noma de Iucat\u00e1n", "text": ""}
{"id": "472520", "revid": "23204", "url": "https://gl.wikipedia.org/wiki?curid=472520", "title": "Bandeira da Rep\u00fablica de Iucat\u00e1n", "text": ""}
{"id": "472522", "revid": "89787", "url": "https://gl.wikipedia.org/wiki?curid=472522", "title": "Hidria de Xerusal\u00e9n", "text": "A hidria de Xerusal\u00e9n \u00e9 unha p\u00eda de pedra de case un metro de altura conservada na igrexa de Santa Mar\u00eda de Cambre. Considerada pola tradici\u00f3n como un dos seis recipientes nos que Xes\u00fas de Nazaret transformou a auga en vi\u00f1o nas vodas de Can\u00e1, a peza \u00e1chase moi deteriorada debido ao costume popular de raspar a pedra para elaborar remedios cos que tratar diversas doenzas. Fixo parte da exposici\u00f3n Gallaecia Petrea do ano 2012.\nReferencias historiogr\u00e1ficas.\nA p\u00eda bautismal da igrexa de Cambre non \u00e9 a \u00fanica escultura que foi considerada ao longo dos s\u00e9culos como unha das \"hidrias de Can\u00e1\". Na actualidade existen en Europa m\u00e1is dunha trintena destes vasos, todos aparecidos entre os s\u00e9culos X e XVI. A primeira referencia documental conservada da hidria de Cambre data do ano 1519, nun preito pola xurisdici\u00f3n eclesi\u00e1stica da igrexa de Santa Mar\u00eda de Cambre. Nese mesmo s\u00e9culo dous estudosos, o Licenciado Molina e Ambrosio de Morales, deron tam\u00e9n noticia da reliquia nas s\u00faas obras sobre o \"reyno de Galicia\".\nXa no ano 1615 o freire Antonio de Yepes ocupouse outra vez da peza, dando conta da s\u00faa deterioraci\u00f3n, nunha obra sobre a Orde de San Bieito:\nProbabelmente a causa da sona acadada pola hidria, o abade de San Marti\u00f1o Pinario tentou trasladala a Compostela arredor do ano 1675, por\u00e9n, a oposici\u00f3n do pobo de Cambre impediu tal pretensi\u00f3n. No s\u00e9culo XIX varios estudosos galegos, como Antonio L\u00f3pez Ferreiro ou Ram\u00f3n Segade Campoamor, estudaron o obxecto prescindindo xa da s\u00faa aureola relixiosa.\nProcedencia.\nP\u00f3dese asumir a procedencia oriental da hidria de Cambre base\u00e1ndose en tres factores:\nAs\u00ed mesmo, existen d\u00faas teor\u00edas que tratan de explicar a chegada da reliquia \u00e1 igrexa de Santa Mar\u00eda:\nFernando P\u00e9rez de Traba.\nA primeira teor\u00eda, sostida por Antonio L\u00f3pez Ferreiro, afirma que a hidria foi tra\u00edda de Terra Santa polo conde Fernando P\u00e9rez de Traba, para Ferreiro s\u00f3 un home rico e poderoso como el poder\u00eda ter transportado a voluminosa escultura dunha beira \u00e1 outra de Europa.\nOutros elementos da vida do conde serven como apoio a esta hip\u00f3tese:\nTemplarios.\nUnha hip\u00f3tese alternativa sobre a procedencia da hidria fala da posibilidade de que esta fose transportada por alg\u00fan cabaleiro templario ao seu regreso de Terra Santa nunha data anterior ao ano 1187. Segundo esta teor\u00eda a peza foi levada \u00e1 igrexa templaria de Santa Mar\u00eda do Temple e desde al\u00ed trasladada a Santa Mar\u00eda de Cambre cando a orde foi disolta a comezos do s\u00e9culo XIV. A inscrici\u00f3n \"PETRUS EAN DEI MILES\" (\"Pedro Ean soldado de Deus\"), presente nun dos piares da capela maior da igrexa de Cambre, permite especular coa posibilidade de que este \"\"dei miles\" fose o doador da peza elaborada en Xerusal\u00e9n. \u00c9 interesante lembrar a este respecto que os cabaleiros participantes na primeira cruzada foron designados como \"Milites Christi\"\" (soldados de Cristo), e as\u00ed son chamados tam\u00e9n os cabaleiros templarios en varios diplomas portugueses. Por outra banda, un dos netos de Fernando Perez de Traba cham\u00e1base precisamente Pedro Eanes, sobrenomeado Pedreans. A coincidencia do nome co da inscrici\u00f3n permite imaxinar que talvez sexa este neto de Fernando P\u00e9rez o que trouxo a peza desde Xerusal\u00e9n e a depositou na igrexa do mosteiro da s\u00faa familia."}
{"id": "472523", "revid": "89787", "url": "https://gl.wikipedia.org/wiki?curid=472523", "title": "Hind Azouz", "text": "Hind Azouz (tam\u00e9n escrito Azzuz), nada en Tunes o 18 de agosto de 1926 e finada o 8 de febreiro de 2015, foi unha escritora e produtora de radio tunisiana.\nTraxectoria.\nAzouz tivo formaci\u00f3n autodidacta. Disc\u00edpula de Zoubeida Bchir e Najiya Thamir, est\u00e1 reco\u00f1ecida como pioneira no campo da radiodifusi\u00f3n. Empregada en Radio Tunis como locutora, tam\u00e9n liderou como produtora o departamento de proxectos literarios.\nPublicou relatos en diversas publicaci\u00f3ns, como \"al-Hayah al-thaqafiya\", \"al-Fikr\", \"Qisas\", \"al-Idha'a\", \"al-Mar'a\", \"al-Tarbiya al-shamila\", \"al-'Amal\" ou \"al-Sabah\". Alg\u00fans deses relatos apareceron na escolma \"Fi-l-darb-al-tawil\", de 1969, que incl\u00fae tam\u00e9n pezas de teatro e literatura infantil. Os seus escritos falan de temas de interese das mulleres de clase media do seu pa\u00eds, inclu\u00edndo t\u00f3picos controvertidos como o control de natalidade ou o aborto.\nFoi membro da Uni\u00f3n de Escritores de Tunisia, e secretaria da secci\u00f3n feminina da Agrupaci\u00f3n Constitucional Democr\u00e1tica."}
{"id": "472524", "revid": "85894", "url": "https://gl.wikipedia.org/wiki?curid=472524", "title": "\u00d3scar Horta", "text": "Oscar Horta \u00c1lvarez, nado en Vigo o 7 de maio de 1974, \u00e9 un activista polos dereitos dos animais e fil\u00f3sofo moral galego. \u00c9 profesor na Universidade de Santiago de Compostela e membro da organizaci\u00f3n \u00c9tica Animal. Tam\u00e9n foi investigador na Fundaci\u00f3n Espa\u00f1ola para a Ciencia e a Tecnolox\u00eda e na Universidade de Rutgers.\nPensamento.\nHorta ten definido o especismo como unha forma de discriminaci\u00f3n contra quen non pertence a unha ou m\u00e1is especies, entendendo por discriminaci\u00f3n unha consideraci\u00f3n ou trato desigual inxustificado. Horta considera que son especistas todas as formas de discriminaci\u00f3n que distinguen entre aqueles individuos que pertencen a distintas especies, sexa a raz\u00f3n para esta a mera pertenza \u00e1 especie ou outras raz\u00f3ns (como a posesi\u00f3n de capacidades cognitivas complexas). Indica que se sost\u00e9n o mesmo no caso do racismo ou o sexismo. Tam\u00e9n argumenta que a discriminaci\u00f3n contra os animais non humanos \u00e9 s\u00f3 un caso de especismo, o antropocentrismo, pois tam\u00e9n ser\u00eda especista discriminar certos animais non humanos fronte a outros. No que atinxe aos argumentos acerca do especismo antropoc\u00e9ntrico ten examinado en particular o argumento da superposici\u00f3n de especies e o argumento da relevancia.\nTam\u00e9n ten traballado acerca da situaci\u00f3n dos animais no mundo salvaxe, argumentando que, contra a visi\u00f3n \"id\u00edlica\" da natureza, os animais enfr\u00f3ntanse a diferentes causas de sufrimento, e investigando as situaci\u00f3n nas que \u00e9 pos\u00edbel prestarlles axuda sen causar danos maiores. \nPor outra parte, de xeito non restrinxido ao \u00e1mbito espec\u00edfico da \u00e9tica animal, ten escrito cuestionando o concepto de est\u00e1tus moral, e sobre a cuesti\u00f3n dos criterios a inclu\u00edr na definici\u00f3n da discriminaci\u00f3n. Tam\u00e9n ten traballado sobre o problema da transitividade en teor\u00eda do valor.\nObra.\nEntre os seus traballos incl\u00faense os seguintes:"}
{"id": "472527", "revid": "25871", "url": "https://gl.wikipedia.org/wiki?curid=472527", "title": "Movemento polos dereitos animais", "text": "O movemento polos dereitos animais, \u00e9 un movemento social que busca un fin \u00e1 distinci\u00f3n moral e legal que hoxe en d\u00eda se realiza entre os seres humanos e os animais non humanos, e que ter\u00eda como finalidade, entre outras cousas, o fin do seu uso para comida, roupa, e nas industrias de lecer. Deste xeito, empr\u00e9gase o termo \"dereitos animais\" (e non \"dereitos dos animais\") cun sentido semellante ao que ter\u00eda o termo \"dereitos humanos\".\n\u00c9 un dos poucos exemplos dun movemento social que foi creado polos debates filos\u00f3ficos. Se ben os seus precedentes hist\u00f3ricos te\u00f1en sido moi numerosos, consid\u00e9rase que no mundo contempor\u00e1neo fixo aparici\u00f3n a ra\u00edz da aparici\u00f3n do termo \"especismo\", que foi acu\u00f1ado en 1970 por Richard Ryder, e que ser\u00eda semellante a \"racismo\" e \"sexismo\". Posteriormente este termo popularizouno o libro de Peter Singer, Liberaci\u00f3n Animal.\nOs obxectivos deste movemento consisten en inclu\u00edr aos animais na comunidade moral e en dar un mesmo respecto aos seus intereses e os dos seres humanos. No campo legal def\u00e9ndese darl aos animais personalidade legal e dereitos legais que protexan os seus intereses b\u00e1sicos."}
{"id": "472541", "revid": "89787", "url": "https://gl.wikipedia.org/wiki?curid=472541", "title": "Pedreiro amarelo", "text": "O pedreiro amarelo ou pedreiro rubio (Oenanthe hispanica)&gt; \u00e9 unha especie de ave paseriforme da familia Muscicapidae propia de Eurasia e \u00c1frica. \u00c9 un paxaro migratorio que cr\u00eda no sur de Europa, Oriente Pr\u00f3ximo e noroeste de \u00c1frica, e pasa o inverno no Sahel.\n\u00c9 un paxaro insect\u00edvoro que mide 13,5 a 15,5\u00a0cm de lonxitude.\nTaxonom\u00eda.\nO pedreiro amarelo foi descrito cientificamente en 1758 por Carl Linnaeus, na d\u00e9cima edici\u00f3n da s\u00faa obra \"Systema natur\u00e6\", co nome de \"Motacilla hispanica\". Posteriormente foi trasladada ao x\u00e9nero \"Oenanthe\". Como toda a subfamilia Saxicolinae anteriormente clasific\u00e1base na familia Turdidae, pero agora clasif\u00edcase na familia Muscicapidae.\nReco\u00f1\u00e9cense as seguintes subespecies:\nAmbas migran ao S\u00e1hel e en ambas a gorxa pode ser negra ou clara. Aparece como ave errante ocasional no oeste de Europa. En Galicia \u00e9 unha ave estival de paso."}
{"id": "472543", "revid": "27155", "url": "https://gl.wikipedia.org/wiki?curid=472543", "title": "Systema natur\u00e6", "text": ""}
{"id": "472544", "revid": "27155", "url": "https://gl.wikipedia.org/wiki?curid=472544", "title": "Pedreiro rubio", "text": ""}
{"id": "472545", "revid": "27155", "url": "https://gl.wikipedia.org/wiki?curid=472545", "title": "Oenanthe hispanica", "text": ""}
{"id": "472546", "revid": "56817", "url": "https://gl.wikipedia.org/wiki?curid=472546", "title": "Empanada galega", "text": "A empanada galega \u00e9 unha variedade de empanada moi popular na coci\u00f1a galega e forma parte dunha das s\u00faas identidades. A primeira empanada \u00e1 que se fai referencia \u00e9 de polo e champi\u00f1\u00f3ns. \u00c9 unha preparaci\u00f3n culinaria que se ofrece nos concellos de Galicia nas ocasi\u00f3ns de festa e romar\u00eda. Ad\u00f3itase preparar con diversos contidos no interior, todos eles procedentes da costa e terras galegas. P\u00f3dese servir fr\u00eda ou quente.\nHistoria.\nAs empanadas son co\u00f1ecidas en Galicia dende a \u00e9poca dos godos no s\u00e9culo VII onde se decretaron regras para a s\u00faa elaboraci\u00f3n. A empanada era comida ideal para viaxeiros, porque \u00e9 unha preparaci\u00f3n xa \"cuberta\" e que permit\u00eda evitar o contacto do interior co po das estradas. As empanadas galegas aparecen xa esculpidas no s\u00e9culo XII no P\u00f3rtico da Gloria de Santiago de Compostela.\nCaracter\u00edsticas.\nA masa da empanada leva fari\u00f1a de trigo (similar \u00e1 que se emprega para facer pan), manteca e auga. Esta masa \u00e9 fina. Normalmente faise nun molde duns vinte ou trinta cent\u00edmetros de di\u00e1metro. Nalgunhas ocasi\u00f3ns, a masa pode ser feita con fari\u00f1a de millo (principalmente nalg\u00fans concellos das R\u00edas Baixas). O recheo faise de diferentes contidos, pero habitualmente faise antes un sofrito de cebola e pementos. A diferenza doutras empanadas, a empanada galega non adoita ter tomate no sofrito. Ao pecharse no molde introd\u00facense no forno. As formas das empanadas son diversas, normalmente rectangulares ou redondas. Adoita servirse acabada de facer ou fr\u00eda, cortarse en porci\u00f3ns e servirse como aperitivo ou tapa.\nRecheos habituais.\nAs empanadas galegas est\u00e1n feitas tradicionalmente con ingredientes rexionais. Por regra xeral, a empanada galega emprega varias carnes de vaca e porco (como a zorza), peixes como at\u00fan e xoubas, mariscos, etc. Estes ingredientes adoitan coci\u00f1arse previamente.\nAs empanadas m\u00e1is elaboradas en Galicia adoitan ser de:"}
{"id": "472548", "revid": "98629", "url": "https://gl.wikipedia.org/wiki?curid=472548", "title": "Illa Great Tobago", "text": "Gran Tobago \u00e9 unha illa deshabitada das Illas Virxes Brit\u00e1nicas no Caribe, situada xunto \u00e1 illa irm\u00e1 Pequeno Tobago aproximadamente a nove quil\u00f3metros e medio ao oeste de Jost Van Dyke. Os Tobagos son as m\u00e1is occidentais das Illas Virxes Brit\u00e1nicas.\nDe tama\u00f1o dunhas 85 ha., est\u00e1 rodeado de abruptos cant\u00eds que tam\u00e9n se estenden por baixo da auga. Desde a d\u00e9cada dos noventa, as illas de Gran Tobago, pequeno Tobago e as rochas Mercurious e Watson pr\u00f3ximas est\u00e1n protexidas como parte do Parque Nacional Trust.\nGran Tobago cont\u00e9n a terceira maior poboaci\u00f3n do Caribe de nidificaci\u00f3n de aves mari\u00f1as, inclu\u00edndo a Fragata magn\u00edfica, tropicbirds de cola longa, carr\u00e1ns, Pelecanus occidentalis, Gaivota chorona americana, Sula nebouxii e outras especies. As illas tam\u00e9n estiveron poboadas por cabras durante moitos anos.\nHai m\u00e1is de quince sitios de mergullo. A\u00ednda que \u00e9 legal o esn\u00f3rquel e o mergullo arredor da illa, \u00e9 ilegal ancorar porque todas as posibles posici\u00f3ns de ancoraxe son arrecife de coral que ser\u00edan destru\u00eddas por unha \u00e1ncora. P\u00f3dense recibir multas por violar esta zona libre de ancoraxe, que \u00e9 patrullada frecuentemente pola Polic\u00eda Mari\u00f1a das IBV.\nNa d\u00e9cada de 1990, unha empresa das veci\u00f1as Illas Virxes Estadounidenses presentou unha proposta para constru\u00edr un vertedoiro na illa de Gran Tobago, pero a proposta foi rexeitada polo goberno das Illas Virxes Brit\u00e1nicas."}
{"id": "472550", "revid": "5863", "url": "https://gl.wikipedia.org/wiki?curid=472550", "title": "Anxo de terra", "text": ""}
{"id": "472551", "revid": "98629", "url": "https://gl.wikipedia.org/wiki?curid=472551", "title": "Illas Dog", "text": "Dog Islands (illas dos cans) son un pequeno grupo de illotes entre as Illas Virxes Brit\u00e1nicas do Caribe.\nAs illas recibiron orixinalmente o seu nome polos mari\u00f1eiros que escoitaron ladrar cando amarraban al\u00ed e asumiron que deb\u00edan ser cans. Non obstante, os ru\u00eddos de ladridos eran feitos pola foca Neomonachus tropicalis. Os mari\u00f1eiros tam\u00e9n consideraron esta foca caribe\u00f1a como unha boa fonte de carne de foca fresca e, como resultado, agora est\u00e1n extinguidas.\nXeograf\u00eda.\nAs Illas Dogs est\u00e1n situadas preto de 10\u00a0km. ao nord\u00e9s da illa principal de T\u00f3rtola e preto de 4\u00a0km. ao noroeste de Virgin Gorda no estreito \"Canle Sir Francis Drake\". As coordenadas do illote principal son 18\u00b028\u203296\u2033 N e 64\u00b027\u203270\u2033 W.\nOs illotes deshabitados te\u00f1en orixe volc\u00e1nico e te\u00f1en unha superficie total de aproximadamente 70 ha.\nO grupo consta de 5 illotes:\nSituada ao oeste de George Dog e dentro do mesmo subgrupo at\u00f3pase o pequeno illote \"Illa Cockroach\".\nHistoria.\nO primeiro avistamento europeo das Illas Virxes foi por Cristovo Col\u00f3n en 1493 na s\u00faa segunda viaxe ao Novo Mundo. Col\u00f3n deu \u00e1 zona o nome fantasioso \"Santa Ursula y las islas once mil v\u00edrgenes\" (Santa \u00darsula e as s\u00faas 11.000 Virxes), acurtado a \"Las V\u00edrgenes\" (As Virxes), pola lenda de Santa Ursula.\nHoxe as augas arredor dos illotes son un sitio popular para o mergullo (3).\n\"West Seal Dog\" \u00e9 hoxe en d\u00eda un parque nacional das IVB."}
{"id": "472552", "revid": "89787", "url": "https://gl.wikipedia.org/wiki?curid=472552", "title": "K\u014ddai Asaka", "text": "K\u014ddai Asaka (en xapon\u00e9s \"\u6d45\u9999\u822a\u5927\"], nado na prefectura de Kanagawa o 24 de agosto de 1992, \u00e9 un actor xapon\u00e9s. \nTraxectoria.\nAta 2008 pertenceu \u00e1 axencia de talentos Johnny &amp; Associates pero nese ano fichou pola A-Light para principiar unha carreira como actor pero foi a partir da s\u00faa entrada na axencia A-team cando logrou afianzarse, ao ano seguinte actuou por primeira volta nunha serie de televisi\u00f3n, foi en 2011 encarnando a Subaru Takatsuki en \"Hanazakari no Kimitachi e\" de Fuji TV, un remake dunha serie de igual t\u00edtulo emitida en 2008 baseada no manga hom\u00f3nimo. En 2014 interpretou a Eiichir\u014d Kamoi na serie matinal (\"asadora\") da NHK \"Massan\". Entre as s\u00faas actuaci\u00f3ns m\u00e1is co\u00f1ecidas est\u00e1n a s\u00faa participaci\u00f3n no filme \"Noushou sakuretsu garu\" (2015) de Yuiche Abe, a s\u00faa interpretaci\u00f3n de Kei Mashido na serie \"Miyamoto kara Kimi e\" (2018) e a encarnaci\u00f3n de Ichii, un dos protagonistas da serie \"Dolmen X\" (2018)."}
{"id": "472555", "revid": "23204", "url": "https://gl.wikipedia.org/wiki?curid=472555", "title": "Merlo papobranco", "text": "O merlo papobranco (Turdus torquatus) \u00e9 unha ave de Europa da familia dos tordos e os merlos Turdidae. Pode considerarse o equivalente de zonas monta\u00f1osas da especie moi relacionada merlo com\u00fan (\"T. merula\"). Reprod\u00facese en barrancos, \u00e1reas rochosas ou derrubios de ladeira.\nNomenclatura.\nO nome cient\u00edfico deriva das palabras do lat\u00edn \"turdus\", 'tordo', e \"torquatus\", 'con colar'.\nA especie foi descrita por Carl Linnaeus na s\u00faa obra \"Systema naturae\" en 1758 co mesmo nome cient\u00edfico que ten hoxe.\nTaxonom\u00eda.\nExisten unhas 65 especies de tordos de mediano ou gran tama\u00f1o no x\u00e9nero \"Turdus\". A\u00ednda que hai d\u00faas especies de tordos europeos que son derivaci\u00f3ns temper\u00e1ns da li\u00f1axe eurasi\u00e1tica de \"Turdus\" despois de que se espallasen polo norte de \u00c1frica, o caso do merlo papobranco \u00e9 distinto, xa que descende de antepasados que colonizaron as illas do Caribe procedentes de \u00c1frica e posteriormente chegaron a Europa desde al\u00ed.\nDescrici\u00f3n.\nO macho adulto \u00e9 todo negro excepto na \u00e1rea con forma de media l\u00faa que ten no peito e un peteiro amarelado. As \u00e1s te\u00f1en unha aparencia prateada debido \u00e1s beiras brancas das plumas. Difer\u00e9nciase doadamente do merlo com\u00fan polo \"babeiro\" branco do peito. Algunhas das plumas v\u00f3lvense griseiras en outono, d\u00e1ndolle un aspecto escamoso.\nA femia \u00e9 similar pero m\u00e1is clara, e os individuos xoves adoitan carecer da \u00e1rea de media l\u00faa no peito e te\u00f1en plumaxe marr\u00f3n parec\u00e9ndose \u00e1s femias.\nComportamento e ecolox\u00eda.\nReprod\u00facese nas rexi\u00f3ns altas de Europa central e occidental e tam\u00e9n no C\u00e1ucaso e nas monta\u00f1as de Escandinavia. A maior\u00eda das poboaci\u00f3ns son migratorias, e invernan na rexi\u00f3n mediter\u00e1nea. Est\u00e1 declinando en parte da s\u00faa \u00e1rea de distribuci\u00f3n, especialmente en Irlanda, onde xa se reproduce s\u00f3 en dous condados. En Espa\u00f1a inverna nos montes de Teruel, a serra de Ronda (M\u00e1laga) e a serra da Tramontana (Mallorca), preferentemente en zonas cubertas de xenebreiros, cuxos froitos inxire nesta \u00e9poca. En Galicia \u00e9 unha ave de paso rara. \n\u00c9 territorial e normalmente pode verse s\u00f3 ou en parellas, a\u00ednda que poden formarse algunhas bandadas pouco cohesionadas durante a migraci\u00f3n. Cando non se est\u00e1 reproducindo, poden asociarse laxamente tam\u00e9n varios exemplares nas boas \u00e1reas de alimentaci\u00f3n, como unha \u00e1rbore froiteira, a mi\u00fado con outros t\u00fardidos.\nO macho canta a s\u00faa canci\u00f3n alta e triste formada por varias frases curtas que se repiten de 2 a 4 veces (tac-tac-tac, chuc-chuc-chuc-chuc), xeralmente nunha p\u00f3la dunha \u00e1rbore, nunha rocha ou no chan, a\u00ednda que \u00e1s veces o fai en pleno voo. Nese caso o son faino unha soa vez e par\u00e9cese a un chuirrr.\nDieta.\n\u00c9 omn\u00edvoro e come unha gran variedade de insectos, mi\u00f1ocas terrestres, pequenos roedores, r\u00e9ptiles e froitos.\nReproduci\u00f3n.\nO merlo papobranco fai o ni\u00f1o en arbustos ou entre rochas, po\u00f1endo varios ovos azuis claros con pintas marr\u00f3ns, nun ni\u00f1o con forma de copa de marzo a abril."}
{"id": "472556", "revid": "27155", "url": "https://gl.wikipedia.org/wiki?curid=472556", "title": "Turdus torquatus", "text": ""}
{"id": "472561", "revid": "89787", "url": "https://gl.wikipedia.org/wiki?curid=472561", "title": "Tordo rubio", "text": "O tordo rubio ou tordo malv\u00eds (Turdus iliacus) \u00e9 unha ave da familia Turdidae, nativa de Europa e Asia, lixeiramente m\u00e1is pequeno que o relacionado tordo com\u00fan (\"T. philomelos\").\nTaxonom\u00eda e sistem\u00e1tica.\nA especie foi descrita por Carl Linnaeus na s\u00faa obra \"Systema naturae\" en 1758 co seu actual nome cient\u00edfico. o nome binomial deriva das palabras latinas \"turdus\", 'tordo' e \"ile\", 'flanco'.\nHai unhas 65 especies de tordos de pequeno e gran tama\u00f1o no x\u00e9nero \"Turdus\". A\u00ednda que hai d\u00faas especies de tordos europeos que derivaron temperanmente da li\u00f1axe euroasi\u00e1tica unha vez que se espallou ao norte de \u00c1frica, no caso do tordo rubio a s\u00faa procedencia \u00e9 de antepasados que desde \u00c1frica colonizaron a rexi\u00f3n do Caribe e despois chegaron desde al\u00ed a Europa.\nO tordo rubio ten d\u00faas subespecies:\nDescrici\u00f3n.\nMide de 20 a 24\u00a0cm de longo cunha envergadura alar de 33 a 34.5\u00a0cm e un peso de 50 a 75\u00a0g. Os sexos son similares, con dorsos marr\u00f3ns uniformes e con marcas marr\u00f3ns escuras nas partes inferiores brancas. As caracter\u00edsticas m\u00e1is identificativas son os flancos e parte inferior das \u00e1s vermellos, e a li\u00f1a cor crema sobre o ollo. Os adultos mudan entre xu\u00f1o e setembro, o que significa que alg\u00fans empezan a substitu\u00edr as s\u00faas plumas de voo, mentres est\u00e1n alimentando as cr\u00edas.\nO macho ten unha canci\u00f3n curta variada e unha chamada de voo asubiante.\nDistribuci\u00f3n e h\u00e1bitat.\nReprod\u00facese nas rexi\u00f3ns setentrionais de Europa e Asia, desde Islandia \u00e1 parte m\u00e1is ao norte de Escocia e a trav\u00e9s de Escandinavia, os pa\u00edses b\u00e1lticos, norte de Polonia e Belar\u00fas, e a trav\u00e9s da maior parte de Rusia ata aproximadamente o meridiano dos 165\u00b0 leste en Chukotka. En anos recentes expandiu algo a s\u00faa \u00e1rea de distribuci\u00f3n, tanto no leste de Europa, onde agora se reproduce m\u00e1is ao sur no norte de Ucra\u00edna e no sur de Groenlandia, onde a zona de Qaqortoq foi colonizada en 1990\u20131991.\nA mi\u00fado \u00e9 desprazado polo moi relacionado merlo papobranco en \u00e1reas de maior altitude.\n\u00c9 unha ave migraoria, que inverna en Europa occidental, central e meridional, e no noroeste de \u00c1frica, e suroeste de Asia e cara ao leste ata o norte de Ir\u00e1n. Nalgunhas partes do oeste da s\u00faa \u00e1rea de reproduci\u00f3n (especialmente no suroeste de Noruega) poden se residentes e non migran en absoluto, mentres que as do m\u00e1is ao leste da s\u00faa \u00e1rea migran ao leste de 6\u00a0500 a 7\u00a0000\u00a0km para alcanzar aos seus terreos de invernada. En Galicia \u00e9 un invernante relativamente com\u00fan.\nHai m\u00faltiples rexistros de aves errantes na costa nordeste de Am\u00e9rica do Norte, as\u00ed como dous avistamentos na costa oeste (no estado de Washington en 2005, e en Seward, Alasca en 2011).\nComportamento e ecolox\u00eda.\nOs exemplares migrantes e invernantes a mi\u00fado forman bandadas laxas de 10 a 200 ou m\u00e1is paxaros, que a mi\u00fado se alimentan xunto con tordos reais, merlos com\u00fans e estorni\u00f1os pintos, e \u00e1s veces tam\u00e9n con tordos charlos, tordos com\u00fans e merlos papobrancos. A diferenza do tordo com\u00fan, o m\u00e1is n\u00f3made tordo rubio non adoita regresar regularmente \u00e1s mesmas \u00e1reas de invernada.\nReproduci\u00f3n.\nReprod\u00facese en bosques de con\u00edferas e bidueiros e na tundra. Fai o ni\u00f1o en arbustos ou no chan, po\u00f1endo de catro a seis ovos. Os ovos miden 2,6\u00a0x\u00a01,9\u00a0cm de tama\u00f1o e pesan 4,6\u00a0g, dos cales o 5% \u00e9 o peso da casca, e fan eclosi\u00f3n aos 12 ou 13 d\u00edas de incubaci\u00f3n. Os polos empluman aos 12 a 15 d\u00edas, pero as cr\u00edas son dependentes dos pais outros 14 d\u00edas m\u00e1is.\nAlimentaci\u00f3n.\n\u00c9 omn\u00edvoro, comendo unha gran variedade de insectos e mi\u00f1ocas de terra todo o ano, suplementando isto con froitos en outono e inverno, especialmente de capudre (\"Sorbus aucuparia\") e estripeiro (\"Crataegus monogyna\").\nAmeazas naturais.\nUn estudo ruso de parasitos do sangue de t\u00fardidos, entre os que estaba o tordo rubio, atopou que portaban \"Haemoproteus\" e \"Trypanosoma\".\nStatus e conservaci\u00f3n.\nA especie ten unha ampla \u00e1rea de distribuci\u00f3n, estimada en 10\u00a0mill\u00f3ns\u00a0de quil\u00f3metros cadrados e unha poboaci\u00f3n estimada de 26 a 40 mill\u00f3ns de individuos tan s\u00f3 en Europa. A poboaci\u00f3n Europea sup\u00f3n aproximadamente o 40% da poboaci\u00f3n global, polo que unha estimaci\u00f3n moi preliminar da poboaci\u00f3n mundial \u00e9 que pode ser de 98 a 151 mill\u00f3ns de individuos. A especie crese que e aproxima ao limiar do criterio que sinala o declive dunha poboaci\u00f3n segundo a Lista vermella da IUCN (\u00e9 dicir, declive de m\u00e1is do 30% en dez anos ou tres xeraci\u00f3ns), e \u00e9, por tanto, situado por precauci\u00f3n na lista de especies \"case ameazadas\". As cifras da poboaci\u00f3n poden verse afectadas negativamente os anos de invernos duros, que poden causar unha forte mortalidade, e os ver\u00e1n h\u00famidos e fr\u00edos, que reducen o \u00e9xito na reprodci\u00f3n."}
{"id": "472562", "revid": "27155", "url": "https://gl.wikipedia.org/wiki?curid=472562", "title": "Tordo malv\u00eds", "text": ""}
{"id": "472563", "revid": "27155", "url": "https://gl.wikipedia.org/wiki?curid=472563", "title": "Turdus iliacus", "text": ""}
{"id": "472567", "revid": "22570", "url": "https://gl.wikipedia.org/wiki?curid=472567", "title": "Cajun Dart", "text": "Cajun Dart foi o nome dun modelo de foguete sonda estadounidense de d\u00faas etapas usado entre mediados dos anos 1960 e principios de 1970 para facer estudos aeron\u00f3micos.\nO foguete estaba formado por unha primeira etapa Cajun e unha segunda Dart. A primeira etapa funcionaba durante 2,8 segundos, o que o levaba a ter unha velocidade de 1,5\u00a0km/s a unha altura de 2,1\u00a0km ao final do acendido. A segunda etapa separ\u00e1base da primeira grazas a un mecanismo de arrastre aerodin\u00e1mico diferencial. A segunda etapa acend\u00edase ata agotarse e continuaba o seu ascenso por inercia. A carga do foguete consist\u00eda en 655,6\u00a0cm3 de tiras de Mylar aluminizado que, ao ser liberado, reflect\u00eda as radioondas en banda S, podendo seguirse as s\u00faas traxectorias mentres ca\u00eda seguindo os ventos en altura. O mecanismo de execci\u00f3n da carga \u00fatil consist\u00eda nun temporizador de 145 segundos que fac\u00eda actuar un pist\u00f3n sobre a parte frontal do foguete."}
{"id": "472571", "revid": "89787", "url": "https://gl.wikipedia.org/wiki?curid=472571", "title": "Manuel Rico Prieto", "text": "Manuel Rico Prieto, nado en Mondo\u00f1edo o 12 de xaneiro de 1889 e finado na mesma vila o 18 de outubro de 1964, foi un relixioso e escritor galego.\nTraxectoria.\nA s\u00faa familia materna era caseira na propiedade anexa ao mosteiro dos Picos logo de ser desamortizado en 1835. Estudou no seminario de Mondo\u00f1edo, e en febreiro de 1913 recibiu as ordes menores e foi nomeado subdi\u00e1cono. En marzo dese ano foi nomeado di\u00e1cono, e o 20 de decembro de 1913 foi ordenado sacerdote polo bispo Juan Jos\u00e9 Sol\u00eds Fern\u00e1ndez. En 1925 era capel\u00e1n da SIC de Mondo\u00f1edo, e en 1933 Secretario da Xunta de Irm\u00e1ns da VOT da mesma vila. En 1937 o capel\u00e1n provincial de Falange Espa\u00f1ola de las JONS nomeou capel\u00e1n comarcal de Mondo\u00f1edo a Antonio Doural N\u00fa\u00f1ez, p\u00e1rroco de Sasd\u00f3nigas, e \u00e1 s\u00faa vez este nomeou delegado o sacerdote Manuel Rico Prieto. Faleceu no seu domicilio da r\u00faa Guevara, por ent\u00f3n chamada r\u00faa Marqu\u00e9s de Rodil.\nDesde novo publicou textos de tema hist\u00f3rico, cultural, relixioso e pol\u00edtico na prensa, en publicaci\u00f3ns como \"El Ideal Gallego\", \"El Heraldo Gallego\", \"Las Riberas del Eo\" (\"Mindonienses ilustres\", 2 de outubro de 1954), \"Vida Gallega\", \"Vallibria\", \"La Noche\", \"La Juventud\", \"El Correo Gallego\" \"San Pedro de Mezonzo\", ou \"El Eco de Galicia\". Empregou os pseud\u00f3nimos de \u201cDiminuto\u201d e \u201cAs\u00ed eu medre\u201d, debido a que era baixo. Nos seus textos, a maior parte en lingua castel\u00e1, predomina o ton doutrinal e a defensa de valores pol\u00edticos e relixiosos conservadores. Non obstante, o bispo Mariano Vega Mestre reprendeuno polo estilo dos seus artigos. Algunhas das s\u00faas obras de teatro foron estreadas en Santander, Valencia, Porto, San Sadurni\u00f1o, O Valadouro ou Vilanova de Lourenz\u00e1, e outra foi interpretada en Sig\u00fcenza ao aire libre."}
{"id": "472583", "revid": "65337", "url": "https://gl.wikipedia.org/wiki?curid=472583", "title": "Kreuzer", "text": "O kreuzer (tam\u00e9n coa variante kreutzer) foi unha antiga moeda europea, inicialmente de prata e finalmente de cobre, cu\u00f1ada desde o s\u00e9culo XIII fundamentalmente en Alema\u00f1a, Austria e Su\u00edza, ata a s\u00faa desaparici\u00f3n co gallo das principais reformas monetarias alem\u00e1s e austroh\u00fangaras de finais do s\u00e9culo XIX. \nOrixe do nome.\nA denominaci\u00f3n ten a s\u00faa orixe no alto alem\u00e1n medio \"kriuz\u00e6re\" ou \"kriuzer\". A moeda recibiu este nome a partir da dobre cruz que se amosaba nos anversos das primeiras emisi\u00f3ns. \nNas rexi\u00f3ns de fala francesa onde circulou o kreuzer, este co\u00f1eceuse tam\u00e9n como \"cruche\", e en zonas franc\u00f3fonas de Su\u00edza grafouse como \"creuzer\".\nHistoria.\nOrixe e expansi\u00f3n.\nA orixe do kreuzer rem\u00f3ntase a unha moeda con valor dun groso que se cu\u00f1ou a partir de 1271 en Merano, no Tirol do Sur, caracterizada pola dobre cruz (en alem\u00e1n: \"kreuz\") do seu anverso, que estendeu o seu uso durante os s\u00e9culos XV e XVI por todo o sur da zona xermana, que inclu\u00eda, entre outros, o Sacro Imperio Romano Xerm\u00e1nico e a Antiga Confederaci\u00f3n Su\u00edza.\nEn 1559 prop\u00faxose para o Sacro Imperio unha taxa de cambio estable de 60 kreuzer por cada flor\u00edn (gulden) de ouro, mais s\u00f3 os estados do sur aceptaron este cambio, en tanto que os do norte conservaron o seu \"groschen\". O valor unitario do kreuzer foi fixado en 4,2\u00a0pfennig. As moedas baseadas neste padr\u00f3n suxeit\u00e1banse \u00e1 relaci\u00f3n 240 pfennig = 60 kreuzer = 1 flor\u00edn. \nNa s\u00faa orixe presentouse como unha moeda de prata, a\u00ednda que axi\u00f1a pasou a ser de bill\u00f3n e sucesivamente foi minguando a s\u00faa porcentaxe de dese metal ata se converter, a comezos do s\u00e9culo XIX, nunha moeda de cobre.\nT\u00e1lero de convenci\u00f3n.\nEn setembro de 1753, o Sacro Imperio acordou adoptar como unidade monetaria de referencia o \"t\u00e1lero de convenci\u00f3n\" (\"konventionstaler\"), unha moeda de prata de 23,39\u00a0gramos de peso fino coa que intentaba harmonizar os diferentes t\u00e1leros que circulaban no seu territorio. \nFroito desta reforma deuse unha duplicidade do kreuzer: por unha banda estaba o resultante dese acordo (\u00e1s veces denominado \"konventionskreuzer\") equivalente a 1/120 do t\u00e1lero da convenci\u00f3n, utilizado en todo o Imperio Austroh\u00fangaro. Pero os estados alem\u00e1ns do sur adoptaron outro kreuzer m\u00e1is pequeno (\"kreuzer landm\u00fcnze\"), que vi\u00f1a supor 1/44 do t\u00e1lero de convenci\u00f3n. Na realidade o sistema chegou a ser h\u00edbrido, xa que estes estados do sur emitiron moedas con valores de ata 6 kreuzer (\"landm\u00fcnze\"), equivalentes a 5 da convenci\u00f3n, en tanto que para as moedas de m\u00e1is valor utilizaban a denominaci\u00f3n en kreuzers da convenci\u00f3n.\nDesaparici\u00f3n.\nEn 1873, logo da unificaci\u00f3n de Alema\u00f1a e a adopci\u00f3n do sistema decimal para a moeda, o kreuzer desapareceu definitivamente. \nPola contra, o Imperio Austroh\u00fangaro, que adoptou o sistema decimal en 1857, estableceu como unidade un flor\u00edn con 100 kreuzer. A reforma de 1892 substut\u00edu o kreuzer polo heller como unidade divisionaria, o que supuxo a desaparici\u00f3n do kreuzer nese territorio. \nEn Su\u00edza, diversos cant\u00f3ns (Z\u00fcrich, Lucerna e Soleura) adoptaron tam\u00e9n o kreuzer, que perdurou ata a introduci\u00f3n do franco como moeda federal en 1850. En Su\u00edza, o kreuzer equival\u00eda \u00e1 cuarta parte dun batz ou a dous rappen e medio. "}
{"id": "472584", "revid": "23204", "url": "https://gl.wikipedia.org/wiki?curid=472584", "title": "Ocre", "text": "Ocre (do lat\u00edn \"ojra\", e este do grego \u1f64\u03c7\u03c1\u03b1, \"ojra\", de \u1f60\u03c7\u03c1\u03cc\u03c2, \"ojros\", \u2018amarelo\u2019) \u00e9 o nome da cor amarela escura ou amarela tirando a vermella t\u00edpica da arxila da cor do \u00f3xido de ferro e de distintas tonalidades que adoita adoita ser amarelada, alaranxada ou avermellada.\n\u00abOcre\u00bb \u00e9 tam\u00e9n a denominaci\u00f3n da cor dos minerais terrosos amarelados produto da oxidaci\u00f3n de menas metal\u00edferas onde non interv\u00e9n o ferro, como o ocre de antimonio, de bismuto ou de n\u00edquel.\nO ocre tense empregado tradicionalmente como pigmento para pintura art\u00edstica e para pintura corporal, e o seu uso rem\u00f3ntase \u00e1 Prehistoria.\nComposici\u00f3n e caracter\u00edsticas.\nXeoloxicamente, os ocres son dep\u00f3sitos secundarios que poden aparecer constitu\u00edndo o solo, ou como camadas superficiais e altamente oxidadas de menas dalg\u00fan mineral impregnadas cunha substancia pigmentada daquel; polo xeral esas substancias son \u00f3xidos ou hidr\u00f3xidos de ferro. O mi\u00fado tama\u00f1o das part\u00edculas pigmentadas do ocre permite pulverizalo at\u00e9 un grao moi fino sen que perda a s\u00faa cor.\nDentro dos ocres naturais, os vermellos conte\u00f1en hematita, mentres que os amarelos ou \u00ablimonitas\u00bb conte\u00f1en goethita ou minerais do grupo da xarosita. Polo com\u00fan pres\u00e9ntanse mesturados con cuarzo, arxilas, xeso, micas, feldespatos etc., a\u00ednda que tam\u00e9n os hai sumamente puros.\nO \u00f3xido e o hidr\u00f3xido de ferro est\u00e1n presentes na maior\u00eda dos ocres asociados a menas de ferro e de cobre, que constit\u00faen dep\u00f3sitos primarios. Os dep\u00f3sitos secundarios, que son os solos ricos en \u00f3xido e hidr\u00f3xido de ferro, poden cubrir grandes extensi\u00f3ns, pero o ocre que conte\u00f1en adoita ser menos puro. Tam\u00e9n as augas subterr\u00e1neas ricas en ferro poden dar lugar \u00e1 formaci\u00f3n de ocre ao se filtraren cara a zonas h\u00famidas, bra\u00f1as, lagos e cursos de auga ef\u00e9meros.Nun sentido amplo, os solos ricos en \u00f3xidos de ferro son tam\u00e9n ocres, e poden ser utilizados como fonte do pigmento.\nOcres non ferrosos.\nDesde o punto de vista da clasificaci\u00f3n dos pigmentos, os ocres son xeralmente os de \u00f3xidos de ferro, pois os de \u00f3xido de manganeso consid\u00e9ranse parte do grupo das terras de Siena e sombras naturais. Os ocres que resultan da oxidaci\u00f3n doutras menas metal\u00edferas tam\u00e9n son tecnicamente ocres, pero te\u00f1en pouca aplicaci\u00f3n como pigmento e son menos frecuentes.\nPropiedades.\nOs ocres te\u00f1en excelentes propiedades como pigmentos: son est\u00e1beis e resistentes \u00e1 luz, \u00e1 humidade e \u00e1 lixivia, a\u00ednda que vulner\u00e1beis aos \u00e1cidos. Non son t\u00f3xicos.\nLocalizaci\u00f3n.\nOs pigmentos que entran na denominaci\u00f3n de \u00abocres\u00bb at\u00f3panse en numerosas localidades de todo o mundo. Alg\u00fans dos pa\u00edses que salientan pola s\u00faa produci\u00f3n de ocres son Francia, Espa\u00f1a, Chipre, Ir\u00e1n, Italia, Australia e os Estados Unidos."}
{"id": "472589", "revid": "89787", "url": "https://gl.wikipedia.org/wiki?curid=472589", "title": "Mary Karooro Okurut", "text": "Mary Busingye Karooro Okurut, nada en Bushenyi o 8 de decembro de 1954, \u00e9 unha profesora, escritora e pol\u00edtica de Uganda, m\u00e1is co\u00f1ecida como Mary Karooro Okurut. Desde xu\u00f1o de 2016 traballa na oficina do Primeiro Ministro de Uganda.\nTraxectoria.\nFixo a educaci\u00f3n primaria e secundaria en Bweranyangi. En 1972 ingresou no Trinity College Nabbingo para comezar a educaci\u00f3n superior. Entre 1974 e 1977 estudou Artes na Universidade Makerere, especializ\u00e1ndose en Literatura. En 1981 rematou un mestrado sobre Literatura na mesma universidade, e en 1982 recibiu unha diplomatura en Educaci\u00f3n pola mesma instituci\u00f3n. Ao tempo, comezou a traballar como lectora no Departamento de Literatura, onde estivo at\u00e9 1993.\nEntre 1994 e 1996 foi secretaria de prensa do Vicepresidente de Uganda. Entre 1996 e 1999 estivo na Comisi\u00f3n do Servizo de Educaci\u00f3n no Ministerio de Educaci\u00f3n, e entre 1999 e 2004 foi secretaria de prensa do Presidente de Uganda. En 2004 foi elixida como cargo pol\u00edtico. no Parlamento de Uganda polo Distrito de Bushenyi representando o Movemento de Resistencia Nacional.\nDe maio de 2013 a maio de 2015 traballou no Ministerio de Informaci\u00f3n. Entre 2012 e 2015 traballou no Ministerio de X\u00e9nero e Asuntos Sociais, en substituci\u00f3n de Syda Bumba, que dimitira do cargo. Do 1 de marzo de 2015 ao 6 de xu\u00f1o de 2016 traballou no Ministerio de Seguridade Nacional, substitu\u00edndo Wilson Muruli Mukasa cando este foi nomeado Ministro de X\u00e9nero e Asuntos Sociais.\nAntes de iniciar a s\u00faa carreira pol\u00edtica Okurut era co\u00f1ecida pola s\u00faa contribuci\u00f3n \u00e1 literatura de Uganda. En 1995 foi unha das fundadoras de FEMRITE, Asociaci\u00f3n de Mulleres Escritoras de Uganda.\nVida persoal.\nCasou con Stanislaus Okurut, con quen tivo cinco nenos e tres nenas, e ficou vi\u00fava o 5 de abril de 2014. \u00c9 de relixi\u00f3n protestante"}
{"id": "472594", "revid": "23204", "url": "https://gl.wikipedia.org/wiki?curid=472594", "title": "Estado de Quintana Roo", "text": ""}
{"id": "472606", "revid": "65337", "url": "https://gl.wikipedia.org/wiki?curid=472606", "title": "Kreutzer", "text": ""}
{"id": "472608", "revid": "65337", "url": "https://gl.wikipedia.org/wiki?curid=472608", "title": "Creuzer", "text": ""}
{"id": "472618", "revid": "23204", "url": "https://gl.wikipedia.org/wiki?curid=472618", "title": "Reino da Breta\u00f1a", "text": "O reino da Breta\u00f1a (en ) foi un antigo e ef\u00e9mero reino da Idade Media, situado na hom\u00f3nima pen\u00ednsula da Breta\u00f1a, que existiu dende o ano 851 ata o 942. \nHistoria.\nOs bret\u00f3ns continuar\u00edan a insurrecci\u00f3n contra os francos, que suprimiran o Ducado da Breta\u00f1a ata lograr a independencia total. En 814, o caudillo Morvan Lez-Breizh, conde de Le\u00f3n e m\u00e1is tarde denominado \"Leiz Breiz\" (apoio da Breta\u00f1a), foi nomeado xefe bret\u00f3n supremo polos condes de Bro Erec, Kerne e Domnonea. Cando foi nomeado rei dos francos Lu\u00eds o Piadoso, que lles quer\u00eda impo\u00f1er un tributo, revoltouse contra el, pero foi derrotado e morreu en 818 . \nEn 818 foi elixido como sucesor Gwiomarc'h, que tivo que se someter e render tributo. Pero iso non lle impediu ser destronado en 820. Lu\u00eds o Piadoso nomeou conde da Breta\u00f1a ao seu protexido Nevenoe ou Nominoe, que antes fora leal aos francos. Non obstante, \u00e1 morte de Lu\u00eds o Piadoso, aproveitou as loitas din\u00e1sticas para se independizar, ao tempo que apoiou a Lotario I contra Carlos o Calvo. En 845 venceu \u00e1s tropas francas en Ballon e ocupou Roazhon, Naoned e Gwened, todo o territorio da antiga marca bretoa e nas s\u00faas incursi\u00f3ns chegar\u00eda ata Anjou e aos Vendomois. Foi reco\u00f1ecido como \"Rex Britonorum\", e o pa\u00eds alcanzou a categor\u00eda de Reino da Breta\u00f1a (en bret\u00f3n \"Rouantelezh Breizh\"). Os seus sucesores foron Erispo\u00e9 (851-857), Salom\u00f3n I (857-874) e Alan I da Breta\u00f1a (877-907). Todos conseguiron o reco\u00f1ecemento dos francos e consolidaron o reino, a pesar das loitas internas. Alan I morreu no 907 sen fillos, o que provocar\u00eda que o ducado estivese dominado polos condes de Roazhon, Judicael e Juhel Berengario, e polo de Gwened, Gurmalion. \nEn 914 o Reino da Breta\u00f1a sufriu unha forte incursi\u00f3n viquinga que asolou toda a costa, destru\u00edu Naoned e saqueou as abad\u00edas de Redon e Landevennec. Ese mesmo ano foi nomeado sucesor o conde Mathuedoi de Poher, pero moitos dos outros condes non o reco\u00f1eceron e tivo que fuxir a Inglaterra, o que provocou a ca\u00edda do pa\u00eds na anarqu\u00eda. \nO seu fillo, Alan II Barbatorta, foi reco\u00f1ecido como rei e gobernou dende o 936 ata o 952 co apoio dos anglosax\u00f3ns. \u00c1 s\u00faa morte foi nomeado como o \u00faltimo rei independente Conan ou Conan e Nacido, conde de Roazhon (952- 992), que acabar\u00eda de unificar o pa\u00eds baixo a autoridade nominal dos reis francos 987, pero o 990 abandonar\u00eda definitivamente o t\u00edtulo de rei e ser\u00eda reco\u00f1ecido como duque da Breta\u00f1a polos francos, que recuperaron as\u00ed a soberan\u00eda nominal sobre o pa\u00eds. O gal\u00f3, lingua de oil da Breta\u00f1a, converter\u00edase en lingua de corte e administraci\u00f3n, as\u00ed como dos nobres pola influencia anglo-normanda, facilitada polo establecemento de viquingos na veci\u00f1a Normand\u00eda e substituir\u00eda aos poucos tanto ao bret\u00f3n como ao lat\u00edn como linguas literarias e de cultura."}
{"id": "472620", "revid": "89787", "url": "https://gl.wikipedia.org/wiki?curid=472620", "title": "Natasha V\u00e1zquez Ruiz", "text": "Natasha V\u00e1zquez Ruiz, nada en Moscova o 30 de abril de 1967 \u00e9 unha xornalista e cineasta cubana de orixe galega.\nTen dirixido e producido diversos documentais, a maior\u00eda relacionados coa emigraci\u00f3n galega a Cuba, cos que ga\u00f1ou numerosos premios, entre eles a Medalla Castelao.\nTraxectoria.\nGraduouse en Xornalismo Internacional no Instituto Estatal de Relaci\u00f3ns Internacionais de Moscova en 1989 e traballou como xornalista en diversos medios de comunicaci\u00f3n cubanos e internacionais como Radio Metropolitana e CHTV, da Habana, Televisi\u00f3n Cubana ou Sputnik.\nEn 1998 dirixiu xunto a Rigoberto Senarega, o documental \"Caballero de la Habana\", centrado na figura de Jos\u00e9 Mar\u00eda L\u00f3pez Lled\u00edn, alcumado \"El caballero de Par\u00eds\". A partir do ano 2000 dirixiu para Televisi\u00f3n Cubana varios documentais como \"Repartiendo el coraz\u00f3n\", que repasa a traxectoria de Frank Pa\u00eds; \"La bella Otero\", sobre a vida da Bela Otero; \"Y es bello vivir\", sobre a esclerose m\u00faltiple; ou \"Madre del Alma\", que afonda na relaci\u00f3n de Jos\u00e9 Mart\u00ed con s\u00faa nai.\nEn 2004 dirixiu con Ernesto Daranas \"Los \u00faltimos gaiteiros de La Habana\", un documental sobre Eduardo Lorenzo, gaiteiro galego-cubano, e sobre a s\u00faa volta a Galicia. A ese documental segu\u00edronlle outros dous sobre emigrantes galegos en Cuba, \"Fillas de Galicia\" (2005) e \"\" (2008), ambos con gui\u00f3n de Ernesto Daranas. Tam\u00e9n en 2008 produciu o documental \"Peregrinos\", de Daranas. Polos seus documentais sobre emigrantes de Galicia, Natasha, Ernesto Daranas e Rigoberto Senarega, recibiron conxuntamente a Medalla Castelao no ano 2005, as \u00faltimas presididas por Manuel Fraga.\nEn 2016 presentou o documental \"A Illa dos Galegos\", como parte do proxecto \"Son galego, Son cubano\", no que Roi Casal lle puxo m\u00fasica \u00e1s letras de Xos\u00e9 Neira Vilas, e que contou tam\u00e9n coa colaboraci\u00f3n doutros artistas como Pablo Milan\u00e9s ou Laritza Bacallao."}
{"id": "472621", "revid": "23204", "url": "https://gl.wikipedia.org/wiki?curid=472621", "title": "Joaquim Ant\u00f3nio Portugal Baptista de Almeida", "text": ""}
{"id": "472622", "revid": "88215", "url": "https://gl.wikipedia.org/wiki?curid=472622", "title": "Natasha V\u00e1zquez Ru\u00edz", "text": ""}
{"id": "472623", "revid": "88215", "url": "https://gl.wikipedia.org/wiki?curid=472623", "title": "Natasha V\u00e1zquez", "text": ""}
{"id": "472627", "revid": "624", "url": "https://gl.wikipedia.org/wiki?curid=472627", "title": "Gwened", "text": ""}
{"id": "472629", "revid": "23204", "url": "https://gl.wikipedia.org/wiki?curid=472629", "title": "Reino de Breta\u00f1a", "text": ""}
{"id": "472630", "revid": "56817", "url": "https://gl.wikipedia.org/wiki?curid=472630", "title": "Y\u016bki Yamada", "text": "Y\u016bki Yamada (en xapon\u00e9s \"\u5c71\u7530 \u88d5\u8cb4\"), nado en Nagoia o 18 de setembro de 1990, \u00e9 un actor xapon\u00e9s.\nTraxectoria.\nLogo de rematar o instituto, entrou na academia da Watanabe Entertainment para se converter nun actor. En 2010 presentouse \u00e1 audici\u00f3n para elixir os compo\u00f1entes da banda pop D-Date, malia non sa\u00edr elixido, polos seus resultados puido pasar \u00e1 categor\u00eda D-Boys, formada por actores e para al\u00e9n pasou a formar parte da axencia de talentos Watanabe. Finalista na audici\u00f3n dos D-Boys, integrouse en decembro de 2010 no grupo de actores D2. En 2011 debutou como actor encarnando a Joe Gibken na serie \"Kaizoku Sentai Gokaiger\" e en xu\u00f1o de 2012 actuou na serie \"D\u00d7TOWN\". En outubro de 2013 entrou a formar parte de pleno dereito dos D-Boys ao se integrar neste grupo D2. En 2014 protagonizou o seu primeiro filme, \"Raivu\", unha fita de terror dirixida por Noboru Iguchi. En 2016 pola s\u00faa actuaci\u00f3n na obra teatral \"Miyamoto Musashi\" de Shiro Maeda foi candidato aos premios de teatro Yomiuri . En 2017 encarnou a Okita na serie de Netflix \"Itou-kun A to E\". En 2019 deulle vida a Yukijir\u014d Obata na serie matinal (\"asadora\") \"Natsuzora\"."}
{"id": "472637", "revid": "54334", "url": "https://gl.wikipedia.org/wiki?curid=472637", "title": "Oscar Horta", "text": ""}
{"id": "472640", "revid": "23204", "url": "https://gl.wikipedia.org/wiki?curid=472640", "title": "Biblioteca del Museo de Bellas Artes de Asturias", "text": ""}
{"id": "472642", "revid": "23204", "url": "https://gl.wikipedia.org/wiki?curid=472642", "title": "Mus\u00e9u de Belles Artes d'Asturies", "text": ""}
{"id": "472646", "revid": "72012", "url": "https://gl.wikipedia.org/wiki?curid=472646", "title": "Obi", "text": ""}
{"id": "472650", "revid": "89787", "url": "https://gl.wikipedia.org/wiki?curid=472650", "title": "Alex Olah", "text": "Alexandru Lucian Olah, m\u00e1is co\u00f1ecido como Alex Olah, nado o 15 de outubro de 1993 en Timi\u0219oara, Condado de Timi\u0219, \u00e9 un xogador profesional de baloncesto internacional roman\u00e9s. Formado na universidade de Northwestern, cunha altura de 2,13 m xoga na posici\u00f3n de pivote. Actualmente xoga para o Leite R\u00edo Breog\u00e1n.\nTraxectoria.\nNado en Timi\u0219oara, no Condado de Timi\u0219, Olah formouse na Universidade Northwestern, onde competiu cos Wildcats da Conferencia Big Ten da NCAA. En catro temporadas no baloncesto universtario estadounidense fixo unha media de 9,5 puntos, 5,1 rebotes, 1,4 asistencias e 1,5 tapones por xogo. Ap\u00f3s non ser elixido no Draft da NBA de 2016, xogou as Ligas de Ver\u00e1n da NBA cos New Orleans Pelicans, onde fixo unha media de 6,5 puntos e 2,5 rebotes nos catro xogos que disputou. No mes de xullo asinou o seu primeiro contrato profesional cos Belfius Mons-Hainaut da Pro Basketball League, a m\u00e1xima categor\u00eda do baloncesto belga. Na s\u00faa \u00fanica temporada no equipo fixo unha media de 10,7 puntos e 5,3 rebotes por encontro. En xullo de 2017 regresou ao seu pa\u00eds para asinar polo U-BT Cluj-Napoca, mais tan s\u00f3 xogou cinco encontros, onde fixo 5,5 puntos e 6,0 rebotes por xogo.\u200b En febreiro de 2018, fichou polo ZZ Leiden da Dutch Basketball League at\u00e9 final de temporada. Al\u00ed disputou 29 partidos onde fixo unha media de 7,4 puntos e 4,2 rebotes. Na temporada 2018\u221219 regresa a B\u00e9lxica onde xoga para o Kangoeroes Mechelen, onde fai unha media de 12,1 puntos e 6,8 rebotes en 38 xogos, cun acerto do 57,5% en tiros de campo e un 87,2% en tiros libres. O 28 de agosto de 2019 an\u00fanciase a s\u00faa incorporaci\u00f3n ao Club Baloncesto Breog\u00e1n, onde chega para suplir a Aleksandar Marcius tras non superar o reco\u00f1ecemento m\u00e9dico do club lucense."}
{"id": "472651", "revid": "5132", "url": "https://gl.wikipedia.org/wiki?curid=472651", "title": "Alexandru Olah", "text": ""}
{"id": "472655", "revid": "89787", "url": "https://gl.wikipedia.org/wiki?curid=472655", "title": "Kangoeroes Basket Mechelen", "text": "O Kangoeroes Basket Mechelen, tam\u00e9n co\u00f1ecido como Kangoeroes ou Kangoeroes Mechelen, \u00e9 un club profesional de baloncesto belga con sede na cidade de Mechelen (Antuerpen). Actualmente xoga na BNXT League, a m\u00e1xima categor\u00eda do baloncesto de B\u00e9lxica e os Pa\u00edses Baixos. Fundado 2009, o club disputa os seus partidos como local no Winketkaai, pavill\u00f3n con capacidade para 1\u00a0500 espectadores.\nHistoria.\nNomes.\nAo longo dos anos o equipo foi co\u00f1ecido como:"}
{"id": "472656", "revid": "5132", "url": "https://gl.wikipedia.org/wiki?curid=472656", "title": "Kangoeroes Mechelen", "text": ""}
{"id": "472657", "revid": "5132", "url": "https://gl.wikipedia.org/wiki?curid=472657", "title": "Kangoeroes Basket Willebroek", "text": ""}
{"id": "472659", "revid": "23204", "url": "https://gl.wikipedia.org/wiki?curid=472659", "title": "Beatriz Fraga Came\u00e1n", "text": ""}
{"id": "472663", "revid": "89787", "url": "https://gl.wikipedia.org/wiki?curid=472663", "title": "T\u00e1lero de convenci\u00f3n", "text": "O t\u00e1lero de convenci\u00f3n (en alem\u00e1n: Konventionstaler) foi unha moeda de prata padr\u00f3n do Sacro Imperio Romano Xerm\u00e1nico, entre 1754 e mediados do s\u00e9culo XIX. \nO exemplo m\u00e1is sobranceiro de t\u00e1lero de convenci\u00f3n \u00e9 o co\u00f1ecido como T\u00e1lero de Mar\u00eda Tareixa. \nHistoria.\nA s\u00faa creaci\u00f3n supuxo un intento de unificar os diferentes t\u00e1leros en circulaci\u00f3n. Para tal efecto, os estados soberanos, entre os que destacaban Baviera e Austria, asinaron o 20 de setembro de 1753 un tratado monetario denominado \"Konventionsfu\u00df\".\nO t\u00e1lero de convenci\u00f3n ou \"konventionstaler\" foi, xa que logo, sucesor de moedas como o \"kronentaler\" e sobre todo o \"reichstaler\", que equival\u00eda a 1/9 do marco de Colonia, o que supu\u00f1a unha desvalorizaci\u00f3n.\nComo consecuencia do novo tratado de uni\u00f3n monetaria asinado en 1837, Alema\u00f1a acabou por substitu\u00edr, en 1838, o t\u00e1lero de convenci\u00f3n polo t\u00e1lero prusiano (equivalente a 1/14 do marco de Colonia).\nPola s\u00faa banda, o Imperio Austr\u00edaco mantivo a s\u00faa produci\u00f3n ata 1857, pouco antes da adopci\u00f3n do \"vereinstaler\" e, posteriormente, do flor\u00edn austroh\u00fangaro. \nValor e equivalencias.\nO \"konventionstaler\" institu\u00eduse co peso e valor da d\u00e9cima parte dun marco de Colonia de prata, ou 23,39 gramos. Este \u00e9 o motivo de que habitualmente luza a lenda ou a s\u00faa abreviatura (\"10 partes dun marco de prata fina\") "}
{"id": "472664", "revid": "23204", "url": "https://gl.wikipedia.org/wiki?curid=472664", "title": "Mergull\u00f3n bicogroso", "text": "O mergull\u00f3n bicogroso (Podilymbus podiceps) \u00e9 unha especie de ave acu\u00e1tica da familia dos mergull\u00f3ns, Podicipedidae. Como a especie \"Podilymbus gigas\" xa se estinguiu, esta \u00e9 a \u00fanica especie existente do x\u00e9nero \"Podilymbus\". Vive principalmente en lagoas de case todo o continente Americano.\nTaxonom\u00eda e nome.\nO mergull\u00f3n bicogroso foi descrito por Carl Linnaeus na 10\u00aa edici\u00f3n da s\u00faa obra \"Systema Naturae\" en 1758 co nome \"Colymbus podiceps\". Despois foi transferido ao x\u00e9nero \"Podilymbus\". O seu nome binomial \"Podilymbus\" \u00e9 unha contracci\u00f3n da palabra latina \"podicipes\" (o nome xen\u00e9rico dos mergulladores) e a grega \"kolymbos\", 'mergullar', mentres que o nome espec\u00edfico \"podiceps\", v\u00e9n do lat\u00edn \"podex, podicis\", 'rabadilla, cu, ano' + \"pes\", 'p\u00e9', \u00e9 dicir, 'p\u00e9s no cu' por estares estes inseridos tan atr\u00e1s no corpo.\nF\u00f3ra do seu propio x\u00e9nero, os parentes m\u00e1is pr\u00f3ximos destas especie son os pequenos mergull\u00f3ns do x\u00e9nero \"Tachybaptus\".\nSubespecies.\nReco\u00f1\u00e9cense as seguintes subespecies:\nDescrici\u00f3n.\nSon aves robustas, pequenas e de pescozo curto, que miden de 31 a 38\u00a0cm de longo, cunha envergadura alar de 45 a 62\u00a0cm e un peso de 253 a 568\u00a0g. Son principalmente marr\u00f3ns, cun p\u00edleo e dorso escuros. A s\u00faa cor marr\u00f3n serve como camuflaxe nos pantanos onde viven. A parte inferior das \u00e1s, que se ve en voo, non \u00e9 branca, como noutros mergull\u00f3ns. A parte subcaudal \u00e9 branca e te\u00f1en un curto bico romo parecido ao das gali\u00f1as de cor gris clara, que no ver\u00e1n est\u00e1 cruzado por unha banda negra ancha. En ver\u00e1n, te\u00f1en a gorxa negra. Non hai dimorfismo sexual. Os exemplares novos te\u00f1en li\u00f1as negras e brancas e par\u00e9cense m\u00e1is a adultos en plmaxe invernal. Este mergull\u00f3n non ten os p\u00e9s palmados. As s\u00faas dedas te\u00f1en lobos que sobresae pola parte lateral da deda, e que facilitan que poida impulsarse ao nadar. Cando voan, os p\u00e9s parecen quedar por detr\u00e1s do corpo, debido \u00e1 s\u00faa situaci\u00f3n moi traseira no corpo.\nPode confundirse co \"Tachybaptus dominicus\", a\u00ednda que esa especie \u00e9 moito menor e ten un bico m\u00e1is fino. Outros mergull\u00f3ns de tama\u00f1o similar te\u00f1en unha plumaxe moi distinta, \u00e9 dicir, como o mergull\u00f3n orelleiro e o mergull\u00f3n real. Ambas as especies te\u00f1en unha plumaxe moito m\u00e1is colorida, con laterais marr\u00f3ns avermellados, cristas douradas na parte lateral da cabeza sobre a contrastante cor lousa (tam\u00e9n marr\u00f3n avermellada no mergull\u00f3n real); mentres que en inverno, tanto o real coma o orelleiro son de cor branca e negra con cores lousa e crema e te\u00f1en ollos vermellos.\nVocalizaci\u00f3n.\nA s\u00faa chamada \u00e9 inconfundible, alta e soa como un \"ouleante \"kuk-kuk-cow-cow-cow-cowwp-cowp\"\".\" A chamada \u00e9 similar \u00e1 do cuco \"Coccyzus americanus\".\nDistribuci\u00f3n e h\u00e1bitat.\nEnc\u00f3ntranse principalmente en Am\u00e9rica do Norte, Central e do Sur todo o ano. Durante a estaci\u00f3n reprodutora do ver\u00e1n, son m\u00e1is abundantes no centro norte e noroeste do Canad\u00e1. Se viven nunha \u00e1rea onde se conxela a aurga en inverno, migran. As aves migrantes xeralmente x\u00fantanse coas aves que viven al\u00ed todo o ano en setembro e outubro. Migran de noite. A maior\u00eda das aves migratorias parten en marzo e abril. Fan aparici\u00f3ns ocasionais en Europa (en Galicia \u00e9 unha ave accidental) e Hawai. No Reino Unido foron avistadas 37 veces en 2007, e aparecen en xeral de outubro a xaneiro. Unha desta aves reproduciuse en Inglaterra cun mergull\u00f3n pequeno, producindo unha cr\u00eda h\u00edbrida. \u00c9 o \u00fanico mergull\u00f3n rexistrado que visitou as illas Gal\u00e1pagos.\nOs mergull\u00f3ns enc\u00f3ntranse en zonas h\u00famidas de auga doce con vexetaci\u00f3n emerxente, como \"Typha\". Enc\u00f3ntranse ocasionalmente en augas salgadas. Cando se reproducen at\u00f3panse en vexetaci\u00f3n emerxente preto de augas abertas e en inverno principalmente en augas abertas debido a que non te\u00f1en ni\u00f1os que coidar. Poden vivir preto de r\u00edos, pero prefiren as augas calmas. Poden tam\u00e9n atoparse a maiores alturas cando migran. Poden reroducirse en zonas h\u00famidas restauradas e feitas polo home.\nViven aproximadamente de 10 a 12 anos.\nComportamento.\nRaramente voan. Fan lentos mergullos frecuentemente, especialmente cando est\u00e1n en perigo, mergull\u00e1ndose ata uns 6,1\u00a0m ou menos. Merg\u00fallanse durante uns 30 segundos e poden desprazarse a unha \u00e1rea m\u00e1is apartada das augas, asomando s\u00f3 a cabeza para ollar se o perigo desapareceu. Esta frecuencia de mergullos valeulle a descrici\u00f3n de ser de natureza solitaria ou t\u00edmida. \u00c9 raro que formen bandadas. O seu cortexo incl\u00fae chamadas e \u00e1s veces d\u00faos. Os machos mostran un comportamento territorial se outro macho se achega ao l\u00edmite do seu territorio. P\u00f3\u00f1ense enfronte e xiran a cabeza e bico. Despois dan a volta e empezan a facer as chamadas. Despois danse de novo a volta e ollan un para o outro.\nReproduci\u00f3n.\nReprod\u00facese na parte centro sur do Canad\u00e1, non Estados Unidos, Am\u00e9rica Central, o Caribe, e a zona temperada de Am\u00e9rica do Sur. Poden po\u00f1er ata sete ovos ao ano, que sit\u00faan os ni\u00f1os en zonas acu\u00e1ticas, enriba de vexetaci\u00f3n acu\u00e1tica. Os ovos son brancos azulados e el\u00edpticos e a incubaci\u00f3n dura 23 d\u00edas. \u00c9 a femia a que empeza a incubaci\u00f3n, despois fana ambos proxenitores e a femia faise cargo ao final da incubaci\u00f3n. Cobren o ni\u00f1o con vexetaci\u00f3n se te\u00f1en que ausentarse por tempo relativamente prolongado.\nAs cr\u00edas poden abandonar o ni\u00f1o un d\u00eda despois de faceren eclosi\u00f3n. Te\u00f1en penuxe ao nacer e v\u00e9selle a pel amarela ente os loros e na parte superior da cabeza. Non nadan ben e permanecen f\u00f3ra da auga. Dormen sobre as costas dos seus proxenitores. Tardan catro semanas en empezar a nadar. Cando son alertados soben ao dorso dun dos pais. Cando finalmente maduran o suficiente para mergullarse, merg\u00fallanse xunto cos seus pais. Ambos os pais comparten os traballos da crianza dos polos, tanto para alimentalos coma para levalos \u00e1s costas. Por veces os pais merg\u00fallanse para buscar alimento cos fillos nas costas.\nDieta.\nOs mergull\u00f3ns bicogroso alim\u00e9ntanse principalmente de invertebrados acu\u00e1ticos, e tam\u00e9n de pequenos peixes e anfibios (ras, c\u00e1gados). Merg\u00fallanse para conseguir a comida. Os seus bicos perm\u00edtenlles esmagar crust\u00e1ceos, como os cangrexos de r\u00edo. Poden tam\u00e9n comer plantas. Foron observados comendo as s\u00faas propias plumas, como outros mergull\u00f3ns, como axuda para facer a dixesti\u00f3n (impide que os \u00f3sos pequenos do alimento causen lesi\u00f3ns). Tam\u00e9n alimentan coas s\u00faas plumas as cr\u00edas.\nAmeazas.\nSon extremadamente sensibles a ser molestados, especialmente polos humanos. Cando se est\u00e1n reproducindo, se te\u00f1en medo, os adultos poden abandonar os ni\u00f1os sen protexer os ovos. As ondas creadas por botes poden destru\u00edr os ni\u00f1os e o seu ru\u00eddo pode asustar doadamente estas aves.\nNa cultura.\nAs s\u00faas plumas son grosas e suaves e eran antes usadas como decoraci\u00f3n de sombreiros e orelleiras e por esa raz\u00f3n eran cazados no leste dos Estados Unidos no s\u00e9culo XIX.\nStatus.\nOs mergull\u00f3ns est\u00e1n declinando en Nova Inglaterra, a\u00ednda que non se sabe a raz\u00f3n. Os estados de Connecticut e Nova Hampshire declararon o mergull\u00f3n bicogroso especie en perigo. En Nova Jersey e Massachusetts, foron declarados especie ameazada. En Vermont son especie \"especialmente preocupante\". En Rhode Island est\u00e1n localmente extintos.\nA perda de h\u00e1bitat \u00e9 a maior ameaza do mergull\u00f3n. A drenaxe, recheo e destruci\u00f3n xeral das zonas h\u00famidas causa a perda dos seus h\u00e1bitats reprodutores. Por\u00e9n, son a\u00ednda com\u00fans na maior\u00eda das s\u00faas \u00e1reas de distribuci\u00f3n."}
{"id": "472665", "revid": "27155", "url": "https://gl.wikipedia.org/wiki?curid=472665", "title": "Podilymbus podiceps", "text": ""}
{"id": "472666", "revid": "85894", "url": "https://gl.wikipedia.org/wiki?curid=472666", "title": "Zona de especial conservaci\u00f3n de Negueira", "text": "Negueira \u00e9 un espazo natural galego catalogado como zona especial de conservaci\u00f3n (ZEC) que incl\u00fae parte do encoro de Salime e abas do r\u00edo Navia nese concello. Esta \u00e1rea de conservaci\u00f3n ocupa 4.547 ha. do concellos de Negueira de Mu\u00f1iz, na comarca da Fonsagrada. Destaca por ser unha zona de monta\u00f1a, con clima atl\u00e1ntico pero influencia mediterr\u00e1nea, con bosques de casta\u00f1os, carballos e sobreiras e por se un lugar com\u00fan dos osos pardos.\nXeograf\u00eda.\nO espazo natural est\u00e1 por completo no concello de Negueira de Mu\u00f1iz, na comarca lucense da Fonsagrada. Incl\u00fae \u00e1s parroquia de R\u00edo de Porto, Ernes e parte das de Barcela (os lugares de Barcela, Cancio, Castelo, El Foxo, Rozadas, Vilaux\u00edn, ) e de Negueira (os lugares de Negueira, Pieiga, Sanformar e Seira).\nIncl\u00fae un treito final do encoro de Salime, coas abas e regatos que chegan a este encoro. Este encoro est\u00e1 no treito alto do r\u00edo Navia.\nFauna e flora.\nFlora.\nOs bosques f\u00f3rmanos os casta\u00f1os (\"Castanea sativa\") e os carballos (\"Quercus robur\") e sobreiras (\"Quercus suber\") e nas ribeiras os abeneiros (\"Alnus glutinosa\") e os freixos (\"Fraxinus excelsior\"). Entre os bosques prioritarios do espazo est\u00e1n os bosques de costas e barrancos e os sobreirais. Outras masas f\u00f3rmanas os queirogais, que os forman as especies de \"Erica ciliaris\" e \"Erica tetralix\". No espazo est\u00e1n ademais lugares de turbeiras activas.\nFauna.\nEn Negueira est\u00e1 presente o oso pardo (\"Ursus arctos\") e outras especies de conservaci\u00f3n prioritaria, como o \"Cerambyx cerdo\", os escornabois (\"Lucanus cervus\"), as londras (\"Lutra lutra\") e os aguaneiros (\"Galemys pyrenaicus\").\nAs especies da fauna catalogadas como especies silvestres en r\u00e9xime de protecci\u00f3n especial ou presentes no catalogo galego de especies ameazadas son:\nLexislaci\u00f3n.\nNegueira foi declarado como lugar de importancia comunitaria (LIC) en decembro de 2004 e ascendeu a zona especial de conservaci\u00f3n (ZEC) en marzo de 2014. \nO espazo natural forma parte da Reserva da Biosfera do R\u00edo Eo, Oscos e Terras de Bur\u00f3n."}
{"id": "472667", "revid": "47401", "url": "https://gl.wikipedia.org/wiki?curid=472667", "title": "Ernesto Daranas", "text": "Ernesto Daranas Serrano, nado na Habana o 7 de decembro de 1961, \u00e9 un director e guionista de cine, radio e televisi\u00f3n cubano de orixe galega.\nTraxectoria.\nLicenciado en Pedagox\u00eda e Xeograf\u00eda no ano 1983. Comezou con \u00e9xito dende moi cedo na radio escribindo de todo: cr\u00f3nicas, teatro, contos, series dram\u00e1ticas e radionovelas e m\u00e1is tarde na televisi\u00f3n, onde foi gui\u00f3nista para contos e telefilmes, que non sempre dirixiu. En 2004 escribiu o gui\u00f3n e co-dirixiu xunto a Natasha V\u00e1zquez o documental \"Os \u00faltimos gaiteiros da Habana\", un documental sobre Eduardo Lorenzo, gaiteiro galego-cubano, e sobre a s\u00faa volta a Galicia. O documental ga\u00f1ou o Premio Internacional de Xornalismo Rei de Espa\u00f1a e a este segu\u00edronlle outros dous sobre emigrantes galegos en Cuba, \"Fillas de Galicia\" (2005) e (2008), ambos dirixidos por Natasha V\u00e1zquez e con gui\u00f3n de Ernesto Daranas. Tam\u00e9n en 2008 dirixiu o documental \"Peregrinos\". Polos seus documentais sobre emigrantes de Galicia, Natasha V\u00e1zquez, Ernesto Daranas e Rigoberto Senarega, recibiron conxuntamente a Medalla Castelao no ano 2005, as \u00faltimas presididas por Manuel Fraga. \nTam\u00e9n no 2004 Daranas dirixiu o telefilme \"\u00bfLa vida en rosa?\", do que escribiu o gui\u00f3n. Este traballo ga\u00f1ou o Gran Premio do I Festival Nacional de Televisi\u00f3n de Cuba m\u00e1is outros seis, inclu\u00edndo a mellor direcci\u00f3n e gui\u00f3n orixinal, e converteuse rapidamente nunha obra de culto dentro do audiovisual cubano. O traballo de Daranas tratou sempre dun xeito ou outro os problemas da sociedade da Habana, como a prostituci\u00f3n, a pobreza, a ausencia dos pais, e outros problemas da sociedade. "}
{"id": "472668", "revid": "1131", "url": "https://gl.wikipedia.org/wiki?curid=472668", "title": "Allianz Parque", "text": "O Allianz Parque, normalmente co\u00f1ecido como Arena do Palmeiras, \u00e9 un estadio de f\u00fatbol de S\u00e3o Paulo, situado no barrio de Perdizes. O estadio \u00e9 propiedade da Sociedade Esportiva Palmeiras. O estadio foi inaugurado o 19 de novembro de 2014. Ten capacidade para 43.713 persoas e as s\u00faas dimensi\u00f3ns son 105 metros de longo por 68 de ancho."}
{"id": "472669", "revid": "1131", "url": "https://gl.wikipedia.org/wiki?curid=472669", "title": "Est\u00e1dio C\u00edcero Pompeu de Toledo", "text": "O Est\u00e1dio C\u00edcero Pompeu de Toledo, normalmente co\u00f1ecido como Est\u00e1dio do Morumbi, \u00e9 un estadio de f\u00fatbol de S\u00e3o Paulo, situado no barrio de Morumbi. O estadio \u00e9 propiedade do S\u00e3o Paulo Futebol Clube. O estadio foi inaugurado o 2 de outubro de 1960. Ten capacidade para 67.052 persoas e as s\u00faas dimensi\u00f3ns son 105 metros de longo por 68 de ancho."}
{"id": "472670", "revid": "1131", "url": "https://gl.wikipedia.org/wiki?curid=472670", "title": "Est\u00e1dio Urbano Caldeira", "text": "O Est\u00e1dio Urbano Caldeira, normalmente co\u00f1ecido como Est\u00e1dio da Vila Belmiro, \u00e9 un estadio de f\u00fatbol de Santos, situado no barrio de Vila Belmiro. O estadio \u00e9 propiedade do Santos Futebol Clube. O estadio foi inaugurado o 12 de outubro de 1916. Ten capacidade para 16.068 persoas e as s\u00faas dimensi\u00f3ns son 105 metros de longo por 68 de ancho."}
{"id": "472671", "revid": "5236169", "url": "https://gl.wikipedia.org/wiki?curid=472671", "title": "Est\u00e1dio Municipal Paulo Machado de Carvalho", "text": ""}
{"id": "472674", "revid": "65337", "url": "https://gl.wikipedia.org/wiki?curid=472674", "title": "Konventionstaler", "text": ""}
{"id": "472679", "revid": "5236241", "url": "https://gl.wikipedia.org/wiki?curid=472679", "title": "Est\u00e1dio do Morumbi", "text": ""}
{"id": "472685", "revid": "111586", "url": "https://gl.wikipedia.org/wiki?curid=472685", "title": "Esperan\u00e7a", "text": "Esperan\u00e7a \u00e9 unha telenovela brasileira escrita por Benedito Ruy Barbosa, que se estreou na Rede Globo no d\u00eda 17 de xu\u00f1o de 2002 rematada o 14 de febreiro de 2003. Cont\u00e9n 209 episodios."}
{"id": "472688", "revid": "89787", "url": "https://gl.wikipedia.org/wiki?curid=472688", "title": "Por Amor", "text": "Por Amor \u00e9 unha telenovela brasileira escrita por Manoel Carlos, que se estreou na Rede Globo no d\u00eda 13 de outubro de 1997 rematada o 23 de maio de 1998. Cont\u00e9n 190 episodios.\nConta cos actores Regina Duarte, Gabriela Duarte, Antonio Fagundes, F\u00e1bio Assun\u00e7\u00e3o, Susana Vieira, Vivianne Pasmanter e Carolina Ferraz."}
{"id": "472691", "revid": "98629", "url": "https://gl.wikipedia.org/wiki?curid=472691", "title": "Illa Buck, Illas Virxes Brit\u00e1nicas", "text": "Illa Buck \u00e9 unha illa privada das illas Virxes Brit\u00e1nicas no Caribe.\nVisi\u00f3n xeral.\nUn antigo propietario comezara a constru\u00edr unha ponte entre a illa Buck e a illa de T\u00f3rtola, pero a construci\u00f3n cesou cando se descubriu que ao abeiro da lei brit\u00e1nica das Illas Virxes se crear\u00eda un dereito a favor do p\u00fablico en xeral para cruzar a ponte e usar as praias da illa. As\u00ed, det\u00edvose e nunca se completou a ponte.\nA illa tam\u00e9n ten un obsoleto paso a\u00e9reo sobre ela, que agora est\u00e1 en ru\u00ednas.\nCurioso, nas adxacentes Illas Virxes Estadounidenses hai outros dous illotes que levan o nome de \"illa Buck\" - Monumento Nacional do Buck Island Reef preto de Santa Cruz e Buck Island National Wildlife Refuge preto de San Tom\u00e9.\nTen 43 hect\u00e1reas e ten piscinas. en 2012, era a segunda illa privada m\u00e1is cara do mundo.\nEn 2017 a illa anunciouse que estaba a venda no sitio web de inmobles Rightmove por 30.000.000 de d\u00f3lares."}
{"id": "472694", "revid": "89787", "url": "https://gl.wikipedia.org/wiki?curid=472694", "title": "Estorni\u00f1o negro", "text": "O estorni\u00f1o negro (Sturnus unicolor) \u00e9 unha ave paseriforme da familia Sturnidae. Est\u00e1 estreitamente relacionado co estorni\u00f1o pinto, \"S. vulgaris\", pero ten unha distribuci\u00f3n moito m\u00e1is restrinxida, confinado na pen\u00ednsula Ib\u00e9rica, noroeste de \u00c1frica, parte m\u00e1is meridional de Francia, e as illas de Sicilia, Sarde\u00f1a e C\u00f3rsega. En Galicia \u00e9 unha ave sedentaria e moi com\u00fan e un dos dous estorni\u00f1os que se poden ver no pa\u00eds, xunto do estorni\u00f1o pinto. \u00c9 unha ave esencialmente non migratoria.\nTaxonom\u00eda e sistem\u00e1tica.\nDebido \u00e1 recente divisi\u00f3n do x\u00e9nero \"Sturnus\", esta especie e mais o estorni\u00f1o com\u00fan, son as \u00fanicas especies que quedan no x\u00e9nero. Ocasionalmente at\u00f3panse h\u00edbridos entre esta especie e o estorni\u00f1o com\u00fan onde as \u00e1reas reprodutoras de ambos se solapan no noroeste da pen\u00ednsula Ib\u00e9rica.\nDescrici\u00f3n.\nO adulto \u00e9 moi similar ao estorni\u00f1o com\u00fan, pero un pouco m\u00e1is grande (21\u201323\u00a0cm de lonxitude; 70\u2013100\u00a0g de peso), e ten unha plumaxe negra de aspecto aceitoso e m\u00e1is escura, con brillos lixeiramente p\u00farpuras ou verdes, que carece totalmente de pintas en primavera e ver\u00e1n, e s\u00f3 con moi poucas manchas claras pequenas en plumaxe de inverno, formadas polas puntas claras das plumas. Tam\u00e9n difire por ter plumas na gorxa claramente m\u00e1is grandes (d\u00faa veces a lonxitude das que ten o estorni\u00f1o com\u00fan), formando unha \"barba\" descoidada, que \u00e9 especialmente visible cando a ave est\u00e1 cantando. As s\u00faas patas son rosas brillantes. En ver\u00e1n, o bico \u00e9 amarelo cunha base azulada nos machos e unha base rosada nas femias; en inverno, \u00e9 m\u00e1is apagado, a mi\u00fado anegrado. Os xoves son dunha cor marr\u00f3n apagada, m\u00e1is escura que a dos xoves de estorni\u00f1o com\u00fan, e te\u00f1en un bico negro e patas marr\u00f3ns. A confusi\u00f3n co estorni\u00f1o com\u00fan \u00e9 especialmente f\u00e1cil durante o inverno, cando os estorni\u00f1os com\u00fans son abundantes na \u00e1rea de distribuci\u00f3n do estorni\u00f1o negro, pero tam\u00e9n en ver\u00e1n onde se solapan as s\u00faas \u00e1reas de reproduci\u00f3n no nordeste de Espa\u00f1a e a parte m\u00e1is ao sur de Francia. Pode tam\u00e9n confundirse co merlo com\u00fan, \"Turdus merula\", que se diferencia claramente pola s\u00faa cola m\u00e1is longa e carecer de brillo na plumaxe.\nIgual que os estorni\u00f1os com\u00fans, m\u00e1is que choutar cami\u00f1a, e ten un voo directo potente, mostrando unhas \u00e1s de aspecto triangular e cola curta. \u00c9 unha ave ruidosa e un bo imitador; as s\u00faas chamadas son similares \u00e1s do estorni\u00f1o com\u00fan, pero m\u00e1is altas.\nDistribuci\u00f3n e h\u00e1bitat.\nO estorni\u00f1o negro utiliza unha ampla variedade de h\u00e1bitats e pode encontrarse en calquera ambiente aberto axeitado, desde terras agr\u00edcolas ou olivares a zonas habitadas por humanos. As maiores densidades de poboaci\u00f3n danse en bosques de enci\u00f1as pastados, e h\u00e1bitats urbanos como Xibraltar, onde \u00e9 com\u00fan. A poboaci\u00f3n creceu nas \u00faltima d\u00e9cadas cunha expansi\u00f3n da s\u00faa \u00e1rea de distribuci\u00f3n cara ao norte, espall\u00e1ndose por toda Espa\u00f1a (antes estaba ausente a partir do nordeste) entre 1950 e 1980, e colonizando localmente ao longo da costa sur de Francia desde 1983. Igual que o seu parente m\u00e1is com\u00fan, \u00e9 omn\u00edvoro, comendo unha gran variedade de invertebrados, bagas, e sobras proporcionadas por humanos. \u00c9 gregario, formando bandadas de considerable tama\u00f1o, a mi\u00fado mesturados cos estorni\u00f1os com\u00fans, de ata 100\u00a0000 en inverno.\nAni\u00f1a en cavidades en \u00e1rbores, edificios e cant\u00eds. Normalmente pon de tres a cinco ovos."}
{"id": "472695", "revid": "27155", "url": "https://gl.wikipedia.org/wiki?curid=472695", "title": "Sturnus unicolor", "text": ""}
{"id": "472707", "revid": "109216", "url": "https://gl.wikipedia.org/wiki?curid=472707", "title": "Gwendoline Konie", "text": "Gwendoline Chomba Konie, nada en Lusaca o 9 de outubro de 1938 e finada na mesma cidade o 14 de marzo de 2009, foi unha escritora, diplom\u00e1tica e pol\u00edtica de Zambia. Foi embaixadora do seu pa\u00eds en Escandinavia, as Naci\u00f3ns Unidas e Alema\u00f1a. En 2000 formou o seu propio partido pol\u00edtico e en 2001 foi candidata \u00e1 presidencia de Zambia.\nTraxectoria.\nNaceu na por ent\u00f3n Rodesia do Norte, protectorado brit\u00e1nico. Estudou na Universidade de Cardiff, en Gales, e na Universidade Americana en Washington, D.C., nos Estados Unidos de Am\u00e9rica. Doutorouse en Sociolox\u00eda pola Universidade de Warwick.\nEn 1962 foi elixida por Evelyn Dennison Hone, gobernador xeral de Rodesia do Norte, para ser membro do Consello Lexislativo. Antes de aceptar, ela consultou con Kenneth Kaunda e finalmente aceptou o cargo. Formouse en Asuntos Exteriores e entre 1974 e 1977 foi Embaixadora en Suecia, Dinamarca, Noruega e Finlandia. En 1977 foi nomeada representante permanente de Zambia ante as Naci\u00f3ns Unidas, e en 1979 pasou a ser secretaria permanente do Ministerio de Turismo de Zambia. Despois da perda de porder de Kenneth Kaunda, seguiu traballando como diplom\u00e1tica co presidente Frederick Chiluba at\u00e9 1997, e foi nomeada embaixadora en Alema\u00f1a.\nNas elecci\u00f3ns xerais de 2001 foi candidata \u00e1 presidencia de Zambia ppolo Partido Social Democr\u00e1tico, que fundara en agosto de 2000 co foco posto en problem\u00e1tica social infantil e feminina.\nComo escritora, o seu poema \"In the Fist of your Hatred\" foi inclu\u00eddo en 2007 en \"The Penguin Book of Modern African Poetry\". O texto \u00e9 un escrito contra a arrogancia masculina.\nTras a s\u00faa morte no Hospital MKP Trust de Lusaca, recibiu un funeral de estado.."}
{"id": "472719", "revid": "89787", "url": "https://gl.wikipedia.org/wiki?curid=472719", "title": "Vereinstaler", "text": "O vereinstaler (en galego: \"t\u00e1lero da uni\u00f3n\"), creado en 1857, foi unha moeda padr\u00f3n de prata usada na maior parte dos Estados Alem\u00e1ns e no Imperio Austr\u00edaco nos anos anteriores \u00e1 Unificaci\u00f3n Alem\u00e1. Tr\u00e1tase do derradeiro tipo de t\u00e1lero alem\u00e1n e conti\u00f1a 16,667 gramos de prata fina. \nCaracterizaci\u00f3n.\nO vereinstaler foi introducido para substitu\u00edr o padr\u00f3n anterior, baseado no t\u00e1lero de Prusia, lixeiramente m\u00e1is pesado (16,704 g). A partir dunha libra de prata obt\u00ed\u00f1anse 30 vereinstaler, cunha pureza de 900 mil\u00e9simas. Era frecuente que esta caracter\u00edstica fose amosada nos seus reversos, coa lenda (\"30 por cada libra de fino\"). \nO vereinstaler us\u00e1base en todos os pa\u00edses adheridos \u00e1 Uni\u00f3n Alfandegueira dos Estados de Alema\u00f1a (\"Zollverein\"), unha organizaci\u00f3n establecida en 1834 pola que se suprim\u00edan os aranceis entre os membros da Confederaci\u00f3n Xerm\u00e1nica, coa excepci\u00f3n de Austria. \nAs especificaci\u00f3ns do vereinstaler aplic\u00e1ronse tam\u00e9n ao resto das moedas con valores expresados en t\u00e1leros e en flor\u00edns, a\u00ednda que non se fixese nelas menci\u00f3n ao padr\u00f3n do vereinstaler. No caso das moedas divisionarias, no entanto, deuse unha situaci\u00f3n problem\u00e1tica, xa que estas (pfennig, kreuzer e groschen) segu\u00edan a ser espec\u00edficas de cada Estado e en moitas ocasi\u00f3ns carec\u00edan de correspondencia coas cu\u00f1adas noutros estados. \nHistoria.\nProleg\u00f3menos.\nXa nas discusi\u00f3ns preliminares do Tratado de Dresde (\"Dresdner M\u00fcnzvertrag\"), Saxonia presentara unha proposta para a creaci\u00f3n dunha nova moeda equivalente a un terzo do t\u00e1lero que se usaba naquel reino. Por\u00e9n, a proposta fora rexeitada polos demais estados, ao resolverse que s\u00f3 se procurar\u00eda a homologaci\u00f3n dos sistemas existentes.\nCo tratado monetario de Dresde do 30 de xullo de 1838, creouse o dobre t\u00e1lero (\"doppeltaler\"), equivalente a tres flor\u00edns, como unidade monetaria de toda a zona da \"Zollverein\". O dobre t\u00e1lero era v\u00e1lido nos estados do sur de Alema\u00f1a pertencentes \u00e1 \"Zollverein\", en Prusia, en Saxonia, Hesse-Kassel e o ducado de Turinxia. Ata 1853, entre outros, adher\u00edronse ao tratado monetario de Dresde Anhalt, Oldenburgo, o ducado de Braunschweig e Hannover. \nCre\u00e1rase, xa que logo, unha profunda harmonizaci\u00f3n da moeda alem\u00e1, mais non, a\u00ednda, unha moeda alem\u00e1 unitaria, xa que un dobre t\u00e1lero do norte correspond\u00eda a 3,5 flor\u00edns do sur e a 3 flor\u00edns austroh\u00fangaros, en tanto que moitas moedas do s\u00e9culo XVIII manti\u00f1an a\u00ednda a s\u00faa circulaci\u00f3n. \nImplantaci\u00f3n nos diferentes estados.\nCo acordo monetario de Viena do 24 de xaneiro de 1857, Austria uniuse tam\u00e9n \u00e1 uni\u00f3n monetaria, do mesmo modo que a pr\u00e1ctica totalidade dos estados da \"Zollverein\". Introduciuse ent\u00f3n no sistema o vereinstaler como moeda principal, cunha versi\u00f3n simple e outra dobre. \nEn Prusia e outros estados xermanos do norte, o vereinstaler dividiuse en 30 groschen de prata (\"silbergroschen\"), e cada un destes en 12 pfennig, do mesmo xeito que en Saxonia, coa diferenza de que o seu groschen (chamado al\u00ed \"neugroschen\") estaba dividido en 10 pfennig. A\u00ednda que outros estados do norte, como Hannover, usaron tam\u00e9n o groschen como moeda divisionaria, outros, como Mecklenburgo ou Hesse-Kassel usaron outras divisi\u00f3ns diferentes. \nNo sur de Alema\u00f1a, estados como Baviera usaron o flor\u00edn como unidade padr\u00f3n de conta, coa equivalencia de \u200b1 3\u20444 flor\u00edns por cada vereinstaler. O flor\u00edn estaba dividido en 60 kreuzer, e cada un destes en 4 pfennig ou 8 heller.\nNo Imperio Austr\u00edaco (e m\u00e1is tarde no Imperio Austroh\u00fangaro), a unidade de conta era un flor\u00edn diferente, dividido en 100 kreuzer, de xeito que \u200b1 1\u20442 flor\u00edns equival\u00edan a un vereinstaler.\nSubstituci\u00f3n.\nCando Austria se arredou da Confederaci\u00f3n Xerm\u00e1nica (\"Deutscher Bund\") tras a derrota na guerra austro-prusiana de 1866, acabou a cu\u00f1axe de vereinstaler austr\u00edacos, e a s\u00faa circulaci\u00f3n finalizou o 1 de xaneiro de 1901. \nNa \u00e1rea do Imperio Alem\u00e1n, a lei monetaria de 1873 trouxo consigo unha nova moeda, o marco de ouro (\"goldmark\"), chamada as\u00ed por estar baseada no padr\u00f3n ouro, a\u00ednda que a s\u00faa especie f\u00edsica fose cu\u00f1ada en prata, e atribu\u00edulle ao vereinstaler o valor de tres deses marcos.\nNese momento finalizou a cu\u00f1axe do vereinstaler (a derradeira moeda de dobre vereinstaler emitiuse en conmemoraci\u00f3n das vodas de ouro da parella real de Saxonia en 1872). As moedas de dobre vereinstaler mantiveron a s\u00faa circulaci\u00f3n ata o 15 de novembro de 1876, e as de valor simple foron retiradas o 1 de outubro de 1907. \nA partir de 1908, existiu unha moeda directamente herdeira do vereinstaler, a de valor facial de tres marcos, cu\u00f1ada ata a \u00e9poca da Rep\u00fablica de Weimar. \nVereinstaler emitidos en cada estado.\nA cantidade est\u00e1ndar de prata fina foi de 16,667 g para o vereinstaler e de 33,408 para o dobre vereinstaler (\"doppeltaler\"). Na t\u00e1boa ind\u00edcanse, entre par\u00e9nteses) as desviaci\u00f3ns desta norma."}
{"id": "472722", "revid": "23204", "url": "https://gl.wikipedia.org/wiki?curid=472722", "title": "Gerard Deulofeu L\u00e1zaro", "text": ""}
{"id": "472724", "revid": "23204", "url": "https://gl.wikipedia.org/wiki?curid=472724", "title": "Etnias de Somalia", "text": ""}
{"id": "472726", "revid": "56817", "url": "https://gl.wikipedia.org/wiki?curid=472726", "title": "Aya Hirayama", "text": "Aya Hirayama (en xapon\u00e9s \"\u5e73\u5c71\u3042\u3084\"), nada en Kuroiso o 13 de xaneiro de 1984, \u00e9 unha actriz xaponesa.\nTraxectoria.\nEn 1998 ga\u00f1ou unha proba de talento de Horipro para procurar actrices e debutou ao ano seguinte na serie \"Kawaii dake ja dame kashira\" da TV Asahi e dende ent\u00f3n apareceu regularmente en moitas series xaponesas de televisi\u00f3n; comezou a se facer co\u00f1ecida a partir de 2001 pola s\u00faa participaci\u00f3n como a heroina na serie \"Fighting Girl\" e no filme \"Waterboys\". En 2004 foi un dos protagonisas do filme surcoreano \"Baramui paiteo\" e en 2005 protagonizou a serie de televisi\u00f3n \"Haruka 17\", baseada no manga do mesmo nome. En 2006 protagonizou \"Backdancers!\" co cantante Hiroko Shimabukuro."}
{"id": "472729", "revid": "23204", "url": "https://gl.wikipedia.org/wiki?curid=472729", "title": "Valent\u00edn Gonz\u00e1lez Gonz\u00e1lez", "text": ""}
{"id": "472730", "revid": "23204", "url": "https://gl.wikipedia.org/wiki?curid=472730", "title": "Nicol\u00e1s Alejandro Tagliafico", "text": ""}
{"id": "472733", "revid": "23204", "url": "https://gl.wikipedia.org/wiki?curid=472733", "title": "Esther Miriam Zimmer Lederberg", "text": ""}
{"id": "472734", "revid": "23204", "url": "https://gl.wikipedia.org/wiki?curid=472734", "title": "Gabriel Medina (surfista)", "text": ""}
{"id": "472736", "revid": "23204", "url": "https://gl.wikipedia.org/wiki?curid=472736", "title": "Gabriel Medina Pinto Ferreira", "text": ""}
{"id": "472737", "revid": "23204", "url": "https://gl.wikipedia.org/wiki?curid=472737", "title": "Teodoro Ignacio Gallego Bezares", "text": ""}
{"id": "472743", "revid": "127505", "url": "https://gl.wikipedia.org/wiki?curid=472743", "title": "Deogracias Carballo Alonso", "text": "Deogracias Carballo Alonso, nado en San Xo\u00e1n de R\u00edo cara 1900 e finado en Lugo o 26 de setembro de 1939, foi un carpinteiro e pol\u00edtico galego.\nTraxectoria.\nCarpinteiro de Medos (San Xo\u00e1n de R\u00edo). Militante das Xuventudes Socialistas. Co golpe de Estado do 18 de xullo de 1936 botouse ao monte e integrouse nunha partida de fuxidos. Detido en Lugo, ingresou na prisi\u00f3n provincial o 17 de novembro de 1938. Foi xulgado por adhesi\u00f3n \u00e1 rebeli\u00f3n e condenado a pena de morte. Foi executado nas tapias do cuartel da Garda Civil de Lugo."}
{"id": "472744", "revid": "23204", "url": "https://gl.wikipedia.org/wiki?curid=472744", "title": "Juan Guilloto Le\u00f3n", "text": ""}
{"id": "472746", "revid": "23204", "url": "https://gl.wikipedia.org/wiki?curid=472746", "title": "Eduardo Rosales Gallinas", "text": ""}
{"id": "472747", "revid": "23204", "url": "https://gl.wikipedia.org/wiki?curid=472747", "title": "Laurentino Cortizo Cohen", "text": ""}
{"id": "472750", "revid": "5863", "url": "https://gl.wikipedia.org/wiki?curid=472750", "title": "Robertson Davies", "text": "William Robertson Davies, nado en Ontario o 28 de agosto de 1913 e finado en Orangeville o 2 de decembro de 1995, foi un novelista, dramaturgo, cr\u00edtico, xornalista e profesor canadense en lingua inglesa. Est\u00e1 considerado un dos mellores e m\u00e1is populares escritores na historia do Canad\u00e1, a mi\u00fado considerado un \"homme de lettres \"(en referencia \u00e1 s\u00faa erudici\u00f3n), un termo que Davies aceptaba de bo grado. Foi, as\u00ed mesmo, o fundador e primeiro reitor da Massey College, unha college vencellada e dependente da Universidade de Toronto.\nTraducido ao galego: \"O quinto en cuesti\u00f3n\" (2021). Faktor\u00eda K. 436 p\u00e1xs. Traduci\u00f3n de Alejandro Tobar.\nObra.\nEnsaios.\nFicci\u00f3n\neditado polo autor como:\nCr\u00edtica"}
{"id": "472753", "revid": "23204", "url": "https://gl.wikipedia.org/wiki?curid=472753", "title": "Madelaine Grobbelaar Petsch", "text": ""}
{"id": "472754", "revid": "1888", "url": "https://gl.wikipedia.org/wiki?curid=472754", "title": "Xulio Calvi\u00f1o", "text": " "}
{"id": "472758", "revid": "23204", "url": "https://gl.wikipedia.org/wiki?curid=472758", "title": "A carreira do s\u00e9culo", "text": "A carreira do s\u00e9culo (en ) \u00e9 un filme estadounidense de 1965 dirixido por Blake Edwards. Est\u00e1 protagonizado por Jack Lemmon, Tony Curtis e Natalie Wood, foi escrito por Blake Edwards e Arthur A. Ross, conta coa m\u00fasica de Henry Mancini e coa fotograf\u00eda de Russell Harlan. Entre os actores secundarios est\u00e1n Peter Falk, Keenan Wynn, Arthur O'Connell e Vivian Vance. O filme tivo un orzamento de 12\u00a0mill\u00f3ns de d\u00f3lares, o que o converte nun dos filmes de comedia m\u00e1is caros da s\u00faa \u00e9poca. A historia est\u00e1 inspirada na carreira Nova York-Par\u00eds de 1908."}
{"id": "472759", "revid": "23204", "url": "https://gl.wikipedia.org/wiki?curid=472759", "title": "The Great Race", "text": ""}
{"id": "472761", "revid": "56817", "url": "https://gl.wikipedia.org/wiki?curid=472761", "title": "Xulio Calvi\u00f1o Rodr\u00edguez", "text": "Xulio Calvi\u00f1o Rodr\u00edguez, nado en Vigo o 19 de agosto de 1948, \u00e9 un enxe\u00f1eiro e pol\u00edtico galego.\nTraxectoria.\nEnxe\u00f1eiro Industrial pola Escola T\u00e9cnica Superior de Enxe\u00f1eiros Industriais de Madrid. Foi profesor Titular da Escola Universitaria de Vigo. Foi militante do Partido Comunista de Galicia, do que foi responsable comarcal de Vigo e encabezou a candidatura do PCG ao Parlamento de Galicia pola provincia de Pontevedra nas elecci\u00f3ns auton\u00f3micas de 1981. Presidente da Asociaci\u00f3n de Veci\u00f1os de Lavadores. Rompeu co PCG en 1985 con Julio P\u00e9rez de la Fuente e presentouse \u00e1s auton\u00f3micas de 1985 encabezando a candidatura de Pontevedra do Partido Comunista de Galicia-Marxista Revolucionario (PCG (m-r)). Despois pasouse ao PSOE e foi elixido concelleiro de Vigo nas elecci\u00f3ns municipais de 1991. \u00c9 membro da Comisi\u00f3n Executiva Local do PSOE de Vigo. Foi nomeado membro do Consello Social da Universidade de Vigo en 2011."}
{"id": "472762", "revid": "1131", "url": "https://gl.wikipedia.org/wiki?curid=472762", "title": "\u00c1ngel Jorge Echeverri", "text": "\u00c1ngel Jorge Echeverri, nado en Santiago de Compostela o 29 de xullo de 1904 e finado na mesma cidade o 28 de xu\u00f1o de 1984, foi un m\u00e9dico e profesor galego.\nTraxectoria.\nEstudou Medicina na Universidade de Santiago de Compostela. Acadou o Premio Extraordinario de licenciatura e o Premio Fern\u00e1ndez Carril ao mellor expediente acad\u00e9mico. Ampliou estudos no Hospital Provincial de Madrid, en Bruxelas, Par\u00eds e Porto, onde traballou no campo da embriolox\u00eda e o sistema vascular linf\u00e1tico. En 1934 ampliou estudos de Traumatolox\u00eda en Italia.\nEn 1929 ga\u00f1ou en oposici\u00f3n a praza de profesor adxunto da c\u00e1tedra de Anatom\u00eda Descritiva e Topogr\u00e1fica e T\u00e9cnica Anat\u00f3mica da USC, e seis anos despois conseguiu dita c\u00e1tedra. En 1931 doutorouse en Madrid coa tese \"Variedades del aparato renal superior\". En 1932 foi nomeado m\u00e9dico do Hospital Provincial de Santiago de Compostela. Tras a s\u00faa xubilaci\u00f3n deu clase de Historia da Medicina.\nFoi reitor da Universidade de Santiago de Compostela entre 1960 e 1968. En 1947 ingresou como acad\u00e9mico de n\u00famero na Real Academia de Medicina de Galicia, co discurso \"Aspectos anatomofisiol\u00f3gicos del neopallium del cerebro humano\"."}
{"id": "472763", "revid": "1888", "url": "https://gl.wikipedia.org/wiki?curid=472763", "title": "Julio Calvi\u00f1o Rodr\u00edguez", "text": ""}
{"id": "472769", "revid": "85894", "url": "https://gl.wikipedia.org/wiki?curid=472769", "title": "Antonio Gra\u00f1a Gir\u00e1ldez", "text": "Antonio Gra\u00f1a Gir\u00e1ldez, nado en Cangas en 1911, foi un patr\u00f3n de pesca e pol\u00edtico galego.\nTraxectoria.\nPatr\u00f3n de pesca. Ex combatente na guerra civil. Foi xefe local do Movimiento de Cangas e despois conselleiro local do Movimiento. Foi nomeado alcalde de Cangas polo Ministro da Gobernaci\u00f3n a finais de xaneiro de 1974. Tomou posesi\u00f3n o 1 de febreiro. Presentou a s\u00faa dimisi\u00f3n por motivos de sa\u00fade e idade en outubro de 1976, que lle foi aceptada a finais de xaneiro de 1977."}
{"id": "472775", "revid": "56817", "url": "https://gl.wikipedia.org/wiki?curid=472775", "title": "Christel Takigawa", "text": "Christel Takigawa (en xapon\u00e9s \"\u6edd\u5ddd\u30af\u30ea\u30b9\u30c6\u30eb\" ), nada como Takigawa Lardux Christel Masami (\"\u6edd\u5ddd\u30e9\u30eb\u30c9\u30a5\u30af\u30ea\u30b9\u30c6\u30eb\u96c5\u7f8e\") en Par\u00eds o 1 de outubro de 1977, \u00e9 unha presentadora de televisi\u00f3n xaponesa.\nTraxectoria.\nNaceu en Francia de pai franc\u00e9s e nai xaponesa. Cando ti\u00f1a tres anos volveu ao Xap\u00f3n coa s\u00faa familia para se establecer en K\u014dbe, a localidade natal de s\u00faa nai, volveu marchar a Francia con 12 anos de novo e al\u00ed permaneceu un ano para volver de novo a K\u014dbe. Estudou literatura francesa na Universidade Aoyama Gakuin. No ano 2000, logo de se graduar, comezou a traballar para Kyodo Television, subsidiaria de Fuji Television, en diferentes programas informativos e no servizo de continuidade. Dende 2002, e ata 2009, presentou \"News Japan\" de Fuji TV e entre 2007 e 2008 o informativo semanal dos domingos \"Shinh\u014dd\u014d Puremia A\" en Fuji News Network. Entre 2010 e 2013 presentou o informativo \"M. Sunday\" en Fuji TV. En 2013 foi a encargada de dar o discurso de invatici\u00f3n en Buenos Aires, en franc\u00e9s, diante do Comit\u00e9 Ol\u00edmpico Internacional para a elecci\u00f3n de Toquio como sede das Olimpiadas de 2020, a prensa eloxiou a s\u00faa disertaci\u00f3n que se converteu nunha das pezas informativas m\u00e1is relevantes do ano, e a palabra que elixiu para se referir \u00e1 hospitalidade xaponesa, \"omotenashi\", pasou a ser a palabra do ano no Xap\u00f3n. \u00c9 cabaleiro da Orde Nacional do M\u00e9rito de Francia."}
{"id": "472786", "revid": "59564", "url": "https://gl.wikipedia.org/wiki?curid=472786", "title": "Salvador Rodr\u00edguez Pastoriza", "text": "Salvador Rodr\u00edguez Pastoriza, nado en Bueu o 2 de outubro de 1963 \u00e9 un xornalista e escritor galego. \nTraxectoria.\nEstudou a secundaria no IES Rodeira de Cangas e Xornalismo na Universidade Complutense de Madrid. \u00c9 xornalista do Faro de Vigo.\n\u00c9 irm\u00e1n de Francisco Rodr\u00edguez Pastoriza."}
{"id": "472792", "revid": "89787", "url": "https://gl.wikipedia.org/wiki?curid=472792", "title": "Papamerda palleiro", "text": "O papamerda palleiro ou palleira pomarina (Stercorarius pomarinus) \u00e9 unha ave mari\u00f1a da familia Stercorariidae. \u00c9 unha ave migratoria, que inverna no mar nos oc\u00e9anos tropicais. En Galicia \u00e9 unha ave de paso relativamente abundante.\nTaxonom\u00eda.\nA s\u00faa relaci\u00f3n con outras especies non est\u00e1 completamente resolta; o seu ADN mitocondrial \u00e9 m\u00e1is similar ao do papamerda real, pero en morfolox\u00eda e comportamento est\u00e1 m\u00e1is pr\u00f3ximo aos papamerdas pequenos (como o papamerda palanqu\u00edn). A explicaci\u00f3n m\u00e1is probable \u00e9 unha extensa hibridaci\u00f3n entre a real e unha especie de papamerdas menores, o cal tivo como resultado a xeraci\u00f3n dunha poboaci\u00f3n h\u00edbrida que finalmente evolucionou nunha especie distinta, o papamerda palleiro; ou alternativamente entre o papamerda palleiro e unha especie de papamerda do hemisferio sur, dos que o papamerda real ser\u00eda a descendencia h\u00edbrida, que quizais apareceu moi recentemente no s\u00e9culo XV. Xulgando polas caracter\u00edsticas do esqueleto e o comportamento, o primeiro parece o m\u00e1is probable, xa que o papamerda palleiro comparte varias semellanzas cos papamedas do x\u00e9nero \"Catharacta\" (ver papamerda subant\u00e1rtico), mentres que o papamerda real non parece moi diferente dos seus parentes do hemisferio sur.\nA diferenza no ADNmt entre o papamerda palleiro e o real \u00e9 unha das menores entre d\u00faas especies de vertebrados ata agora analizados, sendo menor que a variaci\u00f3n encontrada entre diferentes individuos de especies de ampla distribuci\u00f3n. A aparente capacidade de hibridaci\u00f3n levou \u00e1 abolici\u00f3n do x\u00e9nero separado \"Catharacta\" para os papamerdas do hemisferio sur e os papamerdas reais.\nEtimolox\u00eda.\nO x\u00e9nero \"Stercorarius\" ten un nome latino que significa \"do excremento\", pola comida regurxitada por outras aves \u00e1s que o papamerda persegue, que antes se pensaba que eran excrementos, que seguidamene o papamerda com\u00eda. O nome espec\u00edfico \"pomarinus\" v\u00e9n de \"pomatorhinus\", do grego \"poma, pomatos\", 'tapa' e \"rhis, rhinos\", 'nariz, orificio nasal'. Isto ref\u00edrese \u00e1 cera (ou ceroma) que cobre a base do seu bico, caracter\u00edstica que comparte con outros papamerdas. O nome non ten nada que ver coa rexi\u00f3n b\u00e1ltica de Pomerania.\nDescrici\u00f3n.\nMide de 46 a 67\u00a0cm de lonxitude, e de 110 a 138\u00a0cm de envergadura alar e de 540 a 920\u00a0g de peso. O l\u00edmite m\u00e1ximo de lonxitude incl\u00fae as longas plumas da cola dos adultos na \u00e9poca reprodutora, que te\u00f1en uns 10\u00a0cm de lonxitude. A identificaci\u00f3n desta especie \u00e9 moi complicada polas \u00faas semellanzas co papamerda palanqu\u00edn e a existencia de tres morfos. Os papamerdas palleiros son tan grandes coma unha gaivota cana. Son moito m\u00e1is voluminosos, de \u00e1s m\u00e1is anchas e lembran menos a un falc\u00f3n que os papamerdas palanqu\u00edns, pero mostran a mesma gama de variaci\u00f3n de plumaxes. O voo \u00e9 m\u00e1is moderado que o da especie menor. Realiza moitas chamadas parlantes \u00e1speras e outras que soan como \"which-yew\".\nOs papamerdas palleiros adultos de morfo claro te\u00f1en un dorso marr\u00f3n, partes inferiores principalmente brancas e plumas primarias das \u00e1s escuras cun \"flash\" branco. A cabeza e o pescozo son brancos amarelados cunha parte superior negra. Os adultos de morfo escuro son marr\u00f3ns escuros, e as aves de morfo intermedio son escuros con partes inferiores, cabezas e pescozo algo m\u00e1is claros. Todos os morfos te\u00f1en o flash na \u00e1 branco, que aparece como un dobre flash diagn\u00f3stico na parte inferior da \u00e1. Nos adultos reprodutores de todos os morfos, as d\u00faas plumas da cola centrais son moito m\u00e1is longas que as outras, te\u00f1en forma de culler e est\u00e1n retortas con respecto \u00e1 horizontal. Os xuven\u00eds son a\u00ednda m\u00e1is dif\u00edciles de identificar, e son dif\u00edciles de distinguir dos papamerdas palanqu\u00edns a distancia e s\u00f3 pola plumaxe.\nComportamento.\nReproduci\u00f3n.\nEsta especie reprod\u00facese no distante norte de Eurasia e Norteam\u00e9rica. Ani\u00f1a na tundra e illas \u00e1rticas, po\u00f1endo 2 ou 3 ovos marr\u00f3ns oliv\u00e1ceos en depresi\u00f3ns forradas de herba. Igual que outros paparmerdas, voa facendo pasadas pola cabeza dunha persoa ou outro intruso que se achega ao seu ni\u00f1o. A\u00ednda que non pode inflixir graves danos, a experiencia pode ser atemorizante e dolorosa.\nAlimentaci\u00f3n.\nAlim\u00e9ntase de peixes, prea, sobras, pequenas aves ata o tama\u00f1o dunha gaivota cana e roedores, especialmente lemmings. Persegue e r\u00f3uballe as s\u00faas capturas a gaivotas, carr\u00e1ns e incluso mascatos. Igual que a maior\u00eda das especies de papamerdas, realiza este comportamento pirata durante todo o ano, mostrando grande axilidade acosando as s\u00faas v\u00edtimas. S\u00f3 a gaivot\u00f3ns, o pigargo e a aguia real capturan papamerdas palleiros adultos sans."}
{"id": "472793", "revid": "27155", "url": "https://gl.wikipedia.org/wiki?curid=472793", "title": "Palleira pomarina", "text": ""}
{"id": "472794", "revid": "27155", "url": "https://gl.wikipedia.org/wiki?curid=472794", "title": "Stercorarius pomarinus", "text": ""}
{"id": "472800", "revid": "85894", "url": "https://gl.wikipedia.org/wiki?curid=472800", "title": "Cipriano Casteleiro Feal", "text": "Cipriano Antonio Casteleiro Feal, nado en Barallobre (Fene) o 12 de abril de 1913 e finado no mesmo lugar en 1985, foi un militar e pol\u00edtico galego.\nTraxectoria.\nEntrou na Armada con 16 anos. Cabo de Artillar\u00eda afiliado \u00e1 CNT. Estaba enrolado no cruceiro Blas de Lezo cando se afundiu en 1932. Co golpe de Estado do 18 de xullo de 1936 foi detido e estivo preso no buque prisi\u00f3n Plus Ultra, fondeado na r\u00eda de Ferrol. Conseguiu fuxir, chegando a nado a Barallobre, onde permaneceu agochado. Despois dun primeiro intento frustrado de marchar, o 21 de xullo do 1939 conseguiu embarcar en Ares con outros 26 republicanos na evasi\u00f3n do bou Ram\u00f3n, conseguindo chegar a Francia. Ingresado nun Campo de refuxiados. Xulgado en Ferrol, foi declarado en rebeld\u00eda e fuxido. Traballou de le\u00f1ador. En 1943, tras recalar no Brasil, instalouse no Uruguai. Cando morreu Franco visitou aos familiares en Barallobre grazas a unha colecta familiar coa que sufragou a viaxe. En 1980 retornou definitivamente a Barallobre onde morreu e foi soterrado en 1985."}
{"id": "472801", "revid": "5863", "url": "https://gl.wikipedia.org/wiki?curid=472801", "title": "Eugenio Novo Neira", "text": ""}
{"id": "472803", "revid": "138085", "url": "https://gl.wikipedia.org/wiki?curid=472803", "title": "Illa Dead Chest, Illas Virxes Brit\u00e1nicas", "text": "Dead Chest (cofre do morto, ataude, cadaleito) \u00e9 pouco m\u00e1is que un gran afloramento de rochas situado a menos duns 800 metros ao nord\u00e9s da ba\u00eda Deadman na Illa Peter, Illas Virxes Brit\u00e1nicas. Est\u00e1 deshabitado, non ten auga doce nin \u00e1rbores e s\u00f3 unha escasa vexetaci\u00f3n. Antigamente foi usado como campo de tiro pola Real Polic\u00eda das Illas Virxes, pero a apertura dun hotel na pr\u00f3xima illa Peter coincidiu coa decisi\u00f3n de constru\u00edr un campo de tiro adecuado na illa de T\u00f3rtola. A illa \u00e9 agora un parque nacional deshabitado, con varios populares sitios de meergulloo e esnorquel.\nBarbanegra e Stevenson.\nSegundo unha historiaapocryphal ap\u00f3crifa o pirata Barbanegra abandonou a s\u00faa tripulaci\u00f3n na illa Dead Chest como castigo, deix\u00e1ndolles nada m\u00e1is que un alfanxe e unha botella de ron a cada un. Cantos piratas e cantos d\u00edas estiveron al\u00ed var\u00edan segundo a fonte que conta a historia. A finais de mes s\u00f3 quedaban con vida alg\u00fans poucos piratas. Debido a que as primeiras referencias a esta historia son do s\u00e9culo XX, \u00e9 case certo que o falso folclore deriva da canci\u00f3n \"Dead Man's Chest\", que apareceu por primeira vez na novela de \"Robert Louis Stevenson\" \"A illa do tesouro\" de 1883. O coro de \"Dead Man's Chest\" \u00e9 o seguinte:\nStevenson atopou o nome de \"Dead Man's Chest\" entre unha lista de nomes insulares nun libro de Charles Kingsley e dixo que \"A illa do tesouro\" sa\u00edu de Kingsley \"At Last: A Christmas in the West Indies\" (1871); onde recib\u00edn o 'Ataude do home morto' - esa foi a semente \". Kingsley escribira en \"At Last\": \"Por desgraza, os bucaneiros ingleses desde ent\u00f3n [1493] deron \u00e1 maior\u00eda das Illas Virxes nomes menos po\u00e9ticos. The Dutchman's Cap , Xerusal\u00e9n rota, o ataude do home morto, a illa do Ron, marcan un tempo e unha andaina m\u00e1is prosaicos, terrible, malvado e brutal. Noutras palabras, a canci\u00f3n non est\u00e1 baseada nunha antiga lenda, \u00e9 completamente nova escrita en 1883 e orixinal de Stevenson. A\u00ednda que os dous nomes non son exactamente os mesmos (\"Dead Man's Chest\" vs \"Dead Chest\"), as semellanzas son rechamantes e non hai outras illas chamadas as\u00ed nas Illas Virxes, o que suxire que son unha e a mesma. Se por outra banda a illa \"Dead Man's Chest\" \u00e1 que fai referencia Kingsley en \"At Last\" non \u00e9 a mesma que a illa co\u00f1ecida hoxe como \"Illa Dead Chest\", non haber\u00eda conexi\u00f3n entre a \"Illa Dead Chest\" e a canci\u00f3n de Stevenson \"Dead Man's Chest\", xa que a canci\u00f3n de Stevenson fai referencia \u00e1 illa de Kingsley.\nEn 1994, un xornalista, Quentin van Marle, pasou 31 d\u00edas s\u00f3 na illa como n\u00e1ufrago voluntario, batendo o suposto r\u00e9cord dos piratas de Barbanegra e en conmemoraci\u00f3n do centenario da morte de Robert Louis Stevenson."}
{"id": "472805", "revid": "85894", "url": "https://gl.wikipedia.org/wiki?curid=472805", "title": "Eduardo L\u00f3pez Rodr\u00edguez", "text": "Eduardo L\u00f3pez Rodr\u00edguez, nado en Cangas, foi un mestre e pol\u00edtico galego.\nTraxectoria.\nMestre. Militante de Falange Espa\u00f1ola de las JONS. Ao producirse o golpe de Estado do 18 de xullo de 1936 foi voluntario do ex\u00e9rcito franquista e alcanzou o grao de \u00e1lferez provisional. Foi delegado do Frente de Juventudes de Cangas. Foi nomeado alcalde de Cangas polo Ministro da Gobernaci\u00f3n en xullo de 1965. Permaneceu no posto at\u00e9 1974."}
