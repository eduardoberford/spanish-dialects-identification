{"id": "504093", "revid": "109331", "url": "https://gl.wikipedia.org/wiki?curid=504093", "title": "Igrexa de San Marti\u00f1o de Tiobre", "text": "A igrexa de San Marti\u00f1o de Tiobre \u00e9 o templo parroquial de Tiobre, no concello de Betanzos. At\u00f3pase no lugar de Betanzos o Vello. P\u00f3dese afirmar que igrexa de san Marti\u00f1o de Tiobre \u00e9 un dos exemplares de igrexa rural rom\u00e1nica de finais do s\u00e9culo XII e principios do XII mellor conservada da provincia da Coru\u00f1a.\nLocalizaci\u00f3n.\nCh\u00e9gase pola estrada que se dirixe a Ferrol, tomando a un quil\u00f3metro da sa\u00edda de Betanzos un desv\u00edo sinalizado. O templo de Tiobre est\u00e1 situado no cumio dun monte no que se asenta un castro. At\u00f3pase nun lugar illado, a\u00ednda que pr\u00f3ximo \u00e1s casas que conforman o lugar.\nHistoria.\nOrixe.\nA orixe da igrexa non est\u00e1 clara. En todo caso estas d\u00faas opini\u00f3ns non contan con ning\u00fan soporte documental. \nPor unha banda, o historiador Mart\u00ednez Santiso retrotrae a fundaci\u00f3n da igrexa ata a \u00e9poca da predicaci\u00f3n do Ap\u00f3stolo Santiago por terras galegas. \nA base desta teor\u00eda radica en que no s\u00e9culo XIX apareceu unha moeda coa efixie do emperador romano Constantino I o Grande e ademais, que na igrexa descubriuse unha l\u00e1pida de canteir\u00eda baixo o altar maior coa cara deste emperador romano.\nOutros autores remontan a data da construci\u00f3n \u00f3 s\u00e9culo VIII, atribu\u00edndoa \u00f3s suevos, debido \u00f3 \"drag\u00f3n\" que figurou no campanario da igrexa. Desta idea \u00e9 Antonio Neira de Mosquera \"\"esta iglesia es un documento hist\u00f3rico de la dominaci\u00f3n sueva en aquella parte de Ga\"licia...\", o autor finaliza con esta an\u00e1lise:\nEvoluci\u00f3n hist\u00f3rica.\nNon obstante, c\u00edtanse en documentos do s\u00e9culo IX, concretamente do ano 830 un no que se enumeran as igrexas pertencentes \u00f3 bispado de Iria - Compostela. No ano 868, nun documento de Tructino, delegado rexio do rei Afonso III, aparece nunha listaxe das igrexas de Nendos, nesta listaxe aparece San Marti\u00f1o como patr\u00f3n; e outro referido \u00e1 igrexa e \u00f3 Castelo da Espenuca.\nFoi ademais mandada consagrar por Xelm\u00edrez entre os anos 1108 e 1112, xunto con outras igrexas como a de Nendos, mandato levado a cabo por Juan Rodr\u00edguez, arcediago daquela comarca e c\u00f3engo de Santiago de Compostela. Aparece citada nunha bula do papa Alexandre III, datada do 20 de marzo de 1178, na que se confirman t\u00f3dolos privilexios e posesi\u00f3ns da Igrexa Compostel\u00e1. A finais do s\u00e9culo XII, formou parte da doaz\u00f3n que o rei Afonso VIII de Le\u00f3n e Galicia realizou \u00e1 igrexa de Santiago, as\u00ed pasaban \u00e1 s\u00e9 Compostel\u00e1 t\u00f3dolos dereitos reais que lle compet\u00eda, entre outros, no couto de San Marti\u00f1o de \"Teyoure\" (Tiobre).\nO n\u00facleo principal da vila de Betanzos estaba en Tiobre, ata que no ano 1219 trasladouse \u00f3 emprazamento actual.\nXa no s\u00e9culo XIX, concretamente no ano 1858 sendo o cura Manuel Rodi\u00f1o, sufriu unha reforma na que se perdeu o drag\u00f3n e varios dos seus s\u00edmbolos hist\u00f3ricos caracter\u00edsticos. No ano 1972 volveuse a realizar un acondicionamento da igrexa.\nPor diante da igrexa pasaba o Cami\u00f1o Ingl\u00e9s que vi\u00f1a dende Ferrol para unirse \u00f3 que proced\u00eda dende Irixoa diante do santuario da Nosa Se\u00f1ora dos Remedios, despois de baixar polo lugar de Cara\u00f1a, o que incrementou de maneira significativa a s\u00faa importancia durante o per\u00edodo de maior auxe da peregrinaci\u00f3n a Compostela.\nDescrici\u00f3n.\nA planta da igrexa \u00e9 de estilo rom\u00e1nico e data do s\u00e9culo XII. Presenta unha planta rectangular onde se atopa unha nave e unha \u00e1bsida tam\u00e9n rectangular. \nNo interior o espazo intermedio entre o presbiterio e a nave est\u00e1 delimitado por un arco triunfal apuntado, sostido por semicolumnas unidas, con capiteis que mesturan follas, volutas e cabezas. No exterior da fachada principal conc\u00e9ntrase toda a ornamentaci\u00f3n. A porta rectangular est\u00e1 inscrita nun t\u00edmpano con escasa decoraci\u00f3n e sobre ela sobresaen as arquivoltas semicirculares con catro columnas nas xambas cos capiteis corintios de decoraci\u00f3n vexetal. Sobresae a espadana dobre rematada nun corpo triangular rodeada por pin\u00e1culos. Os muros do edificio son de canteira de granito e a cuberta a d\u00faas augas cubertas de tella curva. \nComo en moitas igrexas do rural galego, aparece o cemiterio dentro do recinto do adro, formando un conxunto onde conviven a parroquia dos mortos e a parroquia dos vivos."}
{"id": "504094", "revid": "88215", "url": "https://gl.wikipedia.org/wiki?curid=504094", "title": "Francis Lema", "text": "Francisco Lema Vidal, nado o 26 de setembro de 1977 en Wolfenbuttel (Baixa Saxonia, Alema\u00f1a) e co\u00f1ecido como Francis Lema, \u00e9 un copiloto galego de rallys.\nGa\u00f1ou d\u00faas veces o Campionato de Espa\u00f1a de Rallys de Terra, como copiloto de seu curm\u00e1n Amador Vidal, en 2014 e 2015.\nTraxectoria.\nDesaf\u00edo Peugeot (1999-2004).\nComezou nos rallys en 1999 disputando o Desaf\u00edo Peugeot do Campionato de Espa\u00f1a cun Peugeot 106 Rallye, como copiloto de seu curm\u00e1n Amador Vidal, que xa levaba uns anos competindo en dita categor\u00eda. Acabaron como subcampi\u00f3ns esa tempada as\u00ed como as catro tempadas seguintes, correndo dende o 2001 cun Peugeot 206 XS. Co mesmo veh\u00edculo, proclam\u00e1ronse finalmente campi\u00f3ns do Desaf\u00edo Peugeot en 2004.\nCampionato de Espa\u00f1a de Rallys de Terra (2005-2015).\nAo ano seguinte pasou a competir xunto a Amador no Campionato de Espa\u00f1a de Rallys de Terra, onde logrou no seu primeiro ano varios podios e a s\u00faa primeira vitoria absoluta, no Rally da Gudi\u00f1a-Ourense. Remataron o campionato como ga\u00f1adores do grupo N e terceiros na clasificaci\u00f3n absoluta. Na seguinte tempada lograron a vitoria no Rally de Terra de Granada e quedaron segundo no Rally de Guijuelo pero unha serie de abandonos fixeron que s\u00f3 puideran acabar o campionato na s\u00e9tima posici\u00f3n final. Durante os seguintes anos e ata 2011 seguiron competindo con asiduidade no nacional de terra, pero os numerosos problemas mec\u00e1nicos e abandonos afast\u00e1ronos dos primeiros postos da xeral, a pesar de subir ao podio nalg\u00fans dos rallys, como no Rally de Terra de Cabanas de 2008, onde foron os vencedores. A partir de 2011 comezou a disputar rallys tam\u00e9n con outros pilotos. Ese ano correu o Rally de Ferrol e o Ourense-Baixa Limia como copiloto de Javier Ramos Troiti\u00f1o, quedando en 11\u00aa e 14\u00aa posici\u00f3n respectivamente, e tam\u00e9n competiu no Rally Botafumeiro con \u00c1ngel P\u00e9rez \"Lanchi\u00f1as\". Ao ano seguinte realizou varios rallys con Vidal, Ramos e \u00c1lvaro Mu\u00f1iz pero sen poder completar ning\u00fan, uns malos resultados que se repetiron tam\u00e9n en 2013, ano no que disputou o Campionato de Galicia de Rally como copiloto de seu curm\u00e1n Ricardo Vidal, irm\u00e1n de Amador.\nA principios de marzo de 2014 disputou o Rally do Cocido con Javier Ramos, rematando en terceira posici\u00f3n, s\u00f3 por detr\u00e1s de Iv\u00e1n Ares-\u00c1lvaro Ba\u00f1obre e Alberto Meira-C\u00e1ndido Carrera. A finais do mesmo mes correu con Amador o Rallysprint de Fafe en Portugal, xunto a pilotos como S\u00e9bastien Ogier, Ott T\u00e4nak ou Dani Sordo, pero non conseguiron acabar a proba. Uns d\u00edas despois correron cun Volkswagen Polo N1 o 30\u00ba Rally de Noia, quedando en segunda posici\u00f3n, s\u00f3 por detr\u00e1s de Ares e Ba\u00f1obre. A finais de abril competiron no Rally Concello de Curtis, segunda proba do Campionato de Espa\u00f1a de Terra, e lograron a vitoria con m\u00e1is de dous minutos de vantaxe sobre Nil Solans e Miquel Ib\u00e1\u00f1ez. A vitoria animounos a disputar o resto do campionato, cousa que fixeron co mesmo coche, quedando quintos na seguinte proba en Andaluc\u00eda, vencendo no Bierzo e quedando s\u00e9timos en Cervera. Con estes resultados chegaron como l\u00edderes \u00e1 \u00faltima proba, o Rally de Terra de Riolobos, pero con s\u00f3 dous puntos de vantaxe sobre o segundo, Jorge del Cid, e cun total de sete pilotos con opci\u00f3ns de ga\u00f1ar o t\u00edtulo. Comezaron o rally marcando o segundo tempo nos dous primeiros treitos, por detr\u00e1s de del Cid, e foron os m\u00e1is r\u00e1pidos nos dous seguintes, coloc\u00e1ndose l\u00edderes. Perderon a posici\u00f3n de cabeza no quinto treito, pero no seguinte Jorge del Cid sa\u00eduse da estrada e perdeu unha roda, polo que tivo que abandonar. A partir de ent\u00f3n os dous curm\u00e1ns baixou o ritmo para non arriscar e chegar \u00e1 meta, fac\u00e9ndoo finalmente en segunda posici\u00f3n ao ser superados por Nil Solans no \u00faltimo treito. Con esta segunda posici\u00f3n proclam\u00e1ronse por primeira vez campi\u00f3ns de Espa\u00f1a de Rallys de Terra. Lema foi o primeiro copiloto galego en lograr o t\u00edtulo, e ademais foron os primeiros en ga\u00f1ar cun Volkswagen, rompendo a hexemon\u00eda de Mitsubishi, que ga\u00f1ara o campionato os 9 anos anteriores. Tam\u00e9n ese ano disputou d\u00faas probas do Campionato de Espa\u00f1a de asfalto, o Rally R\u00edas Baixas con Javier Ramos, onde quedaron oitavos, e o Rally Comunidad de Madrid con \u00c1lvaro Mu\u00f1iz e un Porsche 997, subindo ao podio en segunda posici\u00f3n, por detr\u00e1s dos irm\u00e1ns Sergio e Diego Vallejo e por diante de Surhayen Pern\u00eda e Carlos del Barrio.\nEn 2015 correu de novo o campionato nacional de terra con Amador Vidal e co mesmo veh\u00edculo, comezando no Rally Terras Altas de Lorca, onde s\u00f3 puideron ser 16\u00ba, despois de que o seu coche se quedase parado no segundo treito. A segunda cita do calendario foi o Rally de Terra Circuito de Navarra, onde subiron ao podio en terceira posici\u00f3n, por detr\u00e1s de Nani Roma e Alexander Villanueva. En abril disputaron a terceira proba, o Rally de Terra Concello de Curtis, onde quedaron segundos, s\u00f3 por detr\u00e1s de Karl Kruuda. Con todo, o estoniano non disputaba o campionato polo que a m\u00e1xima puntuaci\u00f3n foi para Vidal e Lema. A continuaci\u00f3n venceron nas tres seguintes probas, o Rally de Terra do Bierzo, o Rally de Terra de Cervera e o Rally de Terra Norte de Extremadura, proclam\u00e1ndose na \u00faltima delas, en Plasencia, campi\u00f3ns de Espa\u00f1a por segunda vez e a falta a\u00ednda dunha proba.\nCompetici\u00f3ns espor\u00e1dicas (2016-actualidade).\nEn 2016 correu por \u00faltima vez con Amador Vidal, no Rally do Bierzo, e dende ent\u00f3n ten competido de xeito m\u00e1is espor\u00e1dico con diferentes pilotos como \u00d3scar Veiga, Alberto Nimo ou Pablo Molinos, ademais de Javier Ramos."}
{"id": "504095", "revid": "85894", "url": "https://gl.wikipedia.org/wiki?curid=504095", "title": "A R\u00faa, Arca, O Pino", "text": "A R\u00faa \u00e9 un lugar da parroquia de Arca, no concello coru\u00f1\u00e9s do Pino, na comarca de Arz\u00faa. Segundo o IGE, en 2019 ti\u00f1a 184 habitantes (93 homes e 91 mulleres).\nA mediados do s\u00e9culo XIX este lugar era tam\u00e9n co\u00f1ecido polo nome de D\u00faas Casas, debido ao pazo do mesmo nome que aqu\u00ed se situaba."}
{"id": "504098", "revid": "88215", "url": "https://gl.wikipedia.org/wiki?curid=504098", "title": "Francisco Lema", "text": ""}
{"id": "504099", "revid": "88215", "url": "https://gl.wikipedia.org/wiki?curid=504099", "title": "Francisco Lema Vidal", "text": ""}
{"id": "504100", "revid": "98629", "url": "https://gl.wikipedia.org/wiki?curid=504100", "title": "Sala samob\u00f3jc\u00f3w. Hejter", "text": "Sala samob\u00f3jc\u00f3w. Hejter \u00e9 un filme polaco de 2020 dirixido por Jan Komasa e escrito por Mateusz Pacewicz. O argumento conta a historia dun estudante universitario de Varsovia que tenta modificar a s\u00faa vida dende internet, causando odio e violencia xeneralizados. Estreouse o 6 de marzo de 2020 nos cinemas de Polonia e ga\u00f1ou o Premio \u00e1 Mellor Narrativa Internacional no Festival de Cinema de Tribeca."}
{"id": "504101", "revid": "27155", "url": "https://gl.wikipedia.org/wiki?curid=504101", "title": "Soma celular", "text": ""}
{"id": "504102", "revid": "127505", "url": "https://gl.wikipedia.org/wiki?curid=504102", "title": "Cadeira de rodas", "text": "Unha cadeira de rodas \u00e9 unha cadeira montada sobre rodas que \u00e9 utilizada por persoas con dificultades motrices, podendo ser movida manual ou electronicamente polo ocupante ou empurrada por algu\u00e9n. Por ser amplamente utilizada por persoas con discapacidade f\u00edsica, \u00e9 tam\u00e9n utilizada como s\u00edmbolo que indica acceso a persoas con necesidades especiais. Despois de fabricadas, moitas cadeiras de rodas pasan por terapeutas ocupacionais para seren adaptadas ao usuario.\nHistoria.\nA primeira cadeira de rodas documentada foi feita para Filipe de Habsburgo, rei da Uni\u00f3n Ib\u00e9rica, no s\u00e9culo XVI, cando sufr\u00eda de problemas de mobilidade debidos \u00e1 gota e artrose. Este dispositivo, denominado en castel\u00e1n silla de un inv\u00e1lido, era unha cadeira de brazos con rodas e un repousap\u00e9s que facilitaba o desprazamento do monarca.\nCo paso dos s\u00e9culos, o dese\u00f1o das cadeiras de rodas foi evolucionando para ofrecer mellor soporte e mobilidade aos usuarios. A primeira patente moderna foi rexistrada en 1869.\nNa actualidade, as cadeiras de rodas adapt\u00e1ronse para acomodar diversas necesidades e actividades, como \u00e9 o caso das cadeiras de rodas deportivas, el\u00e9ctricas ou as dese\u00f1adas especificamente para nenos.\nTipos de cadeiras de rodas.\nExisten diferentes tipos de cadeiras de rodas, dese\u00f1adas para satisfacer diversas necesidades dos usuarios. Entre elas atopamos:"}
{"id": "504103", "revid": "89787", "url": "https://gl.wikipedia.org/wiki?curid=504103", "title": "Teresa Cameselle", "text": "Mar\u00eda Teresa Cameselle Rodr\u00edguez, nada en Mugardos en 1968, \u00e9 unha escritora galega en lingua castel\u00e1 especializada en novela rom\u00e1ntica e narrativa hist\u00f3rica.\nTraxectoria.\nComezou a s\u00faa carreira coa participaci\u00f3n en certames de relatos, cos que ga\u00f1ou alg\u00fan galard\u00f3n e a publicaci\u00f3n en antolox\u00edas. En 2008 foi finalista no Premio de Novela de La Voz de Galicia. Tam\u00e9n en 2008 ga\u00f1ou o Premio Talism\u00e1n de Novela Rom\u00e1ntica coa s\u00faa primeira novela longa, \"La hija del c\u00f3nsul\", que se publicou o mesmo ano. \nA s\u00faa relaci\u00f3n profesional coa literatura tam\u00e9n a levou a impartir obradoiro, organizar clubs de lectura e ser relatora en diversos congresos e eventos literarios. Tras doce novelas publicadas, en 2020 recibiu o Galard\u00f3n Letras del Mediterr\u00e1neo da deputaci\u00f3n de Castell\u00f3 pola s\u00faa traxectoria na novela rom\u00e1ntica."}
{"id": "504104", "revid": "25871", "url": "https://gl.wikipedia.org/wiki?curid=504104", "title": "Mar\u00eda Teresa Cameselle Rodr\u00edguez", "text": ""}
{"id": "504106", "revid": "89787", "url": "https://gl.wikipedia.org/wiki?curid=504106", "title": "Sigurd Ragnarsson", "text": "Sigurd Ragnarsson ou tam\u00e9n Sigur\u00f0r ormr \u00ed auga, en n\u00f3rdico antigo (en galego, Sigurd \"Ollo de serpe\", ou \"Serpe no ollo\"), foi un semi-lendario guerreiro viquingo e un rei dan\u00e9s dende mediados do s\u00e9culo IX. O seu prototipo hist\u00f3rico poder\u00eda se-lo rei dan\u00e9s Sigfred que gobernou brevemente na d\u00e9cada do 870..A partir do s\u00e9culo XII, aparece en m\u00faltiples sagas e lendas escandinavas como un dos fillos do viquingo lendario Ragnar Lodbrok e Aslaug (ou quizais \u00de\u00f3ra, filla de Heroth, rei de Gothia). \nVida temper\u00e1.\nO alcume de Sigurd, \"Serpe dentro do ollo\" denotaba unha caracter\u00edstica f\u00edsica, pois nacera cunha marca no seu ollo, descrita como a imaxe do Ouroboros (unha serpe ou drag\u00f3n mordendo a s\u00faa propia cola, rodeando a pupila do seu ollo esquerdo). Esa marca da serpe fora profetizada pola s\u00faa nai \u00c1slaug, a filla da valquiria Brynhildr.\nSegundo a \"Saga de Ragnar Lodbrok\", mentres Sigurd era s\u00f3 un mozo, os seus medio irm\u00e1ns Eric e Agnar foran asasinados polo rei sueco Eysteinn Beli (tam\u00e9n co\u00f1ecido como \u00d6sten). Cando \u00c1slaug ouviu a noticia da morte de Eric e Agnar, a\u00ednda que non era a s\u00faa nai, chorou sangue e encirrou os outros fillos de Ragnar para vinga-los seus irm\u00e1ns mortos. Como o rei sueco controlaba Uppsala e ti\u00f1a unha vaca sagrada llamada Sibilja, Ivar Ragnarson cr\u00eda que os deuses protex\u00edan a Eysteinn e tem\u00eda a maxia que al\u00ed reinaba. Por\u00e9n, o seu meido irm\u00e1n, Sigurd, de s\u00f3 tres anos, quixo atacar a Eysteinn polo que os irm\u00e1ns cambiaron de opini\u00f3n. O pai adoptivo de Sigurd reuniu cinco barcos, Hvitsek e Bj\u00f6rn Ragnarson xuntaron catorce e Aslaug m\u00e1is Ivar, outros dez. Con toda esa forza, atacaron e conseguiron vingarse de Eysteinn.\nO historiador dan\u00e9s Saxo Grammaticus relatou que Sigurd, cando era de mozo, residiu durante un tempo en Escocia e as Illas escocesas. Posteriormente, Ragnar e mailo ex\u00e9rcito viquingo asasinaron os condes locais, e Sigurd e o seu irm\u00e1n Radbard foron nomeados como gobernantes destes territorios. M\u00e1is tarde, Sigurd e os seus irm\u00e1ns acompa\u00f1aron a Ragnar nunha expedici\u00f3n perigosa at\u00e9 o Helesponto a trav\u00e9s do Rus de K\u00ediv.\nA morte de Ragnar e o Grande Ex\u00e9rcito Pag\u00e1n.\nA maior\u00eda das fontes lendarias coinciden en que o rei \u00c6lla de Northumbria matou Ragnar Lothbrok, contra o 865, bot\u00e1ndooo nun pozo con serpes. Segundo os contos tradicionais, Ragnar exclamou no momento da morte morr\u00eda, \"Como se mover\u00edan os porcos novos se soubesen o que sofre o vello xabaril!\" Sigurd e mailos seus irm\u00e1ns foron informados da sorte de seu pai por un enviado do rei \u00c6lla. Cando ouviu a noticia, Sigurd sentiuse tan afectado que se fixo un corte cun coitelo que ti\u00f1a na man; seu irm\u00e1n prendeu unha lanza tan fortemente que, supostamente, quedaron na madeira impresas as pegadas dos dedos. Sigurd e os seus irm\u00e1ns xuraron que vingar\u00edan a morte de Ragnar.\nNo 865-866 os xefes viquingos Ivar o Desosado e Ubba, cruzaron o Mar do Norte cun \"Grande Ex\u00e9rcito\". As lendas tradicionais afirman que t\u00f3dolos fillos sobreviventes de Ragnar, ademais de Ivar, lanzaron un primeiro ataque contra o reino de \u00c6lla, mais foi un fracaso. Nese momento, un irm\u00e1n de Sigurd, Ivar o Desosado, dese\u00f1ou unha estratexia que conseguiu que o Grande Ex\u00e9rcito Pag\u00e1n conquistara York para provocar a \u00c6lla. Seguno o plan de Ivar, os viquingos finxiron a retirada o que provocou que \u00c6lla os subestimara e os cercara. Finalmente, segundo \"Ragnarssona \u00fe\u00e1ttr\" (\"A Lenda dos fillos de Ragnar\", que forma parte das \"Sagas de Ragnar Lothbrok\"), \u00c6lla foi capturado vivo e foi executado despois mediante a aguia de sangue.\nDescendentes de Sigurd.\nO \"Ragnarssona \u00fe\u00e1ttr\" exp\u00f3n que cando o seu pai morrera, Sigurd herdara Selandia, Escania, Halland, as illas danesas, e Viken. Tam\u00e9n \u00e9 posible que fose co-gobernante de Dinamarca co seu irm\u00e1n Halfdan, porque as fontes francas mencionan a certos Sigfred e Halfdan como gobernantes no 873 (os nomes Sigurd e Sigfred adoitan mesturarse na literatura n\u00f3rdica). Puido ter sucedido ao seu irm\u00e1n Halfdan Ragnarsson como \u00fanico rei de Dinamarca ao redor do 877, cando Halfdan caeu nunha batalla no mar de Irlanda. Un rei viquingo dan\u00e9s chamado Sigfred, que por esta \u00e9poca quedou sen terra, foi asasinado no oeste de Francia no 887 e resulta posible que fosen a mesma persoa. Sigurd casou con Blaeja (tam\u00e9n chamada Heluna), a filla do rei \u00c6lla de Northumbria e tiveron tres fillos, Harthacnut, \u00c1slaug Sigur\u00f0ard\u00f3ttir (nada polo 800), quen casou con Helgi da li\u00f1axe de Dagling e Thora (nada pollo 796). Helgi puido suceder, brevemente, ao seu suposto sogro como rei de Dinamarca antes de ser derrocado por Olof, un xefe viquingo que chegou cara o 900, e provi\u00f1a de Suecia.\nHarthacnut I e seu fillo Gorm.\nO \"Ragnarssona \u00fe\u00e1ttr\", tam\u00e9n afirma que o rei dan\u00e9s Harthacnut I era fillo de Sigurd. Con todo, o cronista do s\u00e9culo XI, Adam de Bremen, menciona a Hardegon (probabelmente Harthacnut I) como fillo dun tal Sven. Hardegon ou Harthacnut sucedeu, polo 916 aproximadamente, a Sigtrygg Gnupasson como rei dunha parte de Dinamarca (probablemente Xutlandia; a\u00ednda que segundo a tradici\u00f3n posterior, ser\u00eda Selandia, Escania e Halland). No entanto, segundo o \"Ragnarssona \u00fe\u00e1ttr\", perdeu Viken (Fiorde de Oslo) que fora parte do Reino de Dinamarca no s\u00e9culo IX. Foi pai de Gorm o Vello, rei de Dinamarca. Gorm sucedeu ao seu pai como rei e casou con Thyra Danebod, filla do caudillo de Xutlandia, Harald Klak. Despois da morte de Harald, Gorm tomou o seu territorio e unificou o reino.\nO fillo de Gorm, Harald Bluetooth, sucedeu o seu pai como rei e casou posibelmente tres veces: con Gunhild, Tove e Gyrid. Harald tivo un fillo chamado Svend Tvesk\u00e6g que se sublevou contra el e o sucedeu como rei. Sven, casou con \u015awi\u0119tos\u0142awa de Polonia (que ao casar trocou o nome a Gunhilda) e tiveron varios fillos, sendo un deles Canuto o Grande. Svend gobernou Inglaterra e chegou a establece-lo Imperio dan\u00e9s. Ao morrer, seu fillo Harald Svendsen converteuse en rei de Dinamarca, mentres que o ex rei de Inglaterra, Ethelred, reuperou o trono. \nTrala morte de Harald Svendsen, o seu irm\u00e1n, Canuto o Grande, converteuse en rei, restablecendo o Imperio dan\u00e9s do Mar do Norte. Este casou con Emma de Normand\u00eda coa que tivo un fillo chamado Canuto Hardeknut. Cando morreu Canuto e, posteriormente, os seus irm\u00e1ns, se converteu en rei de Dinamarca e Inglaterra. \u00c1 s\u00faa morte, Eduardo o Confesor converteuse en gobernador de Inglaterra en 1042. \nPor outra banda, Svend Tvesk\u00e6g tam\u00e9n tivo unha filla, Estrid, da que descenderon, a partir de 1047, t\u00f3dolos reis e ra\u00ed\u00f1as de Dinamarca.\nAslaug e seu fillo Sigurd Hart.\nComo se mencionou anteriormente, a filla de Sigurd, \u00c1slaug, casara con Helgi o Afilado da dinast\u00eda Dagling. Tiveron un fillo chamado Sigurd Hart, que casou cunha muller chamada Ingeborg. Sigurd Hart e Ingeborg tiveron 2 fillos: Guttorm Sigurdsson e Ragnhild Sigurdsdotter. Cando o t\u00edo de Sigurd Hart, o rei Fr\u00f3\u00f0i de Ringerike, morreu, Sigurd Hart foi a Noruega para sucedelo como rei de Ringerike.\nAs sagas \"Ragnarssona \u00fe\u00e1ttr\" e \"Heimskringla\" relatan que un berserker de Hadeland llamado Haki asesinou a Sigurd Hart perdendo unha man na loita. Daquela, Haki, marchou cara redidencia de Sigurd en Stein e capturou a seus fillos Ragnhild e Guttorm. A seguir, co bot\u00edn e cos rapaces, retronou a Hadeland. Antes de que Haki se recuperase das feridas e casara con Ragnhild (que ti\u00f1a 15 anos), esta, foi capturada por segunda ve por Halfdan o Negro. Halfdan e Ragnhild foron os pais de Harald I de Noruega.\nThora e seu fillo Ingjald Helgasson.\nThora casou con Helgi Olafsson (n. 795), fillo de Olaf Geirstad-Alf, e emigrou a Irlanda. Froito desa relaci\u00f3n nanaceu Ingjald Helgasson, un poderoso caudillo do reino de Dubl\u00edn, pai de Olaf o Branco.\nNa cultura popular.\nSigurd \"serpe no ollo\" tivo un papel relevante na serie televisiva \"Vikings\", na que foi interpretado polo actor David Lindstr\u00f6m."}
{"id": "504108", "revid": "15490", "url": "https://gl.wikipedia.org/wiki?curid=504108", "title": "Sigur\u00f0r ormr \u00ed auga", "text": ""}
{"id": "504109", "revid": "5863", "url": "https://gl.wikipedia.org/wiki?curid=504109", "title": "Francisco Costa Fern\u00e1ndez", "text": "Francisco Costa Fern\u00e1ndez, co\u00f1ecido como Kiko Costa, \u00e9 un deportista, xornalista e pol\u00edtico galego do PSdeG-PSOE.\nTraxectoria.\nProdutor de TVE e campi\u00f3n de Espa\u00f1a de remo en trainerilla. Asentouse en San Adri\u00e1n en 2005. Nas elecci\u00f3ns municipais de 2015 foi candidato nas listas do PSdeG-PSOE \u00e1 alcald\u00eda de Vilaboa e foi elixido concelleiro. Foi concelleiro de medio ambiente e deportes. Nas municipais de 2019 encabezou a candidatura do PSdeG-PSOE e foi elixido alcalde grazas a un pacto co BNG. O 4 de agosto de 2020 anunciou a s\u00faa dimisi\u00f3n como alcalde por motivos persoais."}
{"id": "504111", "revid": "89787", "url": "https://gl.wikipedia.org/wiki?curid=504111", "title": "Ciste\u00edna protease", "text": "As ciste\u00edna proteases (ou proteases de ciste\u00edna ou ciste\u00edn proteases), tam\u00e9n chamadas tiol proteases, son encimas que degradan prote\u00ednas. Estas proteases comparten un mecanismo catal\u00edtico com\u00fan na que interv\u00e9n un grupo tiol de ciste\u00edna nucleof\u00edlico que forma parte dunha d\u00edade ou tr\u00edade catal\u00edtica.\nAs ciste\u00edna proteases enc\u00f3ntranse comunmente en froitas, como a papaia, anan\u00e1s, figos e kiwis. A proporci\u00f3n de protease contida adoita ser maior cando a froita est\u00e1 verde. De feito, os l\u00e1tex de ducias de familias de plantas conte\u00f1en ciste\u00edna proteases. Tam\u00e9n se utilizan como ingredientes en abrandadores de carne.\nClasificaci\u00f3n.\nO sistema de clasificaci\u00f3n de proteases de MEROPS comprende 14 superfamilias (cada unha das cales cont\u00e9n moitas familias) e mais varias familias actualmente non asignadas (en 2013). Cada superfamilia usa a d\u00edade ou tr\u00edade catal\u00edtica nun pregamento proteico distinto, polo que representan unha evoluci\u00f3n converxente do mecanismo catal\u00edtico.\nPara as superfamilias, P indica unha superfamilia que cont\u00e9n unha mestura de familias de clase nucle\u00f3fila e C indica ciste\u00edna proteases. Dentro de cada superfamilia, as familias des\u00edgnanse polo seu nucle\u00f3filo catal\u00edtico (e C indica ciste\u00edna proteases).\nMecanismo catal\u00edtico.\nO primeiro paso do mecanismo de reacci\u00f3n polo cal as ciste\u00edna proteases catalizan a hidr\u00f3lise de enlaces pept\u00eddicos \u00e9 a protonaci\u00f3n dun tiol dunha ciste\u00edna no sitio activo do encima por un amino\u00e1cido adxacente cunha cadea lateral b\u00e1sica, xeralmente un residuo de histidina. O seguinte paso \u00e9 un ataque nucleofilico polo xofre ani\u00f3nico da ciste\u00edna desprotonado sobre o carbono do carbonilo do substrato. Neste paso, lib\u00e9rase un fragmento do substrato cun extremo amino-terminal, o residuo de histidina da protease \u00e9 restaurado \u00e1 s\u00faa forma desprotonada e f\u00f3rmase un enlace intermediario tio\u00e9ster que une o novo carboxilo terminal do substrato ao tiol da ciste\u00edna. Por tanto, estes encimas tam\u00e9n se denominan tiol proteases. O enlace tio\u00e9ster \u00e9 seguidamente hidrolizado para xerar un resto de \u00e1cido carbox\u00edlico no fragmento restante do substrato, mentres que se rexenera o encima libre.\nImportancia biol\u00f3xica.\nAs ciste\u00edna proteases desempe\u00f1an unha funci\u00f3n multifac\u00e9tica, intervindo virtualmente en todos os aspectos da fisiolox\u00eda e desenvolvemento. Nas plantas son importantes no crecemento e desenvolvemento e na acumulaci\u00f3n e mobilizaci\u00f3n de prote\u00ednas almacenadas, como ocorre nas sementes. Ademais, est\u00e1 implicadas en v\u00edas de sinalizaci\u00f3n e na resposta a estreses bi\u00f3ticos e abi\u00f3ticos. En humanos e outros animais, son responsables da senescencia e apoptose (morte celular programada), nas respostas inmunes de MHC de clase II, procesamento de prohormonas e na remodelaci\u00f3n da matriz extracelular importante para o desenvolvemento \u00f3seo. A capacidade dos macr\u00f3fagos e outras c\u00e9lulas de mobilizar ciste\u00edna proteases elastol\u00edticas nas s\u00faas superficies en condici\u00f3ns especiais pode tam\u00e9n orixinar unha degradaci\u00f3n acelerada de col\u00e1xeno e elastina en sitios de inflamaci\u00f3n e en doenzas como a aterosclerose e o enfisema. Varios virus (como o da polio e a hepatite C) expresan o seu xenoma completo como unha soa poliprote\u00edna masiva e usan unha protease para cortala en unidades funcionais (por exemplo a protease TEV).\nRegulaci\u00f3n.\nAs proteases sintet\u00edzanse xeralmente como prote\u00ednas precursoras grandes chamadas cim\u00f3xenos, como os precursores das serina proteases tripsin\u00f3xeno e quimotripsin\u00f3xeno e o precursor da aspartico protease pepsin\u00f3xeno. A protease \u00e9 activada pola eliminaci\u00f3n dun segmento ou prote\u00edna inhibitorio. A activaci\u00f3n ocorre unha vez que a protease se entrega nun compartimento intracelular espec\u00edfico (por exemplo, o lisosoma) ou no ambiente extracelular (por exemplo a cavidade do est\u00f3mago). Este sistema impide que a c\u00e9lula que produce a protease sexa danada polo propio encima.\nOs inhibidores das proteases adoitan ser prote\u00ednas con dominios que entran ou bloquean un sitio activo da protease para impediren o acceso do substrato. Na inhibici\u00f3n competitiva, o inhibidor \u00fanese ao sitio activo, o que impide a interacci\u00f3n encima-substrato. Na inhibici\u00f3n non competitiva, o inhibidor \u00fanese a un sitio alost\u00e9rico, o que altera o sitio activo e faino inaccesible para o substrato.\nExemplos de inhibidores das proteases son:\nUsos.\nPosibles f\u00e1rmacos.\nAs ciste\u00edna proteases poder\u00edan utilizarse como tratamento contra vermes parasitos. A\u00ednda que actualmente non hai un uso moi amplo de ciste\u00edna proteases como antihelm\u00edntico aprobado e efectivo, estanse a facer investigaci\u00f3ns moi prometedoras nese campo. As ciste\u00edna proteases illadas de certas plantas te\u00f1en elevada actividade proteol\u00edtica e s\u00e1bese que dixiren as cut\u00edculas dos nematodos, con baixa toxicidade. Inform\u00e1ronse de resultados satisfactorios contra nematodos como \"Heligmosomoides bakeri\", \"Trichinella spiralis\", \"Nippostrongylus brasiliensis\", \"Trichuris muris\" e \"Ancylostoma ceylanicum\"; o platihelminto \"Rodentolepis microstoma\", e o parasito porcino acantoc\u00e9falo \"Macracanthorynchus hirundinaceus\". Unha \u00fatil propiedade das ciste\u00edna proteases \u00e9 a resistencia \u00e1 dixesti\u00f3n \u00e1cida, o que permite a s\u00faa posible administraci\u00f3n oral. Proporcionan un mecanismo de acci\u00f3n alternativo aos antihelm\u00ednticos de uso actual e o desenvolvemento de resistencias p\u00e9nsase que \u00e9 improbable porque requirir\u00eda un cambio completo na estrutura das cut\u00edculas dos vermes.\nEn varias medicinas tradicionais, os froitos ou o l\u00e1tex da papaia, anan\u00e1s e figo son moi utilizados para o tratamento de parasitaci\u00f3ns por vermes intestinais tanto en humanos coma no gando.\nOutros.\nAs ciste\u00edna proteases son utilizadas como aditivos alimentarios para o gando para mellorar a dixestibilidade das prote\u00ednas e \u00e1cidos nucleicos. Tam\u00e9n se utilizan en abrandadores de carne."}
{"id": "504112", "revid": "89787", "url": "https://gl.wikipedia.org/wiki?curid=504112", "title": "Ronny Persson", "text": "Bo \"Ronny\" Michael Persson, nado en Kramfors, condado de V\u00e4sternorrland o 11 de agosto de 1966, \u00e9 un esquiador alpino paral\u00edmpico e xogador de curling en cadeira de rodas sueco.\nCarreira deportiva.\nComo esquiador alpino (clase LW10: sentado, con paraplex\u00eda, sen ou con algunha funci\u00f3n abdominal superior e sen equilibrio funcional sentado) participou nos Xogos Paral\u00edmpicos de Inverno de 1998 celebrados en Nagano (no Xap\u00f3n) onde ga\u00f1ou unha medalla de bronce en descenso, e nos Xogos Paral\u00edmpicos de Inverno de 2002 de Salt Lake City (nos Estados Unidos) onde ga\u00f1ou tres medallas de prata en sl\u00e1lom, sl\u00e1lom xigante e super-G, e unha medalla de bronce en descenso. \nAntes dos Xogos Paral\u00edmpicos de Inverno de 2006 de Tur\u00edn (Italia) a idea era que Ronny terminar\u00eda a s\u00faa carreira alpina ao ga\u00f1ar un ouro paral\u00edmpico, o que fixo na maior\u00eda dos mundiais. Mais unha lesi\u00f3n que conduciu a unha infecci\u00f3n grave e intoxicaci\u00f3n sangu\u00ednea puxo fin a estes plans. \nDespois dalg\u00fans anos sen practicar deporte alg\u00fan, comezou a s\u00faa carreira no curling en cadeira de rodas en 2013.\nComo curler de cadeira de rodas, participou nos Xogos Paral\u00edmpicos de Inverno de 2018 de Pieonchang (Corea do Sur) onde o equipo sueco terminou no d\u00e9cimo lugar. Ademais nestes xogos foi portador da bandeira sueca na cerimonia de apertura.\nEn 2004 recibiu un nomeamento para o Premio Laureus para o deportista con discapacidade do ano."}
{"id": "504113", "revid": "23204", "url": "https://gl.wikipedia.org/wiki?curid=504113", "title": "Bo Michael Persson", "text": ""}
{"id": "504119", "revid": "27155", "url": "https://gl.wikipedia.org/wiki?curid=504119", "title": "Protease de ciste\u00edna", "text": ""}
{"id": "504120", "revid": "27155", "url": "https://gl.wikipedia.org/wiki?curid=504120", "title": "Ciste\u00edn protease", "text": ""}
{"id": "504121", "revid": "27155", "url": "https://gl.wikipedia.org/wiki?curid=504121", "title": "Tiol protease", "text": ""}
{"id": "504122", "revid": "27155", "url": "https://gl.wikipedia.org/wiki?curid=504122", "title": "Protease de tiol", "text": ""}
{"id": "504123", "revid": "69250", "url": "https://gl.wikipedia.org/wiki?curid=504123", "title": "Maryna Piddubna", "text": "Maryna Piddubna (en ), nada o 7 de maio de 1998, \u00e9 unha nadadora paral\u00edmpica ucra\u00edna.\nCarreira deportiva.\nPiddubna ten unha discapacidade visual e compite en probas de nataci\u00f3n de clase S11.\nCompetiu nos Xogos Paral\u00edmpicos de 2012 en Londres e ga\u00f1ou unha medalla de bronce nos Xogos Paral\u00edmpicos de 2016, celebrados en R\u00edo de Xaneiro, nas probas de 50 metros estilo libre. Liesette Bruinsma dos Pa\u00edses Baixos tam\u00e9n ga\u00f1ou unha medalla de bronce na carreira, xa que ambas terminaron ao mesmo tempo en 31,23 segundos.\nDurante a s\u00faa carreira deportiva tam\u00e9n ga\u00f1ou medallas de bronce no Campionato Mundial de Nataci\u00f3n Adaptada en 2013 e 2015, ambos nas probas de 100 metros costas na s\u00faa categor\u00eda. Competiu novamente en 2019, onde ga\u00f1ou unha medalla de ouro na proba de estilo libre de 50 m, medallas de prata en estilo libre de 100 metros e probas da categor\u00eda SM11 combinados individuais de 200 metros e unha medalla de bronce no evento S11 de costas de 100 metros.\nTam\u00e9n competiu no Campionato Mundial Europeo de Nataci\u00f3n Adaptada en 2014, onde ga\u00f1ou unha medalla de bronce no evento S11 de costas de 100 metros e en 2018 onde ga\u00f1ou unha medalla de ouro e rompeu a marca mundial na clase S11 de estilo libre de 50 metros, ga\u00f1ou medallas de prata nos 100 metros estilo libre S11 e 200 metros de eventos combinados individuais e ga\u00f1ou unha medalla de bronce no evento de 100 metros costas S11.\nFoi galardoada coa Orde da Princesa Olga, de terceira clase, pola s\u00faa actuaci\u00f3n nos Xogos Paral\u00edmpicos de 2016."}
{"id": "504124", "revid": "27155", "url": "https://gl.wikipedia.org/wiki?curid=504124", "title": "Pregamento proteico", "text": ""}
{"id": "504125", "revid": "51040", "url": "https://gl.wikipedia.org/wiki?curid=504125", "title": "Alberte Mera Garc\u00eda", "text": ""}
{"id": "504129", "revid": "839", "url": "https://gl.wikipedia.org/wiki?curid=504129", "title": "Mateus Evangelista Cardoso", "text": "Mateus Evangelista Cardoso, nado en Porto Velho o 15 de febreiro de 1994, \u00e9 un atleta paral\u00edmpico brasileiro con par\u00e1lise cerebral. Compite en varias probas de atletismo da clasificaci\u00f3n T37. Representou ao Brasil nos Xogos Paral\u00edmpicos de Ver\u00e1n 2016 celebrados en R\u00edo de Xaneiro e ga\u00f1ou a medalla de prata na proba masculina de salto de lonxitude T37. Tam\u00e9n terminou en cuarto lugar na proba dos 100 metros T37.\nCarreira deportiva.\nEvangelista ten par\u00e1lise cerebral conx\u00e9nita, que no seu caso afecta o lado dereito do corpo. Comezou a practicar atletismo \u00e1 idade de 13 anos. Tam\u00e9n xogou f\u00fatbol 7 e participou neste deporte durante os Xogos Xuven\u00eds Parapanamericanos de 2009.\nRepresentou ao seu pa\u00eds nos Xogos Parapanamericanos 2015 celebrados en Toronto (no Canad\u00e1) e ga\u00f1ou a medalla de ouro na proba de salto de lonxitude e nas de 100 m e 200 m, \u00e1mbalas d\u00faas da clase T37. \nNo Campionato do Mundo de Atletismo Paraol\u00edmpico 2017 de Londres ga\u00f1ou a medalla de ouro no evento T37 de 100 metros masculino, a medalla de prata no evento T37 de 200 metros masculino e tam\u00e9n a medalla de prata no evento T37 de salto de lonxitude masculino. Dous anos despois, no Campionato do Mundo de 2019, ga\u00f1ou a medalla de prata no evento T37 de salto de lonxitude masculino e clasificouse para representar ao Brasil nos Xogos Paral\u00edmpicos de Ver\u00e1n 2020 en Toquio, no Xap\u00f3n. \nTam\u00e9n participou nos Xogos Parapanamericanos 2019 en Lima (no Per\u00fa), onde ga\u00f1ou a medalla de ouro nos 100 metros e a de prata nos 200 metros e no salto de lonxitude."}
{"id": "504130", "revid": "72012", "url": "https://gl.wikipedia.org/wiki?curid=504130", "title": "Gran Cordilleira Divisoria", "text": "A Gran Cordilleira Divisoria (en ) \u00e9 a cadea de monta\u00f1as m\u00e1is importante de Australia. Est\u00e9ndese por m\u00e1is de 3500\u00a0km, dende o extremo nord\u00e9s de Queensland, ao longo de toda a costa oriental atravesando Nova Gales do Sur, e o estado de Victoria m\u00e1is ao sur, ata o extremo sur do continente, onde torce cara ao oeste e finaliza na inmensa planicie central nos montes Grampianos, en Victoria.\nO punto m\u00e1is elevado na Australia continental \u00e9 o Monte Kosciuszko (2228\u00a0m), e todas as outras zonas alpinas do pa\u00eds australiano forman parte desta cordilleira. As zonas m\u00e1is altas, na zona sur de Nova Gales do Sur e o leste de Victoria, son chamadas os Alpes australianos.\nHistoria.\nA Gran Cordilleira Divisoria formouse durnante o carbon\u00edfero, hai uns 300 mill\u00f3ns de anos, cando Australia colisionou co que agora son partes de Suram\u00e9rica e Nova Zelandia.\nNas monta\u00f1as habitaban pobos aborixes australianos tales como os kulin e tiveron un papel significativo na exploraci\u00f3n de Australia polos colonizadores europeos. Un dos primeiros exploradores en cruzar a cordilleira foi Gregory Blaxland, seguido por exploradores australianos como Allan Cunningham, John Oxley, Hamilton Hume e Charles Sturt.\nCara a fins da d\u00e9cada de 1820 as pradar\u00edas m\u00e1is f\u00e9rtiles pr\u00f3ximas \u00e1s monta\u00f1as xa foran exploradas e cre\u00e1ranse alg\u00fans asentamentos de colonos. Estes inclu\u00edan as rexi\u00f3ns de Gippsland e Riverina no sur, ata as planicies de Liverpool e os Darling Downs no norte.\nCaracter\u00edsticas.\nTodas as zonas alpinas da parte continental de Australia, inclu\u00edndo a s\u00faa monta\u00f1a m\u00e1is elevada, o monte Kosciuszko (2228 metros), forman parte desta cordilleira. As zonas m\u00e1is elevadas no sur de Nova Gales do Sur e leste de Victoria ch\u00e1manse Alpes australianos.\nO n\u00facleo central da Gran Cordilleira Divisoria pos\u00fae centos de picos e at\u00f3pase rodeado por moitas outras monta\u00f1as menores, can\u00f3ns, vales e planicies. Algunhas das principais planicies e mesetas son High Plains do sueste australiano, as Terras Altas Centrais e as planicies de Bogong High de Victoria. Outras mesetas que se consideran parte da Gran Cordilleira Divisoria son a meseta Atherton, as mesetas do Norte, a zona vitivin\u00edcola de Canberra e as mesetas do Sur.\nAs monta\u00f1as Azuis, a serra de Bunya, a cadea Liverpool, a cadea McPherson e a cadea Moonbi son algunhas das serras menores que forman a cordilleira. Mentres que alg\u00fans dos picos das terras altas alcanzan alturas apenas por riba de 2000 metros, a idade e a erosi\u00f3n da cordilleira fan que a maior\u00eda dos montes non sexan excesivamente empinados, e por iso case todos os picos poden ser ascendidos sen a necesidade de equipo especial de monta\u00f1a.\nNalgunhas \u00e1reas, tales como a serra de Snowy, os Alpes Victorianos, o Scenic Rim e os riscos da zona leste de New England, as terras altas forman unha importante barreira. Noutras \u00e1reas as pendentes son suaves e en certas zonas a cadea \u00e9 apenas perceptible. Alg\u00fans dos pasos m\u00e1is co\u00f1ecidos a trav\u00e9s das monta\u00f1as son o paso de Cunningham, o paso do Cabalo Morto e o paso da Ara\u00f1a.\nCaptaci\u00f3n de auga.\nNas zonas baixas real\u00edzanse actividades de explotaci\u00f3n forestal, o que \u00e9 motivo de fricci\u00f3ns cos conservacionistas. As monta\u00f1as son tam\u00e9n a fonte de practicamente toda a subministraci\u00f3n de auga da zona leste de Australia, tanto mediante auga de escorredura que se capta en diques, como mediante a gran conca artesiana.\nA Gran Cordilleira Divisoria divide as concas de captaci\u00f3n de regatos e r\u00edos que fl\u00faen directamente cara ao oc\u00e9ano Pac\u00edfico na costa leste de Australia, dos regatos e r\u00edos da conca do Murray-Darling que fl\u00fae cara ao centro do continente.\n\u00c1reas protexidas.\nUnha gran parte da cordilleira at\u00f3pase dentro dunha serie de parques nacionais e outras reservas inclu\u00eddos o parque nacional Alpino, o parque nacional das Monta\u00f1as Azuis, o parque nacional Heathcote-Greytown e o Parque Mount Worth State."}
{"id": "504131", "revid": "89787", "url": "https://gl.wikipedia.org/wiki?curid=504131", "title": "Don Elgin", "text": "Donald \"Don\" James William Elgin, nado en Donald o 19 de decembro de 1975, \u00e9 un atleta paral\u00edmpico de pista e campo australiano que ga\u00f1ou catro medallas en tres Xogos Paral\u00edmpicos.\nTraxectoria.\nElgin naceu o 19 de decembro de 1975 na cidade de Donald. Naceu sen perna esquerda e polgar esquerdo, con dedos pequenos e dedos palmados en ambas as mans; o seu p\u00e9 esquerdo malformado foi amputado pouco despois do seu nacemento e tivo unha cirurx\u00eda a coraz\u00f3n aberto \u00e1 idade de tres anos. Criouse na cidade de Tocumwal, Nova Gales do Sur, e competiu en atletismo e nataci\u00f3n cando era adolescente. Vive en Melbourne coa s\u00faa esposa, tres fillas e un fillo. \u00c9 o Fundador e Director Xerente de StarAmp Global, unha empresa de xesti\u00f3n boutique que se especializa na xesti\u00f3n e o apoio a competidores paral\u00edmpicos. Tam\u00e9n traballa como orador motivador tanto en Australia como en todo o mundo.\nReco\u00f1ecemento.\nEn 2000, Elgin recibiu unha Medalla Deportiva Australiana por \"servizo ao deporte de amputados\", en particular \"desenvolvemento de atletas xuven\u00eds e atletismo\". En novembro de 2018, recibiu o Premio ao Logro Frank Pyke do Instituto Victoriano de Deporte."}
{"id": "504132", "revid": "23204", "url": "https://gl.wikipedia.org/wiki?curid=504132", "title": "Donald James William Elgin", "text": ""}
{"id": "504133", "revid": "47401", "url": "https://gl.wikipedia.org/wiki?curid=504133", "title": "Cordilleira Divisoria", "text": ""}
{"id": "504134", "revid": "47401", "url": "https://gl.wikipedia.org/wiki?curid=504134", "title": "Cordilleira Australiana", "text": ""}
{"id": "504135", "revid": "47401", "url": "https://gl.wikipedia.org/wiki?curid=504135", "title": "Cordilleira australiana", "text": ""}
{"id": "504136", "revid": "47401", "url": "https://gl.wikipedia.org/wiki?curid=504136", "title": "Alpes do Sur", "text": "Os Alpes do Sur son unha gran cordilleira da rexi\u00f3n oeste da Illa Sur, Nova Zelandia, que forman unha espi\u00f1a en direcci\u00f3n norte-sur que divide a illa en dous lados. Nos Alpes do Sur local\u00edzase o monte Cook, punto m\u00e1is alto do pa\u00eds.\nA cordilleira recibiu o nome en 1770 polo capit\u00e1n James Cook, mais xa chamara a atenci\u00f3n de Abel Tasman en 1642.\nCaracter\u00edsticas.\nOs Alpes do Sur pos\u00faen 450\u00a0km de lonxitude en direcci\u00f3n norte-sur. O punto m\u00e1is alto, o monte Cook, pos\u00fae 3754 metros de altura, mentres outros 16 lugares superan os 3000 metros de altitude. A rexi\u00f3n tam\u00e9n est\u00e1 constitu\u00edda por grandes glaciares e lagos.\nA localizaci\u00f3n dos Alpes permite que a rexi\u00f3n te\u00f1a un clima extremamente agradable. A localidade de Omarama, no sop\u00e9 das monta\u00f1as, recibiu reputaci\u00f3n internacional debido ao seu clima, provocado polo vento F\u00f6hn.\nFauna e flora.\nOs animais m\u00e1is habituais na rexi\u00f3n son as aves \"Xenicus gilviventris\" e o kea. Tam\u00e9n existen alg\u00fans insectos adaptados ao clima fr\u00edo e a \"Apteryx haastii\".\nA pesar das condici\u00f3ns clim\u00e1ticas, os Alpes son ricos en flora alpina. Preta do 25% das plantas neozelandesas habitan esta rexi\u00f3n. As plantas adaptadas a ese clima rigoroso son dos x\u00e9neros \"Hebe\", \"Dracophyllum\", \"Coprosma\", \"Podocarpus nivalis\" e \"Carex\".\n\u00c1reas protexidas.\nOs Alpes do Sur son practicamente inacces\u00edbeis e polo tanto conservan a s\u00faa vexetaci\u00f3n orixinal. Con todo, os Alpes est\u00e1n protexidos por varios parques nacionais como:"}
{"id": "504137", "revid": "89787", "url": "https://gl.wikipedia.org/wiki?curid=504137", "title": "Melissa Stockwell", "text": "Melissa Stockwell, nada en Gran Haven o 31 de xaneiro de 1980, \u00e9 unha atleta d\u00faas veces paral\u00edmpica estadounidense e ex oficial do Ex\u00e9rcito dos Estados Unidos. Competiu representando ao seu pa\u00eds nos Xogos Paral\u00edmpicos de Ver\u00e1n 2008 en Pequ\u00edn en tres eventos de nataci\u00f3n paral\u00edmpica, volveu competir nos Xogos Paral\u00edmpicos de 2016 celebrados en R\u00edo de Xaneiro, onde ga\u00f1ou unha medalla de bronce no evento inaugural de Paratr\u00edatlon o 11 de setembro de 2016.\nTraxectoria.\nUniuse ao Corpo de Capacitaci\u00f3n de Oficiais da Reserva (ROTC, polo seu nome en ingl\u00e9s Reserve Officers' Training Corps) na Universidade de Colorado no seu segundo ano e estaba no \u00faltimo ano da universidade cando ocorreu o ataque do 11 de setembro de 2001 \u00e1s Torres Xemelgas de Nova York. Recibiu o curso b\u00e1sico de oficial de transporte en Virxinia antes de ser asignada \u00e1 1ra Divisi\u00f3n de Cabalar\u00eda en Fort Hood, Texas. Foi despregada en marzo de 2004 en Iraq.\nComo primeira tenente, foi a primeira muller soldado en perder unha extremidade na guerra de Iraq. Perdeu a perna esquerda cando explotou unha bomba no cami\u00f1o cando conduc\u00eda un convoi en Bagdad. Polo seu servizo en Iraq foi galardoada coa Estrela de Bronce e o Coraz\u00f3n P\u00farpura. Despois do seu retiro do ex\u00e9rcito, traballou como protesista e serviu na xunta directiva do Proxecto de Guerreiro Ferido de 2005 a 2014.\nCarreira deportiva.\nPosteriormente converteuse na primeira veterana da Guerra de Iraq elixida para os Xogos Paral\u00edmpicos. Competiu en tres eventos de nataci\u00f3n, os 100 m bolboreta, 100 m estilo libre e 400 m estilo libre, nos Xogos Paral\u00edmpicos de Ver\u00e1n 2008, e terminou sexta, quinta e cuarta nas s\u00faas series, respectivamente. Foi a portadora da bandeira do equipo estadounidense nas cerimonias de clausura.\nEn canto ao tr\u00edatlon despois dos Xogos Paral\u00edmpicos de Pequ\u00edn, Stockwell foi seleccionada para representar aos Estados Unidos no Campionato Mundial de Paratriatl\u00f3n ITU 2010 en Budapest. Ga\u00f1ou a proba feminina da clase TRI-2 (amputadas por encima do xeonllo), logo defendeu con \u00e9xito o seu t\u00edtulo de Campioa do Mundo TRI-2 en 2011 e 2012. \u00c9 unha Campioa Nacional de Paratriatl\u00f3n dos Estados Unidos na s\u00faa clasificaci\u00f3n, e foi nomeada Paratriatlista do Ano de USAT en 2010 e 2011. En xaneiro de 2013 Stockwell estivo a encabezar as clasificaci\u00f3ns da UIT na clase feminina TRI-2. Ga\u00f1ou unha medalla de bronce na categor\u00eda PT2 nos Xogos Paral\u00edmpicos de 2016.\nStockwell \u00e9 adestradora de tr\u00edatlon USAT de nivel 1 e cofundadora de Dare2Tri, un club de tr\u00edatlon con sede en Chicago especificamente para atletas con discapacidade."}
{"id": "504138", "revid": "89787", "url": "https://gl.wikipedia.org/wiki?curid=504138", "title": "Karolina Wisniewska", "text": "Karolina Wisniewska, nada en Varsovia o 26 de xullo de 1976, \u00e9 unha esquiadora alpina paral\u00edmpica. Nada en Polonia, mudouse ao Canad\u00e1 cando ti\u00f1a 5 anos, onde comezou a esquiar como unha forma de terapia f\u00edsica para a s\u00faa par\u00e1lise cerebral. No transcurso da s\u00faa carreira deportiva como esquiadora, ga\u00f1ou oito medallas paral\u00edmpicas totais por esquiar e 18 medallas nas Copas Mundiais do Comit\u00e9 Paral\u00edmpico Internacional (IPC). Nos Xogos Paral\u00edmpicos de Inverno de 2002 de Salt Lake City, ga\u00f1ou catro medallas, a maior cantidade obtida por un esquiador paraalpino canadense nun s\u00f3 evento ol\u00edmpico. Wisniewska retirouse do deporte por segunda vez en maio de 2012 despois dunha lesi\u00f3n en 2011 que a levou a perderse a maior parte da tempada de esqu\u00ed 2011/2012.\nTraxectoria.\nWisniewska naceu o 26 de xullo de 1976 en Varsovia, Polonia e mudouse a Alberta, Canad\u00e1 cando ti\u00f1a cinco anos. Viv\u00eda na \u00e1rea de Vancouver en 2010, pero regresou a Calgary en 2012.\nNada con par\u00e1lise cerebral que afecta as s\u00faas pernas e equilibrio, Wisniewska tomou un descanso do esqu\u00ed nun momento para asistir \u00e1 Universidade de Oxford. En 2007, foi inclu\u00edda no Sal\u00f3n da fama do esqu\u00ed canadense. En 2012, estaba a traballar como oficial superior de programa na divisi\u00f3n de alto rendemento de Sport Canada. En 2017, Wisniewska foi inclu\u00edda no Sal\u00f3n da Fama do Comit\u00e9 Paral\u00edmpico Canadense."}
{"id": "504139", "revid": "23204", "url": "https://gl.wikipedia.org/wiki?curid=504139", "title": "Helen B. Taussig", "text": "Helen Brooke Taussig, nada en Cambridge (Massachusetts) o 24 de maio de 1898 e finada en Kennett Square (Pensilvania) o 20 de maio de 1986, foi unha cardi\u00f3loga estadounidense, que traballou en Baltimore e Boston e fundou o campo da cardiolox\u00eda pedi\u00e1trica. \u00c9 reco\u00f1ecida co desenvolvemento do concepto do procedemento que prolongou a vida dos nenos nados con tetralox\u00eda de Fallot (causa m\u00e1is com\u00fan da s\u00edndrome do beb\u00e9 azul). Este concepto aplicouse como un procedemento co\u00f1ecido como \"shunt\" de Blalock-Thomas-Taussig. O procedemento foi desenvolvido por Alfred Blalock e Vivien Thomas, colegas de Taussig no Hospital Johns Hopkins.\nTaussig era parcialmente xorda debido a unha infecci\u00f3n de ouvido na infancia; a principio da s\u00faa idade adulta progresou ata a xordeira completa. Para compensar a s\u00faa falta de ouvido, aprendeu t\u00e9cnicas de lectura de beizos e de axuda \u00e1 audici\u00f3n para falar cos seus pacientes. Taussing tam\u00e9n desenvolveu un m\u00e9todo para empregar os seus dedos en lugar dun estetoscopio para sentir o ritmo dos latexos do coraz\u00f3n. Algunhas das s\u00faas innovaci\u00f3ns atrib\u00faense \u00e1 s\u00faa habilidade para diagnosticar problemas card\u00edacos co tacto en lugar de polo son.\nTaussig tam\u00e9n \u00e9 co\u00f1ecida polo seu traballo pola prohibici\u00f3n da talidomida e foi amplamente co\u00f1ecida como m\u00e9dico. Foi a primeira muller directora da American Heart Association, e en 1964 recibiu a Medalla Presidencial da Liberdade.\nNa cultura popular.\nNo filme de HBO de 2004 \"Something the Lord Made\" sobre a vida de Vivien Thomas, a doutora Taussig foi interpretada por Mary Stuart Masterson."}
{"id": "504140", "revid": "47401", "url": "https://gl.wikipedia.org/wiki?curid=504140", "title": "Helen Brooke Taussig", "text": ""}
{"id": "504141", "revid": "47401", "url": "https://gl.wikipedia.org/wiki?curid=504141", "title": "Helen Taussig", "text": ""}
{"id": "504142", "revid": "89787", "url": "https://gl.wikipedia.org/wiki?curid=504142", "title": "Mikhail Glinka", "text": "Mikhail Ivanovich Glinka (en ), nado en Novospasskoie (\u00d3blast de Smolensk) o 2 de xu\u00f1o de 1804 e finado en Berl\u00edn o 15 de febreiro de 1857, foi un compositor ruso, considerado o pai do nacionalismo musical ruso.\nTraxectoria.\nA formaci\u00f3n musical de Glinka foi bastante irregular, e s\u00f3 pasou a ser sistematizada a partir de 1828, cando viaxou a Italia por motivos de sa\u00fade. Durante os tres anos que pasou al\u00ed, madurou o seu antigo proxecto de crear unha m\u00fasica nacional rusa. De paso por Berl\u00edn foi fortemente estimulado polo exemplo de Carl Maria von Weber, que compuxera unha \u00f3pera caracteristicamente alem\u00e1.\nDe volta a Rusia, compuxo en pouco tempo a \u00f3pera \"Zizn te tsaria\" (\"Unha vida polo tsar\", 1836), cun argumento ambientado durante a guerra ruso-polaca de 1635. A \u00f3pera obtivo un \u00e9xito triunfal. Os seus coros e danzas, autenticamente populares, e o patriotismo do libreto sinalan o comezo dunha escola musical xenuinamente rusa. Animado polo \u00e9xito, Glinka escribiu outra \u00f3pera \"Ruslan i Ludmila\" (\"Ruslan e Ludmila\", 1842), baseada no poema hom\u00f3nimo de Aleksandr Pushkin. Desta vez utilizou o orientalismo procedente das rexi\u00f3ns do Imperio Ruso en Asia. A pesar do interese ex\u00f3tico e da estrutura oper\u00edstica m\u00e1is s\u00f3lida, a obra foi menos aplaudida que \"Unha vida polo tsar\".\nEn 1884, Glinka marchou a Par\u00eds e, posteriormente, a Espa\u00f1a, onde permaneceu dous anos convivindo con m\u00fasicos populares. Froito desa convivencia son as pezas sinf\u00f3nicas \"Jota aragonesa\" (1845) e \"Unha noite de ver\u00e1n en Madrid\"' (1848). Son obras que reflicten o interese do compositor pola m\u00fasica espa\u00f1ola, as\u00ed como outro traballo sinf\u00f3nico titulado \"Kamarinskaja\", que \u00e9 o reflexo de pescuds sobre a m\u00fasica ucra\u00edna. Dende a composici\u00f3n das s\u00faas d\u00faas \u00f3peras, Glinka volvera \u00e1 vella m\u00fasica lit\u00farxica eslava, xa que se convencera de que deixara vestixios na m\u00fasica popular rusa. Tam\u00e9n escribiu numerosos \"Lieder\"."}
{"id": "504143", "revid": "89787", "url": "https://gl.wikipedia.org/wiki?curid=504143", "title": "Louise Sauvage", "text": "Alix Louise Sauvage, nada en Perth o 18 de setembro de 1973, \u00e9 unha corredora de cadeira de rodas paral\u00edmpica australiana e adestradora principal.\nSauvage \u00e9 a mi\u00fado considerada como a deportista discapacitada m\u00e1is reco\u00f1ecida de Australia. Ga\u00f1ou nove medallas de ouro e catro de prata en catro Xogos Paral\u00edmpicos e once medallas de ouro e dous de prata en tres Campionatos do Mundo de Atletismo do IPC. Ga\u00f1ou catro marat\u00f3ns de Boston e tivo marcas mundiais no 1500 metros, 5000 m e 4x100 m e 4x400 m relevos. Foi atleta feminina australiana do ano en 1999, e atleta feminina internacional en cadeira de rodas do ano en 1999 e 2000. En 2002, publicouse a s\u00faa autobiograf\u00eda \"Louise Sauvage: My Story\".\nTraxectoria.\nSauvage, cuxo pai \u00e9 das illas Seychelles e a s\u00faa nai \u00e9 de Leicestershire, naceu cunha condici\u00f3n espinal conx\u00e9nita severa chamada espina b\u00edfida, que inhibe a funci\u00f3n da metade inferior do corpo, dando un control limitado sobre as pernas. En 1976, foi a \"Telethon Child\" de Perth como parte dunha recadaci\u00f3n de fondos da Canle 7 australiana para nenos con discapacidades. Usou aparellos ortop\u00e9dicos nas pernas para axudarse a cami\u00f1ar ata que recibiu a s\u00faa primeira cadeira de rodas. O seu mielomeningocele requiriu que ela tivese 21 operaci\u00f3ns cir\u00farxicas cando ti\u00f1a dez anos. Como preadolescente, Sauvage sufriu escoliose, e aos 14 anos someteuse a unha cirurx\u00eda para arranxar unha curvatura na s\u00faa columna vertebral, usando varillas de aceiro. A operaci\u00f3n foi s\u00f3 parcialmente exitosa e, como adulta, a\u00ednda ten unha curva de aproximadamente 49 graos. Non tivo ningunha cirurx\u00eda posterior para arranxar a curva na s\u00faa columna vertebral. \nSauvage naceu en Perth, Australia Occidental e creceu en Joondanna, onde asistiu a Hollywood Senior High School antes de irse para completar un curso TAFE na oficina e estudos de secretar\u00eda. Someteuse a 20 operaci\u00f3ns antes dos 10 anos. Os seus pais anim\u00e1rona a participar no deporte desde moi temper\u00e1 idade. Comezou a nadar cando ti\u00f1a tres anos, e os seus pais inscrib\u00edrona en clases de nataci\u00f3n para axudala a desenvolver a forza da parte superior do corpo. Sauvage comezou a competir no deporte en cadeira de rodas \u00e1 idade de oito anos. Antes dese momento, tentara practicar deporte escolar cos seus compa\u00f1eiros de clase, pero a s\u00faa discapacidade dificult\u00e1bao. Comezou a competir en carreiras en cadeiras de rodas cando ti\u00f1a 15 anos. Sauvage tam\u00e9n tentou o baloncesto en cadeira de rodas cando era nova."}
{"id": "504144", "revid": "47401", "url": "https://gl.wikipedia.org/wiki?curid=504144", "title": "Mija\u00edl Glinka", "text": ""}
{"id": "504145", "revid": "47401", "url": "https://gl.wikipedia.org/wiki?curid=504145", "title": "Mikhail Ivanovich Glinka", "text": ""}
{"id": "504146", "revid": "23204", "url": "https://gl.wikipedia.org/wiki?curid=504146", "title": "Alix Louise Sauvage", "text": ""}
{"id": "504147", "revid": "89787", "url": "https://gl.wikipedia.org/wiki?curid=504147", "title": "C\u00e9cile Hernandez", "text": "C\u00e9cile Hernandez-Cervellon, nada en Perpi\u00f1\u00e1n o 20 de xu\u00f1o de 1974, que tam\u00e9n compite como C\u00e9cile Hernandez, \u00e9 unha snowboarder paral\u00edmpica francesa e tres veces medallista paral\u00edmpico, cunha medalla de prata en Sochi 2014 e unha prata e un bronce en Pieonchang 2018. Compite polos equipos Les Angles e France Douanes, as\u00ed como o equipo paral\u00edmpico nacional franc\u00e9s; f\u00f3ra do deporte, \u00e9 xornalista de aduanas e escritora.\nCarreira deportiva.\nHernandez-Cervell\u00f3n comezou a s\u00faa carreira deportiva como corredora de BMX nunha competencia internacional antes de descubrir o snowboard. O 21 de outubro de 2002 experimentou un ataque de esclerose m\u00faltiple que lle paralizou as pernas durante dous meses. Como resultado, deixou de facer deporte e refuxiouse na escritura, publicando dous libros para \u00c9ditions du Rocher e traballando para Europa 1 (dende 2011) e Le Figaro dende 2012, cubrindo os Xogos Paral\u00edmpicos de Ver\u00e1n 2012 en Londres. \nEn maio de 2012, Hernandez-Cervellon organizou unha carreira de resistencia para atletas discapacitados e sen discapacidade, viaxando de Li\u00f3n a Bordeos en bicicleta e en kaiak. Logo, en 2013, cando volveu tentar practicar snowboard nos Alpes franceses, foi vista por un membro do equipo franc\u00e9s de para-snowboard. Foi seleccionada para o equipo de snowboard paral\u00edmpico para os Xogos de Sochi en febreiro de 2014, con pouco m\u00e1is dun mes para prepararse, pero a s\u00faa actuaci\u00f3n na Copa Mundial de Snowboard Mundial o mes anterior alentouna. Ga\u00f1ou unha medalla paral\u00edmpica de prata en Sochi, cun tempo de cros de snowboard de 2:07.31, e foi nomeada cabaleiro da Orde Nacional do M\u00e9rito polo ent\u00f3n presidente Fran\u00e7ois Hollande en xu\u00f1o de 2014. \nNa tempada 2014-15, Hernandez-Cervellon ga\u00f1ou o Grand Slam con todas as etapas da Copa Mundial de Snowboard Mundial Paral\u00edmpico, tanto en snowboard cros como en sl\u00e1lom con banca; liderando a s\u00faa primeira tempada completa ga\u00f1oulle un Globo de Cristal e terminou a tempada na Molina coroada campioa mundial en sl\u00e1lom con banca e cunha medalla de prata en snowboard cros. En 2015-16, a\u00ednda competindo por Les Angles, ga\u00f1ou 10 carreiras nas Copas de Europa e do Mundo e 2 Globos de Cristal m\u00e1is - un gros globe por liderar a clasificaci\u00f3n mundial de Snowboard paral\u00edmpico e un petit globe polo primeiro lugar no sl\u00e1lom en banca, as\u00ed como a medalla de prata polo snowboard cros.\nO 4 de febreiro de 2017 en Big White, ga\u00f1ou outra medalla de prata en snowboard cros, ga\u00f1ando o sl\u00e1lom silver en banca 3 d\u00edas despois. Ao final da tempada 2016-17 o mes seguinte, con 7 postos no podio, inclu\u00eddas 5 vitorias, ga\u00f1ou un terceiro gros globe e ambos os petits globes para snowboard cros e sl\u00e1lom en banca.\nUniuse ao equipo France Douanes o 20 de xaneiro de 2017 co obxectivo de viaxar a PyeongChang como parte do equipo paral\u00edmpico franc\u00e9s para os xogos de inverno de 2018, onde ga\u00f1ou o bronce na t\u00e1boa de snowboard e a prata no sl\u00e1lom.\nVida persoal.\nHernandez-Cervellon est\u00e1 casada, con Fr\u00e9d\u00e9ric, e te\u00f1en unha filla, Victoire-El\u00e9onore."}
{"id": "504148", "revid": "23204", "url": "https://gl.wikipedia.org/wiki?curid=504148", "title": "C\u00e9cile Hernandez-Cervellon", "text": ""}
{"id": "504156", "revid": "98629", "url": "https://gl.wikipedia.org/wiki?curid=504156", "title": "Astrometr\u00eda", "text": "A astrometr\u00eda ou astronom\u00eda de posici\u00f3n \u00e9 a parte da astronom\u00eda que se encarga de medir e estudar a posici\u00f3n, paralaxes e o movemento propio dos astros. \u00c9 unha disciplina moi antiga, tanto coma a astronom\u00eda.\nA pesar de que case son sin\u00f3nimos, normalmente consid\u00e9rase a astrometr\u00eda como a parte experimental ou t\u00e9cnica que permite medir a posici\u00f3n dos astros e os instrumentos que a fan posible, mentres que a astronom\u00eda de posici\u00f3n usa a posici\u00f3n dos astros para elaborar un modelo do seu movemento ou definir os conceptos que se usan. Ser\u00eda pois a parte te\u00f3rica. Englob\u00e1ronse as d\u00faas partes na mesma categor\u00eda. Esta parte da astronom\u00eda non est\u00e1 obsoleta, porque a teor\u00eda forma parte dos rudimentos da ciencia, mentres que a pr\u00e1ctica tenta medir cada vez con maior precisi\u00f3n a posici\u00f3n dos astros usando medios modernos como o sat\u00e9lite Hipparcos ou os sistemas de interferometr\u00eda.\nPode dividirse en d\u00faas partes: \nAs observaci\u00f3ns feitas a trav\u00e9s da atmosfera te\u00f1en o problema da inestabilidade da luz recibida. Para evitala, inventouse a \u00f3ptica adaptativa, que permite evitar gran parte da imprecisi\u00f3n que achega a refracci\u00f3n atmosf\u00e9rica. Para emendar este problema, lanzouse en 1989 o sat\u00e9lite Hipparcos, que elaborou un cat\u00e1logo estelar cunha precisi\u00f3n desco\u00f1ecida at\u00e9 ent\u00f3n. \nEvoluci\u00f3n hist\u00f3rica dos instrumentos.\nA historia da astrometr\u00eda est\u00e1 vinculada \u00e1 historia dos cat\u00e1logos de estrelas, que daban aos astr\u00f3nomos puntos de referencia dos obxectos no ceo para poder seguir os seus movementos. Isto pode remontarse a Hiparco de Nicea, que ao redor do ano 190 a.C. utilizou o cat\u00e1logo dos seus predecesores Timocares de Alexandr\u00eda e Aristilo para descubrir a precesi\u00f3n da Terra. Ao facelo, tam\u00e9n desenvolveu a escala de brillo a\u00ednda en uso hoxe en d\u00eda. Hiparco compilou un cat\u00e1logo con polo menos 850 estrelas e as s\u00faas posici\u00f3ns. O seu sucesor, Claudio Ptolomeo, inclu\u00edu un cat\u00e1logo de 1.022 estrelas na s\u00faa obra \"Almagesto\", dando a s\u00faa localizaci\u00f3n, coordenadas e brillo.\nNo s\u00e9culo X, Abd Al-Rahman Al Sufi realizou observaci\u00f3ns sobre as estrelas e describiu as s\u00faas posici\u00f3ns, magnitudes e clasificaci\u00f3n estelar, e deu debuxos para cada constelaci\u00f3n, no seu \"Libro das estrelas fixas\". Ibn Yunus observou m\u00e1is de 10.000 entradas para a posici\u00f3n do Sol durante moitos anos utilizando un gran astrolabio, cun di\u00e1metro de case 1,4 metros. As s\u00faas observaci\u00f3ns sobre eclipses a\u00ednda se usaban s\u00e9culos despois nas investigaci\u00f3ns de Simon Newcomb sobre o movemento da L\u00faa, mentres que as s\u00faas outras observaci\u00f3ns inspiraron a \"Oblidad da Ecl\u00edptica\" de Pierre-Simon Laplace e as \"Desigualdades de J\u00fapiter e Saturno\". No s\u00e9culo XV, o astr\u00f3nomo Ulugh Beg compil\u00f3 as \"T\u00e1boas sultanianas\", nas que catalogou 1019 estrelas. Do mesmo xeito que os cat\u00e1logos anteriores de Hiparco e Ptolomeo, est\u00edmase que o cat\u00e1logo de Ulugh Beg ti\u00f1a unha precisi\u00f3n duns 20 minutos de arco.\nNo s\u00e9culo XVI, Tycho Brahe utilizou instrumentos mellorados, inclu\u00eddos grandes instrumentos murais, para medir as posici\u00f3ns das estrelas con maior exactitude que anteriormente, cunha precisi\u00f3n de entre 15 e 35 segundos de arco. Taqi ao-Din mediu a ascensi\u00f3n recta das estrelas desde o seu observatorio de Istambul, utilizando o \"reloxo de observaci\u00f3n\" que inventara. Cando os telescopios fix\u00e9ronse com\u00fans, os c\u00edrculos graduados facilitaron as medici\u00f3ns.\nJames Bradley tentou por primeira vez medir paralaxes estelares en 1729. O movemento estelar resultou demasiado insignificante para o seu telescopio, pero no seu lugar descubriu o fen\u00f3meno da aberraci\u00f3n da luz e a nutaci\u00f3n do eixo da Terra. O seu cat\u00e1logo de 3222 estrelas foi refinado en 1807 por Friedrich Bessel, o pai da astrometr\u00eda moderna. Bessel foi quen realizou a primeira medici\u00f3n do paralaje estelar: 0,3 segundos de arco para a estrela binaria 61 Cygni.\nAo ser moi dif\u00edcil de medir, s\u00f3 obtiv\u00e9ronse ao redor de 60 paralajes estelares a fins do s\u00e9culo XIX, principalmente mediante o uso do micr\u00f3metro filar. Os astr\u00f3grafos que usan placas fotogr\u00e1ficas aceleraron o proceso a principios do s\u00e9culo XX. As m\u00e1quinas autom\u00e1ticas de medici\u00f3n de placas e a tecnolox\u00eda inform\u00e1tica m\u00e1is sofisticada da d\u00e9cada de 1960 permitiron unha compilaci\u00f3n m\u00e1is eficiente do cat\u00e1logo de estrelas. Na d\u00e9cada de 1980, os sensores dixitais (CCD) substitu\u00edron \u00e1s placas fotogr\u00e1ficas e reduciron as incertezas \u00f3pticas a un milisegundo de arco. Esta tecnolox\u00eda fixo que a astrometr\u00eda sexa menos custosa, abrindo o campo ao p\u00fablico afeccionado.\nEn 1989, o sat\u00e9lite Hipparcos da Axencia Espacial Europea levou a astrometr\u00eda \u00e1 \u00f3rbita terrestre, onde poder\u00eda verse menos afectada as forzas mec\u00e1nicas da Terra e as distorsiones \u00f3pticas da s\u00faa atmosfera. Operando desde 1989 a 1993, Hipparcos mediu \u00e1ngulos grandes e pequenos no ceo con moita maior precisi\u00f3n que calquera outro telescopio \u00f3ptico anterior. Durante o seu traballo de 4 anos, as posici\u00f3ns, paralajes e movemento propio de 118\u00a0218 estrelas determin\u00e1ronse cun grao de precisi\u00f3n sen precedentes. Un novo \"Cat\u00e1logo de Tycho\" reuniu unha base de datos de 1\u00a0058\u00a0332 estrelas cunha precisi\u00f3n de entre 20 e 30 milisegundos de arco. Se compilaron cat\u00e1logos adicionais para as 23\u00a0882 estrelas dobres/m\u00faltiples e 11\u00a0597 estrelas variables tam\u00e9n analizadas durante a misi\u00f3n Hipparcos.\nHoxe en d\u00eda, o cat\u00e1logo m\u00e1is utilizado \u00e9 o USNO-B1.0, un cat\u00e1logo de todo o ceo que rastrexa os movementos, posici\u00f3ns, magnitudes e outras caracter\u00edsticas adecuadas para m\u00e1is de mil mill\u00f3ns de obxectos estelares. Durante os \u00faltimos 50 anos, utiliz\u00e1ronse 7435 placas de c\u00e1mara de Schmidt para completar varios estudos sobre o ceo que fan que os datos en USNO-B1.0 te\u00f1an unha precisi\u00f3n de 0,2 segundos de arco.\nAplicaci\u00f3ns.\nAdemais da funci\u00f3n b\u00e1sica de ofrecer aos astr\u00f3nomos un marco de referencia para as s\u00faas observaci\u00f3ns, a astrometr\u00eda \u00e9 fundamental en campos como a mec\u00e1nica celeste, a din\u00e1mica estelar e a astronom\u00eda gal\u00e1ctica. \nResultados destacables da astrometr\u00eda.\nExisten numerosos resultados destacables nos que se usou a astrometr\u00eda:"}
{"id": "504158", "revid": "89787", "url": "https://gl.wikipedia.org/wiki?curid=504158", "title": "Datum", "text": "Un datum xeod\u00e9sico ou sistema de referencia xeod\u00e9sico \u00e9 un sistema de coordenadas e un conxunto de puntos de referencia empregados para localizar lugar sobre a Terra ou en obxectos similares. Unha definici\u00f3n aproximada de nivel do mar \u00e9 o datum WGS 84, un elipsoide, a\u00ednda que unha definici\u00f3n m\u00e1is exacta \u00e9 o Modelo Gravitacional da Terra 2008 (EGM2008), que emprega polo menos 2159 harm\u00f3nicos esf\u00e9ricos. Defin\u00edronse outros datums para outras \u00e1reas ou noutras \u00e9pocas. As\u00ed, o ED50 definiuse en 1950 para Europa e difire do WGS 84 en varios centos de metros dependendo do lugar.\nMarte non ten oc\u00e9anos e polo tanto non existe un nivel do mar, mais dese\u00f1\u00e1ronse polo menos dous datums para localizar lugares na s\u00faa superficie.\nOs datums empr\u00e9ganse en xeodesia, navegaci\u00f3n e cartograf\u00eda, ademais de sistemas de navegaci\u00f3n por sat\u00e9lite para trasladar posici\u00f3ns indicadas en mapas \u00e1 s\u00faa posici\u00f3n real na Terra. Com\u00e9zase cun elipsoide e def\u00ednense as coordenadas latitude, lonxitude e altitude. Un ou m\u00e1is lugares sobre a superficie da Terra esc\u00f3llense como puntos bases.\nA diferenza en coordenadas entre datums adoita referirse como \"desprazamento do datum\". Este desprazamento ppode variar dun lugar a outro nun pa\u00eds ou rexi\u00f3n, e pode variar entre cero e centos de metros (ou varios quil\u00f3metros para algunhas illas remotas). O Polo Norte, o Polo Sur e o Ecuador estar\u00e1n en diferentes posici\u00f3ns en diferentes datums, xa que o norte verdadeiro ser\u00e1 lixeiramente distinto. Datums diferentes empregan interpolaci\u00f3ns diferentes para a forma e tama\u00f1o preciso da Terra.\nDado que a Terra \u00e9 un elipsoide de referencia imperfecto, os datums localizados poden dar unha representaci\u00f3n m\u00e1is exacta da \u00e1rea que cobren que o WGS 84. Por exemplo, o OSGB36 \u00e9 unha aproximaci\u00f3n mellor ao xeoide nas illas Brit\u00e1nicas que o WGS 84 global. Por\u00e9n, debido ao beneficio dun sistema global, o datum WGS84 est\u00e1 a aumentar a s\u00faa adopci\u00f3n.\nOs datums horizontais empr\u00e9ganse para describir un punto sobre a superficie da Terra en latitude e lonxitude ou outro sistema de coordenadas. Os datums verticais miden elevaci\u00f3ns ou profundidades.\nV\u00e9xase tam\u00e9n.\nLigaz\u00f3ns externas.\n "}
{"id": "504159", "revid": "85894", "url": "https://gl.wikipedia.org/wiki?curid=504159", "title": "O Forte, Bese\u00f1o, Touro", "text": "O Forte \u00e9 un lugar da parroquia de Bese\u00f1o, no concello de Touro. Segundo o padr\u00f3n do INE, a 1 de xaneiro do 2019 ti\u00f1a 20 habitantes (12 homes e 8 mulleres), catro menos ca en 1999 (13 homes e 11 mulleres)."}
{"id": "504160", "revid": "27155", "url": "https://gl.wikipedia.org/wiki?curid=504160", "title": "Poliovirus", "text": "O poliovirus \u00e9 o axente v\u00edrico causante da poliomielite (ou polio). Actualmente non se considera unha especie de virus sen\u00f3n un serotipo da especie \"Enterovirus C\", da familia \"Picornaviridae\".\nO poliovirus est\u00e1 composto dun xenoma de ARN e unha c\u00e1pside proteica e sen envoltura. O xenoma \u00e9 unha mol\u00e9cula de ARN monocatenario de sentido positivo duns 7\u00a0500 nucle\u00f3tidos de longo. A part\u00edcula viral \u00e9 duns 30 nm de di\u00e1metro con simetr\u00eda icosa\u00e9drica. Debido ao seu curto xenoma e a s\u00faa composici\u00f3n simple (s\u00f3 un ARN e as prote\u00ednas da c\u00e1pside), o poliovirus \u00e9 considerado como o virus importante m\u00e1is simple.\nO poliovirus illouse por primeira vez en 1909 por Karl Landsteiner e Erwin Popper. A estrutura do virus foi dilucidada primeiro usando difracci\u00f3n de raios X por un equipo do Birkbeck College liderado por Rosalind Franklin, mostrando que o virus da polio ti\u00f1a unha simetr\u00eda icosa\u00e9drica.\nEn 1981, publicouse o xenoma do poliovirus grazas aos traballos de dous equipos: o de Vincent Racaniello e David Baltimore no MIT e o de Naomi Kitamura e Eckard Wimmer na Universidade de Stony Brook. O poliovirus \u00e9 un dos virus mellor caracterizados, e converteuse nun sistema modelo \u00fatil para a comprensi\u00f3n da biolox\u00eda dos virus de ARN.\nCiclo de replicaci\u00f3n.\nO poliovirus infecta as c\u00e9lulas humanas ao unirse a un receptor de tipo inmunoglobulina, o CD155 (tam\u00e9n co\u00f1ecido como receptor do poliovirus ou PVR) situado na superficie celular. A interacci\u00f3n do poliovirus co CD155 facilita un cambio conformacional irreversible da part\u00edcula viral necesario para a entrada viral. Despois de adherirse \u00e1 membrana plasm\u00e1tica da c\u00e9lula h\u00f3spede, crese que a entrada do \u00e1cido nucleico viral se produce por unha destas d\u00faas v\u00edas: por medio da formaci\u00f3n dun poro na membrana plasm\u00e1tica a trav\u00e9s do cal se \u201cinxecta\u201d o ARN no citoplasma, ou por captaci\u00f3n do virus por endocitose mediada por receptor. Hai probas experimentais recentes que apoian esta \u00faltima hip\u00f3tese e suxiren que o poliovirus se une ao CD155 e despois entra por endocitose. Inmediatamente despois da internalizaci\u00f3n da part\u00edcula, lib\u00e9rase o ARN viral.\nO poliovirus \u00e9 un virus de ARN de febra positiva. O seu xenoma est\u00e1 encerrado na part\u00edcula viral e pode utilizarse como ARN mensaxeiro e ser inmediatamente traducido pola c\u00e9lula h\u00f3spede. Ao entrar, o virus apr\u00f3piase da maquinaria de traduci\u00f3n da c\u00e9lula, causando a inhibici\u00f3n da s\u00edntese proteica celular en favor da produci\u00f3n de prote\u00ednas espec\u00edficas do virus. A diferenza dos ARNm da c\u00e9lula h\u00f3spede, o extremo 5' do ARN do poliovirus \u00e9 extremadamente longo (duns 700 nucle\u00f3tidos) e est\u00e1 moi estruturado. Esta rexi\u00f3n do xenoma viral denom\u00ednase sitio de entrada ao ribosoma interno (IRES, do ingl\u00e9s \"internal ribosome entry site\"). Esta rexi\u00f3n consta de moitas estruturas secundarias e 3 ou 4 dominios. O dominio m\u00e1is importante do IRES \u00e9 o dominio 3 (parte de iniciaci\u00f3n da traduci\u00f3n). O dominio 3 \u00e9 un elemento do ARN de autopregamento que cont\u00e9n motivos estruturais conservados en varios talos-bucle estables enlazados por d\u00faas uni\u00f3ns de catro v\u00edas. Un IRES consta de moitos dominios e estes dominios tam\u00e9n constan de moitos bucles que contrib\u00faen a unha traduci\u00f3n modificada sen a caparuza do extremo 5\u2019 ao apropiarse do ribosoma celular que, a diferenza da traduci\u00f3n convencional, non empeza desde o primeiro paso sen\u00f3n desde os \u00faltimos pasos. O bucle de interacci\u00f3n do dominio 3 \u00e9 un tetrabucle GNRA. Os residuos de adenosinas A180 e A181 no tetrabucle GUAA forman enlaces de hidr\u00f3xeno por interacci\u00f3ns de apareamento de bases non can\u00f3nico cos pares de bases dos receptores C230/G242 e G231/C241, respectivamente. As mutaci\u00f3ns xen\u00e9ticas nesta rexi\u00f3n impiden a produci\u00f3n de prote\u00ednas virais. O primeiro IRES que se descubriu atopouse no ARN do poliovirus.\nO ARNm do poliovirus trad\u00facese formando un \u00fanico polip\u00e9ptido longo. Este polip\u00e9ptido \u00e9 despois autoclivado por proteases internas orixinando 10 prote\u00ednas virais separadas. Non todas as clivaxes ou cortes ocorren coa mesma eficiencia, polo que a cantidade de prote\u00ednas producidas pola clivaxe dos polip\u00e9ptidos var\u00eda: por exemplo, prod\u00facense cantidades menores da prote\u00edna 3Dpol que das prote\u00ednas da c\u00e1pside, VP1\u20134. Estas prote\u00ednas virais separadas son:\nDespois da traduci\u00f3n, real\u00edzanse a transcrici\u00f3n e replicaci\u00f3n do xenoma, que implican un s\u00f3 proceso (s\u00edntesde do ARN (+)). Para que se replique o ARN (+), deben transcribirse m\u00faltiples copias de ARN (\u2212) que despois se utilizan como moldes para a s\u00edntese de ARN (+). Os intermediarios replicativos (RIs), que est\u00e1n asociados con mol\u00e9culas de ARN constan dun molde de ARN e varios ARN en crecemento de distintas lonxitudes, que se ven tanto nos complexos de replicaci\u00f3n de ARN (\u2212) coma de ARN (+). Para a s\u00edntese de cada ARN de febra positiva e negativa, as prote\u00ednas VPg do poliovirus funcionan como un cebador. A ARN polimerase dependente de ARN do poliovirus engade dous nucle\u00f3tidos de uracilo (UU) \u00e1 prote\u00edna VPg que utiliza a cola poli(A) no extremo 3\u2032 do xenoma de ARN monocatenario positivo como padr\u00f3n, para a s\u00edntese de ARN antixen\u00f3mico de febra negativa. Para iniciar esta s\u00edntese de ARN monocatenario negativo, \u00e9 necesario o hidroxilo da tirosina da VPg. Pero para a iniciaci\u00f3n da s\u00edntese do ARN de febra positiva, c\u00f3mpre a uridilizaci\u00f3n da VPg dependente de CRE (polo que \u00e9 unha prote\u00edna con U unidos). Iso significa que se utiliza unha vez m\u00e1is a VPg como cebador, pero esta vez eng\u00e1dense os dous urid\u00edn trifosfato usando como molde un elemento de replicaci\u00f3n que act\u00faa en cis (ou CRE, do ingl\u00e9s \"cis-acting replication element\").. O CRE do poliovirus identif\u00edcase no ARN como un talo no que non se produciu apareamento de bases e un bucle final de 61 nucle\u00f3tidos. O CRE enc\u00f3ntrase en enterovirus. \u00c9 un elemento estrutural secundario do ARN altamente conservado incrustado na rexi\u00f3n do xenoma codificante da poliprote\u00edna. O complexo pode ser translocado \u00e1 rexi\u00f3n 5' do xenoma que non ten actividade codificante, polo menos a unha distancia de 3,7 kb da localizaci\u00f3n inicial. Este proceso pode ocorrer sen influ\u00edr negativamente na actividade. As copias do CRE non infl\u00faen na replicaci\u00f3n negativamente. O proceso de uridilizaci\u00f3n da VPg que ten lugar no CRE necesita a presenza de 3CDpro, que \u00e9 unha prote\u00edna que se une ao ARN. Esta \u00fanese ao CRE de frorma directa e espec\u00edfica. Debido \u00e1 s\u00faa presenza, a VPg pode unirse correctamente ao CRE e real\u00edzase a produci\u00f3n primaria sen problemas.\nAlgunhas das mol\u00e9culas de ARN (+) util\u00edzanse como moldes para facer m\u00e1is s\u00edntese de ARN (\u2212), alg\u00fans funcionan como ARNm, e outros est\u00e1n destinados a ser os xenomas dos viri\u00f3ns da proxenie.\nNa ensamblaxe das novas part\u00edculas do virus (\u00e9 dicir, o empaquetamento do xenoma da proxenie nunha proc\u00e1pside que poida sobrevivir f\u00f3ra da c\u00e9lula h\u00f3spede) ocorre o seguinte:\nO poliovirus completamente ensamblado abandona a c\u00e9lula h\u00f3spede cando ten lugar a s\u00faa lise, que se produce de 4 a 6 horas despois da iniciaci\u00f3n da infecci\u00f3n en c\u00e9lulas de mam\u00edfero cultivadas. O mecanismo da liberaci\u00f3n viral da c\u00e9lula non est\u00e1 claro, pero cada c\u00e9lula que morre pode liberar ata 10\u00a0000 viri\u00f3ns do poliovirus.\nDrake demostrou que o poliovirus pode sufrir unha reactivaci\u00f3n de multiplicidade. Isto significa que cando os poliovirus son irradiados con luz UV e se lles permite que realicen m\u00faltiples infecci\u00f3ns de c\u00e9lulas h\u00f3spede, pode formarse proxenie viable incluso cando as doses de UV inactivar\u00edan o virus nunha soa infecci\u00f3n. O poliovirus pode sufrir recombinaci\u00f3n xen\u00e9tica cando est\u00e1n presentes polo menos dous xenomas virais na mesma c\u00e9lula h\u00f3spede. Kirkegaard e Baltimore presentaron probas de que a ARN polimerase dependente de ARN (RdRP) cataliza a recombinaci\u00f3n por un mecanismo de elecci\u00f3n de copia no cal a RdRP cambia entre moldes de ARN monocatenario (+) durante a s\u00edntese de febras negativas. A recombinaci\u00f3n en virus de ARN parece ser un mecanismo adaptativo para reparar danos no xenoma.\nOrixe e serotipos.\nO poliovirus \u00e9 estruturalmente similar a outros enterovirus humanos (coxsackievirus, ecovirus e rinovirus), que tam\u00e9n usan mol\u00e9culas de tipo inmunoglobulina para reco\u00f1ecer e entrar nas c\u00e9lulas h\u00f3spede. A an\u00e1lise filoxen\u00e9tica das secuencias de ARN e prote\u00ednas do poliovirus indica que probablemente evolucionou a partir dun antepasado que era un virus Coxsackie A do grupo C, que se orixinou por unha mutaci\u00f3n na c\u00e1pside. A especiaci\u00f3n do poliovirus seguramente ocorreu como resultado dun cambio na especificidade polo receptor celular desde a mol\u00e9cula de adhesi\u00f3n intercelular 1 (ICAM-1), utilizada polos virus Coxsackie A do grupo C, ao CD155; orixinando un cambio na patoxenicidade, e permitindo que o virus infecte o tecido nervioso.\nA taxa de mutaci\u00f3n do virus \u00e9 relativamente alta incluso para un virus de ARN, cunha taxa de substituci\u00f3n sin\u00f3nima de 1,0 x 10\u22122 substituci\u00f3ns/sitio/ano e unha taxa de substituci\u00f3n non sin\u00f3nima de 3,0 x 10\u22124 substituci\u00f3ns/sitio/ano. A distribuci\u00f3n de bases no xenoma non \u00e9 aleatoria, e a adenosina \u00e9 menos com\u00fan do esperado no extremo 5' e maior do esperado no extremo 3'. O uso dos cod\u00f3ns non \u00e9 aleatorio, e os cod\u00f3ns que acaban en adenosina est\u00e1n favorecidos e os que acaban en citosina ou guanina tenden a ser evitados. O uso de cod\u00f3ns difire entre os tres xenotipos e parece que \u00e9 impulsado pola mutaci\u00f3n e non pola selecci\u00f3n.\nOs tres serotipos de poliovirus, PV-1, PV-2 e PV-3, te\u00f1en prote\u00ednas da c\u00e1pside lixeiramente diferentes. As prote\u00ednas da c\u00e1pside definen a especificidade de receptor celular e a antixenicidade do virus. A PV-1 \u00e9 a forma m\u00e1is com\u00fan que se encontra na natureza, pero as tres formas son extremadamente infecciosas. En marzo de 2020, a PV-1 salvaxe ou silvestre estaba moi localizada en rexi\u00f3ns de Paquist\u00e1n e Afganist\u00e1n. A PV-2 salvaxe foi declarada erradicada en setembro de 2015 despois de ser detectada por \u00faltima vez en 1999, mentres que a PV-3 salvaxe foi declarada erradicada en 2019 despois de detectarse por \u00faltima vez en 2012.\nAs cepas espec\u00edficas de cada serotipo util\u00edzanse para preparar as vacinas contra a polio. A vacina da polio inactiva prep\u00e1rase por inactivaci\u00f3n con formaldehido das tres cepas salvaxes virulentas de referencia, que son: Mahoney ou Brunenders (PV-1), MEF-1/Lansing (PV-2) e Saukett/Leon (PV-3). A vacina da polio oral cont\u00e9n cepas vivas atenuadas (debilitadas) dos tres serotipos de poliovirus. O paso das cepas do virus por c\u00e9lulas epiteliais de ril de mono introduce mutaci\u00f3ns no IRES viral e dificultra (ou aten\u00faa) a capacidade do virus de infectar o tecido nervioso.\nTaxonom\u00eda.\nOs poliovirus eran antes clasificados como unha especie distinta pertencente ao x\u00e9nero \"Enterovirus\" da familia \"Picornaviridae\". En 2008, a antiga especie Poliovirus foi eliminada e os tres serotipos foron asignados \u00e1 especie \"Enterovirus C humano\" (que posteriormente foi renomeada como \"Enterovirus C\"), do x\u00e9nero \"Enterovirus\" da familia \"Picornaviridae\". A especie tipo do x\u00e9nero \"Enterovirus\" foi cambiada de \"Poliovirus\" a \" Enterovirus C\" (humano).\nPatox\u00e9nese.\nO principal determinante da infecci\u00f3n por calquera virus \u00e9 a s\u00faa capacidade de entrar na c\u00e9lula e producir part\u00edculas m\u00e1is infecciosas. P\u00e9nsase que a presenza do CD155 define os animais e os tecidos que poden ser infectados polo poliovirus. O CD155 at\u00f3pase (fora dos laboratorios) s\u00f3 nas c\u00e9lulas humanas, de primates superiores e de monos do Vello Mundo. Por\u00e9n, o poliovirus \u00e9 estritramente un pat\u00f3xeno humano e non infecta de forma natural a ningunha outra especie (a\u00ednda que o chimpanc\u00e9 com\u00fan e os monos do Vello Mundo poden ser infectados experimentalmente).\nO xene \"CD155\" parece que estivo sometido a selecci\u00f3n positiva. A s\u00faa prote\u00edna ten varios dominios, dos cales o dominio D1 cont\u00e9n o sitio de uni\u00f3n para o virus da polio. Dentro deste dominio, hai 37 amino\u00e1cidos que son os responsables da uni\u00f3n do virus.\nO poliovirus \u00e9 un enterovirus. A infecci\u00f3n ocorre pola ruta fecal-oral, o que significa que se inxire o virus e a replicaci\u00f3n viral ten lugar no tracto gastrointestinal. O virus at\u00f3pase nas feces dos individuos infectados. No 95% dos casos s\u00f3 se produce unha presenza primaria transitoria de virus no sangue (viremia), e a infecci\u00f3n por poliovirus \u00e9 asintom\u00e1tica. En aproximadamente o 5% dos casos, o virus esp\u00e1llase e repl\u00edcase noutras partes do corpo, como na graxa marr\u00f3n, tecido reticuloendotelial e m\u00fasculo. A replicaci\u00f3n viral sostida causa unha viremia secundaria e orixina o desenvolvemento de s\u00edntomas menores, como febre, dor de cabeza e de gorxa. A poliomielite paral\u00edtica prod\u00facese en menos do 1% das infecci\u00f3ns por poliovirus. A enfermidade paral\u00edtica ocorre cando o virus entra no sistema nervioso central (SNC) e repl\u00edcase en motoneuronas da medula espi\u00f1al, tronco cerebral ou c\u00f3rtex motor, causando a destruci\u00f3n selectiva de neuronas motoras que levan a unha par\u00e1lise temporal ou permanente. Isto \u00e9 algo moi raro en beb\u00e9s, que a\u00ednda te\u00f1en anticorpos antipoliovirus recibidos das s\u00faas nais. En raros casos, a poliomielite paral\u00edtica causa parada respiratoria e morte. En casos de enfermidade paral\u00edtica, obs\u00e9rvanse con frecuencia dor muscular e espasmos antes do comezo da debilidade e par\u00e1lise. A par\u00e1lise persiste tipicamente durante d\u00edas a semanas antes de recuperaci\u00f3n.\nEn moitos aspectos a fase neurol\u00f3xica da infecci\u00f3n p\u00e9nsase que \u00e9 unha desviaci\u00f3n accidental da infecci\u00f3n gastrointestinal normal. O mecanismo polo cal o poliovirus entra no SNC non se co\u00f1ece ben. Present\u00e1ronse tres hip\u00f3teses non mutuamente exclu\u00edntes para explicar esta entrada. Todas elas requiren unha viremia primaria. A primeira hip\u00f3tese pred\u00ed que os viri\u00f3ns pasan directamente desde o sangue ao sistema nervioso central cruzando a barreira hematoencef\u00e1lica independente de CD155. Unha segunda hip\u00f3tese prop\u00f3n que os viri\u00f3ns son transportados desde os tecidos perif\u00e9ricos que foron ba\u00f1ados polo sangue vir\u00e9mico, por exemplo o tecido muscular, ata a medula espi\u00f1al a trav\u00e9s de nervios por transporte axonal retr\u00f3grado. A terceira hip\u00f3tese \u00e9 que o virus \u00e9 importado ao SNC por medio de monocitos ou macr\u00f3fagos infectados.\nA poliomielite \u00e9 unha doenza do sistema nervioso central. Por\u00e9n, o CD155 crese que est\u00e1 presente na superficie da maior\u00eda ou de todas as c\u00e9lulas humanas. Por tanto, a expresi\u00f3n do receptor non explica por que o poliovirus infecta preferencialmente certos tecidos. Isto suxire que o tropismo de tecido est\u00e1 determinado pola infecci\u00f3n celular. Recentes traballos suxeriron que a resposta do interfer\u00f3n tipo I (especificamente a dos interfer\u00f3ns alfa e beta) \u00e9 un factor importante que define os tipos de c\u00e9lulas que poden soster a replicaci\u00f3n dos poliovirus. En ratos que expresan o CD155 (por medio de enxe\u00f1ar\u00eda xen\u00e9tica) pero que carecen do receptor do interfer\u00f3n tipo I, o poliovirus non s\u00f3 se replica nun repertorio ampliado de tipos de tecidos, sen\u00f3n que estes ratos poden tam\u00e9n ser infectados oralmente co virus.\nEvitaci\u00f3n do sistema inmunitario.\nO poliovirus usa dous mecanismos clave para evadirse da acci\u00f3n do sistema inmunitario. Primeiro, pode sobrevivir \u00e1s condici\u00f3ns moi \u00e1cidas do est\u00f3mago, o que lle permite infectar as c\u00e9lulas h\u00f3spede e espallarse polo corpo a trav\u00e9s do sistema linf\u00e1tico. Segundo, como pode replicarse moi rapidamente, o virus invade os \u00f3rganos h\u00f3spede antes de que a resposta inmune poida po\u00f1erse en funcionamento. Os poliovirus con can\u00f3ns na superficie do viri\u00f3n te\u00f1en sitios de adhesi\u00f3n localizados en petos na base dos can\u00f3ns. Os can\u00f3ns son demasiado estreitos como para que accedan a eles os anticorpos, polo que os sitios de adhesi\u00f3n do virus est\u00e1n protexidos da vixilancia inmunitaria do h\u00f3spede, mentres que o resto da superficie do viri\u00f3n pode mutar para evitar a resposta inmune do h\u00f3spede.\nOs individuos que foron expostos ao poliovirus, sexa por infecci\u00f3n sexa por inmunizaci\u00f3n coa vacina da polio, desenvolven inmunidade. Nos individuos inmunes, os anticorpos contra o poliovirus es\u00e1n presentes nas am\u00edgdalas e tracto gastrointestinal (concretamente os anticorpos IgA) e poden bloquear a replicaci\u00f3n do poliovirus; os anticorpos IgG e IgM contra o poliovirus poden previr o espallamento do virus a motoneuronas do sistema nervioso central. A infecci\u00f3n cun serotipo de poliovirus non proporciona inmunidade contra os outros serotipos; por\u00e9n, un segundo ataque contra un mesmo individuo \u00e9 extremadamente raro. Non obstante, as vacinas fanse utilizando todos ou case todos os serotipos.\nRato transx\u00e9nico PVR.\nA\u00ednda que os humanos son os \u00fanicos h\u00f3spedes naturais co\u00f1ecidos do poliovirus, os monos poden ser infectados experimentalmente e foron usados desde hai moito tempo para estudar o poliovirus. En 1990\u201391, dous laboratorios desenvolveron un pequeno modelo animal de poliomielite. Uns ratos foron modificados por enxe\u00f1ar\u00eda xen\u00e9tica para que expresasen o receptor humano do poliovirus (hPVR).\nA diferenza dos ratos normais, os ratos con receptor do poliovirus transx\u00e9nico (TgPVR) son susceptibles ao poliovirus inxectado intravenosa ou intramuscularmente e cando se inxectan directamente na medula espi\u00f1al ou no cerebro. Despois da infecci\u00f3n, os ratos TgPVR mostran signos de par\u00e1lise que lembran os da poliomielite en humanos e monos, e os sistemas nerviosos centrais dos ratos paralizados son similares histocitoquimicamente aos de humanos e monos. Este modelo de ratos da infecci\u00f3n por poliovirus humana demostrou ser unha ferramenta moi valiosa para entendermos a biolox\u00eda do poliovirus e a s\u00faa patoxenicidade.\nEstud\u00e1ronse ben tres tipos de ratos TgPVR:\nRecentemente, desenvolveuse un cuarto modelo de rato TgPVR. Estes ratos \"cPVR\" portan ADNc hPVR, dirixido por un promotor de \u03b2-actina, e demostraron ser susceptibles ao poliovirus polas rutas intracerebral, intramuscular e intranasal. Ademais, estes ratos poden desenvolver a forma bulbar da polio por inoculaci\u00f3n intranasal.\nO desenvolvemento do rato TgPVR tivo un profundo efecto na produci\u00f3n da vacina oral da polio (OPV). Previamente, a monitorizaci\u00f3n da seguridade da vacina oral da polio ti\u00f1a que realizarse en monos, porque s\u00f3 os primates son susceptibles ao virus. En 1999, a Organizaci\u00f3n Mundial da Sa\u00fade aprobou o uso dos ratos TgPV como un m\u00e9todo alternativo de avaliar a efectividade da vacina contra o poliovirus tipo 3. En 2000, o modelo de ratos foi aprobado para tests de vacinas contra os poliovirus tipo 1 e 2.\nClonaci\u00f3n e s\u00edntese.\nEn 1981, Racaniello e Baltimore usaron a tecnolox\u00eda do ADN recombinante para xerar o primeiro clon infeccioso dun virus de ARN animal, o poliovirus. Introduciuse un ADN que codificaba o xenoma de ARN de poliovirus en c\u00e9lulas de mam\u00edfero cultivadas e orixinou un poliovirus infeccioso. A creaci\u00f3n de clons infecciosos impulsou o co\u00f1ecemento da biolox\u00eda do poliovirus e converteuse nunha tecnolox\u00eda est\u00e1ndar usada no estudo de moitos outros virus.\nEn 2002, o grupo de Eckard Wimmer na Universidade de Stony Brook (Nova York) tivo \u00e9xito en sintetizar o poliovirus a partir do seu c\u00f3digo qu\u00edmico, producindo o primeiro virus sint\u00e9tico. Os cient\u00edficos converteron primeiro a secunecia de ARN de poliovirus publicada, de 7\u00a0741 bases de longo, nunha secuencia de ADN, xa que o ADN era m\u00e1is f\u00e1cil de sintetizar. Consegu\u00edronse fragmentos curtos desta secuencia de ADN por env\u00edo postal por cat\u00e1logo e ensambl\u00e1ronse. O xenoma viral completo foi despois ensamblado por unha compa\u00f1\u00eda de s\u00edntese de xenes. Incorpor\u00e1ronse dezanove marcadores ao ADN sintetizado, para que se puidese distinguir do poliovirus natural. Utiliz\u00e1ronse encimas para converter o ADN de novo en ARN, que \u00e9 o seu estado natural. Outoros encimas utiliz\u00e1ronse para traducir o ARN a un polip\u00e9ptido, producindo unha part\u00edcula viral funcional. Este proceso meticuloso completo levoulles dous anos. O novo virus sint\u00e9tico acu\u00f1ado foi inxectado nun rato transx\u00e9nico PVR para determinar se a versi\u00f3n sint\u00e9tica pod\u00eda causar a enfermidade. O virus sint\u00e9tico puido replicarse, infectar, e causar par\u00e1lise ou morte nos ratos. Por\u00e9n, a versi\u00f3n sint\u00e9tica era entre 1\u00a0000 e 10\u00a0000 veces m\u00e1is d\u00e9bil que o virus orixinal, probablemente debido a un dos marcadores engadidos.\nModificaci\u00f3n para terapias.\nUnha modificaci\u00f3n do poliovirus chamada PVSRIPO foi testada en ensaios cl\u00ednicos iniciais en 2014 como posible tratamento para o cancro."}
{"id": "504164", "revid": "23204", "url": "https://gl.wikipedia.org/wiki?curid=504164", "title": "Francisco Xavier Redondo Abal", "text": "Francisco Xavier Redondo Abal, nado en Pontevedra en 1964, \u00e9 un historiador e escritor galego.\nTraxectoria.\nLicenciado en Xeograf\u00eda e Historia pola Universidade de Santiago de Compostela. Traballa como bibliotecario na USC. Investiga na recuperaci\u00f3n da memoria hist\u00f3rica. Colaborou en \"A Trabe de Ouro\", \"Terra e Tempo\", \"Murgu\u00eda\", \"Grial\", \"Luzes\", \"Galegos\", \"Madrygal\", \"Anuario Brigantino\", \"Inzar Raz\u00f3ns\" e \"Claridade\"."}
{"id": "504167", "revid": "4817", "url": "https://gl.wikipedia.org/wiki?curid=504167", "title": "KH-1", "text": "KH-1 (\"Keyhole-1\") ou Discoverer, parte do programa Corona, foi unha serie de sat\u00e9lites de reco\u00f1ecemento operados pola CIA.\nHistoria.\nOs KH-1 foron o primeiro intento por parte dos Estados Unidos de po\u00f1er en marcha unha serie de sat\u00e9lites de reco\u00f1ecemento \u00f3ptico. A carga \u00fatil de cada KH-1 consist\u00eda nunha c\u00e1mara Corona panor\u00e1mica e unha c\u00e1psula de retorno para enviar a terra a pel\u00edcula fotogr\u00e1fica usada pola c\u00e1mara. A c\u00e1mara, constru\u00edda por Fairchild Camera Co., ti\u00f1a unha apertura de f/5.0 e unha lonxitude focal de 61 cm, cunha resoluci\u00f3n de 12,9 m.\nOs sat\u00e9lites estaban baseados na etapa superior do foguete Agena A, que proporcionaba control de actitude unha vez en \u00f3rbita. A c\u00e1psula de retorno da pel\u00edcula ti\u00f1a o seu propio retrofoguete de propelente s\u00f3lido para regresar \u00e1 Terra. A c\u00e1psula era recollida mentres estaba a\u00ednda no aire mediante un avi\u00f3n especialmente equipado.\nLanz\u00e1ronse dez KH-1 entre 1959 e 1960, todos mediante foguetes Thor Agena A. Catro fallaron durante o lanzamento e dos restantes, s\u00f3 un (KH-1 9) enviou con \u00e9xito a pel\u00edcula a terra."}
{"id": "504168", "revid": "4817", "url": "https://gl.wikipedia.org/wiki?curid=504168", "title": "KH-2", "text": "KH-2 (\"Keyhole-2\") ou Discoverer, parte do programa Corona, foi unha serie de sat\u00e9lites de reco\u00f1ecemento operados pola CIA.\nHistoria.\nOs KH-2 foron a segunda versi\u00f3n dos sat\u00e9lites KH-1, o primeiro intento por parte dos Estados Unidos de po\u00f1er en marcha unha serie de sat\u00e9lites de reco\u00f1ecemento \u00f3ptico. A carga \u00fatil de cada KH-1 consist\u00eda nunha c\u00e1mara Corona panor\u00e1mica mellorada e unha c\u00e1psula de retorno para enviar a terra a pel\u00edcula fotogr\u00e1fica usada pola c\u00e1mara. A c\u00e1mara, constru\u00edda por Fairchild Camera Co., ti\u00f1a unha apertura de f/5.0 e unha lonxitude focal de 61 cm, cunha resoluci\u00f3n de 10,7 m.\nOs sat\u00e9lites estaban baseados na etapa superior do foguete Agena B, que proporcionaba control de actitude unha vez en \u00f3rbita. A c\u00e1psula de retorno da pel\u00edcula ti\u00f1a o seu propio retrofoguete de propelente s\u00f3lido para regresar \u00e1 Terra. A c\u00e1psula era recollida mentres estaba a\u00ednda no aire mediante un avi\u00f3n especialmente equipado.\nLanz\u00e1ronse dez KH-2 entre 1960 e 1961, todos mediante foguetes Thor Agena B. Catro fallaron durante o lanzamento e dos restantes e catro dos que chegaron a \u00f3rbita devolveron a pel\u00edcula fotogr\u00e1fica con \u00e9xito."}
{"id": "504169", "revid": "4817", "url": "https://gl.wikipedia.org/wiki?curid=504169", "title": "KH-3", "text": "KH-3 (\"Keyhole-3\") ou Discoverer, parte do programa Corona, foi unha serie de sat\u00e9lites de reco\u00f1ecemento operados pola CIA.\nHistoria.\nOs KH-3 foron a terceira versi\u00f3n dos sat\u00e9lites Corona dos Estados Unidos para po\u00f1er en marcha unha serie de sat\u00e9lites de reco\u00f1ecemento \u00f3ptico. A carga \u00fatil de cada KH-3 consist\u00eda nunha c\u00e1mara Corona panor\u00e1mica mellorada e unha c\u00e1psula de retorno para enviar a terra a pel\u00edcula fotogr\u00e1fica usada pola c\u00e1mara. A c\u00e1mara ti\u00f1a unha apertura de f/3.5 e unha lonxitude focal de 61 cm, cunha resoluci\u00f3n de 7,5 m.\nOs sat\u00e9lites estaban baseados na etapa superior do foguete Agena B, que proporcionaba control de actitude unha vez en \u00f3rbita. A c\u00e1psula de retorno da pel\u00edcula ti\u00f1a o seu propio retrofoguete de propelente s\u00f3lido para regresar \u00e1 Terra. A c\u00e1psula era recollida mentres estaba a\u00ednda no aire mediante un avi\u00f3n especialmente equipado.\nLanz\u00e1ronse seis KH-3 entre 1961 e 1962, todos mediante foguetes Thor Agena B. O \u00faltimo, que ademais estaba modificado cunha estrutura na parte frontal como prototipo dos KH-4, non chegou a \u00f3rbita."}
{"id": "504172", "revid": "5863", "url": "https://gl.wikipedia.org/wiki?curid=504172", "title": "Elena Candia L\u00f3pez", "text": ""}
{"id": "504175", "revid": "6939", "url": "https://gl.wikipedia.org/wiki?curid=504175", "title": "Rep\u00fablica do Vietnam do Sur", "text": ""}
{"id": "504177", "revid": "89787", "url": "https://gl.wikipedia.org/wiki?curid=504177", "title": "Fucus serratus", "text": "Fucus serratus \u00e9 unha alga mari\u00f1a do norte do Oc\u00e9ano Atl\u00e1ntico co\u00f1ecida como carballa ou bocho. \u00c9 de cor acasta\u00f1ada oliv\u00e1cea e similar a \"F. vesiculosus\" e \"F. spiralis\". Crece dun p\u00e9 discoide e as frondes son planas, duns 2 cm de anchura, bifurcadas e de at\u00e9 un 1 m de longo inclu\u00edndo un curto estipe. Ramif\u00edcase dicotomicamente de forma irregular. A fronde ten un nervio central e \u00e9 facilmente distinguible doutras especies relacionadas polo seu bordo aserrado. Non ten ves\u00edculas cheas de gas, como as atopadas en \"F. vesiculosus\", e tampouco se retorce en espiral como \"F. spiralis\".\nOs corpos reprodutivos f\u00f3rmanse en concept\u00e1culos situados no interior de recept\u00e1culos pr\u00f3ximos \u00e1s puntas das ramas. Nestes concept\u00e1culos prod\u00facense oogonios e anteridios, que despois da meiose son liberados. Prod\u00facese a fertilizaci\u00f3n e desenv\u00f3lvese un cigoto que crece directamente nunha planta que constit\u00fae o espor\u00f3fito diploide.\nDistribuci\u00f3n e ecolox\u00eda.\n\"Fucus serratus\" at\u00f3pase ao longo da costa Atl\u00e1ntica de Europa desde Spitsbergen at\u00e9 Portugal, nas Illas Canarias e nas costas do nordeste de Am\u00e9rica.\u00a0 Foi introducida polo home en Islandia e nas Illas Feroe fai aproximadamente 1000 anos, onde foron detectadas por primeira vez nun estudo de 1900. Crece moi ben nos dep\u00f3sitos de lenta drenaxe das costas nos que pode ocupar at\u00e9 un terzo da superficie total. A mi\u00fado domina a parte rochosa inferior, excepto sobre as rochas m\u00e1is expostas.\nUsos.\nF. serratus \u00fasase en Irlanda e Francia para a produci\u00f3n de cosm\u00e9ticos e para talasoterapia."}
{"id": "504178", "revid": "6269323", "url": "https://gl.wikipedia.org/wiki?curid=504178", "title": "Mundial de F\u00fatbol de 1998 - Grupo F", "text": "O Grupo F da Copa do Mundo de F\u00fatbol de 1998, realizada en Francia, estivo composto por catro equipos que se enfrontaron entre si nun total de seis encontros: , , e . Ao termo dos mesmos os dous con maior cantidade de puntos clasific\u00e1ronse para a seguinte fase, e as outras d\u00faas selecci\u00f3ns quedaron eliminadas.\nParticipantes.\nO Grupo F estivo composto polas seguintes selecci\u00f3ns:\nPartidos.\nA fase de grupos constou de seis partidos, cun total de tres partidos xogados por cada selecci\u00f3n. Segundo o sistema de competici\u00f3n da FIFA, cada equipo acumulaba unha puntuaci\u00f3n en funci\u00f3n dos seus resultados: 3 puntos por vitoria (at\u00e9 1994 eran s\u00f3 2), 1 por empate, 0 por derrota. De acordo coa mesma, o catro equipos foron ordenados en forma descendente. No caso de que houbese dous ou m\u00e1is con igual cantidade de puntos, os criterios de desempate foron os seguintes:"}
{"id": "504180", "revid": "27155", "url": "https://gl.wikipedia.org/wiki?curid=504180", "title": "Transporte axonal retr\u00f3grado", "text": ""}
{"id": "504181", "revid": "23204", "url": "https://gl.wikipedia.org/wiki?curid=504181", "title": "Marta Fern\u00e1ndez-Tapias", "text": " \nMarta Mar\u00eda Fern\u00e1ndez-Tapias N\u00fa\u00f1ez, nada en Vigo en 1974, \u00e9 unha avogada e pol\u00edtica galega do PPdG, delegada territorial da Xunta de Galicia na cidade de Vigo dende o ano 2020.\nTraxectoria.\nLicenciada en dereito pola universidade Complutense de Madrid, \u00e9 avogada, especialista en dereito mercantil e mar\u00edtimo-pesqueiro. En novembro de 2016 foi nomeada Directora Xeral de Administraci\u00f3n local na Xunta de Galicia, onde exerceu ata a convocatoria das elecci\u00f3ns ao Parlamento de Galicia de 2020.\nSucedendo no posto a Corina Porro, de setembro de 2020 a xu\u00f1o de 2023 foi a delegada territorial da Xunta de Galicia na cidade de Vigo. Sucedeuna Ana Ortiz \u00c1lvarez.\nEn decembro de 2021 foi elixida, polos militantes do seu partido, l\u00edder do PP en Vigo e en agosto de 2022 o comit\u00e9 electoral do PP de Vigo designouna como candidata \u00e1 alcald\u00eda da cidade para as Elecci\u00f3ns municipais de 2023 que se celebraron o 28 de maio, resultando elixida concelleira e liderando a oposici\u00f3n ao goberno do alcalde Abel Caballero."}
{"id": "504182", "revid": "5863", "url": "https://gl.wikipedia.org/wiki?curid=504182", "title": "Marta Mar\u00eda Fern\u00e1ndez-Tapias N\u00fa\u00f1ez", "text": ""}
{"id": "504183", "revid": "27155", "url": "https://gl.wikipedia.org/wiki?curid=504183", "title": "Transporte axopl\u00e1smico retr\u00f3grado", "text": ""}
{"id": "504185", "revid": "89787", "url": "https://gl.wikipedia.org/wiki?curid=504185", "title": "Jos\u00e9 Gonz\u00e1lez V\u00e1zquez", "text": " \nJos\u00e9 Gonz\u00e1lez V\u00e1zquez, nado en Ourense en 1970, \u00e9 un inspector de Facenda e pol\u00edtico galego do PPdG, deputado no Parlamento de Galicia pola circunscrici\u00f3n de Ourense e Conselleiro de Medio Rural.\nTraxectoria.\nLicenciouse en Dereito pola Universidade de Santiago de Compostela. Ingresou no corpo superior de inspectores de Facenda do Estado en 1997.\nElixido deputado en 2020, en setembro de 2021 deixou o escano como deputado a canda moitos dos outros deputados que tam\u00e9n eran conselleiros."}
{"id": "504187", "revid": "5863", "url": "https://gl.wikipedia.org/wiki?curid=504187", "title": "Marta Mar\u00eda Fern\u00e1ndez-Tapias", "text": ""}
{"id": "504188", "revid": "5863", "url": "https://gl.wikipedia.org/wiki?curid=504188", "title": "Marta Fern\u00e1ndez-Tapias N\u00fa\u00f1ez", "text": ""}
{"id": "504193", "revid": "89787", "url": "https://gl.wikipedia.org/wiki?curid=504193", "title": "Liza Lapira", "text": "Liza Lapira, nada en Nova York o 3 de decembro de 1981 \u00e9 unha actriz norteamericana. \nTraxectoria.\nLiza Lapira naceu no barrio de Queens de pais filipinos. En Nova York actuou na escena teatral en obras como \"Ao voso gusto\", \"The School for Wives\", \"Odisea\", e na obra de Alexandra Cunningham \"No. 11 Blue and White\". No ano 2004 trasladouse aos \u00c1ngeles e o seu primeiro papel relevante foi na serie de televisi\u00f3n \"Huff\", de Showtime, que tivo a s\u00faa estrea o 7 de novembro de 2004 e que se mantivo d\u00faas tempadas. Lapira apareceu en series tan reco\u00f1ecidas como \"Grey's Anatomy\" (2006), \"Monk\" (2007) \"Dexter\" (2008) ou \"ER\" (2008). No filme \"21\" de 2008 deu vida a unha das protagonistas, Kianna e tivo un papel relevante en \"Fast &amp; Furious\" en 2009. Na serie \"NCIS\" entre 2006 e 2008 apareceu en 12 episodios como a axente Michelle Lee e en \"Dollhouse\" (2009/10) deu vida \u00e1 neurocient\u00edfica Yvy. Tam\u00e9n tivo papeis habituais en \"Traffic Light\" (2011), \"Don't Trust the B---- in Apartment 23\" (2012/13), \"Battle Creek\" (2015), \"Cooper Barrett's Guide to Surviving Life\" (2016), \"9JKL\" (2017/18) e \"Unbelievable\" (2018)."}
{"id": "504196", "revid": "5863", "url": "https://gl.wikipedia.org/wiki?curid=504196", "title": "Mar\u00eda Guadalupe Murillo Sol\u00eds", "text": ""}
{"id": "504198", "revid": "4817", "url": "https://gl.wikipedia.org/wiki?curid=504198", "title": "KH-4", "text": "KH-4 (\"Keyhole-4\") ou Discoverer, parte do programa Corona, foi unha serie de sat\u00e9lites de reco\u00f1ecemento operados pola CIA que contou con diferentes variedades.\nKH-4 baseado no Agena B.\nA primeira variedade de KH-4 estaba baseado na etapa superior do foguete Agena B, que proporcionaba control de actitude unha vez en \u00f3rbita. A c\u00e1psula de retorno da pel\u00edcula ti\u00f1a o seu propio retrofoguete de propelente s\u00f3lido para regresar \u00e1 Terra e era recollida mentres estaba a\u00ednda no aire mediante un avi\u00f3n especialmente equipado. Despois dos dous primeiros KH-4/Agena B, a designaci\u00f3n \"Discoverer\" para estes sat\u00e9lites deixou de usarse. A carga \u00fatil de cada KH-4/Agena B consist\u00eda en d\u00faas c\u00e1maras Corona panor\u00e1micas para obter imaxes estereosc\u00f3picas e unha c\u00e1psula de retorno para enviar a terra a pel\u00edcula fotogr\u00e1fica usada polas c\u00e1maras. A bordo tam\u00e9n iba unha \"c\u00e1mara \u00edndice\" para conextualizar as fotograf\u00edas de alta resoluci\u00f3n. O conxunto das d\u00faas c\u00e1maras formaba a denominada Corona-M ou c\u00e1mara mural. Era fabricada por Itek Corporation e ti\u00f1a unha resoluci\u00f3n de entre 3,6 e 5,1 m.\nCunha masa de 1200 kg cada un, lanz\u00e1ronse once KH-4/Agena B durante 1962, todos mediante foguetes Thor Agena B e todos chegando a \u00f3rbita con \u00e9xito.\nKH-4 baseado no Agena D.\nSimilares aos KH-4/Agena B, usaban unha etapa final dos Agena D como corpo do sat\u00e9lite. Levaban igualmente unha c\u00e1mara Mural de 7,5 m de resoluci\u00f3n composta por d\u00faas c\u00e1maras Corona e unha c\u00e1psula de retorno de pel\u00edcula. Lanz\u00e1ronse quince KH-4/Agena D usando Thor Agena D, dous deles fallando por problemas no foguete lanzador.\nKH-4A.\nOs KH-4A estaban baseados na etapa final dos Agena D e usaban d\u00faas c\u00e1maras J-1 panor\u00e1micas cunha lonxitude focal de 61 cm e unha resoluci\u00f3n de 2,7 m, as\u00ed como unha c\u00e1mara \u00edndice cunha resoluci\u00f3n de 162 m e unha cobertura de 308 x 308 km. Lanz\u00e1ronse 52 KH-4A entre 1963 e 1969 usando Thor Agena D, tres deles fallando por problemas no foguete lanzador.\nKH-4B.\nOs KH-4B usaban tam\u00e9n unha etapa final Agena D, usando d\u00faas c\u00e1maras J-3 panor\u00e1micas cunha lonxitude focal de 61 cm e unha resoluci\u00f3n de 1,8 m, as\u00ed como unha c\u00e1mara \u00edndice cunha resoluci\u00f3n de 30 m e unha cobertura de 260 x 260 km. Lanz\u00e1ronse 17 KH-4B entre 1967 e 1972 usando Thor Agena D, fallando un deles por problemas do lanzador."}
{"id": "504199", "revid": "72012", "url": "https://gl.wikipedia.org/wiki?curid=504199", "title": "KH-4A", "text": ""}
{"id": "504200", "revid": "72012", "url": "https://gl.wikipedia.org/wiki?curid=504200", "title": "KH-4B", "text": ""}
{"id": "504201", "revid": "72012", "url": "https://gl.wikipedia.org/wiki?curid=504201", "title": "KH-4 Agena B", "text": ""}
{"id": "504202", "revid": "72012", "url": "https://gl.wikipedia.org/wiki?curid=504202", "title": "KH-4 Agena D", "text": ""}
{"id": "504203", "revid": "89787", "url": "https://gl.wikipedia.org/wiki?curid=504203", "title": "Noelia P\u00e9rez L\u00f3pez", "text": " \nNoelia P\u00e9rez L\u00f3pez, nada en Ourense en 1979, \u00e9 unha pol\u00edtica galega do PPdG, deputada no Parlamento de Galicia pola circunscrici\u00f3n de Ourense.\nTraxectoria.\n\u00c9 graduada en traballo social pola Universidade de Vigo. \u00c9 funcionaria da administraci\u00f3n local e foi concelleira do Concello de Ourense."}
{"id": "504205", "revid": "5863", "url": "https://gl.wikipedia.org/wiki?curid=504205", "title": "KH-5", "text": "KH-5 (\"Keyhole-5\") ou Argon, parte do programa Corona, foi unha serie de sat\u00e9lites de reco\u00f1ecemento operados pola CIA que contou con d\u00faas variedades.\nKH-5 baseado no Agena B.\nA primeira variedade de KH-5 estaba baseado na etapa superior do foguete Agena B, que proporcionaba control de actitude unha vez en \u00f3rbita. A c\u00e1psula de retorno da pel\u00edcula ti\u00f1a o seu propio retrofoguete de propelente s\u00f3lido para regresar \u00e1 Terra e era recollida mentres estaba a\u00ednda no aire mediante un avi\u00f3n especialmente equipado. A carga \u00fatil de cada KH-5/Agena B consist\u00eda nunha \u00fanica c\u00e1mara Corona panor\u00e1mica cunha resoluci\u00f3n de 140 m. Lanz\u00e1ronse sete KH-5/Agena B entre 1961 e 1962, todos mediante foguetes Thor Agena B, con s\u00f3 d\u00faas misi\u00f3ns (a quinta e a s\u00e9tima) producindo imaxes \u00fatiles. Dous dos lanzamentos fallaron.\nKH-5 baseado no Agena D.\nSimilares aos KH-5/Agena B, usaban unha etapa final dos Agena D como corpo do sat\u00e9lite. Levaban igualmente unha c\u00e1mara Corona panor\u00e1mica de 140 m de resoluci\u00f3n. Lanz\u00e1ronse cinco KH-5/Agena D entre 1963 e 1964 usando Thor Agena D, un deles fallando por problemas no foguete lanzador."}
{"id": "504206", "revid": "72012", "url": "https://gl.wikipedia.org/wiki?curid=504206", "title": "KH-5 Agena B", "text": ""}
{"id": "504207", "revid": "72012", "url": "https://gl.wikipedia.org/wiki?curid=504207", "title": "KH-5 Agena D", "text": ""}
{"id": "504208", "revid": "23204", "url": "https://gl.wikipedia.org/wiki?curid=504208", "title": "KH-6", "text": "KH-6 (\"Keyhole-6\") ou Lanyard, parte do programa Corona, foi unha serie de sat\u00e9lites de reco\u00f1ecemento operados pola CIA.\nHistoria.\nOs KH-6 foron un intento temper\u00e1n de obter grandes resoluci\u00f3ns con sat\u00e9lites de reco\u00f1ecemento. Das tres unidades lanzadas, todas en 1963 e mediante Thor SLV2A, s\u00f3 a \u00faltima conseguiu devolver imaxes \u00e1 Terra. A c\u00e1mara dos KH-6, unha Samos E-5 de Kodak modificada, estaba programada para inclinarse cara a diante e atr\u00e1s e poder tomar imaxes estereosc\u00f3picas. Ti\u00f1a unha resoluci\u00f3n de 1,8 m e a pel\u00edcula fotogr\u00e1fica da c\u00e1mara era devolta a terra nunha c\u00e1psula de retorno. Os sat\u00e9lites non levaban paneis solares e aliment\u00e1banse con bater\u00edas durante os entre 8 e 12 d\u00edas que duraba cada misi\u00f3n."}
{"id": "504210", "revid": "5863", "url": "https://gl.wikipedia.org/wiki?curid=504210", "title": "Rosa Quintana Carballo", "text": ""}
{"id": "504216", "revid": "19415", "url": "https://gl.wikipedia.org/wiki?curid=504216", "title": "Ilves Naiset", "text": "O Ilves Naiset, ou simplemente Ilves, \u00e9 un equipo feminino de h\u00f3ckey sobre xeo da cidade de Tampere (Finlandia). Actualmente compite na Naisten Liiga, a m\u00e1xima categor\u00eda do h\u00f3ckey sobre xeo feminino finland\u00e9s, sendo un dos equipos fundadores da competici\u00f3n e o \u00fanico que disputou todas as edici\u00f3ns da mesma. Logo de ter empregado distintas pistas da cidade, na d\u00e9cada de 1980 o equipo xogou na pista de xeo de Koulukatu, e dende 1989 xoga os seus partidos como local no Tesoman j\u00e4\u00e4halli, un pavill\u00f3n con capacidade para 1\u00a0500 persoas.\nComezou as s\u00faas operaci\u00f3ns contra o ano 1971 e inicialmente xogaba contra equipos masculinos de categor\u00eda j\u00fanior ata que en 1982 comezou a competir de xeito oficial na recentemente creada Naisten SM-sarja. Tr\u00e1tase do segundo equipo m\u00e1is laureado do h\u00f3ckey sobre xeo feminino finland\u00e9s, tendo dominado o campionato nacional durante a \u00faltima metade da d\u00e9cada de 1980 e os primeiros anos da d\u00e9cada de 1990. O equipo ga\u00f1ou o seu primeiro campionato en 1985 e logo conquistou nove campionatos m\u00e1is, se ben a \u00faltima vez que ga\u00f1ou o campionato foi en 2010, e cun total de 28 medallas (10 de ouro, 12 de prata e 6 de bronce) \u00e9 o equipo con m\u00e1is metais da historia da competici\u00f3n. En 2011 Ilves Naiset converteuse no \u00fanico equipo feminino finland\u00e9s en alzar un t\u00edtulo continental logo de conquistar a IIHF European Women's Champions Cup.\nAo longo da historia do equipo pasaron polas s\u00faas filas algunhas das xogadoras m\u00e1is destacadas do h\u00f3ckey sobre xeo feminino finland\u00e9s. Sete antigas xogadoras do equipo ingresaron no Sal\u00f3n da Fama do H\u00f3ckey sobre Xeo Finland\u00e9s, unha delas, Anne Haanp\u00e4\u00e4, pola s\u00faa traxectoria na arbitraxe. O Ilves retirou os n\u00fameros 10, 15 e 16 en honor a\u00a0Anne Haanp\u00e4\u00e4, Johanna Koivula, e Marianne Ihalainen respectivamente. Ademais, tres mulleres do equipo foron homenaxeadas no chamado \"Ilves Hockey Legends\", no que est\u00e1n inclu\u00eddas algunhas das personalidades m\u00e1is destacadas do equipos de h\u00f3ckey sobre xeo do Ilves, tanto en categor\u00eda feminina como na masculina. \nHistoria.\nInicios.\nSe ben o Ilves foi fundado como club no instituto Tampereen Lyseo o 10 de abril de 1931 e comezou axi\u00f1a a pr\u00e1ctica do h\u00f3ckey sobre xeo en categor\u00eda masculina, non foi ata case corenta anos m\u00e1is tarde cando o club comezou a desenvolver o h\u00f3ckey sobre xeo feminino co pulo do xogador estrela do equipo masculino Lasse Oksanen en 1971.\nDurante as s\u00faas primeiras tempadas o Ilves era o \u00fanico equipo feminino de Tampere, polo que buscou opo\u00f1entes nos equipos j\u00fanior masculinos e adestraba na pista de Kaukaj\u00e4rvi ata que na d\u00e9cada de 1980 as mulleres do Ilves puideron trasladarse \u00e1 pista de xeo de Koulukatu, non sen dificultades para desempe\u00f1ar o seu labor na emblem\u00e1tica pista.\nPrimeiras tempadas.\nO Ilves participou no Torneo Lipstick, un torneo que \u00e9 considerado o campionato feminino non oficial entre 1978 e 1982, levando o t\u00edtulo en 1980, 1981 e 1982. En 1982 foi un dos equipos fundadores da Naisten SM-sarja. No seu debut o equipo de Tampere finalizou a primeira fase da competic\u00f3n na primeira posici\u00f3n do grupo A, no que contou todos os seus partidos por vitorias, mais finalmente tivo que conformarse coa medalla de prata como subcampi\u00f3n por detr\u00e1s do HJK\u00a0de Helsinqui.\nNa segunda tempada da m\u00e1xima competici\u00f3n do h\u00f3ckey sobre xeo feminino finland\u00e9s, o Ilves quedou encadrado no grupo central, no que conseguiu novamente finalizar na primeira posici\u00f3n a primeira fase de competici\u00f3n sen perder ning\u00fan partido. Na fase final o Ilves conclu\u00edu na terceira posici\u00f3n, conseguindo tan s\u00f3 unha vitoria fronte \u00e1s Tiikerit de H\u00e4meenlinna.\n\u00c9poca dourada.\nA partir da segunda metade da d\u00e9cada de 1980 o equipo viviu a s\u00faa mellor etapa, conseguindo oito t\u00edtulos ligueiros en nove anos liderado por xogadoras como Anne Haanp\u00e4\u00e4, Marianne Ihalainen ou Tiia Reima entre outras.\nEn 1985, logo de conseguir unha medalla de bronce na tempada anterior, o Ilves conseguiu o seu primeiro campionato nacional, iniciando deste xeito unha xeira de catro anos consecutivos alz\u00e1ndose como campioas. Na tempada 1985-86 ga\u00f1ou todos os partidos que disputou para alzar o campionato finland\u00e9s por segunda tempada consecutiva.\nO ano seguinte o equipo conseguiu o terceiro t\u00edtulo consecutivo. O novo campionato nacional chegou logo dunha tempada de 14 partidos na que o Ilves tan s\u00f3 perdeu un encontro, mentres que o cuarto campionato consecutivo chegou en 1988, nunha tempada na que de novo as xogadoras do Ilves ga\u00f1aron os 14 partidos que disputaron, moitos deles con moita comodidade. Esa mesma tempada o equipo de Tampere disputou un torneo internacional en Su\u00edza no que chegou \u00e1 final, na que perdeu fronte ao combinado su\u00edzo (6-4).\nLogo de catro anos consecutivos alz\u00e1ndose como campi\u00f3n, o equipo de Tampere tivo que conformarse coa prata na tempada 1988-89. A pesar de non perder ning\u00fan partido e ser o equipo m\u00e1is goleador, o Ilves finalizou a liga cos mesmos puntos que o EVU (25), polo que o vencedor se decidiu nunha final entre ambos os dous equipos que se decantou a favor do equipo de Vantaa nos \"shootouts\". En agosto de 1989 inaugurouse o Tesoman j\u00e4\u00e4halli, un pavill\u00f3n con capacidade para 800 persoas, que pasou a converterse na casa do Ilves.\nNa tempada 1989-90 introduc\u00edronse os \"play-offs\" na SM-sarja, consistentes en d\u00faas roldas: semifinais e finais, coa disputa dun partido pola medalla de bronce entre os equipos perdedores das semifinais. O Ilves foi un ano m\u00e1is o equipo m\u00e1is goleador, mais as derrotas fronte \u00e1s Shakers de Kerava na casa (2-3) e en Vantaa fronte ao EVU (1-0) relegaron o equipo \u00e1 segunda posici\u00f3n da liga regular. Logo de eliminar as Shakers nas semifinais as xogadoras do Ilves alzaron o seu quinto t\u00edtulo en oito anos, logo de derrotar a EVU en dous partidos.\nAs linces a\u00ednda ga\u00f1aron tres t\u00edtulos m\u00e1is de xeito consecutivo nos primeiros anos da d\u00e9cada de 1990, e durante m\u00e1is dunha d\u00e9cada o equipo conseguiu algunha medalla cada tempada. En 1991 ga\u00f1ou todos os seus partidos de liga e, logo de desfacerse das \u00c4ss\u00e4t nas semifinais imp\u00faxose \u00e1s Shakers na final en dous partidos. Dous empates cedeu en 1992 o equipo dirixido por Kimmo Leinonen, que se volveu impo\u00f1er \u00e1s xogadoras de Kerava nas finais. Na tempada seguinte, coa chegada de Markku Hannunkivi ao banco do equipo de Tampere o equipo finalizou na segunda posici\u00f3n a liga regular, a\u00ednda que acabou impo\u00f1\u00e9ndose nas finais \u00e1s Shakers un ano m\u00e1is. Co t\u00edtulo conseguido en 1993 o equipo puxo fin \u00e1 s\u00faa etapa m\u00e1is exitosa e iniciou un per\u00edodo de 12 anos sen conquistar ning\u00fan campionato, principalmente polo ascenso de Espoo Blues, que se acabou convertendo no gran dominador dos primeiros anos do s\u00e9culo XXI.\nO final dunha era.\nNas tempadas 1993-94 e 1994-95 a loita polo campionato entre o Ilves e as Shakers continuou. En 1994 as xogadoras de Tampere clasific\u00e1ronse para o grupo final na primeira fase da liga logo de rematar na terceira posici\u00f3n, a mesma que ocupou na fase final, clasific\u00e1ndose para os \"play-offs\". Logo de derrotar o Kiekko-Espoo nas semifinais, o Ilves disputou a final un ano m\u00e1is fronte \u00e1s xogadoras de Kerava, mais desta volta as do lince tiveron que conformarse coa medalla de prata. O equipo conseguiu o mesmo resultado na tempada seguinte, cando logo de finalizar na segunda posici\u00f3n en ambas as fases, o equipo eliminou nas semifinais dos \"play-offs\" o KalPa de Kuopio, antes de caer na final fronte \u00e1s Shakers.\nNas d\u00faas tempadas seguintes o equipo de Tampere non conseguiu clasificarse para os \"play-offs\". A pesar de finalizar na cuarta posici\u00f3n a primeira fase de competici\u00f3n na tempada 1995-96, a mala liga regular do Ilves levou o equipo \u00e1 quinta praza, po\u00f1endo fin as\u00ed \u00e1 tempada sen conseguir ningunha medalla, un feito ins\u00f3lito na historia do Ilves ata o momento. A mesma historia repetiuse un ano despois, cando o equipo finalizou a primeira fase na terceira posici\u00f3n, e caeu na liga regular ata a quinta posici\u00f3n.\nLogo de dous anos sen loitar polo t\u00edtulo, o Ilves experimentou unha mellora na tempada 1997-98 da man de Antti Kallioinen e Ville Tolvanen no banco. A vella garda, con Tiia Reima, Sari Fisk e Marianne Ihalainen seguiu liderando o equipo, que finalizou a primeira fase e a liga regular na terceira posici\u00f3n, o que lle permitiu disputar de novo os \"play-offs\". Logo de caer nas semifinais fronte \u00e1s K\u00e4rp\u00e4t, o equipo tivo que disputar o partido polo bronce fronte ao Kiekko-Espoo, caendo na final de consolaci\u00f3n, polo que sumou un ano m\u00e1is sen conseguir ningunha medalla.\nEn 1999 volveron as medallas ao club de Tampere logo de que as xogadoras dirixidas por Kallioinen e Tolvanen se impuxesen \u00e1s K\u00e4rp\u00e4t no partido polo bronce. Antes do inicio da tempada seguinte produciuse unha mudanza no banco do Ilves, que contratou a Tapio Koho como novo adestrador xefe. O equipo conseguiu o mesmo resultado da tempada precedente logo de caer contra as K\u00e4rp\u00e4t nas semifinais nunha serie moi disputada que tivo que ir ao quinto encontro, e tivo que xogar o partido polo bronce fronte ao JYP de Jyv\u00e4skyl\u00e4, ao que se impuxo por un claro 10-2.\nNa tempada 2000-01 o equipo empeorou o seu rexistro ao sumar 17 puntos, a\u00ednda que melloraron no grupo final e acabaron a tempada sumando unha nova medalla de bronce, a terceira consecutiva. Ao finalizar a tempada, Marianne Ihalainen retirouse da pr\u00e1ctica do h\u00f3ckey sobre xeo logo de 19 anos, toda a s\u00faa carreira, no Ilves, sendo unha das debutantes na primeira edici\u00f3n da Naisten SM-sarja na tempada 1982-83. Con todo, foi na tempada seguinte cando o equipo tivo os seus peores rexistros, xa que por primeira vez na s\u00faa historia encaixou m\u00e1is goles dos que anotou, tanto na primeira fase como no grupo final, non conseguiu m\u00e1is que d\u00faas vitorias en 12 partidos, e non conseguiu ga\u00f1ar \u00e1s s\u00faas veci\u00f1as do Tappara ning\u00fan dos dous partidos que disputaron. A\u00ednda as\u00ed, grazas aos seus cinco empates clasificouse para disputar o grupo final. A terceira posici\u00f3n conseguida neste fixo que as linces se cruzaran nos cuartos de final co Tappara, segundas clasificadas no grupo de promoci\u00f3n/descenso. Logo de superar as s\u00faas veci\u00f1as caeron no quinto partido das semifinais en Helsinqui fronte o IHK, e no partido polo bronce non puideron superar as K\u00e4rp\u00e4t.\nO regreso de Ihalainen.\nLogo dun ano afastada do h\u00f3ckey sobre xeo, Marianne Ihalainen volveu ao equipo para a tempada 2002-03, desta volta como adestradora, cargo no que permaneceu ata 2006. Coa chegada de Ihalainen chegaron de novo as medallas. Na s\u00faa primeira tempada como adestradora do equipo o Ilves clasificouse para as series e superou nos cuartos a Tappara e, se ben caeu nas semifinais fronte \u00e1s Blues, conquistou o bronce fronte o IHK. A progresi\u00f3n do equipo continuou nas tempadas seguintes, conseguindo d\u00faas pratas e un campionato nas seguintes tres tempadas. Na tempada 2003-04 o equipo clasificouse directamente para as semifinais ao finalizar segundo na liga regular. Logo de superar as K\u00e4rp\u00e4t nas semifinais as de Tampere enfront\u00e1ronse \u00e1s Blues, mais non foron quen de superar as de Espoo, que se adxudicaron a Sammon Malja pola v\u00eda r\u00e1pida (3-0). Unha situaci\u00f3n similar produciuse na tempada seguinte. Nas semifinais derrotaron as K\u00e4rp\u00e4t, e na final fronte \u00e1s Blues perderon de novo en tres partidos.\nA progresi\u00f3n do equipo culminou na tempada 2005-06, cando chegou o noveno campionato da s\u00faa historia. O Ilves dominou a liga regular con 37 puntos, e nas semifinais derrotaron o IHK, cuarto clasificado na liga regular, e nas finais impux\u00e9ronse \u00e1s K\u00e4rp\u00e4t nun terceiro partido que non se decidiu a favor das de Tampere ata a pr\u00f3rroga.\nDebut europeo e d\u00e9cimo campionato.\nO campionato conquistado na tempada 2005-06 deulle ao Ilves a clasificaci\u00f3n para participar nunha competici\u00f3n continental, a IIHF European Women's Champions Cup, por primeira vez na s\u00faa historia. As de Tampere clasific\u00e1ronse para a fase final como primeiras do seu grupo, mais finalizaron na cuarta posici\u00f3n logo de perder tres dos seus catro encontros da fase celebrada en Katrineholm (Suecia). Mentres tanto, na liga, o equipo volveu caer na clasificaci\u00f3n ata a cuarta posici\u00f3n na liga regular, e logo de superar as Cats de Jyv\u00e4skyl\u00e4 pouco puideron facer fronte \u00e1s Espoo Blues en semifinais e fronte o IHK no partido polo bronce.\nOs dous anos seguintes o equipo chegou novamente \u00e1s finais, a\u00ednda que o momento \u00e1lxido chegou na tempada 2009-10, cando o Ilves conseguiu o seu d\u00e9cimo campionato logo de derrotar as Blues no quinto e definitivo partido das finais cun gol ga\u00f1ador de Linda V\u00e4lim\u00e4ki no minuto 77 do quinto e definitivo encontro, quen ademais foi a m\u00e1xima puntuadora da liga regular (77, 42+35) e os \"play-offs\" (19, 6+13).\nNas d\u00faas tempadas seguintes, o equipo dirixido por Samuli Marjeta chegou novamente \u00e1s finais. Na tempada 2010-11 finalizou na terceira posici\u00f3n na liga regular, e logo de derrotar o JYP nos cuartos e as Blues nas semifinais, xogaron a final fronte ao HPK de H\u00e4meenlinna, contra o que caeron en tres partidos. Na tempada 2011-12 o Ilves asegurou o liderado ao final da segunda fase de competici\u00f3n a falta de tres partidos para a s\u00faa conclusi\u00f3n, asegurando xogar directamente nas semifinais, as\u00ed como o factor cancha en todas as eliminatorias dos \"play-offs\". Nas semifinais o equipo volveu eliminar as Blues, conseguindo unha praza na final fronte \u00e1s K\u00e4rp\u00e4t\u00a0de Oulu, que finalmente se fixeron coa Aurora Borealis Malja.\nEn febreiro de 2011\u00a0chegou o primeiro e ata a data \u00fanico t\u00edtulo continental do equipo, que se converteu deste xeito no primeiro equipo finland\u00e9s en ga\u00f1ar un t\u00edtulo europeo. As de Tampere conseguiron ga\u00f1ar os tres partidos da fase final disputada en Lugano (Su\u00edza) e coro\u00e1ronse como o mellor equipo feminino de Europa. Con todo, o equipo non volveu disputar a competici\u00f3n.\nOs peores anos.\nEn 2012, logo de cinco anos consecutivos chegando \u00e1s finais, o equipo iniciou outros cinco anos marcados pola ausencia de medallas, coa \u00fanica excepci\u00f3n do ano 2015, cando o equipo ga\u00f1ou a medalla de bronce baixo a direcci\u00f3n de Osmo Lindstr\u00f6m. A pesar diso, a tempada 2015-16 foi a peor da historia do equipo, xa que finalizou na derradeira posici\u00f3n da liga regular por primeira e \u00fanica vez na s\u00faa historia, e polo tanto tivo que xogar a permanencia, que finalmente conseguiu a pesar das grandes mudanzas e o rexuvenecemento respecto da tempada anterior.\nLogo do escaso \u00e9xito acadado na tempada anterior, para a tempada 2016-17 chegou ao banco Mari Saarinen, quen xogara toda a s\u00faa carreira no Ilves, coa intenci\u00f3n de devolver o equipo aos anos gloriosos. A pesar do potencial do elenco, o equipo descolgouse axi\u00f1a dos primeiros postos da t\u00e1boa e finalizou a liga regular na sexta posici\u00f3n, a \u00faltima que daba acceso \u00e1s series polo t\u00edtulo. A s\u00faa mala clasificaci\u00f3n obrigouno a enfrontarse nos cuartos de final ao KalPa, terceiro clasificado da liga regular e un dos equipos m\u00e1is fortes da competici\u00f3n, contra o que caeron en tres partidos (2-1).\nVolta \u00e1s finais.\nO equipo recuperouse nas d\u00faas tempadas seguintes, nas que conseguiu chegar \u00e1s finais de novo. Na tempada 2017-18 o Ilves dominou a liga regular cun rexistro de 75 puntos en 30 partidos (21-5-2-2) nos que anotou 139 goles e encaixou 41. A primeira posici\u00f3n deulle ao equipo o pase directo \u00e1s semifinais das series pola Aurora Borealis Malja. Logo de eliminar nas semifinais o Team Kuortane as linces enfront\u00e1ronse \u00e1s K\u00e4rp\u00e4t na final, que se decidiu a favor das xogadoras de Oulu no cuarto partido (1-3).\nNa tempada seguinte o Ilves, dirixido por Jarmo Jamalainen, finalizou na segunda posici\u00f3n por detr\u00e1s das Espoo Blues e o equipo clasificouse directamente para as semifinais unha vez m\u00e1is. Logo de desquitarse das K\u00e4rp\u00e4t nas semifinais as de Tampere v\u00edronse as caras de novo co equipo de Espoo, que levou a Aurora Borealis Malja unha vez m\u00e1is.\nDe novo lonxe das medallas.\nDende a tempada 2019-20 o equipo non volveu conseguir ningunha medalla, se ben a s\u00faa presenza nas series polo t\u00edtulo foi constante. En 2020, con Ville Tolvanen no banco o Ilves caeu nos cuartos de final fronte ao KalPa. Na primavera dese mesmo ano chegou ao banco outra antiga xogadora do equipo, Linda Lepp\u00e4nen, un nomeamento que foi criticado pola falta de experiencia de Lepp\u00e4nen no cargo. O equipo acabou na cuarta posici\u00f3n a liga regular 2020-21 e enfrontouse ao HPK de Mari Saarinen, \u00e1s que derrotaron, mais nas semifinais caeron fronte ao K-Espoo no terceiro encontro. As de Tampere disputaron o partido polo bronce fronte ao emerxente IFK de Helsinqui, que se impuxo por 2-1 e conseguiu a medalla de bronce.\nA segunda tempada de Lepp\u00e4nen no banco coincidiu co 90\u00ba aniversario do club. O Ilves, que perdeu a s\u00faa capit\u00e1 Anna Kilponen logo de que esta asinara polo KRS Vanke Rays da liga rusa logo dos Xogos Ol\u00edmpicos de Inverno celbrados en Beijing, finalizou a liga regular na cuarta posici\u00f3n nunha din\u00e1mica moi negativa logo de encadear seis derrotas no tramo final da tempada. Nos cuartos de final caeron fronte ao TPS, e quedaron unha vez m\u00e1is f\u00f3ra da loita polas medallas. O d\u00eda seguinte da eliminaci\u00f3n das series polo t\u00edtulo, o Ilves anunciou que Linda Lepp\u00e4nen non continuar\u00eda no posto de adestradora xefe na tempada 2022-23, e en declaraci\u00f3ns ao xornal Aamulehti, Lepp\u00e4nen sinalaba que quer\u00eda adicar m\u00e1is tempo \u00e1 s\u00faa familia.\nO 5 de maio de 2022 o Ilves anunciou a contrataci\u00f3n de Marjo Voutilainen como substituta no banco de Linda Lepp\u00e4nen. Voutilainen chegou ao equipo de Tampere procedente do KalPa, co que chegara \u00e1s finais nas tempadas 2019-20 e 2020-21 e recibiu o trofeo Hannu Saintula \u00e1 mellor adestradora da liga en 2020. A primeira tempada de Voutilainen non comezou ben para o equipo, que sumou sete derrotas consecutivas, e a primeira vitoria, conseguida nos 60 minutos regulamentarios, chegou fronte ao HPK, co que o equipo conseguiu os seus primeiros tres puntos. Ao finalizar a liga regular o equipo ocupou a quinta posici\u00f3n por detr\u00e1s do HPK, que foi o seu rival nas series, e fronte ao cal caeu en catro partidos (3-1). Pouco despois da eliminaci\u00f3n nas series polo t\u00edtulo o club anunciou que Voutilainen seguir\u00eda un ano m\u00e1is \u00e1 fronte do equipo, e que Yin Tuorila continuar\u00eda tam\u00e9n no posto de directora.\nIdentidade do equipo.\nNome.\nO equipo recibe o seu nome do lince (en fin\u00e9s \"ilves\"). O lince \u00e9 o mam\u00edfero representativo da provincia de Tavastia e da actual rexi\u00f3n de Tavastia Propia (en fin\u00e9s \"Kanta-H\u00e4me\"), \u00e1 cal pertenceu a actual rexi\u00f3n de Pirkanmaa e a cidade de Tampere entre 1831 e 1997. Durante esa \u00e9poca foi fundado o club que foi nomeado en honor do animal, presente no escudo e na bandeira rexionais.\nCores.\nAs cores do equipo son o amarelo, o verde\u00a0e o negro. Estas cores fan referencia \u00e1 identidade da cidade, xa que o amarelo e o verde eran, no momento da fundaci\u00f3n do club, as cores da cidade, presentes no antigo escudo de Tampere que estivo en uso dende 1839 e 1960, cando se aprobou o escudo actual da cidade. Dende 2019 o Ilves viste camisola verde nos seus partidos como local e amarela nos seus partidos como visitante. O verde foi a primeira cor empregada polo equipo na d\u00e9cada de 1980, e posteriormente empregou camisolas negras e brancas para os seus partidos como local e visitante respectivamente. Entre 2014 e 2019 o equipo empregou camisolas negras e brancas cun dese\u00f1o similar ao das camisolas dos Boston Bruins da National Hockey League.\nLogotipo.\nO logotipo do equipo feminino \u00e9 igual ao empregado polo equipo masculino e consiste nunha cabeza de lince de cor amarela amosando os dentes. Con todo, nun estudo de 2017 no que o xornal Aamulehti comparaba os dous grandes clubs masculinos da cidade (Ilves\u00a0e Tappara), un dos membros do xurado considerou que o lince parec\u00eda m\u00e1is un le\u00f3n.\nFoi dese\u00f1ado polo artista afeccionado Rauno Broms e introducido no equipo masculino en 1962, cando o daquela xerente do equipo Seppo Helle quixo renovar a marca do equipo para facela m\u00e1is atractiva para a xente nova. Logo de rexeitar numerosas propostas Helle escolleu o dese\u00f1o de Rauno Broms, que se mantivo entre os anos 1962 e 1993.\nEntre 1994 e 1998 o equipo empregou o mesmo dese\u00f1o que empregou o equipo masculino entre 1993 e 1999, similar ao que xa empregara o club na d\u00e9cada de 1950 e que consist\u00eda nun lince amarelo dentro dun c\u00edrculo negro coas palabras \"ILVES\" e \"TAMPERE\" sobre un fondo a raias verdes e negras.\nM\u00fasica.\nA m\u00fasica forma parte do espect\u00e1culo durante os partidos de Ilves Naiset, acompa\u00f1ando os momentos nos que se para a acci\u00f3n.\nDende a tempada 2018-19 o equipo conta coa s\u00faa propia \"canci\u00f3n de gol\" (en fin\u00e9s \"maalilaulu\"). A canci\u00f3n \u00e9 unha versi\u00f3n do tema empregado polo equipo masculino para o mesmo fin, titulado \"We Are the Kings\", do guitarrista de Popeda Costello Hautam\u00e4ki. A versi\u00f3n empregada por Ilves Naiset foi realizada pola banda Jay Lewis Gang e con P\u00e4ivi Lepist\u00f6 como solista, ademais as propias xogadoras do equipo gravaron os coros para a canci\u00f3n, cuxa letra e t\u00edtulo mudaron a \"We Are the Queens\".\nPavill\u00f3n.\nA primeira pista de xogo estable do equipo foi a pista de xeo de Koulukatu, na que xogou os seus partidos como local durante a d\u00e9cada de 1980. En xaneiro de 2012 o equipo volveu \u00e1 emblem\u00e1tica pista para disputar o chamado \"Koulukarun lassikko\" fronte \u00e1s Espoo Blues.\nDende 1989 o Ilves Naiset xoga os seus partidos como local no Tesoman j\u00e4\u00e4halli, unha pista de xeo de propiedade municipal situada na parte oriental de Tampere, no distrito de Tesomaj\u00e4rvi. Constru\u00edda en 1989, foi demolida e substitu\u00edda por un novo pavill\u00f3n en 2017, aumentando a s\u00faa capacidade a 1\u00a0500 persoas fronte \u00e1s 800 do edificio anterior.\nAdemais, o equipo ten empregado ocasionalmente o Tampereen j\u00e4\u00e4halli (tam\u00e9n co\u00f1ecido como Hakamets\u00e4), como o 31 de marzo\u00a0de 2022, cando disputou o terceiro partido da serie de cuartos de final da Naisten Liiga 2021-2022 no m\u00edtico estadio.\nPersonalidades.\nXogadoras.\nCapit\u00e1s.\nAo longo da s\u00faa historia Ilves Naiset tivo once capit\u00e1s, todas elas de nacionalidade finlandesa. Marianne Ihalainen foi a primeira capit\u00e1 do equipo, desempe\u00f1ando esta funci\u00f3n en tres per\u00edodos distintos cun total de cinco tempadas como capit\u00e1. Tan s\u00f3 a propia Ihalainen, Mari Saarinen (catro tempadas), Johanna Koivula (d\u00faas tempadas) e Anne Tuomanen (d\u00faas tempadas) foron capit\u00e1s do equipo m\u00e1is dunha tempada. Na seguinte t\u00e1boa poden verse as distintas capit\u00e1s do equipo e os per\u00edodos nos que desempe\u00f1aron a capitan\u00eda:\nL\u00edderes hist\u00f3ricas.\nAo longo da s\u00faa historia seis xogadoras de Ilves Naiset superaron a barreira dos 300 puntos. Nas estat\u00edsticas de xogo salientan as figuras de Marianne Ihalainen e Johanna Koivula. Ihalainen \u00e9 a m\u00e1xima goleadora da historia do equipo con 320 goles en 323 encontros disputados, ademais \u00e9 a l\u00edder hist\u00f3rica en puntos, cun total de 602. Pola s\u00faa banda Koivula \u00e9 a xogadora que m\u00e1is partidos vestiu a camisola de Ilves con 495, e a que m\u00e1is asistencias sumou no equipo de Tampere cun total de 302. A continuaci\u00f3n os rexistros das seis m\u00e1ximas puntuadoras hist\u00f3ricas do equipo:\nN\u00fameros retirados.\nO Ilves Naiset ten retirado tres n\u00fameros de xogadoras ao longo da s\u00faa historia. Todas as xogadoras homenaxeadas son finlandesas. A continuaci\u00f3n todos os n\u00fameros retirados polo Ilves:\nAdestradoras e adestradores.\nO 5 de maio de 2022 o Ilves Naiset anunciou a contrataci\u00f3n como nova adestradora do equipo para a tempada 2022-23 de Marjo Voutilainen, procedente de KalPa, equipo co que conseguira unha medalla de prata na tempada 2020-21. O equipo tivo as seguintes adestradoras e adestradores ao longo da s\u00faa historia:\nPresidentes.\nAo longo da s\u00faa historia o Ilves tivo 21 presidentes, o primeiro foi Niilo Tammisalo, quen exerceu o cargo dende a fundaci\u00f3n do club en 1931 ata 1935. Risto Lindroos foi a persoa que m\u00e1is tempo estivo \u00e1 fronte do club de Tampere cun total de 12 anos entre 1944 e 1956. A seguinte t\u00e1boa mostra todos os presidentes que tivo o club polideportivo dende a s\u00faa fundaci\u00f3n:\nDirectoras e directores xerais.\nDende a tempada 2022-23 a antiga xogadora Yin Tuorilla \u00e9 a directora xeral do equipo, ocupando o posto de Lasse Tuorilla, quen estivera vinculado \u00e1 administraci\u00f3n do Ilves Naiset dende a tempada 2015-16.\nJ\u00e4\u00e4kiekkoleijonat.\nDende que se creou o \"Sal\u00f3n da Fama\" do h\u00f3ckey sobre xeo finland\u00e9s en 1985 (os denominados \"Suomen J\u00e4\u00e4kiekkoleijonat\" ou \"Leoas/le\u00f3ns do H\u00f3ckey sobre Xeo Finland\u00e9s\" en galego), sete mulleres relacionadas co Ilves Naiset foron introducidas no mesmo. Marianne Ihalainen foi introducida co n\u00famero 187 en 2007 e, xunto con Riikka Nieminen, foi a primeira muller en formar parte do sal\u00f3n da fama do h\u00f3ckey sobre xeo finland\u00e9s. Ademais a antiga xogadora do Ilves Naiset Anne Haanp\u00e4\u00e4 entrou no sal\u00f3n da fama pola s\u00faa carreira como \u00e1rbitra. A continuaci\u00f3n todas as personalidades ligadas ao equipo no sal\u00f3n da fama.\nIlves Hockey Legends.\nO Ilves homenaxea tam\u00e9n a persoas cunha traxectoria no club, tanto xogadoras e xogadores, como directivos ou adestradores. Ata 2023 tres xogadoras do club foran incl\u00faidas entre as Ilves Hockey Legends:\nCategor\u00edas inferiores.\nAs rapazas poden iniciarse na pr\u00e1ctica do h\u00f3ckey sobre xeo na \"Lindan kiekkokoulu\" (traducible ao galego como \"Escola de h\u00f3ckey de Linda\", literalmente \"Escola de disco de Linda\"), que comezou a s\u00faa actividade na tempada 2018-2019 da man da antiga xogadora do Ilves Linda Lepp\u00e4nen. Posteriormente poden proseguir nos distintos equipos das categor\u00edas inferiores do club. Na tempada 2022-23 Ilves contaba cun equipo U8/U10, outro U11/U13 e un U14/16.\nEn xaneiro de 2023 o Ilves anunciou que inscribira un equipo na terceira categor\u00eda do h\u00f3ckey sobre xeo feminino finland\u00e9s, a Suomi-sarja, baixo o nome Ilves Naiset Akatemia. O equipo naceu coa idea de dar m\u00e1is oportunidades de xogo \u00e1s xogadoras de formaci\u00f3n do equipo e na s\u00faa primeira tempada estivo integrado principalmente por xogadoras sub-15 e sub-18. Meses antes, o 31 de marzo de 2022, o Ilves e o LeKi tentaran crear un equipo feminino en Lemp\u00e4\u00e4l\u00e4 para a tempada 2022-23, mais as poucas inscrici\u00f3ns de xogadoras recibidas impediu que o equipo feminino puidera comezar nesa tempada.\nLogros.\nA canteira de Ilves conquistou ata a tempada 2022-23 un total de sete medallas en campionatos finlandeses, das cales tres foron de ouro, d\u00faas de prata e outras d\u00faas de bronce dende 2001:\nPalmar\u00e9s.\nTrofeos colectivos.\nDisputado entre 1978 e 1982 e sen car\u00e1cter oficial, nomeou o equipo campi\u00f3n de Finlandia antes da creaci\u00f3n da categor\u00eda feminina da SM-sarja/Liiga. O Ilves ga\u00f1ou o torneo en tres ocasi\u00f3ns: 1980, 1981 e 1982"}
{"id": "504217", "revid": "4817", "url": "https://gl.wikipedia.org/wiki?curid=504217", "title": "KH-7", "text": "KH-7 (\"Keyhole-7\") ou Gambit-1, parte do programa 206, foi a primeira serie de sat\u00e9lites de reco\u00f1ecemento de alta resoluci\u00f3n. Eran operados pola NRO, da Forza A\u00e9rea dos Estados Unidos.\nHistoria.\nOs KH-7 foron os primeiros sat\u00e9lites de reco\u00f1ecemento \u00f3pticos de alta resoluci\u00f3n. O seu desenvolvemento provocou a cancelaci\u00f3n dos KH-6, pertencentes ao programa Corona. Os KH-7 estabiliz\u00e1banse nos tres eixos e nun momento dado separ\u00e1banse da etapa Agena D \u00e1 que iban unidos en \u00f3rbita. Levaban a bordo o veh\u00edculo de reentrada para a pel\u00edcula fotogr\u00e1fica e a c\u00e1mara. O espello primario da c\u00e1mara ti\u00f1a 112 cm de di\u00e1metro e 196 cm de distancia focal, cun control preciso da temperatura, conseguindo resoluci\u00f3ns de entre 0,61 e 0,91 m.\nLanz\u00e1ronse 38 KH-7 mediante foguetes Atlas LV-3 e Atlas SLV-3 entre 1963 e 1967, con dous lanzamentos fallados."}
{"id": "504218", "revid": "72012", "url": "https://gl.wikipedia.org/wiki?curid=504218", "title": "KH-7 38", "text": ""}
{"id": "504219", "revid": "72012", "url": "https://gl.wikipedia.org/wiki?curid=504219", "title": "KH-7 10", "text": ""}
{"id": "504220", "revid": "72012", "url": "https://gl.wikipedia.org/wiki?curid=504220", "title": "KH-7 11", "text": ""}
{"id": "504221", "revid": "72012", "url": "https://gl.wikipedia.org/wiki?curid=504221", "title": "KH-7 12", "text": ""}
{"id": "504222", "revid": "72012", "url": "https://gl.wikipedia.org/wiki?curid=504222", "title": "KH-7 14", "text": ""}
{"id": "504223", "revid": "72012", "url": "https://gl.wikipedia.org/wiki?curid=504223", "title": "KH-7 15", "text": ""}
{"id": "504224", "revid": "72012", "url": "https://gl.wikipedia.org/wiki?curid=504224", "title": "KH-7 16", "text": ""}
{"id": "504225", "revid": "72012", "url": "https://gl.wikipedia.org/wiki?curid=504225", "title": "KH-7 17", "text": ""}
{"id": "504226", "revid": "72012", "url": "https://gl.wikipedia.org/wiki?curid=504226", "title": "KH-7 18", "text": ""}
{"id": "504227", "revid": "72012", "url": "https://gl.wikipedia.org/wiki?curid=504227", "title": "KH-7 19", "text": ""}
{"id": "504228", "revid": "72012", "url": "https://gl.wikipedia.org/wiki?curid=504228", "title": "KH-7 20", "text": ""}
{"id": "504229", "revid": "72012", "url": "https://gl.wikipedia.org/wiki?curid=504229", "title": "KH-7 21", "text": ""}
{"id": "504230", "revid": "72012", "url": "https://gl.wikipedia.org/wiki?curid=504230", "title": "KH-7 22", "text": ""}
{"id": "504231", "revid": "72012", "url": "https://gl.wikipedia.org/wiki?curid=504231", "title": "KH-7 23", "text": ""}
{"id": "504232", "revid": "72012", "url": "https://gl.wikipedia.org/wiki?curid=504232", "title": "KH-7 24", "text": ""}
{"id": "504233", "revid": "72012", "url": "https://gl.wikipedia.org/wiki?curid=504233", "title": "KH-7 25", "text": ""}
{"id": "504234", "revid": "72012", "url": "https://gl.wikipedia.org/wiki?curid=504234", "title": "KH-7 26", "text": ""}
{"id": "504235", "revid": "72012", "url": "https://gl.wikipedia.org/wiki?curid=504235", "title": "KH-7 27", "text": ""}
{"id": "504236", "revid": "72012", "url": "https://gl.wikipedia.org/wiki?curid=504236", "title": "KH-7 28", "text": ""}
{"id": "504237", "revid": "72012", "url": "https://gl.wikipedia.org/wiki?curid=504237", "title": "KH-7 29", "text": ""}
{"id": "504238", "revid": "72012", "url": "https://gl.wikipedia.org/wiki?curid=504238", "title": "KH-7 30", "text": ""}
{"id": "504239", "revid": "72012", "url": "https://gl.wikipedia.org/wiki?curid=504239", "title": "KH-7 31", "text": ""}
{"id": "504240", "revid": "72012", "url": "https://gl.wikipedia.org/wiki?curid=504240", "title": "KH-7 32", "text": ""}
{"id": "504241", "revid": "72012", "url": "https://gl.wikipedia.org/wiki?curid=504241", "title": "KH-7 33", "text": ""}
{"id": "504242", "revid": "72012", "url": "https://gl.wikipedia.org/wiki?curid=504242", "title": "KH-7 34", "text": ""}
{"id": "504243", "revid": "72012", "url": "https://gl.wikipedia.org/wiki?curid=504243", "title": "KH-7 35", "text": ""}
{"id": "504244", "revid": "72012", "url": "https://gl.wikipedia.org/wiki?curid=504244", "title": "KH-7 36", "text": ""}
{"id": "504245", "revid": "72012", "url": "https://gl.wikipedia.org/wiki?curid=504245", "title": "KH-7 37", "text": ""}
{"id": "504247", "revid": "5863", "url": "https://gl.wikipedia.org/wiki?curid=504247", "title": "Asasinato de George Floyd", "text": ""}
{"id": "504251", "revid": "89787", "url": "https://gl.wikipedia.org/wiki?curid=504251", "title": "Cristina Sanz Arias", "text": "Cristina Sanz Arias, nada en Lugo en 1970, \u00e9 unha economista e pol\u00edtica galega, deputada no Parlamento de Galicia\nTraxectoria.\nLicenciada en Econom\u00eda pola Universidade de Santiago de Compostela, foi membro do Consello Econ\u00f3mico e Social de Galicia, en representaci\u00f3n da Confederaci\u00f3n de Empresarios de Galicia, de 1997 e 2002. Desde 2002 \u00e9 subdirectora de Investimento do Instituto Galego de Promoci\u00f3n Econ\u00f3mica. Nas Elecci\u00f3ns ao Parlamento de Galicia de 2020 foi de n\u00famero tres da lista do Partido Popular pola circunscrici\u00f3n electoral de Lugo."}
{"id": "504253", "revid": "27155", "url": "https://gl.wikipedia.org/wiki?curid=504253", "title": "Cebador (xen\u00e9tica)", "text": ""}
{"id": "504254", "revid": "23204", "url": "https://gl.wikipedia.org/wiki?curid=504254", "title": "Tian Shan", "text": "As monta\u00f1as Tian ou por tautop\u00f3nimo Tian Shan (en , pinyin: Ti\u0101n Sh\u0101n, \u00abmonta\u00f1as celestiais\u00bb; en ; en , Tengri Tagh, tam\u00e9n transcrito como Tien) \u00e9 un gran sistema monta\u00f1oso da Asia Central, localizado na rexi\u00f3n fronteiriza entre Kazhakhst\u00e1n, Kirguizist\u00e1n e a Rep\u00fablica Popular da China, en concreto con Xinjiang situada na parte occidental do pa\u00eds. \u00c9 o quinto relevo do mundo despois do Himalaia, os Andes, as Monta\u00f1as Rochosas e a cordilleira do Pamir.\nTen a s\u00faa altura m\u00e1xima no Pico Jengish Chokusu de 7439\u00a0m, o punto m\u00e1is alto de Kirguizist\u00e1n, situado na fronteira coa China. O segundo pico m\u00e1is elevado \u00e9 o Khan Tengri (en t\u00e1rtaro e mongol: \"Se\u00f1or dos esp\u00edritos\"), de 7010\u00a0m, situado na fronteira entre Kazhakhst\u00e1n e Kirguizist\u00e1n.\nHistoria.\nAs monta\u00f1as Tian eran unha paisaxe de fondo dun dos ramais da ruta da Seda, o ramal que bordeaba polo norte o deserto de Taklamakan na conca de Tarim. Varias cidades-oasis (Turfan, Yuli, Karasahr, Korla, Kuqa, Aksu, Bachu e Kashgar) at\u00f3panse aos p\u00e9s da cara sur do Tian Shan. Na cidade chinesa de Kasgar, no extremo occidental da conca do Tarim, esta ruta cortaba a trav\u00e9s das monta\u00f1as de Tian Shan, bifurc\u00e1ndose cara ao norte e cara a Bixkek.\nUn dos primeiros europeos que visitaron as monta\u00f1as Tian Shan e o primeiro en describilas en detalle foi o explorador ruso Piotr Semionov-Tian-Shanski, que as visitou na d\u00e9cada de 1850.\nDouscentos quil\u00f3metros ao leste de Bixkek, as monta\u00f1as Tian ao redor de Almaty son o berce de \"Malus sieversii\", confirmado como o devanceiro com\u00fan de todas as variedades de maz\u00e1 (o nome de Almaty en kazhakho significa \u00abo av\u00f3 das maz\u00e1s\u00bb).\nXeograf\u00eda.\nA cadea est\u00e9ndese de leste a oeste a partir de Xinjiang, seguindo ao longo da fronteira sur de Kazhakhst\u00e1n e Kirguizist\u00e1n e terminando no oeste un\u00edndose \u00e1 parte norte das monta\u00f1as da cordilleira do Pamir. De leste a oeste, a s\u00faa lonxitude total \u00e9 de 2500\u00a0km, cun largo de norte a sur de entre 100 e 400\u00a0km. A lonxitude da secci\u00f3n en territorio chin\u00e9s \u00e9 de 1700\u00a0km, con dous terzos da superficie total. En Kirguizist\u00e1n, as monta\u00f1as Tian at\u00f3panse ao sueste do salgado lago Issyk-Kul.\nOs montes Tian at\u00f3panse ao norte e ao oeste do deserto de Taklamakan e directamente ao norte da conca de Tarim; ao norte e ao leste, at\u00f3panse coas monta\u00f1as Altai de Mongolia.\nNa cartograf\u00eda occidental, o extremo oriental das Tian que en xeral se considera est\u00e1 xusto ao oeste de Urumchi, mentres que a cordilleira que est\u00e1 ao leste da cidade co\u00f1\u00e9cese como as monta\u00f1as Bogda Shan. Por\u00e9n, na cartograf\u00eda chinesa, dende a dinast\u00eda Han ata a actualidade as monta\u00f1as Tian tam\u00e9n incl\u00faen as cordilleiras Bogda e Barkol.\nA cordilleira Tian son parte do cinto orox\u00e9nico do Himalaia, que se formou pola colisi\u00f3n das placas tect\u00f3nicas indoaustraliana e euroasi\u00e1tica na era cenozoica. Son unha das cordilleiras m\u00e1is longas da Asia central e est\u00e9ndense uns 2800 quil\u00f3metros ao leste dende Tashkent en Uzbekist\u00e1n.\nO pico m\u00e1is alto nas monta\u00f1as Tian \u00e9 o pico Jengish Chokusu, antes pico Pobedy, que con 7439\u00a0m, \u00e9 tam\u00e9n o punto m\u00e1is alto de Kirguizist\u00e1n e da fronteira coa China. O segundo pico m\u00e1is alto \u00e9 o Khan Tengri, que con 7010\u00a0m \u00e9 o punto m\u00e1is alto de Kazhakhst\u00e1n. Os alpinistas clasifican estes dous picos como os m\u00e1is setentrionais dos de m\u00e1is de 7000\u00a0m do mundo. A s\u00faa altitude media \u00e9 de 4000\u00a0m.\nO paso de Torugart, a 3752\u00a0m, at\u00f3pase na fronteira entre Kirguizist\u00e1n e a provincia chinesa de Xinjiang. As cordilleiras boscosas de Alatau, que est\u00e1n a menor altitude na parte norte das Tian Shan, est\u00e1n habitadas por pobos de pastores que falan linguas pertencentes ao grupo das linguas t\u00farquicas da familia das linguas altaicas.\nOs montes Tian est\u00e1n separados da meseta do T\u00edbet polo deserto de Taklamak\u00e1n e a conca do Tarim ao sur, \u00e1reas extremadamente \u00e1ridas pois as monta\u00f1as non deixan pasar as nubes, polo que apenas chove.\nCordilleiras do Tian Shan.\nOs montes Tian te\u00f1en varias cordilleiras que \u00e1s veces se consideran cordilleiras independentes.\nNa China, os montes Tian in\u00edcianse ao norte da cidade de Kumul (Hami), coas monta\u00f1as en forma de U de Barkol, localizadas ao redor de 600 a 400\u00a0km ao leste de \u00dcr\u00fcmqi. Seguen despois as Bogda Shan (\"monta\u00f1as deus\"), que corren dende os 350 a 40\u00a0km ao leste de \u00dcr\u00fcmqi. Hai unha \u00e1rea baixa entre \u00dcr\u00fcmqi e a depresi\u00f3n de Turfan. As monta\u00f1as Borohoro comezan xusto ao sur de \u00dcr\u00fcmqi e discorren ao oeste-noroeste uns 450\u00a0km, separando Zungaria da conca do r\u00edo Ili. O seu extremo norte linda coas monta\u00f1as de Zungaria, un pequeno cordal duns 450\u00a0km que corre de leste a nord\u00e9s ao longo da fronteira entre a China e Kazhakhst\u00e1n. Comezan a 50\u00a0km ao leste de Taldykorgan e rematan na Porta de Zungaria. As monta\u00f1as de Zungaria, no norte, e a cordilleira Borohoro, no sur, debuxan unha Z, o nord\u00e9s encerrando parte de Zungaria e o suroeste encerrando a parte superior do val do Ili.\nEn Kirguizist\u00e1n, a li\u00f1a principal das Tian contin\u00faa uns 570\u00a0km dende a base dos Borohoros occidentais ata o punto en que se atopan a China, Kazhakhst\u00e1n e Kirguizist\u00e1n. Aqu\u00ed est\u00e1 a parte m\u00e1is alta da cordilleira, as Tian Shan centrais, cuns 570\u00a0km. Ao oeste desta, o Tian Shan div\u00eddese bordeando o lago Issyk-Kul que est\u00e1 no centro. O lado sur do lago \u00e9 o Alatau Terskey e o lado norte a Kyungey Ala-Too. Ao norte da Kyungey Ala-Too e paralela a ela est\u00e1 a Alatau Trans-Ili, ao sur de Almati. Ao oeste do ollo, a cordilleira contin\u00faa 400\u00a0km como o Kyrgyz Ala-Too, separando a provincia Chui do \u00f3blast de Narin e Kazhakhst\u00e1n da provincia de Talas. Este \u00f3blast \u00e9 o val alto do r\u00edo Talas, o lado sur dos 200\u00a0km das monta\u00f1as Talas Ala-Too. No extremo leste das Talas Alatau, a cordilleira Suusamyr Too corre cara ao sueste encerrando o val Suusamyr.\nEn canto \u00e1 zona ao sur do val de Fergana, hai un grupo de monta\u00f1as de 800\u00a0km que se curva ao oeste-suroeste dende o sur do lago Issyk-Kul, separando a conca de Tarim do val de Fergana. A cordilleira de Fergana corre ao nord\u00e9s cara a Talas Ala-Too e separa a conca alta do r\u00edo Naryn de Fergana. O lado sur destas monta\u00f1as f\u00fandese nos Pamires, en Tadxiquist\u00e1n (monta\u00f1as Alay e cordilleira Trans-Alai). Ao oeste desta est\u00e1 a cordilleira do Turquest\u00e1n, que contin\u00faa case ata Samarcanda.\nHidrograf\u00eda.\nHai 15\u00a0953 glaciares nas monta\u00f1as, cunha superficie total de 15\u00a0416,41\u00a0km\u00b2, que representan un volume de xeo de 1048,247\u00a0km\u00b3. Destes glaciares, 9081 (o 57\u00a0% dos glaciares do macizo) est\u00e1n en territorio chin\u00e9s, cunha \u00e1rea de 9235,96\u00a0km\u00b2 (o 59,9\u00a0% da superficie dos glaciares do macizo) e cun volume de xeo 1011,748\u00a0km\u00b3 (o 96,5\u00a0% de toda a masa de xeo).\nOs r\u00edos m\u00e1is importantes que nacen nos montes Tian son os r\u00edos Sir Darya (3078\u00a0km) e Ili (1001\u00a0km), ademais de moitos dos r\u00edos que alimentan o longo r\u00edo Tarim (2030\u00a0km) \u2014Kaxgar (765\u00a0km), Muzat, Toxhan ou Aksu (282\u00a0km)\u2014, que discorre pola vertente meridional desas monta\u00f1as, a\u00ednda que nace nas monta\u00f1as Kunlun. Outro r\u00edo importante que nacen na vertente meridional \u00e9 o r\u00edo Kaidu (de 490\u00a0km que desauga no lago Bosten).\nO can\u00f3n de Aksu \u00e9 un accidente notable localizado no noroeste das Tian Shan.\nXeolox\u00eda.\nDende o Prec\u00e1mbrico (600 mill\u00f3ns de anos), as monta\u00f1as Tian pasaron do estado de antigo continente \u00e1 de antigo mar, elev\u00e1ndose en monta\u00f1as erosionadas en penichaira, despois elevadas de novo en altas monta\u00f1as. Movementos tect\u00f3nicos recentes tiveron un papel decisivo na configuraci\u00f3n actual destas monta\u00f1as, formando enormes cadeas e concas con fallas e socalcos aluviais. Acumul\u00e1ronse capas de sedimentos moi grosas nas concas, erosionadas m\u00e1is tarde en barrancos e cant\u00eds que forman a gran paisaxe de can\u00f3ns vermellos da era terciaria.\nClima.\nAs monta\u00f1as Tian supo\u00f1en unha divisi\u00f3n natural entre as zonas medio t\u00e9pedas e t\u00e9pedas c\u00e1lidas de Xinjiang. Os flancos norte e sur do pico Tomur representan, respectivamente, diferenzas moi claras en precipitaci\u00f3n, chan e vexetaci\u00f3n. O clima do flanco norte \u00e9 do tipo monta\u00f1\u00e9s semih\u00famido, mentres que o do flanco sur \u00e9 semi\u00e1rido.\nNatureza.\nFauna.\nO leste das Tian \u00e9 o fogar de m\u00e1is de 400 especies animais, inclu\u00eddas representantes de especies en perigo de extinci\u00f3n en diversos graos, como o leopardo das neves (\"Uncia uncia\"; IUCN 2009; CITES 2007), o cisne bravo (\"Cygnus cygnus\"; IUCN 2009; CITES 2007), o cervo com\u00fan (\"Cervus elaphus\"; IUCN 2009), o \"Podoces biddulphi\" (IUCN 2009), o argali (\"Ovis ammon\"; IUCN 2009), a cabra sibirica (\"Capra sibirica\"; IUCN 2009), entre outras.\nA poboaci\u00f3n total de leopardos das neves que se atopan na Asia Central e na Asia do Sueste \u00e9 de aproximadamente 2500 exemplares, inclu\u00eddos m\u00e1is de 1650 en Xinjiang. Nas ladeiras do pico Tomur at\u00f3panse m\u00e1is de 600, soportados por boas poboaci\u00f3ns de especies presa como o argali e o ibex.\nFlora.\nO leste da cordilleira ten a distribuci\u00f3n bot\u00e1nica m\u00e1is completa nas Tian: deserto, estepas des\u00e9rticas, arbustos, vales boscosos, bosques de froitos silvestres, bosques mixtos de piceas e \u00e1rbores de folla caduca, poboaci\u00f3ns de \"Picea schrenkiana\", cipreses e arbustos, pradar\u00edas alpinas e glaciares e picos nevados. Incl\u00fae as principais formaci\u00f3ns ecol\u00f3xicas de Tian Shan, como \"Picea schrenkiana\", \"Malus sieversii\", \"Armenica vulgaris\", \"Betula tianschanica\", \u00e1lamo tremo, sabina, \"Juniperus pseudosabina\", \"Tamarix ramosissima\", \"Haloxylon ammodendron\", \"Bothriochloa ischaemum\", \"Thylacospermum caespitosum\" etc. Ten m\u00e1is de 1800 especies de plantas, inclu\u00eddas plantas en perigo de extinci\u00f3n (a orqu\u00eddea \"Goodyera repens\"; CITES 2007) e plantas end\u00e9micas (\"Saussurea involucrata\", \"Tulipa sinkiangensi\").\nA \"Picea schrenkiana\", f\u00f3sil vivente por evoluci\u00f3n biol\u00f3xica, \u00e9 unha antiga especie de \u00e1rbore que data do Terciario e cuxa distribuci\u00f3n se limita \u00e1s Tian Shan. A reserva natural de Gongnaisi, en Xinjiang, ten bastantes exemplares de 70\u00a0m de altura, con 1,7\u00a0m de di\u00e1metro e de 50\u00a0m\u00b3 de volume de madeira.\nOs bosques de froitos silvestres, inclu\u00eddas as maceiras silvestres, representan unha riqueza xen\u00e9tica excepcional e esencial na loita contra as doenzas de todas as variedades cultivadas da especie. De feito, estas especies silvestres que cohabitan no Tian Shan (Kazhakhst\u00e1n e a China, principalmente) mostran unha resistencia pouco habitual \u00e1s doenzas, en especial \u00e1 sarna da maceira. Esta resposta \u00e1 doenza \u00e9 en si mesma unha indicaci\u00f3n segura da riqueza do seu xenoma en comparaci\u00f3n coa dos seus descendentes dom\u00e9sticos.\nProtecci\u00f3n do medio ambiente.\nA parte oriental dos montes Tian foi presentada pola China como candidata a Patrimonio da Humanidade da UNESCO en 2010, unha presentaci\u00f3n que inclu\u00eda seis reservas naturais chinesas: a reserva natural nacional do pico Tomur (N 41\u00b050, E 80\u00b020), a reserva natural nacional Kuerdening (N 43\u00b010, E 83\u00b000), o parque nacional Tianshan Tianchi (N 43\u00b050, E 88\u00b013), a reserva natural nacional de Bayinbuluke (N 44\u00b040, E 88\u00b050), o parque nacional de Sayram (N 42\u00b050, E 84\u00b015) e o parque nacional de Nalaty (N 43\u00b015, E 84\u00b000).\nA reserva natural nacional do pico Tomur \u00e9 a \u00fanica reserva natural entre os vinte e cinco presentes en Xinjiang, que ten como fin protexer os ecosistemas de monta\u00f1as. Situada a seis quil\u00f3metros ao sur do tripunto das fronteiras da China, Kazhakhst\u00e1n e Kirguizist\u00e1n, comprende 2376\u00a0km\u00b2 no Xian de Wensu, parte da rexi\u00f3n aut\u00f3noma de Xinjiang. Cobre gran parte das monta\u00f1as Tian en territorio chin\u00e9s.\nEn 2013, o Comit\u00e9 de Patrimonio da Humanidade da UNESCO, nomeou, a proposta da China, a parte oriental das monta\u00f1as Tian na rexi\u00f3n de Sinkiang como Patrimonio Natural da Humanidade. A parte occidental das monta\u00f1as Tian na tripla fronteira de Kazhakhst\u00e1n, Kirguizist\u00e1n e Uzbekist\u00e1n foi nomeada igualmente en 2016.\nEcolox\u00eda.\nOs montes Tian te\u00f1en importantes bosques de \"Picea schrenkiana\" a altitudes de m\u00e1is de 2000\u00a0m; as ladeiras te\u00f1en bosques naturais \u00fanicos de nogueiras com\u00fans e maceiras silvestres.\nRelixi\u00f3n chinesa.\nNo tao\u00edsmo Xiwangmu, crese que a Ra\u00ed\u00f1a Nai de Occidente protex\u00eda as \u00e1rbores de pexego da inmortalidade nas monta\u00f1as de Tian Shan."}
{"id": "504255", "revid": "5863", "url": "https://gl.wikipedia.org/wiki?curid=504255", "title": "Mar Cape\u00e1ns Garrido", "text": ""}
{"id": "504257", "revid": "5863", "url": "https://gl.wikipedia.org/wiki?curid=504257", "title": "Martha Jane Coston", "text": ""}
{"id": "504258", "revid": "5863", "url": "https://gl.wikipedia.org/wiki?curid=504258", "title": "Paula Cons Varela", "text": ""}
{"id": "504259", "revid": "85894", "url": "https://gl.wikipedia.org/wiki?curid=504259", "title": "Ra\u00fal Grien", "text": "Ra\u00fal Grien Docampo, nado na Coru\u00f1a en 1924 e finado na mesma cidade o 7 de xaneiro de 2019, foi un economista e escritor galego.\nTraxectoria.\nColaborou na revista \"Inquietudes\" da Coru\u00f1a nos seus anos mozos. Foi locutor de radio en Radio Nacional de Espa\u00f1a, Radio Nederland (Holanda) e da BBC en Londres. Doutor en Ciencias Econ\u00f3micas pola Universidade Complutense de Madrid (1992). Foi finalista do premio Planeta en 1956 coa novela \"A fuego lento\". En 1960 trasladouse a Venezuela, onde foi nomeado asesor xeral da Rep\u00fablica. Regresou a Galicia a pasar os seus \u00faltimos anos. Foi membro da Fundaci\u00f3n Alfredo Bra\u00f1as e correspondente da Real Academia Galega. Colaborou nos xornais \"La Voz de Galicia\", \"ABC\", \"El Nacional\", \"El Universal\", \"Expansi\u00f3n\", \"El Pa\u00eds\", \"El Espa\u00f1ol\" e nas revistas \"Destino\", \"Vida Gal\" e \"Letras\"."}
{"id": "504261", "revid": "47401", "url": "https://gl.wikipedia.org/wiki?curid=504261", "title": "Tien Shan", "text": ""}
{"id": "504262", "revid": "47401", "url": "https://gl.wikipedia.org/wiki?curid=504262", "title": "Tianshan", "text": ""}
{"id": "504263", "revid": "5863", "url": "https://gl.wikipedia.org/wiki?curid=504263", "title": "Sarah Catherine Gilbert", "text": ""}
{"id": "504264", "revid": "5863", "url": "https://gl.wikipedia.org/wiki?curid=504264", "title": "Mar\u00eda Dolores Foci\u00f1os", "text": ""}
{"id": "504266", "revid": "5863", "url": "https://gl.wikipedia.org/wiki?curid=504266", "title": "Dolores Foci\u00f1os Pamp\u00edn", "text": ""}
{"id": "504267", "revid": "109216", "url": "https://gl.wikipedia.org/wiki?curid=504267", "title": "Kunlun", "text": "Kunlun (en , tradicional: \u5d11\u5d19\u5c71, K\u016bnl\u00fan Sh\u0101n; en , \"Kh\u00f6ndl\u00f6n Uuls\"; en ) \u00e9 unha das m\u00e1is longas cadeas monta\u00f1osas de Asia, estend\u00e9ndose ao longo de m\u00e1is de 3000\u00a0km.\nCorre ao longo do bordo occidental da China, cara ao Sur, \u00e1 beira da cordilleira do Pamir, curv\u00e1ndose logo cara ao leste para formar a fronteira norte do T\u00edbet. Est\u00e9ndese ao sur do que se denomina a conca do Tarim, o Taklamakan ou deserto das \"casas soterradas na area\" e o deserto de Gobi. A cordilleira ten preto de 200 picos de altura superior aos 6000\u00a0metros. O tres picos m\u00e1is altos son o Kongur Tagh (7719\u00a0m), o Dingbei (7625\u00a0m) e o Mutzagata (7546\u00a0m). Estes picos at\u00f3panse na cordilleira Arkatag dentro do complexo de cordais.\nCara ao sur, unha rama das monta\u00f1as Kunlun d\u00e1 lugar \u00e1 zona de captaci\u00f3n das concas dos dous r\u00edos m\u00e1is longos da China, o Yangtz\u00e9 e o r\u00edo Amarelo.\nA cordilleira formouse no lado norte da placa india durante a s\u00faa colisi\u00f3n a finais do Tri\u00e1sico, coa placa euroasi\u00e1tica, dando lugar ao peche do oc\u00e9ano Paleo-Thetys.\nExtensi\u00f3n.\nA definici\u00f3n exacta da cordilleira var\u00eda. Unha fonte antiga emprega Kunlun para identificar o cinto de monta\u00f1as que cruzan o centro da China, \u00e9 dicir, Kunlun en sentido estreito: Altyn Tagh xunto coas monta\u00f1as Qilian e Qin. Outra fonte recente considera que o Kunlun forma a maior parte da cara sur da conca do Tarim e logo contin\u00faa polo leste e o sur de Altyn Tagh. Sima Qian (\"Rexistros do Grande Historiador\", rolo 123) di que o emperador Wu de Han enviou homes a atopar o nacemento do r\u00edo Amarelo e deu o nome de Kunlun \u00e1s monta\u00f1as da s\u00faa fonte. O nome parece que se orixinou como un lugar semim\u00edtico no texto cl\u00e1sico chin\u00e9s \"Cl\u00e1sico das Monta\u00f1as e dos Mares\".\nMitolox\u00eda.\nAs monta\u00f1as Kunlun son moi co\u00f1ecidas na mitolox\u00eda chinesa, e consid\u00e9rase que encerran o para\u00edso tao\u00edsta. O primeiro en visitar este para\u00edso foi, segundo a lenda, o rei Mu (1001-947\u00a0a.C.) da dinast\u00eda Zhou. Supostamente descubriu o Palacio de Xade de Huangdi, o m\u00edtico emperador amarelo, e atopou a Xiwangmu, a Ra\u00ed\u00f1a Nai do Oeste, que tam\u00e9n ten o seu m\u00edtico refuxio nestas monta\u00f1as.\nNa cultura popular.\nAs monta\u00f1as Kunlun (escritas como \"Kuen-Lun\") descr\u00edbense como o lugar no que est\u00e1 o mosteiro de Shangri-La na novela de 1933 \"Lost Horizon\" do ingl\u00e9s James Hilton.\nAs monta\u00f1as son a localizaci\u00f3n da cidade ficticia de K'un Lun na banda dese\u00f1ada de Marvel Comics Iron Fist e na serie de televisi\u00f3n hom\u00f3nima.\nNo Kunlun ambi\u00e9ntase unha misi\u00f3n do videoxogo de 2013 \"Battlefield 4\" en que aparece unha prisi\u00f3n chinesa de alta seguridade situada nas monta\u00f1as. O mapa multixogador \"Operation Locker\" tam\u00e9n incl\u00fae o lugar."}
{"id": "504268", "revid": "27155", "url": "https://gl.wikipedia.org/wiki?curid=504268", "title": "Polyomaviridae", "text": "Polyomaviridae \u00e9 unha familia de virus cuxos h\u00f3spedes naturais son principalmente mam\u00edferos e aves, que se adoitan denominar poliomavirus. En 2019 reco\u00f1ec\u00edanse nesta familia catro x\u00e9neros e 102 especies, nove das cales non est\u00e1n asignadas a ning\u00fan x\u00e9nero. Catorce destas especies poden infectar seres humanos, mentres que outras, como o SV40 (Simian Virus 40), foron identificados en humanos en menor medida. A maior\u00eda destes virus son moi com\u00fans e tipicamente asintom\u00e1ticos na maior\u00eda das poboaci\u00f3ns humanas estudadas. O virus BK est\u00e1 asociado con nefropat\u00edas en pacientes de transplantes renais e en transplantes de \u00f3rganos s\u00f3lidos non renais, o virus JC con leucoencefalopat\u00eda multifocal progresiva, e o virus de c\u00e9lula de Merkel con cancro de c\u00e9lula de Merkel.\nEstrutura e xenoma.\nOs poliomavirus son virus de ADN bicatenario con envoltura cun xenoma circular de aproximadamente 5\u00a0000 pares de bases. O xenoma est\u00e1 empaquetado dentro dunha c\u00e1pside viral duns 40-50 nan\u00f3metros de di\u00e1metro, que ten forma icosa\u00e9dcrica (simetr\u00eda T=7). A c\u00e1pside est\u00e1 composta por 72 caps\u00f3meros pentam\u00e9ricos dunha prote\u00edna chamada VP1, que pode autoensamblarse formando un icosaedro pechado; de modo que cada pent\u00e1mero de VP1 est\u00e1 asociado cunha mol\u00e9cula dunha soa das outras d\u00faas prote\u00ednas da c\u00e1pside, chamadas VP2 e VP3.\nO xenoma dun poliomavirus t\u00edpico codifica entre 5 e 9 prote\u00ednas, e est\u00e1 dividido en d\u00faas rexi\u00f3ns transcricionais chamadas rexi\u00f3ns temper\u00e1 e tard\u00eda debido ao momento durante a infecci\u00f3n en que se transcriben. Cada rexi\u00f3n \u00e9 transcrita pola ARN polimerase II da c\u00e9lula h\u00f3spede como un s\u00f3 pre-ARNm que cont\u00e9n m\u00faltiples xenes. A rexi\u00f3n temper\u00e1 xeralmente codifica d\u00faas prote\u00ednas, os ant\u00edxenos tumorais pequeno e grande, producidos por empalme alternativo. A rexi\u00f3n tard\u00eda cont\u00e9n as tres prote\u00ednas estruturais da c\u00e1pside, VP1, VP2 e VP3, producidas utilizando sitios alternativos de comezo da traduci\u00f3n. Outros xenes adicionais e outras variaci\u00f3ns deste esquema poden verse nalg\u00fans virus: por exemplo, os poliomavirus de roedores te\u00f1en unha terceira prote\u00edna chamada ant\u00edxeno tumoral mediano na rexi\u00f3n temper\u00e1, que \u00e9 extremadamente eficiente en inducir a transformaci\u00f3n celular; o SV40 ten unha prote\u00edna da c\u00e1pside adicional, a VP4; nalg\u00fans exemplos os virus te\u00f1en prote\u00ednas regulatorias adicionais chamadas agnoprote\u00ednas expresadas a partir da rexi\u00f3n tard\u00eda. O xenoma tam\u00e9n cont\u00e9n unha rexi\u00f3n regulatoria ou de control non codificante que cont\u00e9n os promotores das rexi\u00f3ns temper\u00e1s e tard\u00edas, sitios de comezo da transcrici\u00f3n e a orixe de replicaci\u00f3n.\nReplicaci\u00f3n e ciclo vital.\nO ciclo vital dos poliomavirus empeza coa s\u00faa entrada na c\u00e9lula h\u00f3spede. Os receptores celulares para os poliomavirus son residuos de \u00e1cidos si\u00e1licos de glicanos, normalmente gangli\u00f3sidos. A adhesi\u00f3n dos poliomavirus \u00e1s c\u00e9lulas h\u00f3spede depende da uni\u00f3n da VP1 a glicanos sialilados da superficie celular. En certos virus ocorren interacci\u00f3ns adicionais na superficie celular; por exemplo, o virus JC crese que debe interaccionar co receptor 5HT2A e o virus de c\u00e9lula de Merkel co hepar\u00e1n sulfato. Por\u00e9n, en xeral as interacci\u00f3ns virus-c\u00e9lula est\u00e1n mediadas por mol\u00e9culas com\u00fans da superficie celular, e, por tanto, probablemente non son un contribu\u00ednte importante do tropismo de tipo celular observado en cada virus. Despois de unirse a mol\u00e9culas da superficie celular, o viri\u00f3n \u00e9 endocitado e entra no ret\u00edculo endopl\u00e1smico (un comportamento \u00fanico entre os virus non envoltos co\u00f1ecidos), onde a estrutura da c\u00e1pside viral probablemente se ve alterada pola acci\u00f3n dos encimas disulfuro isomerases da c\u00e9lula h\u00f3spede.\nOs detalles do tr\u00e1nsito ao n\u00facleo non est\u00e1n claros e poden variar entre distintos poliomavirus. Informouse frecuentemente que unha parcula de viri\u00f3n intacta, a\u00ednda que distorsionada, pasa desde o ret\u00edculo endoplasm\u00e1tico ao citoplasma, onde o xenoma se libera da c\u00e1pside, posiblemente debido \u00e1 concentraci\u00f3n baixa de calcio no citoplasma. Tanto a expresi\u00f3n dos xenes virais coma a replicaci\u00f3n do xenoma viral te\u00f1en lugar no n\u00facleo da c\u00e9lula usando a maquinaria do h\u00f3spede. Os xenes tenper\u00e1ns (que comprenden como m\u00ednimo o ant\u00edxeno tumoral pequeno (ST) e o ant\u00edxeno tumoral grande (LT)) expr\u00e9sanse primeiro, a partir dunha febra monocatenaria de ARN mensaxeiro orixinada por empalme alternativo. Estas prote\u00ednas serven para manipular o ciclo celular da c\u00e9lula h\u00f3spede, o que desregula a transici\u00f3n da fase G1 \u00e1 fase S, cando se replica o xenoma da c\u00e9lula h\u00f3spede, porque a maquinaria de replicaci\u00f3n do ADN da c\u00e9lula h\u00f3spede \u00e9 necesaria para a replicaci\u00f3n do xenoma viral. O mecanismo preciso desta desregulaci\u00f3n depende do virus; por exemplo, o ant\u00edxeno tumoral grande (LT) do SV40 pode unirse directamente ao p53 da c\u00e9lula h\u00f3spede, pero o LT do poliomavirus murino non. O LT induce a replicaci\u00f3n do ADN a partir da rexi\u00f3n de control non codificante (NCR) do xenoma viral, despois do cal red\u00facese a expresi\u00f3n do ARNm temper\u00e1n e empeza a expresi\u00f3n do ARNm tard\u00edo, que codifica as prote\u00ednas da c\u00e1pside viral. A medida que empezan estas interacci\u00f3ns, os LTs pertencentes a varios poliomavirus, inclu\u00edndo o poliomavirus de c\u00e9lula de Merkel, presentan un potencial oncox\u00e9nico.\nDescrib\u00edronse varios mecanismos para regular a transici\u00f3n desde a expresi\u00f3n de xenes temper\u00e1ns \u00e1 dos tard\u00edos, como a implicaci\u00f3n da prote\u00edna LT na represi\u00f3n do promotor temper\u00e1n, a expresi\u00f3n duns ARNm tard\u00edos non terminados con extensi\u00f3ns complementarias aos ARNm temper\u00e1ns, e a expresi\u00f3n de microARNs regulatorios.\nA expresi\u00f3n de xenes tard\u00edos ten como resultado a acumulaci\u00f3n de prote\u00ednas da c\u00e1pside viral no citoplasma da c\u00e9lula h\u00f3spede. Os compo\u00f1entes da c\u00e1pside entran no n\u00facleo para encapsidar novo ADN xen\u00f3mico viral. Os novos viri\u00f3ns poden ensamblarse en factor\u00edas virais. O mecanismo da liberaci\u00f3n viral da c\u00e9lula h\u00f3spede var\u00eda segundo o poliomavirus; alg\u00fans expresan prote\u00ednas que facilitan a sa\u00edda da c\u00e9lula, como a agnoprote\u00edna ou a VP4. Nalg\u00fans casos, os altos niveis de virus encapsulados causan a lise da c\u00e9lula, liber\u00e1ndose os viri\u00f3ns.\nProte\u00ednas virais.\nAnt\u00edxenos tumorais (T).\nO ant\u00edxeno tumoral grande xoga un papel clave na regulaci\u00f3n do ciclo de vida viral ao unirse \u00e1 orixe viral da replicaci\u00f3n do ADN, onde promove a s\u00edntese de ADN. Ademais, como os poliomavirus dependen da maquinaria da c\u00e9lula h\u00f3spede para replicarse, a c\u00e9lula h\u00f3spede debe estar en fase S para que esta empece. Debido a isto, o ant\u00edxeno T grande tam\u00e9n modula v\u00edas de sinalizaci\u00f3n celular para estimular a progresi\u00f3n do ciclo celular ao unirse a varias prote\u00ednas de control celulares. Isto cons\u00e9guese por un ataque a d\u00faas bandas ao inhibir os xenes p53 supresores de tumores e a membros da familia do retinoblastoma (pRB), e estimular as v\u00edas de crecemento ao unirse ao ADN celular, \u00e1 ATPase-helicase, \u00e1 asociaci\u00f3n da ADN polimerase \u03b1, e unirse a factores do complexo de preiniciaci\u00f3n da transcrici\u00f3n. Esta estimulaci\u00f3n anormal do ciclo celular \u00e9 unha forza poderosa para a transformaci\u00f3n oncox\u00e9nica.\nA prote\u00edna do ant\u00edxeno tumoral pequeno tam\u00e9n pode activar varias v\u00edas celulares que estimulan a proliferaci\u00f3n celular. Os ant\u00edxenos T pequenos dos poliomavirus te\u00f1en como diana a prote\u00edna fosfatase 2A (PP2A), un regulador de multisubunidades clave de moitas v\u00edas como a Akt, a v\u00eda da prote\u00edn quinase activada por mit\u00f3xeno (MAPK), e a v\u00eda da prote\u00edna quinase activada polo estr\u00e9s (SAPK). O ant\u00edxeno T pequeno do poliomavirus de c\u00e9lula de Merkel codifica un dominio \u00fanico, chamado dominio de estabilizaci\u00f3n do LT (LSD), que se une e inhibe a ligase E3 FBXW7 regulando oncoprote\u00ednas celulares e virais. A diferenza do SV40, o ant\u00edxeno T pequeno do MCV transforma directamente c\u00e9lulas de roedores in vitro.\nO ant\u00edxeno tumoral mediano util\u00edzase en organismos modelo desenvolvidos para estudar o cancro, como o sistema MMTV-PyMT, no que o T mediano est\u00e1 acoplado ao promotor de MMTV. Al\u00ed, funciona como un oncoxene, mentres que o tecido no que se desenvolve o tumor est\u00e1 determinado polo promotor de MMTV.\nProte\u00ednas da c\u00e1pside.\nA c\u00e1pside dos poliomavirus consta dun compo\u00f1ente principal, a prote\u00edna da c\u00e1pside maior VP1, e un ou dous compo\u00f1entes menores, prote\u00ednas da c\u00e1pside menores VP2 e VP3. Os pent\u00e1meros de VP1 forman a c\u00e1pside viral icosa\u00e9drica pechada e no interior da c\u00e1pside cada pent\u00e1mero est\u00e1 asociado cunha mol\u00e9cula ou ben de VP2 ou ben de VP3. Alg\u00fans poliomavirus, como o poliomavirus de c\u00e9lula de Merkel, non codifican ou expresan a VP3. As prote\u00ednas da c\u00e1pside expr\u00e9sanse a partir da rexi\u00f3n tard\u00eda do xenoma.\nAgnoprote\u00edna.\nA agnoprote\u00edna \u00e9 unha pequena fosfoprote\u00edna multifuncional que se encontra na parte codificante tard\u00eda do xenoma dalg\u00fans poliomavirus, especialmente no virus BK, virus JC e SV40. \u00c9 esencial para a proliferaci\u00f3n nos virus que a expresan e p\u00e9nsase que est\u00e1 implicada na regulaci\u00f3n do ciclo vital do virus, concretamente na replicaci\u00f3n e sa\u00edda dos virus da c\u00e9lula h\u00f3spede, mais non se co\u00f1ece o mecanismo exacto.\nTaxonom\u00eda.\nOs poliomavirus son membros do tradicional grupo I de virus (virus de ADN bicatenario). Na clasificaci\u00f3n dos poliomavirus fix\u00e9ronse varias propostas de revisi\u00f3ns conforme se descubr\u00edan novos membros do grupo. Anteriormente, os poliomavirus e papilomavirus, que comparten moitas caracter\u00edsticas estruturais pero te\u00f1en organizaci\u00f3ns xen\u00f3micas moi diferentes, estaban clasificados xuntos na familia, agora obsoleta, dos \"Papovaviridae\". (O nome \"Papovaviridae\" deriva de tres abreviaturas: Pa por \"Papillomavirus\", Po por \"Polyomavirus\" e Va por \"vacuolantes.\") Os poliomaviruses foron divididos en tres grandes clados (\u00e9 dicir, grupos relacionados xeneticamente): o clado SV40, o clado aviario e o clado do poliomavirus murino. Unha posterior reclasificaci\u00f3n proposta polo Comit\u00e9 Internacional de Taxonom\u00eda de Virus (ICTV) recomendou dividir a familia Polyomaviridae en tres x\u00e9neros:\nNon obstante, o actual sistema de clasificaci\u00f3n do ICTV reco\u00f1ece catro x\u00e9nenros e 102 especies, das cales nove non puideron asignarse a ning\u00fan x\u00e9nero. Este sistema mant\u00e9n a distinci\u00f3n entre os virus aviarios e os mamalianos, agrupando o subconxunto aviario no x\u00e9nero \"Gammapolyomavirus\".\nAs seguintes especies non foron asignadas a ning\u00fan x\u00e9enro:\nA descrici\u00f3n de novos virus deste grupo segue en marcha. Entre os novos est\u00e1n o poliomavirus da londra mari\u00f1a 1 e o poliomavirus da alpaca. Outro virus \u00e9 o poliomavirus do panda xigante 1. Outro virus foi descrito nos roedores sigmodontinos. Outro foi descrito nas tupaias.\nPoliomavirus humanos.\nA maior\u00eda dos poliomavirus non infectan a humanos. Dos poliomavirus que estaban catalogados en 2017, s\u00f3 se co\u00f1ec\u00eda un total de 14 que tivesen como h\u00f3spede o ser humano. Por\u00e9n, alg\u00fans poliomavirus est\u00e1n asociados con enfermidades humanas, especialmente en individuos inmunocomprometidos. O MCV \u00e9 moi diverxente respecto doutros poliomavirus humanos e est\u00e1 m\u00e1is estreitamente relacionado co poliomavirus murino. O poliomavirus asociado a Trichodysplasia spinulosa (TSV) est\u00e1 distantemente relacionado co MCV. Dous virus, o HPyV6 e o HPyV7, est\u00e1n m\u00e1is estreitamente relacionados cos virus KI e WU, mentres que o HPyV9 est\u00e1 m\u00e1is pr\u00f3ximo ao poliomavirus linfotr\u00f3pico derivado do mono verde africano (LPV).\nDescrib\u00edronse catorce destes virus pat\u00f3xenos humanos. O poliomavirus Lyon IARC est\u00e1 relacionado co poliomavirus de mapache.\nLista dos poliomavirus humanos.\nEn 2017 identific\u00e1ranse os seguintes 14 poliomavirus que te\u00f1en como h\u00f3spede os humanos e o seu xenoma foi secuenciado:\nO \"Deltapolyomavirus\" cont\u00e9n s\u00f3 os catro virus humanos mostrados na t\u00e1boa, dos que o poliomavirus humano 6 \u00e9 a especie tipo. Os grupos Alfa e Beta conte\u00f1en virus que infectan diversos mam\u00edferos. O grupo Gamma comprende os virus aviarios. Clinicamente as asociaci\u00f3ns con enfermidades significativas s\u00f3 se mostran onde se espera causalidade.\nEn humanos detect\u00e1ronse anticorpos para o poliomavirus linfotr\u00f3pico de mono, o que suxire que este virus (ou un virus estreitamente relacionado) poder\u00eda infectar humanos.\nImportancia cl\u00ednica.\nTodos os poliomavirus causan infecci\u00f3ns moi com\u00fans na infancia e mocidade. A maior\u00eda destas infecci\u00f3ns parecen causar poucos ou ning\u00fans s\u00edntomas. Estes virus probablemente persisten durante toda a vida en case todos os adultos. As enfermidades causadas polas infecci\u00f3ns por poliomavirus humanos son m\u00e1is com\u00fans en persoas inmunocomprometidas; entre as asociaci\u00f3ns con enfermidades est\u00e1n o virus BK coa nefropat\u00eda en pacientes de transplante renal e de transplante de \u00f3rgano s\u00f3lido non renal, o virus JC coa leucoencefalopat\u00eda multifocal progresiva, e o virus de c\u00e9lula de Merkel (MCV) co cancro de c\u00e9lula de Merkel.\nSV40.\nO SV40 repl\u00edcase nos riles de monos sen causar enfermidade, pero pode causar cancro en roedaores en condici\u00f3ns de laboratorio. Nas d\u00e9cadas de 1950 e inicios da de 1960, unhas 100 mill\u00f3ns de persoas puideron ser expostas ao SV40 debido a unha contaminaci\u00f3n non detectada previamente por SV40 da vacina da polio, o que creou preocupaci\u00f3n sobre se este virus poder\u00eda causar enfermidade en humanos. A\u00ednda que se informou que estaba presente nalg\u00fans cancros humanos, como en tumors cerebrais, tumores \u00f3seos, mesoteliomas e linfomas non de Hodgkin, a s\u00faa detecci\u00f3n precisa \u00e9 a mi\u00fado confundida cos altos niveis de reactividade cruzada entre o SV40 e poliomavirus humanos moi espallados. A maior\u00eda dos vir\u00f3logos descartan o SV40 como causa de cancros humanos.\nDiagnose.\nA diagnose dos poliomavirus case sempre ocorre despois da infecci\u00f3n primaria, xa que \u00e9 asintom\u00e1tica ou subcl\u00ednica. As probas de anticorpos son as que se utilizan comunemente para detectar a presenza de anticorpos contra alg\u00fans destes virus. Frecuentemente c\u00f3mpre facer ensaios de competici\u00f3n para distinguir entre poliomavirus moi semellantes.\nEn casos de leucoencefalopat\u00eda multifocal progresiva, util\u00edzase un anticorpo para o ant\u00edxeno T de SV40 con reactividade cruzada (normalemnte o Pab419) para marcar os tecidos directamente para a presenza do ant\u00edxeno T do virus JC. Pode usarse a PCR en biopsias de tecidos ou de l\u00edquido cefalorraqu\u00eddeo para amplificar o ADN de poliomavirus. Isto non s\u00f3 permite a detecci\u00f3n de poliomavirus sen\u00f3n tam\u00e9n dicir que subtipo \u00e9.\nHai tres t\u00e9cnicas de diagn\u00f3stico principais que se usan para a diagnose da reactivaci\u00f3n de poliomavirus na nefropat\u00eda por poliomavirus: a citolox\u00eda de urina, a cuantificaci\u00f3n da carga viral en urina e sangue, e a biopsia renal.\nA reactivaci\u00f3n de poliomavirus nos riles e tracto urinario causa o vertido de c\u00e9lulas infectads, viri\u00f3ns e prote\u00ednas virais na urina. Isto permite nas citolox\u00edas de urina examinar estas c\u00e9lulas, que se te\u00f1en inclusi\u00f3ns de poliomavirus no n\u00facleo, serven como diagn\u00f3stico de infecci\u00f3n. Ademais, como a urina das persoas infectadas cont\u00e9n viri\u00f3ns ou ADN viral, pode facerse a cuantificaci\u00f3n da carga viral por PCR. Isto tam\u00e9n \u00e9 v\u00e1lido para o sangue.\nPode utilizarse tam\u00e9n a biopsia renal se os dous m\u00e9todos anteriores non son conclu\u00edntes ou se se quere estimar a carga viral espec\u00edfica no tecido renal. Igual que na citolox\u00eda de urina, as c\u00e9lulas renais son examinadas con microscopio \u00f3ptico para buscar inclusi\u00f3ns de poliomavirus no n\u00facleo, as\u00ed como a lise e partes virais no flu\u00eddo extracelular. A carga viral m\u00eddese, igual que antes, por PCR.\nA tinguidura de tecidos usando un anticorpo monoclonal contra o ant\u00edxeno T do MCV \u00e9 \u00fatil para diferenciar o carcinoma de c\u00e9lula de Merkel doutros tumores de c\u00e9lulas pequenas redondas. Desenvolv\u00e9ronse tests sangu\u00edneos para detectar anticorpos para o MCV e mostran que a infecci\u00f3n polo virus est\u00e1 moi espallada a\u00ednda que os pacientes con carcinoma de c\u00e9lula de Merkel te\u00f1en respostas de anticorpos excepcionalmente m\u00e1is altas que as persoas infectadas asintomaticamente.\nUso para rastrear as migraci\u00f3ns humanas.\nO virus JC parece ser un prometedor marcador xen\u00e9tico para estudar as migraci\u00f3ns e evoluci\u00f3n humanas. Este virus p\u00f3rtano entre o 70 e o 90 % dos humanos e xeralmente \u00e9 transmitido de pais a fillos. Por\u00e9n, este m\u00e9todo non parece ser fiable para rastrear a orixe africana recente dos humanos modernos.\nHistoria.\nO poliomavirus murino foi o primeiro poliomavirus que se descubriu, grazas a Ludwik Gross en 1953, que informou del como un extracto de leucemia de rato con capacidade de inducir tumores de gl\u00e1ndula par\u00f3tide. O axente causante foi identificado como virus por Sarah Stewart e Bernice Eddy, e en honra delas foi denominado durante un tempo \"polioma SE\", coas s\u00faas iniciais. O termo \"polioma\" ref\u00edrese \u00e1 capacidade do virus de producir m\u00faltiples (poli-) tumores (-oma) en certas condici\u00f3ns. O nome foi despois criticado por ser como un \"s\u00e1ndwich ling\u00fc\u00edstico sen carne\" (\"sen carne\" porque anbos os morfemas no termo \"polioma\" son afixos e non hai lexemas) que daba pouca informaci\u00f3n sobre a biolox\u00eda do virus; de feito, investigaci\u00f3ns posteriores atoparon que a maior\u00eda dos poliomaviruses raramente causan enfermidades clinicamente significativas nos seus organismos h\u00f3spedces en condici\u00f3ns naturais.\nEn 2017 identific\u00e1ranse e secuenci\u00e1ranse ducias de poliomavirus, que infectan principalmente aves e mam\u00edferos. Co\u00f1\u00e9cense dous poliomavirus que infectan peixes das especies \"Centropristis striata\" (un serr\u00e1nido) e \"Sparus aurata\" (a dourada). Co\u00f1\u00e9cense un total de 14 poliomavirus que infectan humanos."}
{"id": "504269", "revid": "5863", "url": "https://gl.wikipedia.org/wiki?curid=504269", "title": "Imogen Clare Holst", "text": ""}
{"id": "504270", "revid": "5863", "url": "https://gl.wikipedia.org/wiki?curid=504270", "title": "Mary Winston Jackson", "text": ""}
{"id": "504271", "revid": "1888", "url": "https://gl.wikipedia.org/wiki?curid=504271", "title": "Ra\u00fal Grien Docampo", "text": ""}
{"id": "504272", "revid": "27155", "url": "https://gl.wikipedia.org/wiki?curid=504272", "title": "Sepolyvirales", "text": ""}
{"id": "504273", "revid": "47401", "url": "https://gl.wikipedia.org/wiki?curid=504273", "title": "Kunlun Shan", "text": ""}
{"id": "504274", "revid": "27155", "url": "https://gl.wikipedia.org/wiki?curid=504274", "title": "Poliomavirus", "text": ""}
{"id": "504275", "revid": "27155", "url": "https://gl.wikipedia.org/wiki?curid=504275", "title": "Polyomavirus", "text": ""}
{"id": "504276", "revid": "5863", "url": "https://gl.wikipedia.org/wiki?curid=504276", "title": "La isla de las mentiras", "text": ""}
{"id": "504277", "revid": "1888", "url": "https://gl.wikipedia.org/wiki?curid=504277", "title": "Inquietudes (A Coru\u00f1a)", "text": "Inquietudes foi unha revista literaria editada na Coru\u00f1a entre 1946 e 1950.\nHistoria e caracter\u00edsticas.\nRevista literaria da \"Pe\u00f1a Domingo\" da Coru\u00f1a, apareceu en febreiro de 1946. As pe\u00f1as Domingo foron unha iniciativa de Armando Grande para agrupar aos escritores noveis, que recolleu e estimulou o semanario \"Domingo\" de Madrid, difund\u00edndoas por Espa\u00f1a. De periodicidade irregular, estaba dirixida por Isidro Gonz\u00e1lez del Castillo. Conti\u00f1a sobre todo colaboraci\u00f3ns literarias. Entre os seus colaboradores figuraron Xavier Costa Clavell, Ra\u00fal Grien Docampo, Eliseo Alonso, Francisco Deus Bonome e Mar\u00eda Victoria Fern\u00e1ndez-Espa\u00f1a. A partir do 1 de agosto de 1949 reiniciou a s\u00faa publicaci\u00f3n pasando a ser \u00f3rgano da Ciudad de los Muchachos."}
{"id": "504279", "revid": "5863", "url": "https://gl.wikipedia.org/wiki?curid=504279", "title": "Cura das abellas", "text": ""}
{"id": "504281", "revid": "5863", "url": "https://gl.wikipedia.org/wiki?curid=504281", "title": "Nicanor Rielo", "text": ""}
{"id": "504282", "revid": "5863", "url": "https://gl.wikipedia.org/wiki?curid=504282", "title": "Facsimilar", "text": ""}
{"id": "504283", "revid": "23204", "url": "https://gl.wikipedia.org/wiki?curid=504283", "title": "Gran Premio de Espa\u00f1a de 2020", "text": "O Gran Premio de Espa\u00f1a de 2020 (oficialmente o Formula 1 Aramco Gran Premio de Espa\u00f1a 2020) \u00e9 unha carreira de F\u00f3rmula 1 que se disputou o 16 de agosto de 2020 no Circu\u00edto de Catalu\u00f1a, Montmel\u00f3, Espa\u00f1a. Foi a sexta carreira do Campionato Mundial de F\u00f3rmula 1 de 2020 marca a cincuenta proba do Gran Premio de Espa\u00f1a como un evento do Campionato Mundial desde a tempada inaugural en e a trinta vez que se celebrou unha rolda do Campionato do Mundo no circu\u00edto de Barcelona-Catalu\u00f1a."}
{"id": "504284", "revid": "5863", "url": "https://gl.wikipedia.org/wiki?curid=504284", "title": "Sara Little", "text": ""}
{"id": "504285", "revid": "5863", "url": "https://gl.wikipedia.org/wiki?curid=504285", "title": "Sara Finkelstein", "text": ""}
{"id": "504287", "revid": "89787", "url": "https://gl.wikipedia.org/wiki?curid=504287", "title": "Elena Su\u00e1rez Sarmiento", "text": "Mar\u00eda Elena Su\u00e1rez Sarmiento, nada en Le\u00f3n o 30 de outubro de 1965, \u00e9 unha pol\u00edtica galega do PPdG, deputada no Parlamento de Galicia pola Circunscrici\u00f3n electoral de Pontevedra.\nTraxectoria.\nFoi secretaria de Novas Xeraci\u00f3ns de Galicia e concelleira de Traballo, Benestar, Igualdade e Deportes de Vilagarc\u00eda de Arousa de 2011 a 2015. Foi candidata ao Congreso dos Deputados de n\u00famero tres na papeleta do PP da Circunscrici\u00f3n de Pontevedra nas Elecci\u00f3ns xerais de abril de 2019 e de n\u00famero catro na de novembro do mesmo ano. Nas Elecci\u00f3ns ao Parlamento de Galicia de 2020 foi de n\u00famero 10 da lista do Partido Popular pola Circunscrici\u00f3n electoral de Pontevedra, obtendo acta de deputada auton\u00f3mica."}
{"id": "504289", "revid": "5863", "url": "https://gl.wikipedia.org/wiki?curid=504289", "title": "Mar\u00eda Elena Su\u00e1rez Sarmiento", "text": ""}
{"id": "504292", "revid": "98629", "url": "https://gl.wikipedia.org/wiki?curid=504292", "title": "KH-8", "text": "KH-8 (\"Keyhole-8\") ou Gambit-3 foi unha serie de sat\u00e9lites de reco\u00f1ecemento operados pola NRO, da Forza A\u00e9rea dos Estados Unidos, e que contou con catro variedades ou \"bloques\" m\u00e1is un sat\u00e9lite especialmente modificado.\nKH-8 Bloque 1.\nOs KH-8 foron a segunda xeraci\u00f3n de sat\u00e9lites de reco\u00f1ecemento de alta resoluci\u00f3n, co Bloque 1 sendo a primeira iteraci\u00f3n desta serie.\nA diferenza dos KH-7, os KH-8 volveron a usar a etapa Agena D como sistema de control de voo. Os sistemas \u00f3pticos e de retorno de pel\u00edcula estaban situados nun compartimento na parte anterior da etapa. A c\u00e1mara ti\u00f1a unha distancia focal de 4,46 m e usaba un sistema de espellos para chegar a unha resoluci\u00f3n de 0,1 m, cerca do l\u00edmite te\u00f3rico de resoluci\u00f3n imposto pola turbulencia atmosf\u00e9rica. Ademais da c\u00e1mara principal, os KH-7 levaban un conxunto de tres c\u00e1maras denominado APTC (\"Astro-Position Terrain Camera\") para contextualizar as imaxes de alta resoluci\u00f3n.\nLanz\u00e1ronse un total de 22 KH-8 Bloque 1 entre 1966 e 1969 usando foguetes Titan 3B, con tres fallos durante o lanzamento.\nKH-8 Bloque 2.\nO Bloque 2 introduciu un segundo veh\u00edculo de reentrada para poder enviar a terra pel\u00edcula fotogr\u00e1fica adicional, incrementando a informaci\u00f3n que proporcionaba cada sat\u00e9lite. Ti\u00f1an a mesma estrutura xeral que o Bloque 1 e a c\u00e1mara as mesmas prestaci\u00f3ns, con 0,1 m de resoluci\u00f3n. Os 14 KH-8 Bloque 2 foron lanzados entre 1969 e 1972 usando foguetes Titan 23B e Titan 24B, cun so fallo durante o lanzamento.\nKH-8 Bloque 3.\nCo Bloque 3 mellorouse a interconexi\u00f3n m\u00f3bil entre a etapa Agena D e o compartimento da c\u00e1mara e as c\u00e1psulas de retorno, mellorando a axilidade da c\u00e1mara para tomar fotos. Tam\u00e9n se incrementou a cantidade de pel\u00edcula dispo\u00f1ible. Lanz\u00e1ronse 11 KH-8 Bloque 3 entre 1972 e 1976 usando foguetes Titan 24B, cun so fallo durante o lanzamento.\nKH-8 Bloque 4.\nO Bloque 4 engadiu varias melloras, como un motor mellorado para a pel\u00edcula, un escudo t\u00e9rmico de material mellorado para as c\u00e1psulas de retorno de pel\u00edcula, un novo sistema de enfocado, melloras en redundancia e fiabilidade e telemetr\u00eda mellorada, entre outros. Un novo sistema de exposici\u00f3n permit\u00eda usar dous tipos de pel\u00edcula \u00e1 vez, mellorando a eficiencia do sistema. Lanz\u00e1ronse seis KH-8 Bloque 4 entre 1977 e 1984 usando foguetes Titan 24B.\nKH-8 Dual Mode ou Highboy.\nO KH-8 Dual Mode foi un KH-8 especialmente modificado para obter imaxes tanto en alta como en baixa resoluci\u00f3n. Unha das d\u00faas c\u00e1psulas de retorno de pel\u00edcula non puido ser recuperada e a outro regresou, pero coa pel\u00edcula degradada."}
{"id": "504297", "revid": "98629", "url": "https://gl.wikipedia.org/wiki?curid=504297", "title": "The Vikings (filme de 1958)", "text": "The Vikings \u00e9 unha pel\u00edcula \u00e9pica de ficci\u00f3n hist\u00f3rica de 1958 dirixida por Richard Fleischer e filmado en Technicolor. Foi producida por Jerry Bresler e tivo como protagonista a Kirk Douglas.\nEst\u00e1 baseada nunha novela de 1951 titulada \"The Viking\" de Edison Marshall, o cal \u00e1 s\u00faa vez se baseou no material das sagas de Ragnar Lodbrok e os seus fillos (\"Ragnarssona \u00fe\u00e1ttr\") e am\u00f3sanse costumes viquingos da \u00e9poca e repres\u00e9ntase o ataque a York levado a cabo no 866 polo Grande ex\u00e9rcito pag\u00e1n no que \u00e9 capturado e morto o rei Aelle de Northumbria.\nOutros papeis protagonistas tiv\u00e9ronos Tony Curtis e Janet Leigh, daquela marido e muller, as\u00ed como Ernest Borgnine.\nArgumento.\nO rei de Northumbria morre durante unha incursi\u00f3n viquinga dirixida polo tem\u00edbel Ragnar (Ernest Borgnine). Ao morrer sen ter descendencia, o seu curm\u00e1n Aella (Frank Thring) toma o trono. No entanto, a vi\u00fava do rei est\u00e1 embarazada pois durante o ataque fora violada por Ragnar. Para protexe-lo fillo das ambici\u00f3ns pol\u00edticas do novo rei, m\u00e1ndao a Italia. Mais, por mor do destino, o barco \u00e9 interceptado polos viquingos, que desco\u00f1ecen o parentesco do rapaz e \u00e9 capturado.\nO rapaz conv\u00e9rtese nun mozo chamado Eric (Tony Curtis). O seu parentesco, finalmente, \u00e9 descuberto por Lord Egbert (James Donald), un nobre de Northumbria oposto a Aella. Cando Aella o acusa de traiz\u00f3n, Egbert atopa refuxio con Ragnar en Noruega. Egbert reco\u00f1ece o pomo de pedra da espada real de Northumbria nun amuleto ao redor do colo de Eric, colocado al\u00ed pola s\u00faa nai cando era cativi\u00f1o, pero non llo di a ningu\u00e9n.\nO castigo de Eric.\nEric provoca a ira do seu medio irm\u00e1n Einar (Kirk Douglas), o fillo lex\u00edtimo e herdeiro de Ragnar, despois de que o primeiro ordenase ao seu falc\u00f3n que atacase a Einar, que perde un ollo. Eric s\u00e1lvase da execuci\u00f3n inmediata cando Ragnar decreta que sexa atado preto da beira do mar para que morra coa suba da corrente; por\u00e9n, Eric, prega a Od\u00edn e o vento cambia e afasta a auga, salv\u00e1ndose. Daquela, Lord Egbert, recl\u00e1mao como o seu escravo para evitar que Einar, consciente do cambio das condici\u00f3ns meteorol\u00f3xicas, regrese para o matar.\nA inimizade entre Eric e Einar agr\u00e1vase cando \u00e1mbolos dous se namoran da princesa cristi\u00e1 galesa Morgana (Janet Leigh), que \u00eda casar co rei Aella pero que foi capturada nunha incursi\u00f3n suxerida por Egbert, para esixir un rescate e causar vergo\u00f1a e presi\u00f3n pol\u00edtica sobre o monarca de Northumbria. Durante unha festa no \"gran sal\u00f3n\", Einar, cheo, confesa os seus sentimentos a Ragnar, quen lle di que a muller debe ser tomada a mi\u00fado pola forza e concede ao seu fillo que o tome como prisioneira. Einar afasta os gardas do barco onde Morgana est\u00e1 detida e comeza a forzala, desafiando as s\u00faas expectativas e esperanza de resistencia. Morgana non lle ofrece resistencia ningunha neg\u00e1ndolle o desexo de levala pola forza. Antes de que as cousas poidan ir m\u00e1is lonxe, Eric ataca por detr\u00e1s a Einar e consegue fuxir con Morgana nun pequeno barco que constru\u00edra Egbert.\nFuxida a Inglaterra.\nEric e Morgana foxen a Inglaterra, xunto con Sandpiper (amigo de Eric e compa\u00f1eiro de escravitude), Kitala e a criada de Morgana Bridget (Dandy Nichols). Einar recupera a conciencia e d\u00e1 a alarma, e comeza a perseguir os fuxitivos. Entre a espesa n\u00e9boa, o drakkar de Ragnar golpea unha rocha e af\u00fandese, mentres que a embarcaci\u00f3n de Eric est\u00e1 guiada con seguridade cun comp\u00e1s primitivo (un anaco de magnetita en forma de peixe que Sandpiper obtivo nunha terra distante). Einar pensa que Ragnar est\u00e1 morto e abandona a persecuci\u00f3n mais, con todo, Ragnar, \u00e9 rescatado por Eric e levado prisioneiro a Aella. Eric e Morgana conv\u00e9rtense en amantes durante a viaxe e esta acepta solicitar a liberaci\u00f3n do compromiso de casamento con Aella.\nAella ordena atar a Ragnar e botalo a un pozo cheo de lobos famentos. Para facilitar a Ragnar unha morte viquinga (para que poida entrar no Valhalla), Eric desata a Ragnar e d\u00e1lle unha espada. En resposta \u00e1 \"traiz\u00f3n\" de Eric, Aella c\u00f3rtalle a man esquerda, volve a colocalo na s\u00faa nave e d\u00e9ixao \u00e1 deriva. Eric retorna ao asentamento de Einar e c\u00f3ntalle ao seu medio irm\u00e1n como morreu o seu pai e cal foi a recompensa de Aella por permitir a Ragnar honorablemente. Con esta revelaci\u00f3n e coa promesa de que Eric guiar\u00e1 os seus barcos pola n\u00e9boa (facendo as\u00ed posible un ataque sorpresa), Einar consegue finalmente persuadir os outros viquingos para a invasi\u00f3n de Northumbria e deixando de lado o seu mutuo odio, Einar e Eric dir\u00edxense a Inglaterra.\nAtaque ao castelo e morte de Aella.\nUnha vez al\u00f3, atacan un castelo moi defendido. Einar manda a varios viquingos que lancen os machados contra a ponte levadiza que est\u00e1 pechada. As\u00ed, empregando os machados cravados coma os chanzos dunha escaleira, consegue entrar no castelo e baixa-la ponte para que entre o resto dos viquingos. Eric e Einar marchan na procura de Morgana pero, no seu lugar, Eric atopa a Aella e b\u00f3tao ao pozo dos lobos.\nEinar atopa a Morgana na capela da torre m\u00e1is alta e pretende seducila dic\u00edndolle que a converter\u00e1 en ra\u00ed\u00f1a e ela resp\u00f3stalle dicindo que ama a Eric. Daquela, arr\u00e1straa f\u00f3ra e chama a Eric para desafialo. Este rompe a s\u00faa espada e \u00e9 derrotado por Einar, mais cando vai da-lo golpe de graza, ten unha visi\u00f3n de seu pai e, de s\u00fapeto, Eric, que a\u00ednda non sabe que son irm\u00e1ns, m\u00e1tao coa espada rota.\nNa escena final, Eric, tam\u00e9n lle d\u00e1 un funeral viquingo a Einar, coloc\u00e1ndolle a espada a car\u00f3n do seu corpo nun drakkar, que vai ser incendiado no mar.\nActores.\nErnest Borgnine interpreta Ragnar, o pai de Einar, representado por Kirk Douglas. Na realidade, Borgnine era mes e medio m\u00e1is novo ca Douglas.\n\"The Vikings\" foi a terceira das cinco pel\u00edculas protagonizadas pola parella Tony Curtis e Janet Leigh durante os 11 anos do seu matrimonio (entre 1951 e 1962).\nResultados.\nA pel\u00edcula tivo un grande impacto nos Estados Unidos e no estranxeiro, pois contaba cun orzamento de 3,5 mill\u00f3ns de d\u00f3lares e recadou 6,2 mill\u00f3ns de d\u00f3lares nos Estados Unidos e o Canad\u00e1 e 7 mill\u00f3ns no estranxeiro e uns resultados totais estimados de 15 mill\u00f3ns, convert\u00e9ndose na 3\u00aa pel\u00edcula m\u00e1is popular na British Box Office en 1958. Kirk Douglas non cobrou ning\u00fan salario pola pel\u00edcula a cambio do 60% dos beneficios, e estimouse que ga\u00f1ara 3 mill\u00f3ns de d\u00f3lares, mentres Tony Curtis tivo un salario de 150\u00a0000 d\u00f3lares e Janet Leigh de 60\u00a0000.\nProduci\u00f3n.\nOs barcos viquingos que se empregaron na pel\u00edcula foron constru\u00eddos nos estaleiros de Bergen, Noruega. Foron aut\u00e9nticas r\u00e9plicas de barcos viquingos afundidos que foron rescatados. A pel\u00edcula fixo un uso importante de lugares naturais de Noruega e Breta\u00f1a como exteriores film\u00e1ndose, especialmente, en Kvinnherad, unha pequena comunidade no fiorde Hardange e en Maurangerfjorden e Maurangsnes, lugares captados na pel\u00edcula polo director de fotograf\u00eda Jack Cardiff, mentres que o castelo de Aella era, en realidade, Fort de la Latte no nordeste de Breta\u00f1a en Francia, e outra parte dos exteriores se realizaron en Ba\u00eda Lim, en Croacia. Os interiores fix\u00e9ronse en M\u00fanic e empreg\u00e1ronse extras sobre todo de Noruega e Dinamarca.\nCr\u00edtica.\nO cr\u00edtico Bosley Crowther de \"The New York Times\" escribiu: \"A visi\u00f3n desas elegantes barcazas viquingas que atravesan os mares agrisados, cargados de remeiros barbudos e musculosos, \u00e9 algo emocionante de ver, especialmente na pantalla panor\u00e1mica e na cor que empregan tan ben nesta pel\u00edcula\". Por\u00e9n, Crowther estaba decepcionado \"por seguir un formato puramente comercial sen ningunha intenci\u00f3n evidente de abrir novos cami\u00f1os. Dada a historia dos escandinavos e as excitantes aventuras que, seguramente, levaron a cabo coas s\u00faas exploraci\u00f3ns e colonizaci\u00f3ns dos mares do norte, semella que se podr\u00eda concibir algo m\u00e1is heroico e impresionante que esta copia dun western, con vil\u00e1ns est\u00e1ndar vestidos con peles\". \"Variety\" calificouno de \"espectacular, conmovedor e colorido\", e agregou: \"Douglas, facendo un gran traballo libre como o loitador viquingo feroz e desfigurado, encaixa esplendidamente no papel\". Philip K. Scheuer de \"Los Angeles Times\" afirmou: \"Como drama e contido emocional, a pel\u00edcula \u00e9 tan elemental, tan esaxerada que, dificilmente, pode ser tomada en serio por un espectador esixente. Unha especie de \"Prince Valiant\" sen o pr\u00edncipe, est\u00e1 chea dunha acci\u00f3n desordenada que o ollo adulto seguir\u00e1 cunha mestura de diversi\u00f3n e incredulidade\". Scheuer tam\u00e9n pensou que as \"variadas malleiras, brutalidades e decapitaci\u00f3ns\" da pel\u00edcula a fac\u00edan demasiado violenta para os rapaces\". Leo Sullivan de \"The Washington Post\" declarou: \"Producida con esplendor e filmada cunha beleza magn\u00edfica por ese mestre, Jack Cardiff, The Vikings, \u00e9 tan espl\u00e9ndida que non pode ser cualificada como un fracaso. Pero a historia simple da pel\u00edcula non permite escapar de ser un aburrimento\". John McCarten de \"The New Yorker\" escribiu: \"\u00c9 algo terrible, pero algunhas das vistas dos fiordes son impresionantes\". \"The Monthly Film Bulletin\" dixo: \"Aqu\u00ed non hai nada que tomar en serio; por\u00e9n, na s\u00faa forma sentimental directa, concentr\u00e1ndose nalg\u00fans dos elementos m\u00e1is antigos da narraci\u00f3n, esta pel\u00edcula crea un colorido mundo de conto de fadas que, a mi\u00fado, resulta fascinante e s\u00f3 sofre dunha parte media bastante err\u00e1tica\".\nA pel\u00edcula conseguiu unha puntuaci\u00f3n de 76% en Rotten Tomatoes baseada en 21 cr\u00edticas.\nInfluencia.\nA\u00ednda que o cr\u00edtico do \"The New York Times\", Bosley Crowther, cualific\u00e1raa, ironicamente, de \"\u00f3pera n\u00f3rdica\", a pel\u00edcula result\u00f3 ser un grande \u00e9xito e deu lugar, en 1959, \u00e1 serie de televisi\u00f3n \"Tales of the Vikings\", producida pola produtora Bryna de Kirk Douglas e dirixida polo editor de la pel\u00edcula, Elmo Williams, que non inclu\u00edu ning\u00fan actor ou actriz do elenco orixinal da pel\u00edcula.\nEsta pel\u00edcula foi a antecesora doutras pel\u00edculas contempor\u00e1neas baseadas no tema dos viquingos, entre as que se incl\u00faen \"Gli Invasori\" de Mario Bava e \"The Long Ships\", de Jack Cardiff\nAdaptaci\u00f3n a c\u00f3mic.\nEn xu\u00f1o de 1958, f\u00edxose unha adaptaci\u00f3n da pel\u00edcula ao formato da banda dese\u00f1ada, editada por Dell Publishing Co., Inc."}
{"id": "504300", "revid": "98629", "url": "https://gl.wikipedia.org/wiki?curid=504300", "title": "KH-9", "text": "KH-9 (\"Keyhole-9\") ou Hexagon, foi unha serie de sat\u00e9lites de reco\u00f1ecemento de alta resoluci\u00f3n para substitu\u00edr os KH-4B. Eran operados pola NRO, da Forza A\u00e9rea dos Estados Unidos.\nHistoria.\nOs KH-9, a diferenza dos modelos anteriores, non se basearon na etapa superior dos foguetes Agena se non que se creou un bus para eles denominado SCS (\"Satellite Control Section\"). Levaban catro c\u00e1psulas de retorno de pel\u00edcula fotogr\u00e1fica, que eran recuperadas por unha aeronave especialmente equipada mentres ca\u00edan en paraca\u00eddas. O sistema fotogr\u00e1fico, constru\u00eddo por Perkin-Elmer, estaba formada por d\u00faas c\u00e1maras panor\u00e1micas que consegu\u00edan 0,61 m de resoluci\u00f3n.\nLanz\u00e1ronse 20 KH-9 mediante foguetes Titan 3D e Titan 34D entre 1971 e 1986, cun s\u00f3 lanzamento fallado."}
{"id": "504301", "revid": "72012", "url": "https://gl.wikipedia.org/wiki?curid=504301", "title": "KH-10", "text": ""}
{"id": "504302", "revid": "98629", "url": "https://gl.wikipedia.org/wiki?curid=504302", "title": "KH-11", "text": "KH-11 (\"Keyhole-11\") ou Kennan, tam\u00e9n denominados Crystal, son unha serie de sat\u00e9lites de reco\u00f1ecemento electro\u00f3pticos de alta resoluci\u00f3n operados pola NRO, da Forza A\u00e9rea dos Estados Unidos.\nHistoria.\nOs KH-11 son os primeiros sat\u00e9lites de reco\u00f1ecemento estadounidenses electro\u00f3pticos de alta resoluci\u00f3n, usando imaxes dixitais e retransmit\u00edndoas case en tempo real. Substit\u00faen aos sat\u00e9lites KH-8 e KH-9.\nCrese que os sat\u00e9lites usan un espello primario de 2,4 m de di\u00e1metro, o que proporciona unha resoluci\u00f3n te\u00f3rica de 15 cm a nivel do solo. As primeiras unidades usar\u00edan posiblemente detectores de fotodiodo, mentres que posteriormente pasar\u00edase a usar detectores CCD. Os sat\u00e9lites te\u00f1en tam\u00e9n certa capacidade de detecci\u00f3n de sinais electr\u00f3nicas. Os sat\u00e9lites son fabricados por Lockheed Martin e te\u00f1en masas entre 13.500 e 17.000 kg. Os KH-11 retransmiten os seus datos a trav\u00e9s do sistema de sat\u00e9lites de comunicaci\u00f3ns SDS.\nLanz\u00e1ronse 17 KH-11 mediante foguetes Titan 3D, Titan 34D, Titan 4 e Delta 4 entre 1976 e 2019, cun lanzamento fallado."}
{"id": "504303", "revid": "25871", "url": "https://gl.wikipedia.org/wiki?curid=504303", "title": "Ievgeni Khrunov", "text": "Ievgeni Vasilievich Khrunov, nado en Prudy, Tula, o 10 de setembro de 1933 e finado o 19 de maio de 2000, foi un cosmonauta sovi\u00e9tico que formou parte das misi\u00f3ns Soiuz 4 e Soiuz 5.\nTraxectoria.\nKhrunov graduouse na Academia Militar de Enxe\u00f1er\u00eda da Forza A\u00e9rea, en Monino, en 1968, e m\u00e1is tarde obtivo un doutoramento en ciencias t\u00e9cnicas.\nAdestrouse como cosmonauta entre 1960 e 1961, participando na primeira transferencia de tripulaci\u00f3n entre d\u00faas naves acopladas en \u00f3rbita, a Soiuz 4 e a Soiuz 5. Posteriormente foi nomeado xefe do Comit\u00e9 do Estado para Relaci\u00f3ns Econ\u00f3micas co Exterior, abandonando o cargo en 1989 e traballando despois como enxe\u00f1eiro na industria do transporte. Faleceu dun ataque ao coraz\u00f3n o 19 de maio de 2000."}
{"id": "504304", "revid": "1505", "url": "https://gl.wikipedia.org/wiki?curid=504304", "title": "Labrus mixtus", "text": ""}
{"id": "504306", "revid": "5863", "url": "https://gl.wikipedia.org/wiki?curid=504306", "title": "O cura das abellas", "text": ""}
{"id": "504307", "revid": "5863", "url": "https://gl.wikipedia.org/wiki?curid=504307", "title": "Miguel \u00c1ngel Tellado", "text": ""}
{"id": "504308", "revid": "5863", "url": "https://gl.wikipedia.org/wiki?curid=504308", "title": "Miguel Tellado Filgueira", "text": ""}
{"id": "504310", "revid": "865", "url": "https://gl.wikipedia.org/wiki?curid=504310", "title": "So When You Gonna...", "text": "So When You Gonna... \u00e9 o segundo \u00e1lbum de estudio da banda inglesa de punk rock Dream Wife, publicado o 3 de xullo de 2020 a trav\u00e9s do selo Lucky Number Music.\nA gravaci\u00f3n do disco foi realizada por un equipo completamente formado por mulleres coa produtora e mesturadora Marta Salogni (Bj\u00f6rk, Holly Herndon, FKA Twigs) a enxe\u00f1eira de son Grace Banks (David Wrench, Marika Hackman) e a masterizadora Heba Kadry (Princess Nokia, Alex G, Beach House). "}
{"id": "504311", "revid": "54334", "url": "https://gl.wikipedia.org/wiki?curid=504311", "title": "Festivais audiovisuais experimentais en Galicia", "text": ""}
{"id": "504312", "revid": "83328", "url": "https://gl.wikipedia.org/wiki?curid=504312", "title": "Festivais experimentais en Galicia", "text": ""}
{"id": "504313", "revid": "27155", "url": "https://gl.wikipedia.org/wiki?curid=504313", "title": "C\u00e1pside viral", "text": ""}
{"id": "504314", "revid": "865", "url": "https://gl.wikipedia.org/wiki?curid=504314", "title": "Same Place the Fly Got Smashed", "text": "Same Place the Fly Got Smashed \u00e9 o cuarto \u00e1lbum de estudio da banda estadounidense de indie rock Guided by Voices, publicado o 21 de febreiro de 1990 a trav\u00e9s do selo Rocket #9. O l\u00edder do grupo Robert Pollard describe o disco como \"un \u00e1lbum conceptual cunha historia lineal\" sobre un alcoh\u00f3lico que comete un asasinato e finalmente \u00e9 executado polo seu crime. \"Same Place the Fly Got Smashed\" marca o inicio da era lo-fi da banda, cun valor de produci\u00f3n notablemente menos n\u00edtido e claro que o dos seus anteriores traballos.\nNo libro de James Greer, \"Guided by Voices: A Brief History: Twenty-One Years of Hunting Accidents in the Forests of Rock and Roll\", Pollard di que este \u00e9 o seu \u00e1lbum favorito a nivel l\u00edrico citando a letra de \"Pendulum\" como \"a mi\u00f1a letra favorita de todas as que escrib\u00edn\". "}
{"id": "504315", "revid": "5863", "url": "https://gl.wikipedia.org/wiki?curid=504315", "title": "Pl\u00e1cido Castro del R\u00edo", "text": ""}
{"id": "504316", "revid": "23204", "url": "https://gl.wikipedia.org/wiki?curid=504316", "title": "R\u00edo Songhua", "text": "O r\u00edo Songhua (en , pinyin: S\u014dng H\u016ba J\u012bang) ou Sunggari Ula (\"r\u00edo branco\") en lingua manch\u00fa (tam\u00e9n Haixi ou Xingal, en \"Sungari\") \u00e9 un r\u00edo asi\u00e1tico que discorre polo nord\u00e9s da China, o maior dos afluentes do r\u00edo Amur. Ten unha lonxitude de 1434\u00a0km, drena unha gran conca de 557\u00a0180\u00a0km\u00b2. e ten un caudal anual de 2463\u00a0.\nAdministrativamente, discorre polas provincias chinesas de Heilongjiang e Jilin.\nXeograf\u00eda.\nO r\u00edo Songhua nace na vertente occidental das monta\u00f1as Changbai, non lonxe da fronteira con Corea do Norte, na provincia de Jilin. Encam\u00ed\u00f1ase en direcci\u00f3n norte-noroeste e chega a un tramo en que est\u00e1 represado, preto de Fengman, unha importante central hidroel\u00e9ctrica que forma un lago que se estende uns 62 km augas arriba. Ao pasar a presa, o r\u00edo chega \u00e1 capital Jilin e despois \u00e1 cidade de Fuyu. Contin\u00faa augas abaixo na mesma direcci\u00f3n ata recibir, preto de Daan, ao seu principal afluente, o r\u00edo Nen (1370 km), que chega do norte.\nNa confluencia o r\u00edo Songhua cambia abruptamente de direcci\u00f3n e dir\u00edxese cara ao leste. Nese mesmo punto o r\u00edo comeza un longo tramo no que forma a fronteira natural entre as provincias de Jilin (sur) e Heilongjiang (norte). O r\u00edo segue cara ao leste, recibindo preto de Harbin o r\u00edo Hulan. Despois, cruza entre a parte norte e leste do sistema de monta\u00f1as de Manchuria e a cordilleira de Khingan, para despois penetrar no val do r\u00edo Amur e desembocar nel preto da cidade de Dongjiang.\nO r\u00edo Songhua adoita conxelarse dende finais de novembro ata marzo. O seu per\u00edodo de maior caudal ocorre cando a neve das monta\u00f1as se derrite ao comezo da primavera. O r\u00edo \u00e9 naveg\u00e1bel ata Harbin mediante embarcaci\u00f3ns de tama\u00f1o mediano. Se estas son pequenas, poden navegar ata Jilin e polo r\u00edo Nen, terminando en Qiqihar. \nHistoria.\nEn novembro de 2005 o r\u00edo foi contaminado con benceno, provocando o peche do abastecemento de auga de Harbin. O derramamento cubriu 80\u00a0km e finalmente chegou ao r\u00edo Amur (Heilong) na fronteira entre a China e Rusia. O 28 de xullo de 2010 varios milleiros de toneis procedentes de d\u00faas plantas qu\u00edmicas na cidade de Jilin foron arrastradas polas riadas. Alg\u00fans deles conti\u00f1an 170\u00a0kg de material explosivo como cloruro de trimetilsilo e hexametildisiloxano. En 2016, a parte m\u00e1is achegada \u00e1 cidade de Jilin foi afectada por unha pequena inundaci\u00f3n."}
{"id": "504317", "revid": "98629", "url": "https://gl.wikipedia.org/wiki?curid=504317", "title": "R\u00edo Salween", "text": "O r\u00edo Salween, co\u00f1ecido na China oficialmente como r\u00edo Nu, \u00e9 un r\u00edo duns 2815\u00a0km que fl\u00fae dende o altiplano do T\u00edbet ata o mar de Andaman en Asia do sueste.\nDrena unha estreita e monta\u00f1osa conca dun 324\u00a0000\u00a0km2 que se estende pola China, Myanmar e Tailandia. A s\u00faa conca cont\u00e9n unha biodiversidade compar\u00e1bel coa do r\u00edo Mekong e \u00e9 o fogar de sete mill\u00f3ns de persoas. En 2003, \u00e1reas clave da rexi\u00f3n foron declaradas pola UNESCO Patrimonio da Humanidade xunto coas \u00c1reas Protexidas dos Tres R\u00edos Paralelos de Yunnan.\nOs pobos que viven no r\u00edo Salween est\u00e1n relativamente illados do resto do mundo. O r\u00edo s\u00f3 \u00e9 naveg\u00e1bel nos primeiros 90\u00a0km dende a s\u00faa desembocadura, e tan s\u00f3 na estaci\u00f3n das chuvias.\nNo s\u00e9culo XX comezou a explotaci\u00f3n forestal nas monta\u00f1as arredor do Salween e danou a ecolox\u00eda do r\u00edo. Houbo tam\u00e9n numerosas propostas de constru\u00edr encoros no r\u00edo, tanto na parte chinesa como na de Myanmar, que provocaron protestas sociais e ambientais e unha ampla oposici\u00f3n.\nNomes.\nSalween, oficialmente r\u00edo Thanlwin, \u00e9 unha transcrici\u00f3n do birmano (|\u03b8\u00e0\u0270\u0303lw\u026a\u0300\u0270\u0303 mj\u026a\u0294|). O nome do r\u00edo noutras linguas locais \u00e9 en , en phlone: ; en S'gaw Karen \u1003\u102d\u1063\u103a\u101c\u102e\u1064\u1000\u103b\u102d; e en (|san lon|).\nNa China, o r\u00edo co\u00f1\u00e9cese como r\u00edo Nu ou Nujiang (,N\u00f9 Ji\u0101ng), polo pobo nu que vive na rexi\u00f3n. Entre os tai de Yunnan, \u00e9 o r\u00edo Hong (lingua tai nuea: \"xoong\"; lingua tai long: \"xuung\"). A parte alta no T\u00edbet co\u00f1\u00e9cese como Nagqu (, Wylie: nag chu, ZYPY: Nagqu), \"r\u00edo negro\" ().\nHistoria.\nA ruta de Birmania foi constru\u00edda entre 1937 e 1938 durante a segunda guerra chinesa-xaponesa e cruzaba o r\u00edo na ponte Huitong. A ponte foi destru\u00edda polo ex\u00e9rcito chin\u00e9s en retirada e o r\u00edo converteuse en li\u00f1a de fronte entre 1942 e 1944.\nA campa\u00f1a do Salween durante a segunda guerra mundial lanzouse para liberar a parte ocupada da China e abrir de novo a ruta de Birmania e conectala coa ruta de Ledo."}
{"id": "504318", "revid": "47401", "url": "https://gl.wikipedia.org/wiki?curid=504318", "title": "R\u00edo Nu", "text": ""}
{"id": "504319", "revid": "89787", "url": "https://gl.wikipedia.org/wiki?curid=504319", "title": "R\u00edo Indigirka", "text": "O r\u00edo Indigirka (en ; en , Indigiir) \u00e9 un r\u00edo siberiano, localizado no extremo oriental de Rusia. Ten unha lonxitude de 1726\u00a0km e unha ampla conca de 360\u00a0000\u00a0km\u00b2, a novena maior das concas primarias de Rusia.\nAdministrativamente, o r\u00edo discorre integramente pola rep\u00fablica de Sakha da Federaci\u00f3n de Rusia.\nXeograf\u00eda.\nO r\u00edo Indigirka nace na vertente setentrional dos montes Suntar-Khaiata, que constit\u00faen unha prolongaci\u00f3n da cordilleira Verkhoiansk, case na fronteira oriental entre Sakha e o \u00f3blast de Magadan. Xorde da uni\u00f3n de varios afluentes, sendo os m\u00e1is importantes o r\u00edo Chastach e o r\u00edo Taryn-Khurkhach. Corre inicialmente en direcci\u00f3n noroeste, para cruzar a meseta de Oymyakon, onde ba\u00f1a a cidade hom\u00f3nima de Oymyakon (c\u00e9lebre por ser o lugar habitado m\u00e1is fr\u00edo do planeta). Despois duns poucos centos de quil\u00f3metros, ba\u00f1a a cidade m\u00e1is grande do seu curso, Ust-Nera, que se atopa na confluencia dun dos seus afluentes, o r\u00edo Nera (331\u00a0km). Nesa cidade unha ponte atravesa o r\u00edo.\nChega despois \u00e1s monta\u00f1as Cherski, que franquea transversalmente por unha fonda entalladura, un longo, estreito e sinuoso val. Neste tramo recibe pola dereita o r\u00edo Moma (406\u00a0km) e augas abaixo, ao pouco, est\u00e1 a localidade e porto de Khonuu, o punto en que o r\u00edo comeza a ser naveg\u00e1bel ata a desembocadura. O r\u00edo contin\u00faa cara ao norte, cruzando o c\u00edrculo polar \u00e1rtico para, a continuaci\u00f3n, pasar as monta\u00f1as de Moma. Entra nas chairas de Siberia Oriental (rexi\u00f3n co\u00f1ecida como as chairas do Khana e do Indigirka, polo nome dos principais r\u00edos) e ba\u00f1a as localidades de Krest-Major e Druzhina, nun tramo no que recibe, pola esquerda, dous dos seus afluentes m\u00e1is importantes, o r\u00edo Selennkhach (796\u00a0km) e o r\u00edo Ukhandina (586\u00a0km e 177\u00a0000\u00a0km\u00b2 de conca). O r\u00edo entra ent\u00f3n na s\u00faa parte final, discorrendo sempre cara ao norte, ba\u00f1ando o asentamento de \u010cokurdach para, uns 100\u00a0km antes da desembocadura, dividirse en dous ramais: o Prot, pola esquerda e o Russko Ustinskaia, pola dereita. Forma un gran delta, que abrangue uns 5500\u00a0km2, a trav\u00e9s do que desauga no mar de Siberia Oriental, na ba\u00eda de Kolyma. Nunha das bocas do delta est\u00e1 a localidade de Tabor.\nO nivel de poboamento \u00e9 moi baixo, a\u00ednda que no curso alto \u00e9 similar ao dalg\u00fans outros r\u00edos siberianos.\nA conca ten importantes recursos minerais, como xacementos de ouro. Tam\u00e9n se desenvolve a actividade pesqueira, especialmente en zonas pr\u00f3ximas \u00e1 boca, coa captura de especies como o coregono branco, o muksum, o salm\u00f3n branco, o \"Coregonus autumnalis\" e o \"Coregonus lavaretus\", entre outros.\nPaisaxe.\nO r\u00edo Indigirka atravesa unha rexi\u00f3n dominada pola taiga, que \u00e9 substitu\u00edda por unha tundra boscosa e despois pola tundra ao achegarse \u00e1 costa. Na rexi\u00f3n poboada m\u00e1is fr\u00eda do mundo, o baixo contido de auga no chan e a presenza de permafrost non permite o crecemento de grandes plantas, sen\u00f3n que est\u00e1 poboado por liques, fieitos e arbustos.\nNavegaci\u00f3n.\nO r\u00edo Indigirka \u00e9 naveg\u00e1bel 1154 km r\u00edo arriba dende a dende a desembocadura, ata aproximadamente a confluencia co r\u00edo Moma, despois da cal hai unha zona de perigosos r\u00e1pidos. \u00c9 un tramo no que navegan grandes embarcaci\u00f3ns, sendo os principais portos Khonuu, Druzhina, Chokurdakh e Tabor, case na costa. Nas proximidades de Ust-Nera o r\u00edo \u00e9 naveg\u00e1bel mais s\u00f3 para embarcaci\u00f3ns pequenas.\nHistoria.\nO illado pobo de Ruskoye Ustie, preto da boca do r\u00edo Indigirka, \u00e9 co\u00f1ecido pola singular cultura tradicional dos colonos rusos cuxos antepasados chegaron al\u00ed hai varios s\u00e9culos. En 1638 o explorador Ivan Rebrov alcanzou o r\u00edo.\nEn 1892-94, o bar\u00f3n Eduard Toll levou a cabo os estudos xeol\u00f3xicos nas concas do r\u00edo Indigirka (e tam\u00e9n do r\u00edo Iana e o r\u00edo Kolyma). Durante un ano e dous d\u00edas, a expedici\u00f3n cubriu 25\u00a0000\u00a0km, dos que 4200 foron en r\u00edos, levando a cabo os estudos xeod\u00e9sicos. Debido \u00e1s dificultades da expedici\u00f3n e ao seu arduo labor, a Academia Rusa de Ciencias outorgou a Eduard Toll a Gran Medalla de Prata de N.M. Przewalski.\nHidrolox\u00eda.\nO clima da zona \u00e9 tan extremo que o r\u00edo est\u00e1 conxelado a maior parte do ano, dende outubro ata maio-xu\u00f1o. At\u00f3panse na s\u00faa conca algunhas das localidades m\u00e1is fr\u00edas da Terra, en primeiro lugar a aldea de Oymyakon. Debido \u00e1s condici\u00f3ns meteorol\u00f3xicas, os niveis m\u00e1is altos de caudal obs\u00e9rvanse no ver\u00e1n, cando estes valores soben en media at\u00e9 11\u00a0500\u00a0m\u00b3/s."}
{"id": "504320", "revid": "23204", "url": "https://gl.wikipedia.org/wiki?curid=504320", "title": "R\u00edo Krishna", "text": "O r\u00edo Krishna (en marathi: \u0915\u0943\u0937\u094d\u0923\u093e \u0928\u0926\u0940; en kannada: \u0c95\u0cc3\u0cb7\u0ccd\u0ca3\u0cbe \u0ca8\u0ca6\u0cbf\u00a0; en telugu: \u0c15\u0c43\u0c37\u0c4d\u0c23\u0c3e \u0c28\u0c26\u0c3f) \u00e9 un dos principais r\u00edos da India, un r\u00edo da vertente do golfo de Bengala que discorre polos estados de Maharashtra, Andhra Pradesh, Telangana e Karnataka.\nTen unha lonxitude aproximada de 1400\u00a0km (o terceiro do pa\u00eds), un caudal medio de 2213\u00a0m\u00b3/s e drena unha ampla conca de 258\u00a0948\u00a0km\u00b2 (a sexta do pa\u00eds).\nXeograf\u00eda.\nO r\u00edo Krishna nace nos outeiros de Mahabaleswar, no estado de Maharashtra, atravesa a cidade de Sangli e desemboca no golfo de Bengala na cidade de Hamasaladeevi no estado de Andhra Pradesh. Ademais deses estados atravesa tam\u00e9n o estado de Karnataka.\nUn dos principais afluentes do Krishna \u00e9 o r\u00edo Tungabhadra, formado \u00e1 s\u00faa vez polos r\u00edos Tunga e Bhadra que nacen na zona co\u00f1ecida como Ghats occidentais. O r\u00edo conta con d\u00faas importantes presas, unha en Srisailam e a outra nos outeiros Nagarjuna. Esta \u00faltima, co\u00f1ecida como Nagarjuna Sagar, \u00e9 unha das maiores presas de toda Asia.\nComo moitos dos r\u00edos da India, as beiras do Krishna est\u00e1n poboadas de templos. O de Sangli, dedicado ao deus Ganesha \u00e9 un dos m\u00e1is co\u00f1ecidos. Preto desta cidade at\u00f3panse tam\u00e9n diversos templos, destino de moitos peregrinos hindu\u00edstas.\nO seu longo percorrido por zonas altamente industrializadas provocou que o r\u00edo sufrise un alto \u00edndice de contaminaci\u00f3n. A pesar de que en 2001 o goberno elaborou un plan para a conservaci\u00f3n do Krishna, o certo \u00e9 que o \u00edndice de contaminaci\u00f3n do r\u00edo non diminu\u00edu.\nMitolox\u00eda.\nSegundo a mitolox\u00eda hindu\u00edsta, o deus Brahma realizou un ritual relixioso coa s\u00faa segunda esposa G\u0101iatr\u012b preto das monta\u00f1as Sahyadri xa que a s\u00faa primeira esposa Saraswati non pod\u00eda chegar a tempo. Ao decatarse diso, Saraswati entrou en c\u00f3lera. Ordenou a todos os que estivesen presentes, Vishnu, Shiva e outros deuses, que se convertesen en r\u00edos. Vishnu converteuse no r\u00edo Krishna, Shiva no r\u00edo Veni e Brahma no r\u00edo Kumudmati. O resto dos presentes convert\u00e9ronse nos diversos regatos que nacen nos Ghats occidentais.\nCada doce anos cel\u00e9brase o festival do r\u00edo co\u00f1ecido como \"Pushkarams\". Durante o per\u00edodo de duraci\u00f3n o festival, os fieis realizan diversas ofrendas para conseguir que os seus antepasados falecidos alcancen o ceo."}
{"id": "504321", "revid": "89787", "url": "https://gl.wikipedia.org/wiki?curid=504321", "title": "R\u00edo Liao", "text": "O r\u00edo Liao (en , simplificado: \u8fbd\u6cb3, pinyin: Li\u00e1o H\u00e9) \u00e9 un r\u00edo da China. Con 1345 km, tr\u00e1tase do principal curso de auga do sur de Manchuria.\nO seu nome deriva da rexi\u00f3n de Liao, nome hist\u00f3rico do sur de Manchuria. O r\u00edo tam\u00e9n \u00e9 chamado popularmente \"r\u00edo nai\" no noroeste da China. Ten un percorrido de 1345\u00a0km e unha conca duns 232\u00a0000\u00a0km2, mais o seu caudal medio \u00e9 banstante pequeno.\nO r\u00edo Liao toma o seu nome despois da confluencia de dous cursos de auga distintos, o Xiliao (literalmente, o \"Liao do oeste\") e o Dongliao (o \"Liao do leste\"). O Xiliao (en chin\u00e9s, \u897f\u8fbd\u6cb3\u00a0; en mongol, Xar M\u00f6r\u00f6n; escrito en chin\u00e9s \u897f\u62c9\u6728\u4f26\u6cb3, \"Xila Mulun Hei\"), \u00e9 o m\u00e1is longo destes dous cursos de auga, provenientes do oeste."}
{"id": "504322", "revid": "47401", "url": "https://gl.wikipedia.org/wiki?curid=504322", "title": "Indigirka", "text": ""}
{"id": "504323", "revid": "98629", "url": "https://gl.wikipedia.org/wiki?curid=504323", "title": "Andreas K\u00f6pke", "text": "Andreas K\u00f6pke (: [\u0294an\u02c8d\u0281e\u02d0as \u02c8k\u0153pk\u0259]), nado en Kiel o 12 de marzo de 1962, \u00e9 un exfutbolista alem\u00e1n, que ga\u00f1ou o Mundial de F\u00fatbol en 1990.\nPalmar\u00e9s.\nClub.\n1. FC N\u00fcrnberg \nInternacional.\nAlema\u00f1a"}
{"id": "504324", "revid": "89787", "url": "https://gl.wikipedia.org/wiki?curid=504324", "title": "Tayshaun Prince", "text": "Tayshaun Durell Prince, nado o 28 de febreiro de 1980 en Compton, California, \u00e9 un ex xogador de baloncesto estadounidense.\nTraxectoria profesional.\nPrince foi elixido na 23\u00aa posici\u00f3n do Draft da NBA de 2002 polos Detroit Pistons, onde chegou a ser campi\u00f3n da NBA na tempada 2003-04 tras ga\u00f1ar por 4-1 \u00f3s Los Angeles Lakers.\nO 30 de xaneiro de 2013, Prince foi traspasado xunto a Austin Daye \u00f3s Memphis Grizzlies nun traspaso entre tres equipos que tam\u00e9n mandou a Rudy Gay e Hamed Haddadi \u00f3s Toronto Raptors, a Jos\u00e9 Calder\u00f3n \u00f3s Pistons e a Ed Davis \u00f3s Grizzlies.\nO 12 de xaneiro de 2015, Prince foi traspasado \u00f3s Boston Celtics nun traspaso entre tres equipos. O 26 de xaneiro de 2015, fixo o seu debut cos Celtics, facendo 19 puntos e 5 asistencias en 30 minutos de xogo na vitoria de Boston por 99-90 contra os Utah Jazz.\nO 19 de febreiro de 2015, Prince foi traspasado \u00f3s Detroit Pistons a cambio de Luigi Datome e Jonas Jerebko.\nO 20 de agosto de 2015, Prince asinou cos Minnesota Timberwolves."}
{"id": "504326", "revid": "25871", "url": "https://gl.wikipedia.org/wiki?curid=504326", "title": "Labrus viridis", "text": "Labrus viridis, co\u00f1ecido como merl\u00f3n por alg\u00fans icti\u00f3logos galegos, e por alg\u00fans dicionaristas, \u00e9 un peixe oste\u00edctio mari\u00f1o da orde dos perciformes, suborde dos percoideos, superfamilia dos perocideos e familia dos l\u00e1bridos, unha das 4 especies integradas no x\u00e9nero \"Labrus\", segundo o WoRMS, e a FishBase, ou as 17, segundo o ITIS.\nTaxonom\u00eda.\nDescrici\u00f3n.\nA especide foi descrita en 1758 no Tomo I da s\u00faa obra \"Systema naturae per regna tria naturae: secundum classes, ordines, genera, species, cum characteribus, differentiis, synonymis, locis. [[Estocolmo|Holmiae]: Impensis Direct. Laurentii Salvii\"].\nEtimolox\u00edas.\nPara a do [[genus|x\u00e9nero]], v\u00e9xase \"[[Labrus]]\".\nO [[especie|ep\u00edteto espec\u00edfico]], \"viridis\", fai referencia \u00e1 cor m\u00e1is com\u00fan deste animal.\nSin\u00f3nimos.\nAdemais do nome que lle asignou Linneo, a especie co\u00f1eceuse tam\u00e9n polos [[sin\u00f3nimo]]s:\nH\u00e1bitat e distribuci\u00f3n.\nH\u00e1bitat.\n\"Labrus viridis\" \u00e9 unha especie [[litoral]] que vive en torno aos arrecifes, entre as [[rocha]]s ou nos leitos de [[alga]]s, ou de [[planta]]s [[faner\u00f3gamas]], en fondos de 2 a 50 m. Os exemplares xuven\u00eds viven nas pradeiras de \"[[Posidonia (x\u00e9nero)|Posidonia]]\" sp. a unha profundidade de at\u00e9 os 50 m, onde nadan lenta e suavemente, con ondulaci\u00f3ns da [[Aleta|aleta dorsal]], utilizando as [[Aleta|aletas pectorais]] e [[Aleta|ventrais]] como remos. Os exemplares m\u00e1is grandes viven en fondos rochosos, sempre a m\u00e1is de 15 m de profundidade. \u00c9 un peixe predominatmente solitario.\nDistribuci\u00f3n.\nA s\u00faa [[\u00e1rea de dispersi\u00f3n]] est\u00e9ndese desde os 47\u00b0 e os 20\u00b0N at\u00e9 os 18\u00b0 O e os 42\u00b0 L, enontr\u00e1ndose no [[Atl\u00e1ntico|oc\u00e9ano Atl\u00e1ntico oriental]], desde [[Portugal]] at\u00e9 [[Marrocos]], as\u00ed como no [[mar Mediterr\u00e1neo]] at\u00e9 o [[mar Negro]].\nMorfolox\u00eda.\nAs principais caracter\u00edsticas [[morfolox\u00eda (biolox\u00eda)|morfol\u00f3xicas]] de \"Labrus viridis\" son:\nBiolox\u00eda.\nO merl\u00f3n adoita vivir s\u00f3, ou en parella, pero \u00e1s veces pode formar pequenos [[cardume]]s. [[Alimento|alim\u00e9ntase]] de pequenos de [[animal|animais]] [[Bentos|bent\u00f3nicos]], principalmente [[an\u00e9lidos]], [[crust\u00e1ceos]], [[equinodermos]] e [[moluscos]], que trituran coos dentes [[farinxe|far\u00ednxeos]], e tam\u00e9n de pequenos [[peixe]]s. Alacanzan a [[sexo|madurez sexual]] aos dous anos de idade. \u00c9 [[hermafrodita]] proterox\u00ednico (cando nacen todos os esp\u00e9cimes son femias) e, cambian de sexo coa idade. A [[reproduci\u00f3n]] ten lugar durante o inverno e a primavera. No momento da [[desova]] os machos dominan un pequeno territorio a onde acudir\u00e1n as femias, e constr\u00faen un \"ni\u00f1o\" con algas, onde as femias po\u00f1en os [[\u00f3vulo]]s, que son custodiados, e [[Fecundaci\u00f3n|fecundados]] polos mahos. Os machos defenden o ni\u00f1o at\u00e9 que os \u00f3vulos eclosionan en [[larva]]s pel\u00e1xicas. Os [[Ovo (biolox\u00eda)|ovos]] desenv\u00f3lvense en 4 ou 5 d\u00edas. Normalmente, os esp\u00e9cimes menores de 27 cm sempre son femias, e os maiores de 38 cm, machos. Estes peixes poden vivir vinte anos.\nEn Galicia.\nA primeira cita desta especie en [[Galicia]] foi efectuada por [[Fernando de Buen y Lozano|Fernando de Buen]] en [[1935]], no seu traballo \"Fauna ictiol\u00f3gica. Cat\u00e1logo de los peces ib\u00e9ricos de la planicie continental, aguas dulces, pel\u00e1gicos y de los abistmos pr\u00f3ximos. II parte\". \"Not. y Res. Inst. Esp. Ocean.\" 82: 89-148.\nNome galego.\nO \"[[Dicionario da RAG]]\" d\u00e1 o nome de \"merl\u00f3n\" \u00e1 especie \"[[Labrus merula]]\", co sin\u00f3nimo de \"pinto\". Por\u00e9n, esta especie \u00e9 o [[Pinto (peixe)|pinto]], que \u00e9 o nome m\u00e1is empregado para denominar esta esta especie en galego, recollido por [[R\u00edos Panisse]] en 34 localidades, seguido de merl\u00f3n en 9, budi\u00f3n en 6 e merlo en unha.. Dado que hai varias especies que os mari\u00f1eiros galegos denominan merl\u00f3n, e tendo en conta que segundo as normas internacionais para dar nomes vulgares de animais \u00e9 escoller un mome aut\u00f3ctono distinto para distinguir as especies, seguramente Rodr\u00edguez Vllanueva e V\u00e1zque escolleron merl\u00f3n para esta especie.\nEstado de conservaci\u00f3n.\nSegundo a [[Uni\u00f3n Internacional para a Conservaci\u00f3n da Natureza e dos Recursos Naturais]] (UICN) este peixe \u00e9 normalmente raro. Capt\u00farase para a alimentaci\u00f3n humana, inclu\u00edndo a pesca submarina e para o deporte, e a s\u00faa poboaci\u00f3n total est\u00e1 en declive, especialmente no Mediterr\u00e1neo occidental, sendo a pesca unha ameaza en todas as partes da s\u00faa [[\u00e1rea de dispersi\u00f3n]], polo que o seu status cualificase como \"VU\" (vulaner\u00e1bel).\nV\u00e9xase tam\u00e9n.\nLigaz\u00f3ns externas.\n[[Categor\u00eda:Labroideos]]\n[[Categor\u00eda:Fauna de \u00c1frica]]\n[[Categor\u00eda:Fauna de Europa]]\n[[Categor\u00eda:Fauna de Galicia]]\n[[Categor\u00eda:Animais descritos en 1758]]\n[[Categor\u00eda:Taxons descritos por Linn\u00e9]]"}
{"id": "504329", "revid": "27155", "url": "https://gl.wikipedia.org/wiki?curid=504329", "title": "SV40", "text": "O SV40, do ingl\u00e9s simian vacuolating virus 40 ou simian virus 40 (virus simio vacuolante 40 ou virus simio 40), \u00e9 un poliomavirus que se encontra en monos e humanos. Como outros poliomavirus, o SV40 \u00e9 un virus de ADN que ten o potencial de causar tumores en animais, pero m\u00e1is frecuentemente persiste como infecci\u00f3n latente. O SV40 foi moi estudado como un modelo de virus eucariota, e permitiu moitos descubrimentos iniciais sobre a replicaci\u00f3n do ADN eucariota e a transcrici\u00f3n.\nO descubrimento do SV40 en monos revelou que entre 1955 e 1963 moitas persoas foron inoculadas inadvertidamente co virus SV40, xa que este contaminaba as vacinas da polio, que se fac\u00edan utilizando c\u00e9lulas de monos (por exemplo, nos Estados Unidos o 90% dos nenos e o 60% dos adultos foron inoculados con estas vacinas), a\u00ednda que non se observou ning\u00fan efecto nocivo.\nVirolox\u00eda.\nO SV40 \u00e9 un viri\u00f3n icosa\u00e9drico sen envoltura cun xenoma de ADN bicatenario circular pechado de 5,2 kb. O viri\u00f3n adh\u00edrese a receptores da superficie celular de MHC de clase I pola glicoprote\u00edna VP1 do viri\u00f3n. A penetraci\u00f3n na c\u00e9lula p\u00e9nsase que \u00e9 por medio dunha ves\u00edcula de caveolina. Dentro do n\u00facleo da c\u00e9lula, o encima celular ARN polimerase II act\u00faa promovendo a expresi\u00f3n x\u00e9nica temper\u00e1. Isto ten como resultado a produci\u00f3n dun ARN mensaxeiro grande que \u00e9 cortado en dous segmentos. Os ant\u00edxenos T grande e pequeno orix\u00ednanse a partir deles. O ant\u00edxeno T grande ten d\u00faas funci\u00f3ns: o 5% vai \u00e1 membrana plasm\u00e1tica e o 95% regresa ao n\u00facleo. Unha vez no n\u00facleo o ant\u00edxeno T grande \u00fanese a tres sitios do ADN viral, chamados I, II e III. Os sitios de uni\u00f3n I e II autorregulan a transcrici\u00f3n do ARN temper\u00e1. A uni\u00f3n ao sitio II ten lugar en cada ciclo celular. O sitio de uni\u00f3n I inicia a replicaci\u00f3n do ADN na orixe de replicaci\u00f3n. A transcrici\u00f3n temper\u00e1 forma os mencionados dous ARN resultantes do empalme, ambos de 19S. A transcrici\u00f3n de ARN tard\u00eda orixina un ARN m\u00e1is longo de 16Ss, que se encarga de sintetizar a prote\u00edna maior da c\u00e1pside VP1; e o outro de 19S, que orixina as prote\u00ednas VP2 e VP3 empezando a traducir al\u00e9n do cod\u00f3n de iniciaci\u00f3n (o que se chama \"leaky scanning\"). Todas as prote\u00ednas, xunto co 5% de ant\u00edxeno T grande, volven ao n\u00facleo porque a ensamblaxe das part\u00edculas virais ocorre al\u00ed. A liberaci\u00f3n final das part\u00edculas virais \u00e9 citol\u00edtica e causa a morte da c\u00e9lula.\nEnfermidade humana.\nA hip\u00f3tese de que o SV40 poder\u00eda causar cancro en humanos foi unha \u00e1rea de investigaci\u00f3n especialmente controvertida. Actualmente non est\u00e1 claro que o SV40 te\u00f1a alg\u00fan papel en causar tumores. Como resultado destas incertezas, a opini\u00f3n acad\u00e9mica permanece dividida, e alg\u00fans argumentan que esta hip\u00f3tese non est\u00e1 apoiada polos datos e outros argumentan que nalg\u00fans cancros pode estar implicado o SV40. Pero os estudos realizados por instituci\u00f3ns cient\u00edficas conclu\u00edron que non \u00e9 probable ou a probabilidade \u00e9 moderada de que orixine cancro. As\u00ed, o Instituto Nacional do Cancro dos Estados Unidos anunciou en 2004 que, a\u00ednda que o SV40 causa cancro nalg\u00fans animais modelo, \"acumul\u00e1ronse evidencias epidemiol\u00f3xicas substanciais que indican que o SV40 probablemente non causa cancro en humanos\". Esta declaraci\u00f3n estaba baseada en dous estudos. Anteriormente un estudo de 2002 realizado polo comit\u00e9 de revisi\u00f3n da seguridade da inmunizaci\u00f3n da Academia Nacional das Ciencias dos Estados Unidos, afirmaba o seguinte: \"O comit\u00e9 concl\u00fae que as evidencias biol\u00f3xicas son moderadas de que a exposici\u00f3n ao SV40 poida orixinar cancro en humanos en condici\u00f3ns naturais\"\nDanos no p53 e carcinoxenidade.\nO SV40 pode actuar como un cocarcin\u00f3xeno xunto co asbesto de crocidolita para causar mesotelioma. O mecanismo pode implicar a supresi\u00f3n das propiedades transcricionais do supresor de tumores p53 en humanos polo ant\u00edxenos T grande e pequeno de SV40. O supresor de tumores p53 \u00e9 o responsable de iniciar a morte celular regulada (apoptose) ou a detenci\u00f3n do ciclo celular cando a c\u00e9lula est\u00e1 danada. Un xene p53 mutado pode contribu\u00edr a unha proliferaci\u00f3n celular incontrolada, que orixine un tumor.\nContaminaci\u00f3n da vacina da polio.\nAlgunhas vacinas feitas nos Estados Unidos entre 1955 e 1961 estaban inadvertidamente contaminadas con SV40, debido ao medio de crecemento utilizado para sementar a cepa orixinal do virus da polio (c\u00e9lulas de mono). Por\u00e9n, os estudos de poboaci\u00f3n non mostraron evidencias de ning\u00fan incremento da incidencia de cancro como resultado desta exposici\u00f3n, a\u00ednda que o SV40 foi amplamente estudado. Un estudo de seguimento durante trinta anos non atopou un exceso de cancros que se puidesen asociar ao SV40.\nReactivaci\u00f3n de multiplicidade.\nO SV40 presenta reactivaci\u00f3n de multiplicidade. Tr\u00e1tase do proceso polo cal dous ou m\u00e1is xenomas de virus que conte\u00f1en danos letais que impedir\u00edan o funcionamento do virus interacionan nunha c\u00e9lula infectada formando un xenoma v\u00edrico viable. Yamamato e Shimojo observaron a reactivaci\u00f3n de multiplicidade cando os viri\u00f3ns de SV40 foron irradiados con luz UV e se lles permit\u00eda realizar m\u00faltiples infecci\u00f3ns de c\u00e9lulas h\u00f3spede. Hall estudou a reactivaci\u00f3n de multiplicidade cando os viri\u00f3ns de SV40 eran expostos a un axente que establece enlaces cruzados no ADN, o 4, 5\u2019, 8-trimetilpsoraleno. En condici\u00f3ns nas cales s\u00f3 entra unha part\u00edcula virica en cada c\u00e9lula h\u00f3spede, aproximadamente un enlace cruzado no ADN era letal para o virus e non pod\u00eda ser reparado. En contraste, cando m\u00faltiples xenomas virais infectaban a c\u00e9lula h\u00f3spede, os enlaces cruzados no ADN inducidos polo psoraleno eran reparados; \u00e9 dicir, ocorr\u00eda a reactivaci\u00f3n de multiplicidade. Hall suxeriu que os viri\u00f3ns con enlaces cruzados no ADN eran reparados por reparaci\u00f3n recombinacional. Michod et al. examinaron numerosos exemplos de reactivaci\u00f3n de multiplicidade en diferentes virus e sinalaron que esta \u00e9 unha forma com\u00fan de interacci\u00f3n \"sexual\" que proporciona a vantaxe da reparaci\u00f3n recombinacional de xenomas danados.\nTranscrici\u00f3n.\nO promotor temper\u00e1n de SV40 cont\u00e9n tres elementos. A caixa TATA est\u00e1 localizada aproximadamente 20 pares de bases augas arriba do sitio de comezo da transcrici\u00f3n. As repetici\u00f3ns de 21 pares de bases conte\u00f1en seis caixas GC e son o sitio que determina a direcci\u00f3n da transcrici\u00f3n. Ademais, as repetici\u00f3ns de 72 pares de bases son amplificadores (\"enhancers\") transcricionais. Cando a prote\u00edna SP1 interacciona coas repetici\u00f3ns de 21 pares de bases, \u00fanese nas primeiras ou nas \u00faltimas tres caixas GC. Se se une nas primeiras tres inicia a expresi\u00f3n x\u00e9nica temper\u00e1, mentres que se se une \u00e1s tres \u00faltimas inicia a expresi\u00f3n tard\u00eda. A funci\u00f3n das repetici\u00f3ns de 72 pares de bases \u00e9 amplificar a cantidade de ARN estable e incrementar a velocidade de s\u00edntese. Isto faise ao unirse (dimerizaci\u00f3n) co factor de transcrici\u00f3n AP-1 para dar un transcrito primario que \u00e9 poliadenilado no extremo 3' e col\u00f3caselle unha caparuza no extremo 5'.\nOutros animais.\nO SV40 \u00e9 un virus dormente e asintom\u00e1tico nos monos rhesus. O virus atopouse en moitas poboaci\u00f3ns de macacos na natureza, onde raramente causa enfermidade. Por\u00e9n, en monos que son inmunodeficientes (debido, por exemplo, a unha infecci\u00f3n polo \"virus da inmunodeficiencia simia\") o SV40 act\u00faa de maneira moi similar aos poliomavirus humanos JC e BK, producindo enfermidade renal e por veces unha enfermidade desmielinizante similar \u00e1 leucoencefalopat\u00eda multifocal progresiva. Noutras especies, especialmente h\u00e1msteres, o SV40 causa diversos tumores, xeralmente sarcomas. En ratas, o ant\u00edxeno T grande de SV40 oncox\u00e9nico foi utilizado para establecer un modelo de tumor cerebral para o tumor neuroectod\u00e9rmico primitivo e o meduloblastoma.\nOs mecanismos moleculares polos cales se reproduce o virus e altera o funcionamento da c\u00e9lula desco\u00f1ec\u00edanse previamente, e a investigaci\u00f3n en SV40 serviu para aumentar grandemente o co\u00f1ecemento da expresi\u00f3n x\u00e9nica e regulaci\u00f3n do crecemento celular.\nHistoria.\nO SV40 identific\u00e1rono primeiramente Ben Sweet e Maurice Hilleman en 1960 cando o atoparon nun 10 a 30% das vacinas da polio nos Estados Unidos, que estaban contaminadas por dito virus. En 1962, Bernice Eddy describiu a funci\u00f3n oncox\u00e9nica do SV40 que induc\u00eda sarcomas e ependimomas en h\u00e1msteres inoculados con c\u00e9lulas de mono infectadas por SV40. O xenoma viral completo foi secuenciado por Fiers e o seu equipo na Universidade de Gante (B\u00e9lxica) en 1978."}
{"id": "504330", "revid": "55340", "url": "https://gl.wikipedia.org/wiki?curid=504330", "title": "Tamara Buciuceanu", "text": "Tamara Buciuceanu, nada en Tighina o 10 de agosto de 1929 e finada en Bucarest o 15 de outubro de 2019, foi unha actriz romanesa. \nTraxectoria.\nBuciuceanu naceu na ent\u00f3n capital do condado roman\u00e9s de Tighina, na rexi\u00f3n hist\u00f3rica de Besarabia. Graduouse no Colexio Nacional \"Spiru Haret\" en Tecuci no condado de Gala\u021bi . Entre 1948 e 1951 asistiu ao Instituto de Teatro \"Vasile Alecsandri\" de Ia\u0219i e no cuarto ano pasou ao Instituto de Teatro e Cinematograf\u00eda de Bucarest e al\u00ed se licenciou en 1952. Foi unha das representantes da xeraci\u00f3n de ouro do teatro roman\u00e9s, co\u00f1ecida como \"A dama da comedia romanesa\", sendo unha das figuras lendarias do teatro de comedia. Actuou en m\u00e1is de 25 pel\u00edculas, e foi o personaxe da profesora Isoscel da serie \"Liceenii\" o seu papel m\u00e1is emblem\u00e1tico. \nNo teatro salientou nas obras \"Coana Chiri\u021ba\", \"Romeo \u0219i Julieta la \u00eenceput de noiembrie\", \"Scaunele\", \"Cumetrele\", \"Doctor f\u0103r\u0103 voie\", \"Nepotul\", \"A\u0219tept\u00e2nd la arlechin\", \"Domni\u0219oara Nastasia\" ou \"Mamouret\" por\u00e9n o seu papel m\u00e1is reco\u00f1ecido foi o Vic\u0103 Delc\u0103 da peza \"Diminea\u021b\u0103 pierdut\u0103\"\" de Gabriela Adame\u0219teanu. Para al\u00e9n da s\u00faa participaci\u00f3n no teatro e o cinema, Tamara Buciuceanu tam\u00e9n traballou arreo en televisi\u00f3n. "}
{"id": "504331", "revid": "27155", "url": "https://gl.wikipedia.org/wiki?curid=504331", "title": "Virus simio 40", "text": ""}
{"id": "504332", "revid": "27155", "url": "https://gl.wikipedia.org/wiki?curid=504332", "title": "Simian virus 40", "text": ""}
{"id": "504333", "revid": "27155", "url": "https://gl.wikipedia.org/wiki?curid=504333", "title": "Macaca mulatta polyomavirus 1", "text": ""}
{"id": "504334", "revid": "54334", "url": "https://gl.wikipedia.org/wiki?curid=504334", "title": "O Castelo, A Pobra do Carami\u00f1al", "text": ""}
{"id": "504335", "revid": "54334", "url": "https://gl.wikipedia.org/wiki?curid=504335", "title": "Campo da Feira, O Castelo, A Pobra do Carami\u00f1al", "text": ""}
{"id": "504337", "revid": "54334", "url": "https://gl.wikipedia.org/wiki?curid=504337", "title": "O Couto, O Castelo, A Pobra do Carami\u00f1al", "text": ""}
{"id": "504338", "revid": "54334", "url": "https://gl.wikipedia.org/wiki?curid=504338", "title": "A Covecha, O Castelo, A Pobra do Carami\u00f1al", "text": ""}
{"id": "504339", "revid": "54334", "url": "https://gl.wikipedia.org/wiki?curid=504339", "title": "O Lagar, O Castelo, A Pobra do Carami\u00f1al", "text": ""}
{"id": "504340", "revid": "54334", "url": "https://gl.wikipedia.org/wiki?curid=504340", "title": "A Pobra do Carami\u00f1al, O Castelo, A Pobra do Carami\u00f1al", "text": ""}
{"id": "504341", "revid": "54334", "url": "https://gl.wikipedia.org/wiki?curid=504341", "title": "San L\u00e1zaro, O Castelo, A Pobra do Carami\u00f1al", "text": ""}
{"id": "504342", "revid": "89787", "url": "https://gl.wikipedia.org/wiki?curid=504342", "title": "Gai\u00e1n (peixe)", "text": "Labrus mixtus, co\u00f1ecido como gai\u00e1n ou como rei, \u00e9 un peixe oste\u00edctio mari\u00f1o da orde dos perciformes, suborde dos percoideos, superfamilia dos perocideos e familia dos l\u00e1bridos, unha das 4 especies integradas no x\u00e9nero \"Labrus\", segundo o WoRMS, e a FishBase, ou as 17, segundo o ITIS.\n\u00c9 a especie tipo do x\u00e9nero \"Labrus\".\nTaxonom\u00eda.\nDescrici\u00f3n.\nA especie foi descrita en 1758 no Tomo I da s\u00faa obra \"Systema naturae per regna tria naturae: secundum classes, ordines, genera, species, cum characteribus, differentiis, synonymis, locis. [[Estocolmo|Holmiae]: Impensis Direct. Laurentii Salvii\"].\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos [[sin\u00f3nimo]]s:\nNota taxon\u00f3mica.\nDurante moitos anos a especie co\u00f1eceuse co nome de \"Labrus bimaculatus\", un dos sin\u00f3nimos do nome v\u00e1lido, e as\u00ed aparece en numerosas obras, entre elas algunhas das citadas na bibliograf\u00eda deste artigo, as\u00ed como nalg\u00fans modernos dicionarios galegos. \nH\u00e1bitat e distribuci\u00f3n.\nH\u00e1bitat.\n\"Labrus bimaculatus\" \u00e9 unha especie [[litoral]] que se encontra onde hai [[rocha]]s e outros [[Substrato (edafolox\u00eda)|substratos]] duros en zonas con [[alga]]s, a profundidades de entre os 2 e os 200 m, pero principalmente entre os 20 e os 80 m.\nDistribuci\u00f3n.\nA s\u00faa [[\u00e1rea de distribuci\u00f3n]] \u00e9 a zona [[Tr\u00f3pico|suptropical]] do [[Atl\u00e1ntico|Atl\u00e1ntico oriental]], desde o sur de [[Noruega]] at\u00e9 os [[Azores]], [[Arquip\u00e9lago de Madeira|Madeira]] e o [[Senegal]], e tam\u00e9n no [[Mediterr\u00e1neo]], entre os 68\u00b0 e os 12\u00b0 N, e os 32\u00b0 O e os 34\u00b0 L.\nCaracter\u00edsticas.\nAs principais caracter\u00edsticas [[Morfolox\u00eda (biolox\u00eda)|morfol\u00f3xicas]] do gai\u00e1n son:\nBiolox\u00eda.\nCostumes.\n\u00c9 o l\u00e1briodo que m\u00e1is se afasta da [[litoral|costa]], e os adultos son solitarios, ou viven emparellados con xuven\u00eds. Os adultos enc\u00f3ntranse en zonas con [[alga]]s nas costas rochosas.\nNutrici\u00f3n.\n[[Alimento|Alim\u00e9ntanse]] principalmente de [[crust\u00e1ceos]] pero tam\u00e9n comen [[moluscos]], pequenos [[peixes]] e [[mi\u00f1oca]]s. Os grosos labios e os afiados dentes c\u00f3nicos frontais son unha adaptaci\u00f3n para extraeren mariscos das rochas, e complem\u00e9ntanse con potentes dentes [[Farinxe|far\u00ednxeos]] situados m\u00e1is atr\u00e1s, na garganta, que poden romper as [[cuncha]]s para accederen \u00e1 carne do interior.\nReproduci\u00f3n.\nAlcanzan a [[sexo|madurez sexual]] aos dous anos de vida. Reprod\u00facense na primavera. No momento da [[desova]] os machos dominan un pequeno territorio a onde acudir\u00e1n as femias, e constr\u00faen un \"ni\u00f1o\" con algas, onde as femias po\u00f1en milleiros de [[\u00f3vulo]]s, que son custodiados, e [[fecundaci\u00f3n|fecundados]] polos machos. Os machos defenden o ni\u00f1o at\u00e9 que os [[ovo (biolox\u00eda)|\u00f3vulos]] eclosionan en [[larva]]s [[pel\u00e1xica]]s ao cabo dunha ou d\u00faas semanas. O gai\u00e1n \u00e9 [[hermafrodita]] [[Dicogamia|prot\u00f3xino]] (ao naceren todos son femias), e cambian de sexo a machos, nun proceso que dura ao redor de sete meses.\nEn Galicia.\nA primeira cita da presenza desta especie en augas [[Galicia|galegas]] d\u00e9bese a [[Jos\u00e9 Cornide Saavedra]], na s\u00faa obra \"Ensayo de una historia de los peces y de otras producciones marinas de la costa de Galicia arreglado al sistema del caballero Carlos Linneo\", publicada en [[1788]], onde aparece citada como \"Labrus livens\", pero xa desde [[1952]], con [[De Buen]], figura como \"Labrus mixtus\". \nNomes galegos.\nAdemais dos consagrados pola [[Real Academia Galega]], que [[R\u00edos Panisse]] recolleu en doce localidades como gai\u00e1n (nalgunhas referido este nome so \u00e1s femias), e en cinco como rei, esta investigadora da lingua recolleu tam\u00e9n, entre outros, o nome de taberneiro en dez localidades.\nUso e ameazas.\nO gai\u00e1n comese ocasionalmente, a\u00ednda que a s\u00faa carne non \u00e9 aprezada en moitos lugares, por exemplo, na [[Gran Breta\u00f1a]], polo que non ten moita demanda na pesca comercial. Por\u00e9n, \u00e9 capturado por pescadores deportivos.\nA maior ameaza para esta especie \u00e9 a degradaci\u00f3n do seu [[h\u00e1bitat]] debido \u00e1 [[eutrofizaci\u00f3n]]. Outras ameazas menores para o seu h\u00e1bitat son o fondeo de barcos e as actividades dos mergulladores, que poden destru\u00edr as colonias de [[coral (animal)|corais]] de \"[[Gorgonia]]\" sp. A degradaci\u00f3n do h\u00e1bitat \u00e9 a principal ameaza nas \u00e1reas menos profundas da [[\u00e1rea de distribuci\u00f3n]] desta especie. Os exemplares m\u00e1is grandes capt\u00faranse para utilizarse como peixe comest\u00edbel no [[mar Mediterr\u00e1neo]] e nas illas da [[Macaronesia]]. En [[Chipre]] capt\u00farase comunmente con [[trasmallo]]s. A pesar di reducido das capturas, estas poden representar unha ameaza no futuro dados os factores intr\u00ednsecos, como a baixa densidade da poboaci\u00f3n e a sexualidad da especie.\nEstado de conservaci\u00f3n.\nSegundo a [[Uni\u00f3n Internacional para a Conservaci\u00f3n da Natureza e dos Recursos Naturais]] (UINC), esta especie est\u00e1 presente na maior parte do [[Mediterr\u00e1neo]] e no [[Atl\u00e1ntico|Atl\u00e1ntico oriental]]. Nas zonas menos profundas da s\u00faa [[\u00e1rea de distribuci\u00f3n]], a degradaci\u00f3n do seu [[h\u00e1bitat]] \u00e9 preocupante. A\u00ednda que non hai informaci\u00f3n da s\u00faa poboaci\u00f3n, crese que \u00e9 est\u00e1bel, polo que cualifica \u00e1 especie como \"LC\" (pouco preocupante).\nV\u00e9xase tam\u00e9n.\nLigaz\u00f3ns externas.\n[[Categor\u00eda:Labroideos]]\n[[Categor\u00eda:Fauna de \u00c1frica]]\n[[Categor\u00eda:Fauna de Europa]]\n[[Categor\u00eda:Fauna de Galicia]]\n[[Categor\u00eda:Animais descritos en 1758]]\n[[Categor\u00eda:Taxons descritos por Linn\u00e9]]"}
{"id": "504344", "revid": "65337", "url": "https://gl.wikipedia.org/wiki?curid=504344", "title": "Ian Halley Stewart", "text": ""}
{"id": "504345", "revid": "85894", "url": "https://gl.wikipedia.org/wiki?curid=504345", "title": "Mar\u00eda de la Fuente", "text": "Mar\u00eda de la Fuente Freire, nada nas Pontes en 1978, \u00e9 unha cient\u00edfica galega especialista en nanotecnolox\u00eda. Ademais do seu labor investigador promove a igualdade de x\u00e9nero no eido da investigaci\u00f3n.\nTraxectoria.\nMar\u00eda de la Fuente \u00e9 licenciada en Farmacia pola Universidade de Santiago de Compostela ( 2001) e doutora na \u00e1rea de Nanomedicina e Terapia x\u00e9nica (2006). Durante a s\u00faa su formaci\u00f3n posdoutoral tivo unha bolsa de investigaci\u00f3n por parte da Fundaci\u00f3n Alfonso Mart\u00edn Escudero (2008-2010), e dun contrato para investigadores posdoutorais financiado pola Fundaci\u00f3n Cient\u00edfica da Asociaci\u00f3n Espa\u00f1ola Contra o Cancro (AECC). \nNo ano 2013 obt\u00e9n un contrato Miguel Servet do ISCIII, e constit\u00fae a Unidade\u00a0de Nano-Oncolox\u00eda do Instituto de Investigaci\u00f3n Sanitaria de Santiago de Compostela (IDIS), Hospital Cl\u00ednico Universitario de Santiago de Compostela. A s\u00faa actividade investigadora c\u00e9ntrase na aplicaci\u00f3n da nanotecnolox\u00eda, para mellorar o diagn\u00f3stico e tratamento do cancro, sendo investigadora principal de varios proxectos de investigaci\u00f3n (auton\u00f3micos, nacionais e internacionais), autora de numerosos artigos cient\u00edficos, e inventora de 5 patentes.\nNa loita a favor da igualdade das mulleres cient\u00edficas, promoveu a campa\u00f1a #oCientificaoMadre para que a maternidade non supuxese unha discriminaci\u00f3n na carreira profesional, unha campa\u00f1a nos medios moi importante que supuxo un punto de inflexi\u00f3n no \u00e1mbito nacional, e deu lugar ao inicio de cambios lexislativos en convocatorias nacionais dependentes da Axencia Estatal de Investigaci\u00f3n e do Instituto de Sa\u00fade Carlos III. Foi proposta para optar \u00e1 \"Medalla Emilia Pardo Baz\u00e1n\", como referente na loita pola igualdade de x\u00e9nero no eido da ciencia e a investigaci\u00f3n. En 2021 unha sentenza reco\u00f1eceu a discriminaci\u00f3n na convocatoria \u00e1 que a cient\u00edfica galega se presentou en desvantaxe por mor do permiso de maternidade e o seu caso foi tomado como exemplo da discriminaci\u00f3n que se debe superar na proposici\u00f3n de lei \u00c1ngeles Alvari\u00f1o aprobada por unanimidade no Parlamento de Galicia."}
{"id": "504347", "revid": "7523", "url": "https://gl.wikipedia.org/wiki?curid=504347", "title": "Jarred Vanderbilt", "text": "Jarred Jakobi Vanderbilt, nado o 3 de abril de 1999 en Houston, Texas, \u00e9 un xogador profesional estadounidense de baloncesto que xoga nos Los Angeles Lakers da National Basketball Association (NBA). Con 2,06 metros de estatura xoga nas posici\u00f3ns de ala e ala-pivote.\nTraxectoria profesional.\nO 21 de xu\u00f1o de 2018, Vanderbilt foi seleccionado polos Orlando Magic na 41\u00aa posici\u00f3n do Draft da NBA de 2018, e foi traspasado \u00f3s Denver Nuggets. O 11 de xullo de 2018, Vanderbilt asinou cos Nuggets. Debutou na NBA o 25 de xaneiro de 2019 na vitoria de Denver por 132-95 contra os Phoenix Suns, xogando catro minutos e facendo un punto, tres rebotes e unha asistencia. \nO 5 de febreiro de 2020, Vanderbilt foi traspasado \u00f3s Minnesota Timberwolves nun traspaso entre catro equipos.\nO 6 de xullo de 2022, Vanderbilt foi traspasado \u00f3s Utah Jazz xunto a Patrick Beverley, Malik Beasley, Leandro Bolmaro, e os dereitos do Draft de Walker Kessler, ademais de catro elecci\u00f3n da primeira rolda do Draft e un intercambio de elecci\u00f3ns da primeira rolda do Draft de 2026, a cambio de Rudy Gobert.\nO 9 de febreiro de 2023, os Lakers traspasaron a Vanderbilt nun traspaso entre tres equipos no que tam\u00e9n participaron os Minnesota Timberwolves. Debutou cos Lakers dous d\u00edas m\u00e1is tarde, facendo 12 puntos, 8 rebotes e 4 asistencias na vitoria dos Lakers por 109\u2013103 contra os Golden State Warriors."}
{"id": "504348", "revid": "101134", "url": "https://gl.wikipedia.org/wiki?curid=504348", "title": "Miles Bridges", "text": "Miles Emmanuel Bridges Sr., nado o 21 de marzo de 1998 en Flint, M\u00edchigan, \u00e9 un xogador profesional estadounidense de baloncesto. Con 1,96 metros de estatura xoga nas posici\u00f3ns de ala e ala-pivote.\nTraxectoria profesional.\nO 21 de xu\u00f1o de 2018, Bridges foi seleccionado polos Los Angeles Clippers na 12\u00aa posici\u00f3n do Draft da NBA de 2018, e foi traspasado \u00f3s Charlotte Hornets a cambio da 11\u00aa elecci\u00f3n do Draft, Shai Gilgeous-Alexander. O 2 de xullo de 2018, Bridges asinou un contrato de tres anos cos Hornets. Na s\u00faa primeira tempada na National Basketball Association, Bridges participou no concurso de mates do All-Star Weekend da NBA de 2019. O 14 de febreiro de 2020, foi elixido coma mellor xogador do Rising Stars Challenge do All-Star de 2020, tras a vitoria do Team USA por 151-131 contra o Team World."}
{"id": "504349", "revid": "7523", "url": "https://gl.wikipedia.org/wiki?curid=504349", "title": "Arnoldas Kulboka", "text": "Arnoldas Kulboka, nado o 21 de marzo de 1998 en Flint, M\u00edchigan, \u00e9 un xogador profesional estadounidense de baloncesto que xoga no Promitheas Patras BC da A1 Ethniki. Con 1,98 metros de estatura xoga nas posici\u00f3ns de ala e ala-pivote.\nTraxectoria profesional.\nO 21 de xu\u00f1o de 2018, Kulboka foi seleccionado polos Charlotte Hornets na 55\u00aa posici\u00f3n do Draft da NBA de 2018. En 2018 disputou a Liga de Ver\u00e1n da NBA cos Hornets.\nO 6 de agosto de 2019, Kulboka asinou co Bilbao Basket da Liga ACB. Na s\u00faa primeira tempada en Bilbao, acadou 8.5 puntos e 3.6 rebotes por encontro. O 12 de xu\u00f1o de 2020, Kulboka e o Bilbao Basket renovaron o contrato do xogador d\u00faas tempadas m\u00e1is.\nO 3 de agosto de 2021, Kulboka asinou cos Charlotte Hornets un contrato por un ano, nun acordo no que dividir\u00eda o tempo de xogo entre os Hornets e o seu afiliado da NBA G League, os Greensboro Swarm. O 11 de decembro de 2021, Kulboka debutou na NBA contra os Sacramento Kings."}
{"id": "504350", "revid": "89787", "url": "https://gl.wikipedia.org/wiki?curid=504350", "title": "Lucia Moholy", "text": "Lucia Moholy, nada como Lucia Schulz en Praga o 18 de xaneiro de 1894 e finada en Z\u00fcrich o 17 de maio de 1989, foi unha fot\u00f3grafa e editora checa nada como Schulz, importante figura da vangarda alem\u00e1 de entreguerras. As s\u00faas fotos documentaron a arquitectura e os produtos da Bauhaus, e presentaron as s\u00faas ideas ao p\u00fablico trala segunda guerra mundial. Por\u00e9n, Moholy rara vez foi acreditada pola s\u00faa obra, moitas veces atribu\u00edda ao seu marido L\u00e1szl\u00f3 Moholy-Nagy ou a Walter Gropius.\nTraxectoria.\nLuc\u00eda Schulz estudou historia da arte e filosof\u00eda na s\u00faa Universidade de Praga. En 1919 publicou obras literarias radicais e expresionistas co pseud\u00f3nimo \"Ulrich Steffen\". Co\u00f1eceu o artista h\u00fangaro L\u00e1szl\u00f3 Moholy-Nagy en Berl\u00edn en 1920 e casou con el o d\u00eda do seu 27 aniversario en xaneiro de 1921. Os tres pasaron cinco anos na escola da Bauhaus, onde Lucia Moholy explorou a s\u00faa afecci\u00f3n \u00e1 fotograf\u00eda.\nCoincidindo coa \u00e9poca da Bauhaus en Dessau, en que o seu marido foi un importante profesor e te\u00f3rico dende 1923, realizou un rico labor de documentaci\u00f3n fotogr\u00e1fica de todos os aspectos da vida diaria na Bauhaus, dende o m\u00e1is dom\u00e9stico ata os traballos e dese\u00f1os realizados nas s\u00faas f\u00e1bricas de Weimar e Dessau. Tam\u00e9n retratou moitas das s\u00faas figuras m\u00e1is importantes, dende o propio Moholy-Nagy, ata dese\u00f1adoras e fot\u00f3grafas como Marianne Brandt ou doutros reco\u00f1ecidos artistas internacionais da altura de Paul Klee, Kandinsky, Georg Muche ou Anni Albers. O seu propio marido sempre reco\u00f1eceu o seu important\u00edsimo papel nese \u00e1mbito, mesmo cando xa estaba divorciados.\nDebido \u00e1 s\u00faa orixe xud\u00eda (ela declar\u00e1base atea) tivo que fuxir de Alema\u00f1a coa chegada do nazismo e acabou traballando no Reino Unido e nos Estados Unidos. Ademais de desenvolver o seu labor no mundo editorial tam\u00e9n o fixo colaborando coa ONU.\nMoholy mudouse en 1959 a Zollikon, Su\u00edza, onde escribiu sobre a s\u00faa \u00e9poca na Bauhaus, e centrouse na cr\u00edtica de arte."}
{"id": "504351", "revid": "89787", "url": "https://gl.wikipedia.org/wiki?curid=504351", "title": "Yorgos Lanthimos", "text": "Georgios \"Yorgos\" Lanthimos (en , Giorgios Lanthimos), nado en Pangrati (Atenas) o 23 de setembro de 1973, \u00e9 un director de cinema e teatro, produtor e guionista grego.\nTraxectoria.\nLanthimos naceu en Atenas e foi criado principalmente pola s\u00faa nai. O seu pai, Antonis Lanthimos, era un xogador profesional de baloncesto que xogou no Pagrati B.C. e na selecci\u00f3n grega e tam\u00e9n adestrou na escola Moraitis. Tras graduarse na escola Moraitis, pasou a estudar administraci\u00f3n de empresas e xogou un tempo no Pagrati B.C. Posteriormente deixouno para estudar direcci\u00f3n de cinema e televisi\u00f3n na Escola Stavrakos (HCTSS) de Atenas.\nDurante a d\u00e9cada de 1990 dirixiu v\u00eddeos para compa\u00f1\u00edas de teatro e danza de Grecia. Dende 1995 dirixiu numerosos anuncios televisivos, videoclips, curtametraxes e obras de teatro experimental. Foi tam\u00e9n membro do equipo creativo que dese\u00f1ou as cerimonias de apertura e clausura dos Xogos Ol\u00edmpicos de 2004 en Atenas.\nO debut de Lanthimos na longametraxe foi co filme comercial \"O kaluteros mou psilos\" onde compart\u00eda cr\u00e9ditos con Lakis Lazopoulos e ao que seguiu o filme experimental \"Kinetta\", estreado no Festival de Cinema de Toronto de 2005. O seu terceiro filme, \"Kynodontas\", ga\u00f1ou o premio da secci\u00f3n Un Certain Regard no Festival de Cannes de 2006 e foi candidato ao \u00d3scar ao mellor filme en lingua non inglesa. O seu cuarto filme, \"Alpeis\" (2011) ga\u00f1ou o premio Osella ao mellor gui\u00f3n no Festival de Venecia.\nO seu filme \"The Lobster\" foi seleccionado para competir no Festival de Cannes de 2015, onde ga\u00f1ou o premio do xurado. No 75.\u00ba Festival de Venecia estreou \"The Favourite\" (2018), que ga\u00f1ou o premio do xurado e recibiu dez candidaturas aos \u00d3scar na 91.\u00aa edici\u00f3n dos premios, inclu\u00eddos os de mellor filme e mellor director para Lanthimos."}
{"id": "504352", "revid": "27155", "url": "https://gl.wikipedia.org/wiki?curid=504352", "title": "Deccan", "text": "A meseta do Deccan \u00e9 unha gran meseta que se estende pola maior parte do territorio centro-sur do subcontinente indio.\nLocalizaci\u00f3n.\nEst\u00e9ndese de leste a oeste polos estados indios de Madhya Pradesh, Chhattisgarh, Maharastra, Andhra Pradesh e Karnataka.\nContexto xeogr\u00e1fico.\nA s\u00faa altitude oscila entre os 79 e 750\u00a0msnm. Ocupa unha superficie duns 800\u00a0000\u00a0km\u00b2, ten forma de tri\u00e1ngulo invertido e os seus l\u00edmites def\u00ednenos os seguintes accidentes xeogr\u00e1ficos:\nToponimia.\nO nome Deccan \u00e9 unha forma anglicanizada da palabra \"dakkhin\" en pr\u00e1crito, que \u00e1 s\u00faa vez prov\u00e9n da palabra \"dakia\" en s\u00e1nscrito, que quere dicir sur.\nEstrutura xeol\u00f3xica.\nO Deccan \u00e9 unha meseta de rocas cristalinas interrompida por horsts que se levantan no seu interior (montes Vindhya) ou nos seus bordos (Ghats occidentais e orientais).\nEnormes coadas de roca bas\u00e1ltica rica en titanio, magnesio e ferro (ver trapps do Deccan).\nCapas de lava que alcanzan extensi\u00f3ns de 10\u00a0000\u00a0km\u00b2, un volume superior aos 10\u00a0000\u00a0km\u00b3 e un espesor de 2400\u00a0m, vestixios dunha fort\u00edsima actividade volc\u00e1nica a finais do Cret\u00e1ceo superior (68-64 mill\u00f3ns de anos). De a\u00ed ded\u00facese que a idade da meseta \u00e9 duns 70 mill\u00f3ns de anos.\nFormaci\u00f3n.\nDebido a erupci\u00f3ns fisurais, orix\u00ednanse ao longo dunha fisura ou dislocaci\u00f3n da cortiza terrestre. As lavas son flu\u00eddas e percorren grandes extensi\u00f3ns formando amplas mesetas, cun quil\u00f3metro ou m\u00e1is de espesor e miles de quil\u00f3metros cadrados de superficie. Os restos dos fluxos, co\u00f1ecidos como traps do Deccan, cobren a\u00ednda preto de 500\u00a0000\u00a0km\u00b2.\nEn Rajahmundry, a uns 1000\u00a0km do centro dos traps do Deccan, obs\u00e9rvanse alg\u00fans sedimentos mari\u00f1os que conte\u00f1en microorganismos f\u00f3siles entre o fluxo das lavass deses enormes traps. Este fluxo provocou unha enorme liberaci\u00f3n de CO2 \u00e1 atmosfera que puido ser unha das causas da extinci\u00f3n dos dinosauros.\nA formaci\u00f3n das illas Seychelles rem\u00f3ntase a m\u00e1is de 200 mill\u00f3ns de anos cando ese terreo se desprendeu do bordo occidental da India, nas proximidades da meseta, separ\u00e1ndose da plataforma continental.\nClima.\nComprende d\u00faas zonas clim\u00e1ticas ben distintas de exterior a interior. Por unha banda, existe un clima tropical h\u00famido no bordo da meseta, o \"anel exterior\". Isto \u00e9 debido \u00e1 abundancia de precipitaci\u00f3ns nas ladeiras dos montes Ghats tanto orientais como occidentais. Pola contra a zona interior da meseta \u00e9 semi\u00e1rida debido a que as borrascas e en definitiva todas as masas de aire h\u00famido (a maior\u00eda de orixe monz\u00f3nica), descargan o seu contido nos cordais que a delimitan. Prod\u00facese ent\u00f3n o denominado efecto F\u00f6hn. As precipitaci\u00f3ns medias sit\u00faanse ao redor dos 500-1000\u00a0mm.\nAs temperaturas, a\u00ednda que hai unha excepci\u00f3n con valores m\u00e1is suaves no bordo exterior, son suaves no inverno e t\u00f3rridas a finais da primavera e principios de ver\u00e1n, con valores que poden superar facilmente os 40\u00a0\u00b0C e mesmo rozar os 50\u00a0\u00b0C.\nHidrolox\u00eda.\nCr\u00fazana o r\u00edo Godavari, principal r\u00edo do sur da India, e o Krishna, ambos polo nord\u00e9s. Existen outros r\u00edos menores que nacen na propia meseta.\nFlora.\nA vexetaci\u00f3n da meseta do Deccan \u00e9 menos exuberante que a das \u00e1reas m\u00e1is h\u00famidas do subcontinente indio, a\u00ednda que hai bosques de especies moi apreciadas pola s\u00faa madeira, como a teca e o s\u00e1ndalo. As ladeiras baixas dos Ghats occidentais est\u00e1n recubertas dunha densa xungla baixo influencia monz\u00f3nica. P\u00f3dense atopar agrupaci\u00f3ns m\u00e1is ou menos densas de bamb\u00fa, palmeira e \u00e1rbores caducifolios. En case toda a meseta predomina unha vexetaci\u00f3n subtropical seca, de tipo sabana con presenza apenas de especies arb\u00f3reas pero si de moitos arbustos e matogueiras.\nFauna.\nEn canto a especies animais, as m\u00e1is representativas son o elefante asi\u00e1tico e o xa extinto guepardo que era o m\u00e1is estendido dos grandes felinos por esta zona, dada a s\u00faa predilecci\u00f3n polas grandes extensi\u00f3ns de sabana. Outros grandes mam\u00edferos son o rinoceronte da India, o \"Melursus ursinus\", o chacal, o dole, o gaur, o b\u00fafalo salvaxe, o xabaril e varias especies de simios, ant\u00edlopes e cervos.\nDistintas especies de serpes venenosas como a naia, a daboia e as serpes de auga salgada ou non venenosas como as pit\u00f3ns. Entre os r\u00e9ptiles tam\u00e9n c\u00f3mpre destacar os crocodilos e gaviais. As aves m\u00e1is importantes son o papagaio, o pav\u00f3n, a garza e o marti\u00f1o peixeiro.\nA India caracter\u00edzase por ter un clima quente, o que lle d\u00e1 a oportunidade \u00e1s selvas, chairas, outeiros e monta\u00f1as de ser de ser h\u00e1bitat dos felinos. Tendo en conta que o tigre \u00e9 unha especie que esta en perigo de extinci\u00f3n, faise o esforzo nacional e internacionalmente; para o que existen reservas como Ranthambore e R\u0101jasth\u0101n, que incrementan a poboaci\u00f3n debido \u00e1 seguridade e resgardo da especie."}
{"id": "504353", "revid": "47401", "url": "https://gl.wikipedia.org/wiki?curid=504353", "title": "Dec\u00e1n", "text": ""}
{"id": "504360", "revid": "6132930", "url": "https://gl.wikipedia.org/wiki?curid=504360", "title": "Typical Spanish", "text": " \nTypical Spanish foi un programa de entretemento presentado por Frank Blanco e producido por Shine Iberia. Estreouse en La 1 de TVE o 19 de xu\u00f1o de 2020. Inicialmente, emit\u00edase os venres \u00e1s 22:05; desde o cuarto episodio pasou \u00e1 noite dos luns.\nFormato.\nEste formato presentado por Frank Blanco pon a proba os co\u00f1ecementos sobre Espa\u00f1a (xentes, costumes, m\u00fasica...). Colaboran Florentino Fern\u00e1ndez, Vicky Mart\u00edn Berrocal e, nalg\u00fans programas, Carlos Latre, en substituci\u00f3n de Vicky Mart\u00edn Berrocal. Tr\u00e1tase da adaptaci\u00f3n do programa neerland\u00e9s \"I Love My Country\"."}
{"id": "504362", "revid": "1888", "url": "https://gl.wikipedia.org/wiki?curid=504362", "title": "HLC", "text": "HLC foi unha revista editada en Vigo entre 1936 e 1938.\nHistoria e caracter\u00edsticas.\nSubtitulada \"Revista semanal\", apareceu o 12 de outubro de 1936. Cesou a s\u00faa publicaci\u00f3n o 12 de decembro de 1938."}
{"id": "504364", "revid": "1888", "url": "https://gl.wikipedia.org/wiki?curid=504364", "title": "Miguelanxo Lar", "text": "Miguelanxo Lar, nado en Seoane do Courel (Folgoso do Courel) o 22 de decembro de 1981, \u00e9 un cineasta e escritor galego.\nTraxectoria.\nIniciou a carreira de Dereito, que abandonou para estudar cine en Barcelona. Colaborou no filme \"Sicixia\" de Ignacio Vilar, e realizou un documental sobre a fala galegoportuguesa do val estreme\u00f1o de X\u00e1lima. Traballa na casa museo de Ux\u00edo Novoneyra, xestionada pola fundaci\u00f3n Ux\u00edo Novoneyra. En 2018 autoeditou a s\u00faa primeira novela, \"Latineuropa\". En 2020 apareceu a s\u00faa segunda novela, \"Mare Vostrum\"."}
{"id": "504366", "revid": "4817", "url": "https://gl.wikipedia.org/wiki?curid=504366", "title": "Robert Kimbrough", "text": "Robert Shane Kimbrough, nado en Killeen, Texas, o 4 de xu\u00f1o de 1967, \u00e9 un astronauta estadounidense retirado que formou parte das misi\u00f3ns STS-126 e Soiuz MS-02, ademais de ser membro das expedici\u00f3ns 49 e 50 \u00e1 Estaci\u00f3n Espacial Internacional.\nTraxectoria.\nKimbrough graduouse en enxe\u00f1er\u00eda aeroespacial pola Academia Militar de West Point en 1989. \u00c9 m\u00e1ster en operaci\u00f3ns de investigaci\u00f3n polo Instituto Tecnol\u00f3xico de Georgia en 1998.\nFoi seleccionado como astronauta pola NASA en maio de 2004, participando nas misi\u00f3ns STS-126 e Soiuz MS-02 e sendo membro das expedici\u00f3ns 49 e 50 \u00e1 Estaci\u00f3n Espacial Internacional, pasando un total de 188,99 d\u00edas no espazo."}
{"id": "504369", "revid": "23204", "url": "https://gl.wikipedia.org/wiki?curid=504369", "title": "Leonid Kizim", "text": "Leonid Denisovich Kizim, nado en Krasnyi Liman, Donetsk, o 5 de agosto de 1941 e finado o 14 de xu\u00f1o de 2010, foi un cosmonauta sovi\u00e9tico que formou parte das misi\u00f3ns Soiuz T-3, Soiuz T-10, Soiuz T-15 e Soiuz T-11.\nTraxectoria.\nKizim graduouse na Escola Superior da Forza A\u00e9rea da Forza A\u00e9rea Sovi\u00e9tica en 1975. Adestrouse como cosmonauta entre novembro de 1965 e decembro de 1967, participando nas misi\u00f3ns Soiuz T-3 e Soiuz T-10, Soiuz T-15 e Soiuz T-11. Foi membro da primeira tripulaci\u00f3n que voou entre d\u00faas estaci\u00f3ns espaciais (Mir e Saliut 7) durante unha \u00fanica misi\u00f3n. Pasou un total de 374,75 d\u00edas no espazo. Posteriormente foi nomeado director adxunto do Centro de Control de Sat\u00e9lites do Ministerio Ruso de Defensa. Desde maio de 1995 foi director da Academia Militar de Enxe\u00f1er\u00eda Aeron\u00e1utica e Astron\u00e1utica de San Petersburgo. Retirouse da Forza A\u00e9rea como xeneral coronel en 2001, falecendo o 14 de xu\u00f1o de 2010."}
{"id": "504370", "revid": "4817", "url": "https://gl.wikipedia.org/wiki?curid=504370", "title": "Piotr Klimuk", "text": "Piotr Iliich Klimu, nado en Komarovka, Brest, o 10 de xullo de 1942, \u00e9 un cosmonauta retirado sovi\u00e9tico que formou parte das misi\u00f3ns Soiuz 13, Soiuz 18 e Soiuz 30.\nTraxectoria.\nKlimuk graduouse na Escola Superior de Aviaci\u00f3n Leninsky Komsomol Chernigoven 1964. Entrou no corpo de cosmonautas en 1965, participando nas misi\u00f3ns Soiuz 13, Soiuz 18 e Soiuz 30. Deixou o corpo en 1978, traballando como asistente do co Centro de Adestramento de Cosmonautas Iuri Gagarin para traballos pol\u00edticos."}
{"id": "504371", "revid": "98629", "url": "https://gl.wikipedia.org/wiki?curid=504371", "title": "Caveolina", "text": "En biolox\u00eda molecular as caveolinas son unha familia de prote\u00ednas integrais de membrana que son o principal compo\u00f1ente das membranas das caveolas (pequenas invaxinaci\u00f3ns na membrana plasm\u00e1tica) e interve\u00f1en na endocitose independente de receptor. As caveolinas poden actuar como prote\u00ednas de armaz\u00f3n dentro das membranas caveolares ao compartimentalizar e concentrar mol\u00e9culas de sinalizaci\u00f3n. Tam\u00e9n inducen unha curvatura positva (cara a dentro) da membrana por medio da s\u00faa oligomerizaci\u00f3n e inserci\u00f3n de forquitas. Varias clases de mol\u00e9culas de sinalizaci\u00f3n, como as subunidades da prote\u00edna G, tirosina quinases receptoras e non receptoras, \u00f3xido n\u00edtrico sintase endotelial (eNOS) e pequenas GTPases, \u00fanense \u00e1 caveolina 1 por medio do seu 'dominio de armaz\u00f3n de caveolina'.\nA familia do xene da caveolina consta de tres membros en vertebrados: CAV1, CAV2 e CAV3, que codifican as prote\u00ednas caveolina 1, caveolina 2 e caveolina 3, respectivamente. Todas elas son proteinas de membrana con estrutura similar. A caveolina forma olig\u00f3meros e as\u00f3ciase co colesterol e esfingol\u00edpidos en certas \u00e1reas da membrana plasm\u00e1tica, o que orixina a formaci\u00f3n de caveolas.\nEstrutura e expresi\u00f3n.\nAs caveolinas te\u00f1en estrutura similar. As tres forman bucles en forquita que est\u00e1n inseridos na membrana plasm\u00e1tica. Tanto o extremo C-terminal coma o N-terminal est\u00e1n orientados cara ao lado citopl\u00e1smico da membrana. Hai d\u00faas isoformas da caveolina 1: caveolina 1\u03b1 e caveolina 1\u03b2, esta \u00faltima carece dunha parte do N-terminal.\nAs caveolinas enc\u00f3ntranse na maior\u00eda das c\u00e9lulas de mam\u00edferos adherentes. \nFunci\u00f3n.\nAs funci\u00f3ns das caveolinas est\u00e1n a\u00ednda sendo intensamente investigadas. Co\u00f1\u00e9cese principalmente o seu papel na formaci\u00f3n de invaxinaci\u00f3ns dun tama\u00f1o de 50 nan\u00f3metros na membrana plasm\u00e1tica, chamadas caveolas. Os olig\u00f3meros da caveolina forman o recubrimento destes dominios. As c\u00e9lulas que carecen de caveolinas tam\u00e9n carecen de caveolas. A estes dominios da membrana asign\u00e1ronselles moitas funci\u00f3ns, que van desde a endocitose e transcitose \u00e1 transduci\u00f3n de sinais.\nA caveolina 1 tam\u00e9n desempe\u00f1a un papel na sinalizaci\u00f3n de integrinas. A forma fosforilada na tirosina da caveolina 1 colocal\u00edzase con adhesi\u00f3ns focais, o que suxire un papel da caveolina 1 na migraci\u00f3n celular. A regulaci\u00f3n \u00e1 baixa da caveolina-1 causa unha migraci\u00f3n menos eficiente in vitro.\nOs ratos modificados por enxe\u00f1ar\u00eda xen\u00e9tica que carecen de caveolina 1 e caveolina 2 son viables e f\u00e9rtiles, o que mostra que nin as caveolinas nin as caveolas son esenciais no desenvolvemento embrionario e reproduci\u00f3n destes animais. Por\u00e9n, os animais knockout desenvolven pulm\u00f3ns anormais hipertr\u00f3ficos e miopat\u00edas card\u00edacas, que lles causan unha reduci\u00f3n na esperanza de vida. Os ratos que carecen de caveolinas tam\u00e9n padecen unha alteraci\u00f3n das respostas anxiox\u00e9nicas as\u00ed como respostas anormais aos est\u00edmulos vasoconstritores. No peixe cebra, a falta de caveolinas causa unha letalidade embrional, o que indica que os vertebrados superiores (como o caso do exemplo do rato) desenvolveron alg\u00fan tipo de compensaci\u00f3n ou redundancia para as funci\u00f3ns das caveolinas que non se observa nos peixes.\nPapel en enfermidades.\nCancro.\nAs caveolinas te\u00f1en un papel paradoxal no desenvolvemento desta enfermidade, xa que foron implicadas tanto na supresi\u00f3n de tumores coma na oncox\u00e9nese. Unha alta expresi\u00f3n de caveolinas causa a inhibici\u00f3n de v\u00edas relacionadas co cancro, como as v\u00edas de sinalizaci\u00f3n de factores de crecemento. Por\u00e9n, certas c\u00e9lulas cancerosas que expresan caveolinas demostraron ser m\u00e1is agresivas e metast\u00e1ticas, debido ao seu potencial para o crecemento independente de ancoraxe.\nDoenzas cardiovasculares.\nAs caveolinas p\u00e9nsase que desempe\u00f1an un importante papel durante o desenvolvemento da aterosclerose. Ademais, a caveolina 3 foi asociada coa s\u00edndrome da QT longa.\nDistrofia muscular.\nA caveolina 3 foi implicada no desenvolvemento de certos tipos de distrofia muscular (distrofia muscular da cintura das extremidades)."}
{"id": "504374", "revid": "75439", "url": "https://gl.wikipedia.org/wiki?curid=504374", "title": "Isabel Moctezuma", "text": "Tecuixpo Ixtlax\u00f3chitl, nada arredor de 1509 e finada en 1550, foi a filla do huey tlatoani Moctezuma Xocoyotzin. Foi bautizada como Isabel Moctezuma.\nTraxectoria.\nA ca\u00edda de M\u00e9xico-Tenochtitl\u00e1n.\nMoctezuma II tivo dezanove fillos, sendo Chimalpopoca o seu favorito. A piques de morrer, o huey tlatoani encargou a Hern\u00e1n Cort\u00e9s que coidase del. Non obstante, o principal herdeiro morreu durante os acontecementos da Noite Triste. Isabel e Pedro foron os descendentes do huey tlatoani que sobreviviron.\nPrimeiros matrimonios con mexicas.\nSendo a\u00ednda unha nena, e debido \u00e1 s\u00faa ascendencia arist\u00f3crata Isabel Moctezuma foi unida en matrimonio simb\u00f3lico co seu t\u00edo Cuitl\u00e1huac, sucesor do huey tlatoani, pero este morreu de var\u00edola en 1520. Pouco despois, Isabel foi casada co seguinte sucesor, Cuauht\u00e9moc, quen foi vencido polos conquistadores espa\u00f1ois o 13 de agosto de 1521.\nMatrimonios con espa\u00f1ois.\nAo rematar a conquista de M\u00e9xico, Cuauht\u00e9moc foi feito prisioneiro, a\u00ednda que se respectou a s\u00faa posici\u00f3n como tlatoani. O 28 de febreiro de 1525, Cuauht\u00e9moc foi sentenciado a morte e executado na forca, pois Hern\u00e1n Cort\u00e9s sospeitou dunha posible rebeli\u00f3n dos mexicas durante a expedici\u00f3n a Hibueras. Cort\u00e9s decidiu casar a Tecuichpo con Alonso de Grao, mais desta uni\u00f3n non houbo descendencia. Alonso de Grao foi acusado e investigado por malos tratos e crueldade cara aos ind\u00edxenas e morreu en 1527.\nPedro Gallego de Andrade foi o cuarto esposo de Isabel Moctezuma. A s\u00faa familia radicou en Barrag\u00e1n del Valle del Ma\u00edzo, San Luis Potos\u00ed. O matrimonio durou pouco tempo, pois Gallego de Andrade morreu en 1530. A pesar diso tivo descendencia, un fillo de nome Juan de Dios de Andrade Moctezuma (1529-1577) do cal a\u00ednda existe unha li\u00f1a de descendentes. \nO quinto matrimonio celebrouse con Juan Cano de Saavedra, con quen tivo cinco fillos, dos que as s\u00faas d\u00faas fillas, chamadas Isabel e Catalina, foron monxas fundadoras no convento da Concepci\u00f3n na Cidade de M\u00e9xico.\nA filla de Hern\u00e1n Cort\u00e9s.\nPouco despois do matrimonio de Isabel Moctezuma con Gallego Andrade, esta deu a luz unha filla de Hern\u00e1n Cort\u00e9s. Isabel rexeitou esta nena, que se chamou Leonor Cort\u00e9s Moctezuma. Baixo a protecci\u00f3n indirecta de Cort\u00e9s, a descendente casou con Juan de Tolosa. Do matrimonio naceron d\u00faas fillas, a primeira de nome Leonor que casou con Juan de O\u00f1ate e a segunda de nome Isabel que casou con Crist\u00f3bal de Zald\u00edvar.\nEncomendas.\nDebido \u00e1 s\u00faa li\u00f1axe, Hern\u00e1n Cort\u00e9s outorgoulle a encomenda de Tlacopan, privilexio que foi asinado o 27 de xu\u00f1o de 1526, cando estaba casada con Alonso de Grao.\nContra finais do s\u00e9culo XVI, dita encomenda era considerada a m\u00e1is grande do Val de An\u00e1huac. Os descendentes de Isabel e do seu medio irm\u00e1n co\u00f1ecido como Pedro \u201co Pr\u00edncipe\u201d foron reco\u00f1ecidos pola coroa espa\u00f1ola, e outorg\u00f3uselles o t\u00edtulo de Condes de Miravalle. En abril de 1550 morreu Isabel Moctezuma, o seu \u00faltimo esposo sobreviviu ata 1572.\nDescendencia.\nA li\u00f1axe dos Miravalle comezou co fillo de Isabel, Juan de Andrade. Os seus fillos Pedro e Gonzalo Cano, convert\u00e9ronse en cidad\u00e1ns destacados da cidade de M\u00e9xico. O seu fillo Juan Cano Moctezuma casou cunha importante familia de C\u00e1ceres, onde a\u00ednda se conserva o palacio dos Toledo-Moctezuma.\nA li\u00f1axe mestiza que se orixinou con Isabel e a s\u00faa irm\u00e1 ligouse coa nobreza espa\u00f1ola. Como a s\u00faa nobreza nativa foi considerada realmente nobre polos espa\u00f1ois, o sangue azteca foi respectada e foi considerada a oportunidade da mestura coa li\u00f1axe. Os descendentes de Isabel e Leonor axi\u00f1a casaron coas m\u00e1is importantes familias de Estremadura, unha rexi\u00f3n rica na Espa\u00f1a da \u00e9poca. Est\u00edmase que hai uns 2000 descendentes de Isabel s\u00f3 en Espa\u00f1a. O condado de Miravalle, o condado de La Enrejada, o ducado de Ahumada, o ducado de Abrantes e o ducado de Moctezuma proceden directamente de Isabel e a s\u00faa irm\u00e1.\nImportancia.\nA\u00ednda que se sabe pouco de Isabel \u00e1 parte duns poucos feitos da s\u00faa vida, parece que foi m\u00e1is que un simple pe\u00f3n nas mans da realeza azteca e dos conquistadores espa\u00f1oil. O seu testamento revela que foi unha muller forte, decisiva e xenerosa. Fixo con \u00e9xito a transici\u00f3n de princesa azteca a nobre espa\u00f1ola. Os seus descendentes foron o exemplo m\u00e1is importante de mestizaxe da s\u00faa \u00e9poca."}
{"id": "504375", "revid": "47401", "url": "https://gl.wikipedia.org/wiki?curid=504375", "title": "Isabel Moctezuma Tecuichpo Ixcaxochitzin", "text": ""}
{"id": "504376", "revid": "47401", "url": "https://gl.wikipedia.org/wiki?curid=504376", "title": "Tecuichpo Ixcaxochitzin", "text": ""}
{"id": "504377", "revid": "47401", "url": "https://gl.wikipedia.org/wiki?curid=504377", "title": "Isabel de Moctezuma", "text": ""}
{"id": "504378", "revid": "23204", "url": "https://gl.wikipedia.org/wiki?curid=504378", "title": "Anthony Perkins", "text": "Anthony Perkins, nado en Nova York o 4 de abril de 1932 e finado en Hollywood o 12 de setembro de 1992, foi un actor estadounidense de cinema e teatro, do que o seu traballo m\u00e1is co\u00f1ecido foi o seu papel como o asasino en serie Norman Bates no filme \"Psicose\" de Alfred Hitchcock (1960).\nTraxectoria.\nPerkins era fillo do actor Osgood Perkins (1891-1937) e a s\u00faa esposa Janet Esseltyn Rane. Os seus inicios no cine foron inmellorables: debutou no filme \"The Actress\" (1953), xunto a Spencer Tracy e Jean Simmons, e recibiu unha candidatura ao \u00d3scar polo seu segundo traballo no filme \"Friendly Persuasion\" de 1956, protagonizado por Gary Cooper. \nDespois rodou con varias das actrices m\u00e1is destacadas: cunha moza Sophia Loren (\"Desire Under the Elms\"), Silvana Mangano (\"This Angry Age\", 1958), baixo a direcci\u00f3n de Ren\u00e9 Clement, Audrey Hepburn (\"Green Mansions\", 1959) e a debutante Jane Fonda (\"Tall Story\"). \nDespois de participaci\u00f3ns aclamadas en Broadway, como \"T\u00e9 e simpat\u00eda\" con Joan Fontaine, interpretou o protagonista Norman Bates no filme \"Psicose\". \nDespois rodou \"Phaedra\" con Melina Mercouri, baixo a direcci\u00f3n de Jules Dassin, e realizou o papel de Joseph K. na adaptaci\u00f3n ao cinema da obra de Franz Kafka \"O proceso\", dirixida por Orson Welles. Tam\u00e9n protagonizou \"Le scandale\" de Claude Chabrol e participou na superproduci\u00f3n \"Arde Par\u00eds?\" (1966) de Ren\u00e9 Clement. Posteriormente Perkins regresou aos Estados Unidos para realizar o papel dun mozo asasino en \"Pretty Poison\" (1968), o cal afectou o resto da s\u00faa carreira cinematogr\u00e1fica, que na d\u00e9cada de 1970 entrou en declive. A pesar de todo, participou en filmes tan destacados como \"The Life and Times of Judge Roy Bean\" de John Huston, \"Asasinato no Orient Express\" (1974) e \"Mahogany\" (1975). Tam\u00e9n coescribiu o gui\u00f3n do filme \"The Last of Sheila\" (1973) xunto co compositor Stephen Sondheim.\nA\u00ednda que a s\u00faa actividade no cinema perdeu forza nos anos setenta, Perkins seguiu gozando de \u00e9xito nos escenarios de Broadway: en 1974 con \"Equus\", e en 1979 con \"Romantic Comedy\", montaxe teatral que case chegou \u00e1s 400 representaci\u00f3ns. \nProtagonizou nos anos 1980 as secuelas e a precuela de \"Psicose\": \"Psycho II\" (que foi un grande \u00e9xito de p\u00fablico), \"Psycho III\" (que dirixiu el mesmo) e . A pesar do \u00e9xito, a maior\u00eda dos seus traballos posteriores foron en telefilmes. \nEn 1991 recibiu o Premio Donostia \u00e1 s\u00faa carreira, outorgado polo Festival de Cinema de Donostia. Nesas datas rodou o filme espa\u00f1ol \"Los gusanos no llevan bufanda\", comedia dirixida por Javier Elorrieta.\nPerkins foi diagnosticado co VIH durante a rodaxe de \"\", e faleceu na s\u00faa casa dos \u00c1nxeles o 12 de setembro de 1992 por unha pneumon\u00eda relacionada coa SIDA con 60 anos. A s\u00faa urna, coa inscrici\u00f3n \"Don't Fence Me In\", est\u00e1 nun altar nunha terraza da s\u00faa casa nos outeiros de Hollywood.\nVida privada.\nPerkins era extremadamente t\u00edmido, especialmente en compa\u00f1\u00eda das mulleres. Segunda a s\u00faa biograf\u00eda p\u00f3stuma \"Split Image\" de Charles Winecoff, tivo exclusivamente relaci\u00f3ns homosexuais ata finais da trintena, inclu\u00eddos o actor Tab Hunter, o artista Christopher Makos, e bailar\u00edn Rudolf Nureyev, o compositor Stephen Sondheim e o core\u00f3grafo Grover Dale. Perkins tam\u00e9n foi descrito como un dos dous grandes homes na vida do compositor franc\u00e9s Patrick Loiseau.\nPerkins tivo a s\u00faa primeira experiencia heterosexual aos 39 anos coa actriz Victoria Principal durante a rodaxe de \"The Life and Times of Judge Roy Bean\" en 1971. Co\u00f1eceu a fot\u00f3grafa Berinthia \"Berry\" Berenson, irm\u00e1 m\u00e1is nova da actriz e modelo Marisa Berenson, nunha festa en Manhattan en 1972. Casaron cando el ti\u00f1a 41 anos e ela 25, o 9 de agosto de 1973 e tiveron dous fillos, o director Oz Perkins (nado en 1974) e o m\u00fasico Elvis Perkins (nado en 1976). Perkins e Berenson permaneceron casados ata a s\u00faa morte. En 2001, o d\u00eda antes do noveno cabodano de Perkins, a s\u00faa esposa faleceu aos 53 anos nos atentados do 11 de setembro a bordo do voo 11 de American Airlines mentres volv\u00eda \u00e1 s\u00faa casa a California tras unhas vacaci\u00f3ns no Cabo Cod."}
{"id": "504379", "revid": "89787", "url": "https://gl.wikipedia.org/wiki?curid=504379", "title": "Caveolina 1", "text": "A caveolina 1 \u00e9 unha prote\u00edna que nos humanos est\u00e1 codificada no xene CAV1 do cromosoma 7.\nFunci\u00f3n.\nA prote\u00edna de armaz\u00f3n codificada neste xene \u00e9 o principal compo\u00f1ente das caveolas da membrana plasm\u00e1tica que se encontran na maior\u00eda dos tipos celulares. A prote\u00edna enlaza subunidades de integrinas \u00e1 tirosina quinase FYN, un paso inicial no acoplamento de integrina \u00e1 v\u00eda Ras-ERK e na promoci\u00f3n da progresi\u00f3n do ciclo celular. O xene \u00e9 un supresor de tumores candidato e un regulador negativo da fervenza da Ras-p42/44 MAP quinase. Os xenes CAV1 e CAV2 est\u00e1n localizados un a car\u00f3n do outro no cromosoma 7 e expresan prote\u00ednas colocalizadas que forman un complexo heterooligom\u00e9rico estable. Utilizando cod\u00f3ns de iniciaci\u00f3n alternativos no mesmo marco de lectura, as d\u00faas isoformas que existen da caveolina 1 (alfa e beta) son codificadas por un s\u00f3 transcrito deste xene.\nInteracci\u00f3ns.\nA caveolina 1 presenta interacci\u00f3ns coas prote\u00ednas G heterotrim\u00e9ricas,\ntirosina quinases Src (Src, Lyn) e H-Ras, \no colesterol,\no receptor de TGF 1, \na \u00f3xido n\u00edtrico sintase endotelial (eNOS), \no receptor de andr\u00f3xenos, \na prote\u00edna precursora amiloide, \na prote\u00edna das uni\u00f3ns comunicantes, alfa 1,\na \u00f3xido n\u00edtrico sintase 2A, o receptor do factor de crecemento epid\u00e9rmico, o receptor de endotelina de tipo B, a PDGFRB, a PDGFRA, a PTGS2, o TRAF2, o receptor de estr\u00f3xenos alfa, a caveolina 2, a PLD2, a tirosina quinase de Bruton e a SCP2. Todas estas interacci\u00f3ns son por medio dun dominio de armaz\u00f3n de caveolina (CSD) que hai na mol\u00e9cula de caveolina 1. As mol\u00e9culas que interaccionan coa caveolina 1 conte\u00f1en motivos de uni\u00f3n \u00e1 caveolina (CBM)."}
{"id": "504380", "revid": "27155", "url": "https://gl.wikipedia.org/wiki?curid=504380", "title": "Caveolina-1", "text": ""}
{"id": "504381", "revid": "27155", "url": "https://gl.wikipedia.org/wiki?curid=504381", "title": "CAV1", "text": ""}
{"id": "504382", "revid": "27155", "url": "https://gl.wikipedia.org/wiki?curid=504382", "title": "Caveola", "text": "En biolox\u00eda, as caveolas (do lat\u00edn caveola-ae 'pequenas covas') son un tipo especial de balsa lip\u00eddica, que constit\u00faen pequenas invaxinaci\u00f3ns de (50\u2013100 nan\u00f3metros) da membrana plasm\u00e1tica de moitos tipos de c\u00e9lulas de moitos vertebrados, presentes especialmente en c\u00e9lulas endoteliais, adipocitos e c\u00e9lulas da notocorda embrionaria. Foron descubertas por E. Yamada en 1955.\nEstas estruturas con forma de ampola son ricas en prote\u00ednas e en l\u00edpidos como o colesterol e os esfingol\u00edpidos e te\u00f1en varias funci\u00f3ns na transduci\u00f3n de sinais. Tam\u00e9n se cre que xogan un papel na mecanoprotecci\u00f3n, mecanopercepci\u00f3n, endocitose, oncox\u00e9nese e a captaci\u00f3n de bacterias pat\u00f3xenas e certos virus.\nCaveolinas.\nA formaci\u00f3n e mantemento das caveolas pens\u00e1base inicialmente que se deb\u00eda principalmetne \u00e1s prote\u00ednas caveolinas, de 21 kD. Existen tres xenes hom\u00f3logos de caveolinas que se expresan en c\u00e9lulas de mam\u00edferos, que no home se chaman CAV1, CAV2 e CAV3. Estas prote\u00ednas te\u00f1en unha topolox\u00eda com\u00fan: un N-terminal citoplasm\u00e1tico cun dominio armaz\u00f3n, un longo dominio en forquita transmembrana e un C-terminal tam\u00e9n citoplasm\u00e1tico. As caveolinas sintet\u00edzanse como mon\u00f3meros e son transportadas ao aparato de Golgi. Durante o seu transporte posterior pola v\u00eda secretora, as caveolinas as\u00f3cianse con balsas lip\u00eddicas e forman olig\u00f3meros (de 14 a 16 mol\u00e9culas). Estas caveolinas oligomerizadas forman as caveolas. A presenza de caveolinas causa un cambio local na morfolox\u00eda da membrana.\nCavinas.\nA finais da d\u00e9cada de 2000 descubriuse que as prote\u00ednas cavinas eran os principais compo\u00f1entes estruturais que controlaban a formaci\u00f3n das caveolas. A familia das prote\u00ednas cavinas consta de cavina1 (tam\u00e9n chamada PTRF), cavina2 (tam\u00e9n co\u00f1ecida como SDPR), cavina3 (ou SRBC) e cavina4 (ou MURC). A cavina1 parece ser o principal regulador da formaci\u00f3n de caveolas en moitos tecidos, e simplemente coa expresi\u00f3n da cavina1 xa \u00e9 suficiente para a formaci\u00f3n de caveolas morfol\u00f3xicas en c\u00e9lulas que carecen de caveolas pero te\u00f1en abundante caveolina 1 (Cav1). A cavina4, an\u00e1loga da caveolina 3 (Cav3), \u00e9 espec\u00edfica do m\u00fasculo.\nEndocitose caveolar.\nAs caveolas son un lugar de endocitose dependente de balsa e independente de clatrina. A capacidade das caveolinas de oligomerizarse debido aos seus dominios de oligomerizaci\u00f3n \u00e9 necesaria para a formaci\u00f3n de ves\u00edculas endoc\u00edticas caveolares. A oligomerizaci\u00f3n leva \u00e1 formaci\u00f3n de microdominios ricos en caveolinas na membrana plasm\u00e1tica. O incremento dos niveis de colesterol e a inserci\u00f3n dos dominios de armaz\u00f3n de caveolinas na membrana plasm\u00e1tica leva \u00e1 expansi\u00f3n da invaxinaci\u00f3n caveolar e \u00e1 formaci\u00f3n de ves\u00edculas endoc\u00edticas. A fisi\u00f3n das ves\u00edculas desde a membrana plasm\u00e1tica \u00e9 despois mediada pola GTPase dinamina II, que est\u00e1 localizada no pescozo da ves\u00edcula que se invaxina. A ves\u00edcula caveolar liberada no citoplasma pode fusionarse cun endosoma temper\u00e1n ou caveosoma. O caveosoma \u00e9 un compartimento endos\u00f3mico con pH neutro que non ten marcadores endos\u00f3micos temper\u00e1ns. Por\u00e9n, cont\u00e9n mol\u00e9culas internalizadas pola endocitose caveolar.\nEste tipo de endocitose util\u00edzase, por exemplo, para a transcitose de albumina en c\u00e9lulas endoteliais ou para a internalizaci\u00f3n do receptor da insulina en adipocitos primarios.\nInhibidores.\nAlg\u00fans inhibidores co\u00f1ecidos da v\u00eda das caveolas son a filipina III, a xeniste\u00edna e a nistatina."}
{"id": "504383", "revid": "98629", "url": "https://gl.wikipedia.org/wiki?curid=504383", "title": "Montes P\u00f3nticos", "text": "Os montes P\u00f3nticos ou Alpes P\u00f3nticos (en , que significa Montes de Anatolia do Norte) forman unha cordilleira no norte de Anatolia, Turqu\u00eda. Son co\u00f1ecidos como Montes Parhar nas linguas locais turca e grego p\u00f3ntico. O voc\u00e1bulo \"Parhar\" procede dunha palabra hitita que significa \"alto\" ou \"cumio\". En grego antigo os montes co\u00f1ec\u00edanse como os Paryadres ou monta\u00f1as Parihedri.\nXeograf\u00eda.\nO cordal vai de leste a oeste, paralelo \u00e1 pr\u00f3xima costa do mar Negro. Est\u00e9ndese polo nord\u00e9s ata Xeorxia e polo oeste ata o mar de M\u00e1rmara, co contraforte ao noroeste dos montes K\u00fcre (e a s\u00faa extensi\u00f3n occidental, os montes Ak\u00e7akoca) e dos montes Bolu, seguindo a costa. O pico m\u00e1is alto da cordilleira \u00e9 o Ka\u00e7kar Da\u011f\u0131, que alcanza os 3937\u00a0m. As fallas de Anatolia Norte e de Anatolia Nord\u00e9s, de leste a oeste, corren ao longo do cordal.\nEcolox\u00eda.\nOs montes est\u00e1n en xeral cubertos por bosques densos, predominantemente de conf\u00ederas. Estes bosques forman unha ecorrexi\u00f3n que cobre a maior\u00eda da cordilleira, mentres que os bosques mixtos do C\u00e1ucaso se estenden pola parte m\u00e1is oriental do cordal, co\u00f1ecido como montes Ka\u00e7kar. A rexi\u00f3n \u00e9 o fogar de moita fauna euroasi\u00e1tica como o gabi\u00e1n, a aguia real, a \"Aquila heliaca\", a aguia pomerana, o \"Lyrurus mlokosiewiczi\", o \"Serinus pusillus\" e o gabeador vermello. A estreita faixa costeira entre os montes e o mar Negro, co\u00f1ecida como Ponto \u00e9 o fogar dos bosques de frondosas de Ponto Euxido-C\u00f3lquida que cont\u00e9n alg\u00fans dos poucos bosques temperados h\u00famidos do mundo. A meseta de Anatolia, ao sur do cordal, ten un clima continental considerabelmente m\u00e1is seco que a h\u00famida costa."}
{"id": "504384", "revid": "47401", "url": "https://gl.wikipedia.org/wiki?curid=504384", "title": "Alpes P\u00f3nticos", "text": ""}
{"id": "504385", "revid": "47401", "url": "https://gl.wikipedia.org/wiki?curid=504385", "title": "Monta\u00f1as P\u00f3nticas", "text": ""}
{"id": "504386", "revid": "89787", "url": "https://gl.wikipedia.org/wiki?curid=504386", "title": "Glenn Coldenhoff", "text": "Glenn Coldenhoff, nado en Oss o 13 de febreiro de 1991, \u00e9 un piloto neerland\u00e9s de motocr\u00f3s. \nCompite no Campionato Mundial de Motocr\u00f3s, onde ten ga\u00f1ado varios Grandes Premios. Coldenhoff foi un dos membros do equipo neerland\u00e9s ga\u00f1ador do Motocr\u00f3s das Naci\u00f3ns de 2019, xunto a Jeffrey Herlings e Calvin Vlaanderen. A s\u00faa vitoria supuxo o primeiro triunfo holand\u00e9s nos 73 anos de historia da competici\u00f3n.\nTraxectoria.\nNaceu en Oss, traslad\u00e1ndose logo a vivir \u00e1 vila de Heesch, en Brabante do Norte. Comezou competindo en motocr\u00f3s no 2001 na categor\u00eda de 85cc. En 2004, 2005 e 2006 ga\u00f1ou o t\u00edtulo neerland\u00e9s nesta categor\u00eda. En 2007 pasou \u00e1 categor\u00eda MX2, pero unha lesi\u00f3n no pulso estragoulle a tempada. En 2008 fixo unha aparici\u00f3n como invitado no Campionato do Mundo de Motocr\u00f3s, en MX2. Conseguiu chegar \u00e1 meta coa s\u00faa Suzuki, pero non obtivo ning\u00fan punto. Durante as d\u00faas tempadas seguintes centrouse no Campionato de Europa de MX2.\nEn 2011 deu o salto definitivo ao Campionato Mundial con Yamaha. Puntuou de xeito habitual ata que se lesionou durante o Gran Premio de Suecia, rematando 21\u00ba na clasificaci\u00f3n final. En 2012 conseguiu un asento no equipo de Jacky Martens, onde comezou a correr con KTM. Volveu lograr puntos e acabou entre os dez primeiros nalgunha carreira. Rematou noveno na clasificaci\u00f3n final. En 2013 cambiou a outro equipo belga de KTM, no que obtivo m\u00e1is \u00e9xito. Subiu ao podio d\u00faas veces e logrou ga\u00f1ar o primeiro Gran Premio da s\u00faa carreira, o GP de Gran Breta\u00f1a. Acabou quinto na clasificaci\u00f3n final. \nEn 2014 volveu a Suzuki. A tempada comezou ben, con tres podios e d\u00faas vitorias seguidas. Pero a continuaci\u00f3n tivo un accidente no que resultou gravemente ferido, perdendo a maior parte da tempada. A\u00ednda as\u00ed quedou d\u00e9cimo terceiro na clasificaci\u00f3n final e participou no Motocr\u00f3s das Naci\u00f3ns coa selecci\u00f3n holandesa.\nEn 2015 subiu \u00e1 clase MXGP. Na s\u00faa tempada de debut ga\u00f1ou un Gran Premio (Letonia) e subiu ao podio outra vez m\u00e1is, o que lle serviu para lograr o oitavo lugar na clasificaci\u00f3n final. Finalizou as tempadas 2016, 2017 e 2018 como 7\u00ba, 10\u00ba e 7\u00ba respectivamente na clasificaci\u00f3n final. En decembro de 2018 sufriu un accidente durante unha sesi\u00f3n de adestramento e rompeu o pulso e tres v\u00e9rtebras. En 2019 acadou d\u00faas vitorias (Italia e Suecia) e acabou terceiro na clasificaci\u00f3n final. Ese mesmo ano ga\u00f1ou en Assen o Motocr\u00f3s das Naci\u00f3ns, co equipo neerland\u00e9s formado ademais por Jeffrey Herlings e Calvin Vlaanderen.\nO 9 de agosto de 2020 fixo historia ao ga\u00f1ar o primeiro Gran Premio de MXGP para Gas Gas en Kegums (Letonia)."}
{"id": "504387", "revid": "88215", "url": "https://gl.wikipedia.org/wiki?curid=504387", "title": "Motocr\u00f3s de Naci\u00f3ns", "text": ""}
{"id": "504388", "revid": "1131", "url": "https://gl.wikipedia.org/wiki?curid=504388", "title": "Posidonia", "text": "Posidonia pode referirse a:"}
{"id": "504389", "revid": "89787", "url": "https://gl.wikipedia.org/wiki?curid=504389", "title": "Posidoni\u00e1ceas", "text": "A das posidoni\u00e1ceas, \"Posidoniaceae\", \u00e9 unha familia de plantas faner\u00f3gamas anxiospermas mari\u00f1as da orde das alismatales que se estenden polo mar Mediterr\u00e1neo e pola costa sur de Australia. \nA familia comprende un s\u00f3 x\u00e9nero, \"Posidonia\", con 9 especies admitidas na actualidade.\nTaxonom\u00eda.\nDescrici\u00f3n.\nFamilia.\nA familia foi descrita, segundo alg\u00fans autores, polo bot\u00e1nico brit\u00e1nico Sydney Howard Vines, ou, segundo outros, polo seu compatriota, tam\u00e9n bot\u00e1nico e tax\u00f3nomo, John Hutchinson.\nX\u00e9nero.\nO x\u00e9nero desribiuno en 1805 o paleont\u00f3logo e bot\u00e1nico alem\u00e1n Karl Dietrich Eberhard K\u00f6nig \nEtimolox\u00eda.\nO nome \"Posidonia\" deriva de Poseid\u00f3n (en grego antigo \u03a0\u03bf\u03c3\u03b5\u03b9\u03b4\u03ce\u03bd\u03b9\u03bf\u03c2, \"Poseid\u014dnios\") deus, na mitolox\u00eda grega, dos oc\u00e9anos e das augas.\nEspecies.\nA familia est\u00e1 constitu\u00edda por un s\u00f3 x\u00e9nero, \"Posidonia\", que comprende, segundo a \"lista\" dos Reais Xard\u00edns Bot\u00e1nicos de Kew, e m\u00e1is o \"World Register of Marine Species\", as seguintes nove especies:\nNota taxon\u00f3mica.\nA familia foi reco\u00f1ecida polo APG II (2003), que lle asignou o n\u00famero de familia 40. \nEcolox\u00eda.\nAs especies desta familia est\u00e1n distribu\u00eddas no mar Mediterr\u00e1neo e na costa sur de Australia. A \u00fanica especie end\u00e9mica do Mediterr\u00e1neo \u00e9 \"Posidonia oceanica\".\nEn maio de 2006 achouse nas proximidades de Formentera, illas Baleares, un exemplar desta especie de 8 km de longo, que \u00e9 a planta m\u00e1is grande co\u00f1ecida, e o maior ser vivo (sen considerar os fungos); o seu ritmo de crecemento \u00e9 de 2 cm por ano, e a s\u00faa idade estimouse en 100\u00a0000 anos.\nEsta especie esta en perigo a causa da \"Caulerpa taxifolia\", xa que \u00e9 velenosa e a pudre."}
{"id": "504390", "revid": "72012", "url": "https://gl.wikipedia.org/wiki?curid=504390", "title": "Posidonia (x\u00e9nero)", "text": ""}
{"id": "504392", "revid": "72012", "url": "https://gl.wikipedia.org/wiki?curid=504392", "title": "Posidoniaceae", "text": ""}
{"id": "504393", "revid": "85894", "url": "https://gl.wikipedia.org/wiki?curid=504393", "title": "Jos\u00e9 Garc\u00eda Iglesias", "text": "Jos\u00e9 Garc\u00eda Iglesias, nado en Ribadeo en 1889 e finado na Coru\u00f1a o 23 de febreiro de 1935, foi un pol\u00edtico e xornalista galego.\nTraxectoria.\nTi\u00f1a representaci\u00f3nes de vi\u00f1os de Xerez e sidras de Asturias. Foi fundador da Agrupaci\u00f3n Socialista de Ribadeo. Foi desterrado a 150 quil\u00f3metros de Ribadeo debido \u00e1s s\u00faas ideas pol\u00edticas. Instalouse na Coru\u00f1a onde continuou cos seus negocios e montou unha pequena fabrica de lixivia. Foi secretario da Agrupaci\u00f3n Socialista da Coru\u00f1a en 1931, \u00e1 que representou no Congreso Extraordinario do PSOE dese ano. En setembro de 1932 foi elixido presidente do Comit\u00e9 Executivo da Agrupaci\u00f3n Socialista da Coru\u00f1a. Foi director de \"Acci\u00f3n Socialista\" en 1933. Foi denunciado por inxurias \u00e1 autoridade en outubro de 1933. Pertenceu \u00e1 La Antorcha Galaica del Libre Pensamiento da que foi vogal. Finou na Coru\u00f1a por osteosarcoma frontal con 46 anos.\nVida persoal.\nCasou con Concepci\u00f3n Garc\u00eda \u00c1lvarez e foi pai de Pep\u00edn, Bebel, Jaur\u00e9s, France, Voltaire, Concepci\u00f3n, B\u00e9lgica e Berthelot Garc\u00eda Garc\u00eda."}
{"id": "504396", "revid": "89787", "url": "https://gl.wikipedia.org/wiki?curid=504396", "title": "Paulo Rei Ballesteros", "text": "Paulo Rei Ballesteros, nado en Ardesende (Codeso, Boqueix\u00f3n), \u00e9 un profesor e tradutor galego.\nTraxectoria.\nProfesor de filosof\u00eda no ensino secundario, as s\u00faas linguas de traballo na traduci\u00f3n ao galego son o ingl\u00e9s, o franc\u00e9s e o portugu\u00e9s.\nO seu irm\u00e1n era Anxo Rei Ballesteros."}
{"id": "504397", "revid": "85894", "url": "https://gl.wikipedia.org/wiki?curid=504397", "title": "Silvia Abril", "text": "Silvia Abril Fern\u00e1ndez, nada en Matar\u00f3 (provincia de Barcelona) o 10 de abril de 1971, \u00e9 unha actriz, humorista e presentadora espa\u00f1ola.\nTraxectoria.\nComezou estudos de dereito, pero os abandonou para ingresar no Instituto do Teatro de Barcelona. Iniciou a s\u00faa carreira art\u00edstica sobre os escenarios, tras integrarse no grupo de teatro Comediants. Con todo, a gran popularidade chegoulle grazas \u00e1 televisi\u00f3n, cando se incorporou no 2003 ao programa de humor \"Homo Zapping\", dirixido por Jos\u00e9 Corbacho, e no que durante preto de catro anos, deu renda solta aos seus dotes interpretativos e ao seu notable vis c\u00f3mica, parodiando a celebridades da televisi\u00f3n espa\u00f1ola como Isabel Gemio, Mercedes Mil\u00e1, Ana Rosa Quintana ou Cayetana Guill\u00e9n Cuervo.\nEn 2005 realizou un cameo en \"Torrente 3: el protector\" xunto a Andreu Buenafuente e Tony Leblanc.\nParalelamente colaborou noutros programas como \"Las cerezas\" (2004-2005, La 1) de Julia Otero e series como \"Divinos\" (2006, Antena 3), xunto a Santi Mill\u00e1n. Tam\u00e9n colaborou na curtametraxe \"El Juglar da la nota\" (2006) de Santiago Alvarado.\nEn 2006 foi fichada por Andreu Buenafuente para o seu programa hom\u00f3nimo \"Buenafuente\", no cal permaneceu un tempo interpretando varios personaxes \u2014en especial a esperp\u00e9ntica \"Ni\u00f1a de Shrek\"\u2014 tanto na s\u00faa etapa de Antena 3 como na de La Sexta. Precisamente a trav\u00e9s deste programa, Silvia Abril formou parte da representaci\u00f3n de Espa\u00f1a en \"Eurovisi\u00f3n 2008\" interpretando a \"Gr\u00e1fica\", a bailarina torpe, vestida de rosa, que coa s\u00faa compa\u00f1eira \"Disco\" acompa\u00f1ou ao \"cantante\" Rodolfo Chikilicuatre, un personaxe creado como parodia do reggaeton. Ese mesmo \"La que se avecina\"no tam\u00e9n interpretou o papel de Violeta Recio, a irm\u00e1 tola de Antonio Recio, en dous cap\u00edtulos da segunda tempada de La que se avecina (Telecinco).\nNo ano 2009, protagonizou xunto a Alexandra Jim\u00e9nez a pel\u00edcula \"Spanish Movie\", a quinta pel\u00edcula espa\u00f1ola m\u00e1is vista aquel ano.\nEn 2010 colaborou no programa humor\u00edstico de televisi\u00f3n \"La escobilla nacional\" interpretando personaxes como Carmen Lomana ou Ana Rosa Quintana, e desde o 25 de abril do mesmo ano, presentou a versi\u00f3n feminina de \"Caiga quien caiga\" en Cuatro xunto con Ana Mil\u00e1n e T\u00e0nia S\u00e0rrias. Tras a finalizaci\u00f3n deste programa fichou como colaboradora en El Hormigueroi, onde realizaba semanalmente unha secci\u00f3n de coci\u00f1a creativa express. En 2011 colaborou no programa humor\u00edstico de televisi\u00f3n Palomitas facendo sketches.\nNo ver\u00e1n de 2011 volveu aparecer en La que se avecina. Ese mesmo ano, tam\u00e9n participou en Torrente 4: Lethal Crisis. En novembro dese mesmo ano comezou a presentar en Cuatro o programa de humor \"Las noticias de las 2\", xunto a Ana Morgade.\nEn 2012 participou novamente na comedia \"La que se avecina\" dando vida outra vez ao personaxe de Violeta Recio, como personaxe fixo, e non epis\u00f3dico como anteriormente.\nEn 2013, a \"La que se avecina\"ctriz deixa de participar nos primeiros cap\u00edtulos da 7.\u00aa tempada de La que se avecina, debido \u00e1 baixa por maternidade tras dar a luz \u00e1 s\u00faa filla Joana. A actriz incorporouse m\u00e1is tarde \u00e1s rodaxes.\nDesde novembro de 2013 at\u00e9 febreiro de 2015, participa en sete programas do programa de improvisaci\u00f3n c\u00f3mica \"Me resbala\", onde Silvia se proclamou ga\u00f1adora d\u00faas veces por elecci\u00f3n libre do p\u00fablico (no seu primeiro e \u00faltimo programa).\nEn decembro de 2013 uniuse ao xurado do novo programa da canle catal\u00e1 TV3, \"Oh Happy Day\"!.\nEn abril de 2014 conf\u00edrmase que forma parte da repartici\u00f3n da nova serie de TV3 \"39+1\", no papel dunha xornalista carism\u00e1tica, alegre e divertida de nome Vilma Sancho. Na repartici\u00f3n acompa\u00f1arana actrices como Marta Tornei e Tha\u00efs Blume, entre outras.\nDesde setembro de 2015 e at\u00e9 xaneiro de 2016, participou como concursante na cuarta edici\u00f3n do programa \"Tu cara me suena\" de Antena 3, nas que foi moi valorada polo xurado e p\u00fablico no programa debido \u00e1s s\u00faas actuaci\u00f3ns de Ylenia Padilla ou Britney Spears. Ademais de participar xunto ao seu marido Andreu Buenafuente onde a parella cantou \"The lady is a tramp\", de Lady Gaga e Tony Benett, gala que deixou momentazos como a peculiar voda entre estes dous. Na gala n\u00b07 na cal a actriz se meteu na pel de Heidi e tivo unha gran acollida por parte do p\u00fablico e do xurado, proclamouse ga\u00f1adora.\nA continuaci\u00f3n de fin\"a\"lizar a cuarta edici\u00f3n de Tu cara me suena realizouse un especial do programa na que dez famosos concursaron por unha praza en TCMS 5, no cal Silvia Abril incorporouse como membro do xurado xunto aos demais: Carlos Latre, Lolita e Shaila D\u00farcal, as\u00ed substitu\u00edndo a ausencia de \u00c1ngel Ll\u00e1cer.\nDesde o 11 de xaneiro de 2016 colabora como fixa no programa \"Late motiv\" de #0 onde comparte plat\u00f3 xunto \u00e1 s\u00faa parella Andreu Buenafuente, como xa o fixo anteriormente en \"Buenafuente\".\nEn agosto de 2016 em\u00edtese en La Sexta o programa \"\u00a1Eso lo hago yo\"!, tras un ano gardado na rec\u00e1mara, onde Silvia foi xurado xunto a David Bustamante e o coreogr\u00e1fo Giorgio Aresu.\nO 26 de agosto estr\u00e9ase en cines a pel\u00edcula \"Cuerpo de \u00e9lite\" de (Joaqu\u00edn Monz\u00f3n) na que non \u00e9 protagonista pero aparece varias veces xunto a outros como Jordi Sanchez, Miki Esparb\u00e9, Mar\u00eda Le\u00f3n, Andoni Agirregomezkorta, Juan Carlos Adivuri, Carlos Areces, Joaquin Reyes e Pepa Aniorte entre outros.\nO 22 de setembro de 2016 an\u00fanciase que ser\u00e1 a protagonista da nova serie de Antena 3 dos creadores de \"All\u00ed abajo\". A\u00ednda que en febreiro de 2017 paral\u00edzase o proxecto, aprazando a produci\u00f3n.\nA finais dese mesmo ano pasa a formar parte do cadro de persoal de colaboradores de Cero en Historia, novo programa de Cero presentado por Joaqu\u00edn Reyes.\nDesde xaneiro de 2017 \u00e9 xurado do novo programa de La Sexta chamado \"T\u00fa s\u00ed que s\u00ed\" presentado por Cristina Pedroche e que estar\u00e1 acompa\u00f1ada por Rafa Mendez e Soraya Arnelas.\nO 15 de marzo de 2017, conf\u00edrmase que volver\u00e1 estar no regreso do programa \"Homo Zapping\" a Neox onde volver\u00e1 a parodiar a famosos.\nEn 2017 foi concursante de \"MasterChef Celebrity\", o cal compaxinou coas gravaci\u00f3ns dos sketches de \"Homo Zapping\", as s\u00faas colaboraci\u00f3ns en \"Late motiv\" e \"Cero en Historia\". Finalmente quedou como subcampioa do concurso de coci\u00f1a.\nTam\u00e9n fixo colaboraci\u00f3ns en \"Hipnot\u00edzame\" e ser\u00e1 a protagonista da nova pel\u00edcula de Juana Mac\u00edas \"Bajo el mismo techo\" que se empezou a rodar en setembro, xunto con Jordi S\u00e1nchez e Daniel Guzm\u00e1n.\nA principios de 2018 an\u00fanciase que asina co grupo Atresmedia un contrato de longa duraci\u00f3n para novos proxectos nas cadeas do grupo.\nTras isto, en marzo de 2018 an\u00fanciase que copresentar\u00e1 xunto a Roberto Vilar o programa La noche de Rober no prime time de Antena 3, e un mes m\u00e1is tarde anunciouse que presentar\u00e1 en solitario no prime time desa mesma cadea a adaptaci\u00f3n espa\u00f1ola do formato \"Game of games\". En febreiro de 2019, presentou xunto ao seu marido e presentador de televisi\u00f3n Andreu Buenafuente a gala dos Premios Goya. Ademais, colabora tam\u00e9n ocasionalmente no programa \"Late Motiv\".\nDesde o 1 de xullo at\u00e9 o 30 de agosto de 2019 presentou o programa \"Agora Caigo\u01c3\" con motivo das vacaci\u00f3ns de Arturo Valls.\nVida privada.\nTras dez anos de relaci\u00f3n, casou no ver\u00e1n de 2017 no Concello de Barcelona, oficiada pola alcaldesa Ada Colau, co presentador de televisi\u00f3n Andreu Buenafuente, co que tivo unha filla o 28 de novembro de 2012 chamada Joana."}
{"id": "504399", "revid": "72012", "url": "https://gl.wikipedia.org/wiki?curid=504399", "title": "Acantheae", "text": ""}
{"id": "504400", "revid": "5863", "url": "https://gl.wikipedia.org/wiki?curid=504400", "title": "Gary Lineker", "text": "Gary Winston Lineker, nado o 25 de outubro de 1960 en Leicester (Inglaterra), \u00e9 un exfutbolista profesional brit\u00e1nico. Est\u00e1 considerado como un dos mellores dianteiros da historia do seu pa\u00eds. Foi o m\u00e1ximo goleador do Mundial de F\u00fatbol de 1986 en M\u00e9xico con seis goles."}
{"id": "504401", "revid": "98629", "url": "https://gl.wikipedia.org/wiki?curid=504401", "title": "Eduardo L\u00f3pez Bud\u00e9n", "text": "Eduardo L\u00f3pez Bud\u00e9n, nado cara a 1862 e finado na Coru\u00f1a o 26 de setembro de 1927, foi un pol\u00edtico, xornalista e profesor galego.\nTraxectoria.\nCreou un centro de ensino privado cara a 1900. Foi nomeado administrador dos establecementos municipais de beneficencia en 1911, e despois foi xefe de Secci\u00f3n do Concello da Coru\u00f1a. Foi un dos impulsores da instituci\u00f3n cultural La Antorcha Galaica del Libre Pensamiento e animador do Centro de Estudios Sociales Germinal. Republicano, foi presidente do Casino Republicano da Coru\u00f1a. En novembro de 1918 foi elixido membro do directorio do Partido Republicano Coru\u00f1\u00e9s con Antonio Lens Viera e Santiago Casares Quiroga. Morreu na Coru\u00f1a de tumorizaci\u00f3n pil\u00f3rica aos 65 anos.\nReco\u00f1ecementos.\nA corporaci\u00f3n republicana da Coru\u00f1a deulle o seu nome \u00e1 R\u00faa \u00c1ngel Rebollo o 15 de xullo de 1931. Pero despois do golpe de Estado do 18 de xullo de 1936 volveu ostentar o seu anterior nome por acordo do Concello de 18 de setembro de 1936."}
{"id": "504403", "revid": "89787", "url": "https://gl.wikipedia.org/wiki?curid=504403", "title": "Kamala Harris", "text": "Kamala Devi Harris, nada en Oakland o 20 de outubro de 1964, \u00e9 unha avogada e pol\u00edtica norteamericana, vicepresidenta dos Estados Unidos dende o 20 de xaneiro de 2021.\nTraxectoria.\nFilla da investigadora contra o cancro Shyamala Gopalan, unha t\u00e1mil da India que se establecera nos Estados Unidos en 1960 para doutorarse en endocrinolox\u00eda na UC Berkeley e do economista Donald J. Harris de Stanford que emigrara en 1961 de Xamaica. Kamala medrou en Berkeley coa s\u00faa irm\u00e1 m\u00e1is nova, Maya Harrisnunha zona co\u00f1ecida como \"the flatlands\" cunha proporci\u00f3n significativa de afroamericanos e ao principiar preescolar, seguindo a pol\u00edtica pioneira que se efectuaba en Berkley para asegurar o equilibrio racial nos diferentes centros de ensino, \u00eda en autob\u00fas \u00e1 escola nunha veci\u00f1anza pr\u00f3spera no norte da localidade que s\u00f3 dous anos antes ti\u00f1a un 95% de estudantes brancos e por contraste en 1969 ti\u00f1a un 40% de afroamericanos. Durante a s\u00faa infancia tanto acud\u00eda \u00e1 igrexa baptista como ao templo hindu\u00edsta e visitaba periodicamente \u00e1 s\u00faa familia materna en Madr\u00e1s e como resultado adquiriu un certo co\u00f1ecemento pasivo do t\u00e1mil. Ao se divorciaren seus pais cando ti\u00f1a sete anos quedou a vivir coa s\u00faa nai e realizaba visitas nas fins de semana ao seu pai que viv\u00eda en Palo Alto, desa \u00e9poca a propia Kamala comentou que os veci\u00f1os non deixaban os seus fillos xogar con ela por ser negra. Con doce anos aveci\u00f1ouse coa irm\u00e1n en Montreal ao aceptar a s\u00faa nai un posto de investigadora no Hospital Xeral Xudeu e como profesora na Universidade McGill. Harris rematou primaria nunha escola franc\u00f3fona e logo realizou a secundaria nun instituto angl\u00f3fono de Westmount no que se graduou en 1981.\nEn 1986 gradouse en econ\u00f3micas e ciencias pol\u00edticas na Universidade Howard de Washington DC para despois seguir estudos na escola de dereito Hastings da Universidade de California en San Francisco na que se graduou como doutora en xurisprudencia en 1989 e en xu\u00f1o de 1990 admit\u00edrona no colexio de avogados (\"State Bar\") de California. En 1990 contrat\u00e1rona como asistenta do fiscal do distrito do condado de Alameda en California a\u00ednda que en 1994 solicitou unha licenza para integrar o \"California Unemployment Insurance Appeals Board\" e tras seis meses a \"California Medical Assistance Commission\" designada polo presidente da Asemblea de California, Willie Brown, con quen manti\u00f1a unha relaci\u00f3n . En febreiro de 1998 o fiscal do distrito de San Francisco, Terence Hallinan, nomeouna xefa da divisi\u00f3n de delincuencia habitual ao cargo doutros cinco asistentes da fiscal\u00eda. No ano 2000 op\u00faxose publicamente \u00e1 Proposici\u00f3n 21 que se \u00eda votar en referendo en California e que lles outorgaba \u00f3s fiscais a posibilidade de xulgaren menores a partir dos 14 anos en tribunais superiores no canto de en tribunais de menores o que levou a confrontaci\u00f3ns con outros membros da fiscal\u00eda e \u00e1 renuncia ao seu posto para comezar en agosto de 2000 a traballar para a avogac\u00eda da cidade de San Francisco como encargada da divisi\u00f3n de veci\u00f1anza e servizos comunitarios.\nFiscal de distrito.\nEn 2003 presentouse \u00e1s elecci\u00f3ns \u00e1 fiscal\u00eda do distrito de San Francisco contra o incumbente Hallinan, que procuraba a reelecci\u00f3n co trasfondo do esc\u00e1ndalo co\u00f1ecido como \"Fajitagate\", relacionado con alegaci\u00f3ns de obstruci\u00f3n \u00e1 xustiza nunha investigaci\u00f3n sobre un asalto por parte da xefa de polic\u00eda da cidade de San Francisco que levou \u00e1 s\u00faa renuncia pero Hallinan non foi capaz de probar evidencias de conspiraci\u00f3n e tivo que retirar os cargos un mes m\u00e1is tarde. Harris e Hallinan estaban pr\u00f3ximos ideoloxicamente, os dous eran afiliados ao Partido Dem\u00f3crata, e a campa\u00f1a centrouse na competencia de Hallinan como fiscal e mais en cuesti\u00f3ns de car\u00e1cter persoal. Harris acusouno de lograr baixos \u00edndices de condena nos processos criminais, un 52% fronte \u00e1 media estatal do 83%e Hallinan criticou o que consideraba falta de \u00e9tica de Harris pola s\u00faa proximidade con Brown. Hallinan recibiu m\u00e1is votos na primeira volta pero na segunda venceu Kamala por 56,5% a 43,5%e xurou como fiscal de distrito o 4 de xaneiro de 2004, a primeira afroamericana na historia de California. \nDurante a campa\u00f1a anunciara que non \u00eda buscar en caso ning\u00fan a pena de morte e s\u00f3 \u00eda solicitar a aplicaci\u00f3n da lei denominada \"three-strikes\", que leva aparellada a cadena perpetua por cometer un terceiro delito grave, s\u00f3 nos casos de crimes violentos e as\u00ed, cando en abril de 2004 mataron un axente da Polic\u00eda de San Francisco, Isaac Espinoza, en acto de servizo, Kamala ratificou a s\u00faa postura de non solicitar a pena de morte o que lle desagradou \u00e1 polic\u00eda da cidade. Durante o funeral do polic\u00eda, na Catedral de Santa Mar\u00eda, a senadora e exalcaldesa de San Francisco, Dianne Feinstein, dende o p\u00falpito exhortou a Harris, sentada na primeira fila, a que asegurara a pena de morte, o que provocou unha ovaci\u00f3n de p\u00e9 duns 2.000 polic\u00edas uniformados presentes. Por\u00e9n, Harris mantivo a s\u00faa posici\u00f3n en contra e o asasino do Oficial Espinoza foi declarado culpable e condenado a cadea perpetua. As relaci\u00f3ns co Departamento de Polic\u00eda deterior\u00e1ronse a\u00ednda m\u00e1is, ao ano seguinte, ao trasladar ao antigo subfiscal Paul Cummins, con boas relaci\u00f3ns co departamento de polic\u00eda, dunha unidade criminal formada por oitenta fiscais \u00e1 unidade m\u00e1is pequena de delincuentes habituais.\nComo fiscal, Harris iniciou un programa pioneiro para o que recrutou \u00e1 activista dos dereitos humanos Lateefah Simona para dirixir unha divisi\u00f3n de reinserci\u00f3n que puxo en marcha o programa \"Back on Track\" dirixido a delincuentes de entre 18 e 30 anos, e en especial a traficantes de droga polo mi\u00fado, que cometeran un primeiro delito sen violencia, sen envolvemento de armas e sempre e cando non pertencesen a bandas e que a cambio da s\u00faa declaraci\u00f3n de culpabilidade lograban un aprazamento da s\u00faa entrada en prisi\u00f3n coa condici\u00f3n de acudir regularmente diante o xu\u00edz por un per\u00edodo de 12 a 18 meses, facer horas para a comunidade, facer tests de drogas, obter un diploma de ensino secundario ou equivalente ou manter un emprego estable. Ao completalo borr\u00e1banse os rexistros policiais dos integrantes do programa. Acoll\u00e9ronse ao programa, ao longo de seis anos, m\u00e1is de 200 convictos, cunha taxa de reincidencia moi baixa, menos do 10% fronte ao 53% de traficantes de drogas que en California volv\u00edan a prisi\u00f3n aos dous anos de sa\u00edr. O programa logrou o reco\u00f1ecemento do departamento de xustiza dos Estados Unidos como modelo e, en 2009, o gobernador de California, Arnold Schwarzenegger promulgou a \"Lei de Reinserci\u00f3n Back On Track\", unha lei estatal que promov\u00eda que outros condados levasen a cabo programas cun modelo semellante \u00e1 iniciativa de Harris e a Asociaci\u00f3n Nacional de fiscais de distritos adoptouno como modelo que seguiron as fiscal\u00edas de distrito de Baltimore, Filadelfia e Atlanta para os seus propios programas. O programa provocara unha certa pol\u00e9mica porque, inicialmente, inclu\u00eda inmigrantes ilegais, entre os que un deles, Alexander Izaguirre, foi arrestado posteriormente por asalto.\u200b M\u00e1is tarde, reco\u00f1eceu que permitir a persoas non elixibles para traballar nos Estados Unidos fora un erro,\u200b e modificou o programa para prohibir acoller a quen non puidese traballar legalmente nos Estados Unidos. Presentouse \u00e1 reelecci\u00f3n en 2007 sen candidatura ningunha en contra. \nEn 2009 publicou o libro \"Smart on Crime: A Career Prosecutor's Plan to Make Us Safer\" no que aborda a xustiza criminal dende unha perspectiva econ\u00f3mica, discute unha serie de \"mitos\" arredor do sistema de xustiza criminal norteamericano e presenta propostas para reducir e previr o crime . Tras chegar \u00e1 fiscal\u00eda creou unha unidade especializada nos crimes de odio, centrada na discriminaci\u00f3n contra os nenos e adolescentes LGBT nas escolas. Por mor da conmoci\u00f3n que causou en 2006 o asasinato dunha rapaza transx\u00e9nero de 16 anos e o uso polos seus asasinos da defensa de p\u00e1nico gai para evitaren unha condena de asasinato en segundo grao Harris convocou canda a nai da asasinada unha conferencia \u00e1 que acudiron 200 fiscais e oficiais de polic\u00eda de todos os Estados Unidos para discutir estratexias que puidesen confrontar ese tipo de defensas legais. Harris tam\u00e9n declarou o seu apoio ao matrimonio entre persoas do mesmo sexo e op\u00faxose \u00e1s prop\u00f3sici\u00f3ns 22 (2000) e 8 de California (2008), que pretend\u00edan impedilo. Foi membro do consello da Asociaci\u00f3n de Fiscais de Distrito de California e vicepresidenta da Asociaci\u00f3n Nacional de Fiscais de Distrito.\nCrimes violentos, encarceramentos e absentismo escolar.\nDurante o seu mandato, a taxa xeral de condena por crimes aumentou dun 52% en 2003 ao 67% en 2006, a maior nunha d\u00e9cada; a taxa chegou ao 85% en casos de homicidio e as condenas a traficantes de drogas pasaron dun 56% en 2003 ao 74% en 2006, ademais, Harris tam\u00e9n pechou moitos casos por medio de delaci\u00f3ns . Ao asumir o cargo, procurou a resoluci\u00f3n dos asasinatos sen resolver da anterior administraci\u00f3n, e dos 73 homicidios nesa situaci\u00f3n, un total de 32 acabaron en acordos por delitos menos graves, como homicio neglixente, ou outros crimes, como agresi\u00f3n ou roubo e a retirada das acusaci\u00f3ns por homicidio. As\u00ed e todo, os \u00edndices de encarceramento de San Francisco estaban entre os m\u00e1is baixos de California, aproximdamente o 4% das detenci\u00f3ns acababan en prisi\u00f3n en San Francisco, en comparaci\u00f3n co 12,8% do condado de Alameda, 14,4% no condado de Sacramento, 21% nos condados de San Mateo e Santa Clara, 26,6% no condado de Fresno, 38,7% no condado dos \u00c1nxeles e o 41% no de San Diego por\u00e9n, segundo a polic\u00eda, as sentenzas ben\u00e9volas dos xu\u00edces de San Francisco tam\u00e9n contribu\u00edan a ese \u00edndice tan baixo.\nEn 2004 uniuse \u00e1 campa\u00f1a para combater o absentismo escolar de toda a rapazada en risco de exclusi\u00f3n e en 2006 declarou que o absentismo escolar cr\u00f3nico era un asunto de seguridade p\u00fablica, salientando que a maior\u00eda dos internos penitenciarios e as v\u00edtimas de homicidio deixaran os estudos ou eran absentistas habituais e anunciou que \u00eda perseguir os pais dos fillos que habitualmente corresen a escola enfront\u00e1ndose penas pod\u00edan chegar a multas de 2500$ e un ano de prisi\u00f3n e en 2008 mandou comparecer a seis pais que ti\u00f1an fillos que faltaran a clase sen causa xustificada cando menos 50 d\u00edas; por primeira volta que en San Francisco se denunciaba a adultos por absentismo escolar. Foi unha medida controvertida pero en abril de 2009 o absentismo escolar cr\u00f3nico reduc\u00edrase na educaci\u00f3n primaria un 23% en relaci\u00f3n a 2008 e un 47% a 2006. A oficina de Harris foi perseguiu sete pais en tres anos, sen ir ning\u00fan a prisi\u00f3n.\nFiscal xeral de California.\nElecci\u00f3n de 2010.\nO 12 de novembro de 2008, Harris anunciou a s\u00faa candidatura a fiscal xeral de California, contou co apoio das d\u00faas senadoras federais californianas Dianne Feinstein e Barbara Boxer, as\u00ed como o de Nancy Pelosi, a presidenta da C\u00e1mara de Representantes dos Estados Unidos de Am\u00e9rica. Nas primarias dem\u00f3cratas imp\u00faxose co 33,6% dos votos, moi por diante dos seus principais rivais o deputado na Asemblea de California Alberto Torrico e o exdirector de privacidade de Facebook\nDurante a campa\u00f1a, Harris prometeu non defender xudicialmente a Proposici\u00f3n 8, crear unha nova estratexia para reducir os \u00edndices de reincidencia e o ateigamento nas prisi\u00f3ns, protexer o medio ambiente e os dereitos civ\u00eds e, malia non apoiar a pena de morte, seguir o que a lei establece como casos que han ser punidos coa pena capital. O seu principal contrincante foi o republicano Steve Cooley, fiscal do distrito dos \u00c1nxeles, considerado un moderado que procuraba distanciarse da campa\u00f1a da republicana Meg Whitman a gobernadora. Kamala ga\u00f1ou por unha marxe moi estreita, co 46,1% fronte ao 45,3% de Cooley e xurou o seu cargo o 3 de xaneiro de 2011.\nPrimeiro mandato.\nDereitos dos propietarios de vivendas.\nAo comezar o seu mandato, California a\u00ednda estaba so os efectos da crise das hipotecas subprime, Harris participou en 2012 das discusi\u00f3ns, co obxectivo de obter mellores termos para o estado, da Resoluci\u00f3n Hipotecaria Nacional contra cinco grandes bancos: Ally Financial, Wells Fargo, Bank of America, Citibank e Chase. Inicialmente, retirouse das negociaci\u00f3ns por considerar que a oferta dos bancos para California era insuficiente, pero finalmente chegouse a un acordo ao aumentaren os bancos a condonacion da d\u00e9beda os propietarios do estado a 18,4 mil mill\u00f3ns de d\u00f3lares e outros 2 mil mill\u00f3ns en asistencia financeira aos propietarios californianos . \nLogo propuxo que California aprobase un paquete lexislativo, integrado por seis leis, para a defensa dos dereitos dos propietarios de vivenda que contou coa aprobaci\u00f3n do presidente da Asemblea de California, John P\u00e9rez e o presidente pro tempore do Senado Estatal de California, Darrell Steinberg e que tras a s\u00faa aprobaci\u00f3n lexislativa entrou en vigor o 1 de xaneiro de 2013. Entre outras medidas proibiu as pr\u00e1cticas de seguimento dual, cando a entidade financeira realiza \u00e1 vez un proceso de mediaci\u00f3n e unha execuci\u00f3n hipotecaria, a sinatura autom\u00e1tica, e forneceu aos proprietarios un \u00fanico punto de contacto na s\u00faa instituci\u00f3n que lle emprestara os cartos. Tam\u00e9n lle deu ao fiscal xeral de California m\u00e1is poderes para investigar e procesar fraudes financeiras e para establecer xurados especiais para emitir veredictos de crimes en varios condados.\nPrisi\u00f3ns e reformas penais.\nTras declarar en 2011 o Tribunal Supremo dos Estados Unidos no caso \"Brown vs. Plata\" que as prisi\u00f3ns de California estaban tan saturadas que causaban castigos crueis e inusitados, Harris op\u00faxose \u00e1 supervisi\u00f3n do tribunal federal e este condenou a California, por non aplicar na s\u00faa totalidade a orde do tribunal, a implementar novos programas de liberdade condicional. Os avogados de Harris recorreron en setembro de 2014 a decisi\u00f3n so o argumento que liberar antes eses detidos implicar\u00eda que as prisi\u00f3ns perder\u00edan unha importante man de obra. Ao facerse eco a prensa desa postura, Harris pronunciouse en contra, e afirmou que desco\u00f1ec\u00eda esa medida. En California dende a d\u00e9cada de 1940 os presidiarios te\u00f1en a opci\u00f3n de recibir formaci\u00f3n de xeito voluntario do departamento forestal e de protecci\u00f3n de incendios a cambio de reduci\u00f3ns nas sentenzas e outras vantaxes penitenciarias; os que se cualifican como bombeiros reciben 2 d\u00f3lares ao d\u00eda e outro d\u00f3lar m\u00e1is cando est\u00e1n a loitar contra dos lumes.\nNon tomou postura ningunha nas iniciativas populares de reforma penal que se votaron con \u00e9xito en 2012 (Proposici\u00f3n 36) e 2014 (Proposici\u00f3n 47) co argumento que ser\u00eda inadecuado ao preparar a s\u00faa oficina as c\u00e9dulas de votaci\u00f3n. John Van de Kamp, antigo fiscal xeral, discordou publicamente dese razoamento.\nCaso Larsen.\nEn agosto de 2012, \"Los Angeles Times\" pediu nun editorial a sa\u00edda de Daniel Larsen da prisi\u00f3n xa que o condenaran en 1999 a 28 anos por portar unha arma de xeito non visible pero un xu\u00edz federal declarouno en 2009 inocente e ordenou a s\u00faa posta en liberdade. As probas a favor de Larsen inclu\u00edan un antigo xefe de polic\u00eda e o dono do coitelo; ademais o avogado que o defendera, que non fora quen de chamar unha \u00fanica testemu\u00f1a, foi destitu\u00eddo. Non obstante, Larsen permaneceu na cadea xa que a oficina de Harris se opuxo \u00e1 s\u00faa liberaci\u00f3n, alegando que se realizara f\u00f3ra de prazo o pedido de pedido de \"habeas corpus\". O California Innocence Project, que asumira o caso de Larsen, afirmou que era un tecnicismo burocr\u00e1tica. Finalmente, en marzo de 2013 liber\u00e1rono so fianza, unha decisi\u00f3n que Harris recorreu por motivos t\u00e9cnicos En setembro de 2013 un tribunal de apelaci\u00f3ns federal confirmou a sentenza que lle daba a liberdade.\nDelitos financeiros.\nHarris procesou numerosos delitos financeiros, en especial empr\u00e9stitos abusivos En 2011 creou a Forza de Protecci\u00f3n contra a Fraude Hipotecaria, coa misi\u00f3n de eliminar as fraudes nas execuci\u00f3ns hipotecarias, as\u00ed e todo recibiu cr\u00edticas por presentar menos casos de execuci\u00f3n hipotecaria que outros estados de menor poboaci\u00f3n.\nEn 2013 malia un informe do Departamento de xustiza indicar evidencias de mala conduta xeneralizada no banco OneWest de Steven Mnuchin a oficina de Harris non autorizou un procedemento de demanda civil, segundo Harris esa decisi\u00f3n baseouse nos feitos e evidencias, como calquera outro caso.\nCaso Norsworthy.\nEn febreiro de 2014, Michelle-Lael Norsworthy, unha reclusa transx\u00e9nero da Prisi\u00f3n Estatal Mule Creek, presentou unha demanda federal so a base da incapacidade do departamento de administraci\u00f3n penintenciaria e de rehabilitaci\u00f3n de California para lle fornecer cirurx\u00eda de reasignaci\u00f3n sexual, que alegou necesaria. En abril de 2015, un xu\u00edz federal ordenou que o estado lle fornecese a Norsworthy a cirurx\u00eda, declarando que o centro directivo da prisi\u00f3n foran deliberadamente indeferentes \u00e1 s\u00faa seria necesidade m\u00e9dica Harris recorreu contra da decisi\u00f3n co argumento que Norsworthy xa recib\u00eda tratamento m\u00e9dico e que s\u00faa situaci\u00f3n non era seriae en agosto de 2015 mentres se esperaba a resoluci\u00f3n do caso Norsworthy sa\u00edu en liberdade condicional\nElecci\u00f3ns de 2014.\nHarris anunciou s\u00faa intenci\u00f3n de se presentar \u00e1 reelecci\u00f3n en febreiro de 2014 a\u00ednda que xa levaba dende 2013 a recadar fondos para a campa\u00f1a Contou co apoio de xornais como \"The Sacramento Bee\", \"Los Angeles Daily News\" e \"Los Angeles Times\" Na primeira votaci\u00f3n, primarias apartidistas, que se realizou en xu\u00f1o de 2014 recibiu o 53,17% dos votos v\u00e1lidosmais de acordo coa lexislaci\u00f3n estatal houbo unha segunda votaci\u00f3n, nas elecci\u00f3ns xerais de novembro e Harris incrementou a s\u00faa vantaxe, ao chegar ao 57,49% fronte ao republicano Ronald Gold\nSegundo mandato.\nCondutas reprobables en fiscal\u00edas de distrito.\nEn 2015 defendeu as condenas que determinados fiscais de distritos lograran por medio de confesi\u00f3ns falsas en transcrici\u00f3ns de interrogatorios e perxurios. Un xu\u00edz federal rexeitou as condenas e pouco despois un xu\u00edz estatal ordenou a Harris que asumise un proceso criminal logo que o fiscal do distrito de Orange afirmase que empregara ilegalmente informantes da prisi\u00f3n e probas ocultas. As\u00ed e todo, Harris recusou, recorreu a orde de defendeu o fiscal de Orange. Kamala tam\u00e9n recorreu a recusaci\u00f3n dunha imputaci\u00f3n ao se descubir que un fiscal do condado de Kern cometera perxurio ao presentar unha confesi\u00f3n falsificada como proba xudicialm e afirmou que o perxurio do fiscal non fora suciente para demostrar mala conduta.\nProtecci\u00f3n medioambiental.\nEn maio de 2015 produciuse unha fuga de petr\u00f3leo dun oleoduto que depositou m\u00e1is de 4000 toneladas de petr\u00f3leo na costa de Santa B\u00e1rbara, Harris visitou o litoral e dirixiu os recursos e fiscais da fiscal\u00eda xeral para investigar posibles violaci\u00f3ns criminais. As investigaci\u00f3ns levaron a imputarlle a Plains All American Pipeline 46 infracci\u00f3ns penais relacionadas co vertido e a inculpar a un dos seus empregados de tres delitos. En 2019 un xurado de Santa Barbara emitiu un veredicto polo que atopaba a Plains culpable de non manter propiamente o oleoduto e outros oitos delitos menores conden\u00e1ndoa a pagar tres mill\u00f3ns de d\u00f3lares en multas e sanci\u00f3ns\nEntre 2015 e 2016, Harris chegou a diversos acordos multimillonarios con empresas petroleiras Chevron, BP, ARCO, Phillips 66 e ConocoPhillips para resolver denuncias por non supervisar axeitadamente os materiais perigosos nos dep\u00f3sitos subterr\u00e1neos que se usan para almacenar gasolina para a venda polo mi\u00fado a centos de gasolineiras de California. No ver\u00e1n de 2016 Volkswagen concordou en pagar 14.7 mil mill\u00f3ns de d\u00f3lares para resolver as demandas pola utilizaci\u00f3n dun software para alterar os resultados dos controis de emisi\u00f3ns contaminantes nos seus veh\u00edculos de motor di\u00e9sel e como resultado non superaran os l\u00edmites estatais e federais de \u00f3xidos de nitr\u00f3xeno, cando emit\u00edan ata corenta veces m\u00e1is do sinalado nas inspecci\u00f3ns. Harris e a presidenta da California Air Resources Board, Mary D. Nichols, anunciaron que California recibir\u00eda 1,2 mil mill\u00f3ns de d\u00f3lares.\nCaso Backpage.\nEn outubro de 2016, Harris anunciou o encarceramento do conselleiro delegado de Backpage, Carl Ferrer, acusado de proxenetismo de menores, lenocinio e conspiraci\u00f3n para cometer un delito. A orde de prisi\u00f3n alegaba que o 99% dos ingresos de Backpage eran atribu\u00eddos directamente con anuncios relacionados coa prostituci\u00f3n, e moitos deles inclu\u00edan v\u00edtimas de tr\u00e1fico sexual, moitas menores En decembro de 2016 un tribunal rexeitou todas as acusaci\u00f3ns mais Harris presentou novas acusaci\u00f3ns contra Ferrer e os exproprietarios da Backpage Mike Lacey e Jim Larkin por proxenetismo e lavado de di\u00f1eiro En janeiro de 2017, Backpage anunciou que eliminaba a secci\u00f3n para adultos de todas as s\u00faas p\u00e1xinas web nos Estados Unidos, e alegou que levaban moitos anos baixo t\u00e1cticas de asedio e presi\u00f3ns il\u00edcitas Tras deixar Harris a fiscal\u00eda xeral continuaron as investigaci\u00f3ns, e en abril de 2018 axencias federais confiscaron Backpage e sitios web afiliados Posteriormente, Ferrer declarouse culpable de conspiraci\u00f3n e lavado de di\u00f1eiro e a compa\u00f1\u00eda de tr\u00e1fico de persoas.\nSenadora federal.\nElecci\u00f3n de 2016.\nLogo de 24 anos como senadora por California as California, Barbara Boxer comunicou a s\u00faa intenci\u00f3n de se retirar do Senado ao remate do seu mandato en 2016. Harris foi a primeira candidata en declarar a s\u00faa intenci\u00f3n de se presentar para lograr o seu escano e anunciou que a s\u00faa campa\u00f1a \u00eda comezar o 13 de xaneiro de 2015, poucos d\u00edas despois de xurar o seu segundo mandato como fiscal xeral. Considerada a principal candidata dende o comezo da campa\u00f1a, liderando as enquisas sobre os potenciais competidores cunha vantaxe considerable e en febreiro de 2016 o Partido Dem\u00f3crata de California votou por ampla maior\u00eda na s\u00faa convenci\u00f3n darlle o seu apoio e o mesmo fixo tres meses despois o gobernador, Jerry Brown. Segundo as leis de California, nas eleccci\u00f3ns primarias para o Congreso e o Senado dos Estados Unidos todos os candidatos aparecen na mesma papeleta, e aqueles dous candidatos, sen importar de que partido sexan nin a porcentaxe de voto que reciban, que logren m\u00e1is sufraxios pasan \u00e1 elecci\u00f3n xeral. Xa que logo, tras ga\u00f1ar as primarias o 7 de xu\u00f1o co 37,9% dos votos \u00eda ter como rival nas xerais outra dem\u00f3crata, a congresista Loretta S\u00e1nchez que quedara segunda co 17,9% dos votos. O 19 de xullo recibiu o apoio do presidente Barack Obama e mais do vicepresidente Joe Biden. O 8 de novembro Kamala imp\u00faxose a Sanchez ao lograr o 61,6% dos votos e a vitoria en 54 dos 58 condados do estado. Despois de co\u00f1ecer os resultados prometeu protexer os inmigrantes das pol\u00edticas do presidente electo Donald Trump e anunciou a s\u00faa intenci\u00f3n de seguir como fiscal xeral ata finais de 2016.\nMandato.\nXurou como senadora o 3 de xaneiro de 2017, despois de deixar a fiscal\u00eda xeral de California nas mans do seu substituto, Xavier Becerra, designado polo gobernador Brown. Converteuse na primeira senadora federal de orixe india e afroamericana e a segunda senadora afroamericana. Ao primeiro pasou a integrar os comit\u00e9s de orzamento, seguridade interior e asuntos gobernamentais e mais de intelixencia e a partir de xaneiro de 2018 tras a s\u00faa designaci\u00f3n polo l\u00edder dem\u00f3crata Chuck Schumer pasou tam\u00e9n ao comit\u00e9 xudicial canda Cory Booker, os primeiros afroamericanos.\nDeu o seu primeiro discurso no plenario do Senado o 16 de febreiro de 2017 nunha intervenci\u00f3n na que pasou doce minutos criticando as pol\u00edticas inmigratorias de Trump, e en especial a Orde executiva 13769, que describira como prohibici\u00f3n aos musulm\u00e1ns, e que lle deu protagonismo .\nHarris votou contra 12 dos 15 designados por Trump para integrar o seu gabinete, e apoiou s\u00f3 a David Shulkin (secretario de Asuntos dos Veteranos), Elaine Chao (secretaria de Transportes) e James Mattis (secretario de Defensa) e dos dous designados polo presidente para o Tribunal Supremo, op\u00faxose tanto a Neil Gorsuch en 2017 como a Brett Kavanaugh en 2018, e considerou a s\u00faa confirmaci\u00f3n como unha \"negaci\u00f3n de xustiza para superviventes de agresi\u00f3n sexual\". En abirl de 2017 fixo a s\u00faa primeira viaxe oficial ao estranxeiro, foi ao Oriente Medio visitar destacamentos militares estacionados en Iraq, e que proced\u00edan fundamentalmente de California, e tam\u00e9n se desprazou ao campo de refuxiados de Zaatari en Xordania.\nEn abril de maio de 2018 como membro do comit\u00e9 de xustiza interrogou ao fundador de Facebook, Mark Zuckerberg, polo mal uso dos datos dos usuarios de Facebook e a Christopher Wylie, quen destapara o esc\u00e1ndalo, polos informes que indicaban que Cambridge Analytica se apropiara ilexitimamente dos datos de 87 mill\u00f3ns de usuarios do portal.\nComo senadora cuestionou a pol\u00edtica migratoria dos Estados Unidos, e criticou a secretaria de seguridade interior, Kirstjen Nielsen por favorecer os inmigrantes noruegueses sobre outros e desco\u00f1ecer, tal como afirmara, se ese pa\u00eds era predominantemente branco. Amosouse tam\u00e9n contra da pol\u00edtica de separaci\u00f3n de familias inmigrantes ilegais, e en xu\u00f1o de 2018 despois de visitar un centro de detenci\u00f3n pr\u00f3ximo \u00e1 fronteira con M\u00e9xico en San Diego foi o primeiro membro do Senado en pedir a dimisi\u00f3n de Nielsen.\nHarris op\u00faxose aos intentos dos republicanos de modificar o sistema de sa\u00fade, e alegou que revogar a Lei de protecci\u00f3n ao paciente, popularmente co\u00f1ecida como \"Obamacare\", supor\u00eda enviar a mensaxe de sinalar a sa\u00fade como un privilexio e non un dereito civil e en agosto de 2017, anunciou o seu apaoio ao proxecto lexislativo do senador Bernie Sanders de dotar ao pa\u00eds dun sistema de sa\u00fade universal a cargo do Estado. Harris tam\u00e9n se opuxo aos proxectos fiscais de Trump, e pediu a anulaci\u00f3n da baixada de impostos concedidos as grandes fortunas e en 2018 propuxo unha diminuci\u00f3n de impostos para a maior\u00eda dos norteamericanos de clase media.\nEn maio de 2018, Harris anunciou que ir\u00eda promover o proxecto de lei de legalizaci\u00f3n da marihuana, que presentara o senador Cory Booker en agosto de 2017e mais tam\u00e9n participou en proxectos de lei bipartistas presentados por republicanos, como no caso da reforma de fianzas de Rand Paul , o da seguridade elctoral de James Lankford e o de acoso laboral de Lisa Murkowski. Pola contra, votou en contra dalgunhas propostas dem\u00f3cratas, como a emenda de Sanders para reducir os orzamentos do departamento de defensa para 2021.\nElecci\u00f3ns de 2016.\nCampa\u00f1a \u00e1 presidencia dos Estados Unidos.\nDende o inicio do seu mandato do Senado, Harris aparec\u00eda como unha das opositoras dem\u00f3cratas m\u00e1is consistentes \u00e1s pol\u00edticas da administraci\u00f3n Trump e unha das potenciais candidatas \u00e1 presidencia polos dem\u00f3cratas. En xaneiro publicou un libro de memorias, \"The Truths We Hold: An American Journey\", o que se considerou, xa cando se anunciou en outubro de 2018, un sinal m\u00e1is da presentaci\u00f3n da s\u00faa candidatura e nese mes tam\u00e9n publicou un libro infantil, \"Superheroes Are Everywhere\".\nO 21 de xaneiro de 2019 anunciou a s\u00faa candidatura \u00e1 investidura dem\u00f3crata e nas seguintes 24 horas igualou a marca que lograra Sanders en 2016 da mellor recadaci\u00f3n ao d\u00eda seguinte ao anuncio dunha candidatura, mill\u00f3n e medio de d\u00f3lares e no lanzamento formal da s\u00faa campa\u00f1a en Oakland d\u00e9ronse cita m\u00e1is de 20 000 persoas. No primeiro debate presidencial televisado, que se realizou en xu\u00f1o de 2019, logrou a atenci\u00f3n dos medios ao opo\u00f1erse ao favorito Joe Biden, acus\u00e1ndoo de traballar no pasado con senadores favorables \u00e1 segregaci\u00f3n racial e logo do debate subiu nas enquisas entre seis e nove puntos . No segundo debate os seus contrincantes Biden e Tulsi Gabbard centr\u00e1ronse na s\u00faa actuaci\u00f3n como fiscal xeral, criticando algunhas das s\u00faas acci\u00f3ns e tras o debate baixou nas enquisas e nos meses seguintes baixou a\u00ednda m\u00e1is e en decembro de 2019 apenas ti\u00f1a o 3% de intenci\u00f3n de voto e o 3 de decembro anunciou a s\u00faa retirada da carreira presidencial tras alegar falta de fondos e en marzo de 2020 deulle o seu apoio a Joe Biden.\nCandidatura \u00e1 vicepresidencia dos Estados Unidos.\nO 11 de agosto de 2020, o candidato dem\u00f3crata \u00e1 presidencia Joe Biden comunicou que escollera a Harris como a s\u00faa candidata a vicepresidenta dos Estados Unidos, o que confirmou os rumores que circulaban dende hab\u00eda tempo Harris converteuse na primeira afroamericana e asi\u00e1tica en ir na papeleta presidencial dun dos grandes partidos norteamericanos o que ratificou oficialmente a Convenci\u00f3n Nacional do Partido Dem\u00f3crata o 19 de agosto de 2020 .\nVida persoal.\nHarris casou o 22 de agosto de 2014, en Santa B\u00e1rbara, California co avogado de California Douglas Emhoff\u200b quen, durante un tempo foi socio de Venable LLP na oficina dos \u00c1nxeles\u200b e ten dous fillos, Cole e Ella, dun matrimonio anterior. Emhoff \u00e9 xudeu\u200b e The Washington Post informou que ti\u00f1a uns de 1,9 mill\u00f3ns de d\u00f3lares (2018).\u200b\u200b\u200b A s\u00faa irm\u00e1 \u00e9 Maya Harris, analista pol\u00edtica de MSNBC, e o seu cu\u00f1ado \u00e9 Tony West, conselleiro xeral de Uber e exfuncionario do Departamento de Xustiza dos Estados Unidos.\u200b\u200b \nEla identif\u00edcase coma baptista.\nObras.\nHarris ten escritos dous libros do \u00e1mbito social e pol\u00edtico (\"The Truths We Hold: An American Journey\" e \"Smart on Crime\") e un libro infantil (\"Superheroes Are Everywhere\").\u200b\u200b Tam\u00e9n escribiu unha introduci\u00f3n para Christine Blasey Ford cando esta foi inclu\u00edda dentro das 100 persoas m\u00e1is influentes seleccionadas pola revista Time en 2019.\u200b\nReco\u00f1ecementos.\nHarris ten recibido t\u00edtulos honorarios da Universidade Howard en 2012 (doutorado en leis) e 2017 (doutorado en Humanidades),\u200b\u200b e da Universidade do Sur de California en 2015 (doutorado en humanidades). "}
{"id": "504406", "revid": "4817", "url": "https://gl.wikipedia.org/wiki?curid=504406", "title": "Vladimir Komarov", "text": "Vladimir Mikhailovich Komarov, nado en Moscova o 16 de marzo de 1927 e finado o 24 de abril de 1967, foi un cosmonauta sovi\u00e9tico que formou parte das misi\u00f3ns Voskhod 1 e Soiuz 1.\nTraxectoria.\nKomarov adestrouse como cosmonauta entre marzo de 1960 e abril de 1961, participando nas misi\u00f3ns Voskhod 1 e Soiuz 1, falecendo nesta \u00faltima debido a que o paraca\u00eddas da c\u00e1psula de retorno se enredou, resultando nun impacto a alta velocidade contra o solo."}
{"id": "504407", "revid": "7523", "url": "https://gl.wikipedia.org/wiki?curid=504407", "title": "Vlatko \u010can\u010dar", "text": "Vlatko \u010can\u010dar, nado o 10 de abril de 1997 en Koper, \u00e9 un xogador profesional esloveno de baloncesto que xoga nos Denver Nuggets da National Basketball Association (NBA). Con 2,03 metros de estatura xoga na posici\u00f3n de ala.\nTraxectoria profesional.\nEuropa.\nO 16 de abril de 2015, \u010can\u010dar asinou un contrato de cinco anos co KK Union Olimpija esloveno. Tras unha tempada no Olimpija, o 30 de xu\u00f1o de 2016 asinou co KK Mega Basket serbio.\nO 13 de xu\u00f1o de 2018, \u010can\u010dar asinou dous anos polo San Pablo Burgos da Liga ACB.\nNBA.\nO 22 de xu\u00f1o de 2017, \u010can\u010dar foi seleccionado polos Denver Nuggets na 49\u00aa posici\u00f3n do Draft da NBA de 2017.\nO 1 de agosto de 2019, \u010can\u010dar asinou un contrato de rookie cos Nuggets."}
{"id": "504408", "revid": "7523", "url": "https://gl.wikipedia.org/wiki?curid=504408", "title": "Vlatko Cancar", "text": ""}
{"id": "504410", "revid": "23204", "url": "https://gl.wikipedia.org/wiki?curid=504410", "title": "Ac\u00e1nteas", "text": "A das ac\u00e1nteas, \"Acantheae\", \u00e9 unha tribo de plantas faner\u00f3gamas da orde das lamiales, familia das acant\u00e1ceas e subfamilia das acantoideas.\nEsta tribo est\u00e1 considerada como a li\u00f1axe basal das acant\u00e1ceas, e tam\u00e9n como un clado. O grupo ten preto de 500 especies distribu\u00eddas actualmente nuns 20 x\u00e9neros, a\u00ednda que esta taxonom\u00eda non reflicte totalmente os resultados filoxen\u00e9ticos recentes. \nO seu x\u00e9nero tipo \u00e9 \"Acanthus\" .\nCaracter\u00edsticas.\nEntre as acant\u00e1ceas, as ac\u00e1nteas caracter\u00edzanse pola sinapomorfia das anteras monotecadas. Algunhas outras li\u00f1axes de acant\u00e1ceas relacionados lonxanamente te\u00f1en estames monotecados (p. ex., \"Isoglossinae\", \"Justicieae\". Pero, nestas li\u00f1axes, a perda dun estame por cada teca parece ter ocorrido despois da reduci\u00f3n a dous estames. En contraste, as ac\u00e1nteas conservan o trazo plesiom\u00f3rfico de catro estames, e esta combinaci\u00f3n de estames (catro) e tecas (unha) \u00e9, at\u00e9 onde se sabe hoxe, \u00fanica entre as acant\u00e1ceas.\nA maior\u00eda das ac\u00e1nteas do Novo Mundo, membros dos clados \"Stenandriopsis\", \"Crossandra\", \"Sclerochiton\" e \"Streptosiphon\", te\u00f1en un c\u00e1liz de cinco l\u00f3bulos con segmentos polo menos lixeiramente desiguais: o l\u00f3bulo dorsal \u00e9 m\u00e1is ancho, os anteriores, emparellados, son m\u00e1is estreitos, e os laterales, as\u00ed mesmo emparellados son tam\u00e9n m\u00e1is estreitos. Prop\u00faxose que a configuraci\u00f3n desigual 1,2,2 do c\u00e1liz \u00e9 unha sinapomorfia das ac\u00e1nteas. \nEste trazo modificouse a\u00ednda m\u00e1is nos membros do clado que telen un c\u00e1liz de catro l\u00f3bulos, e tam\u00e9n en polo menos alg\u00fans membros do clado \"Stenandrium\" que te\u00f1en un c\u00e1liz estreito, de segmentos aparentemente iguais. Polo menos os membros basais das outras li\u00f1axes principais das acant\u00e1ceas te\u00f1en un c\u00e1liz de cinco l\u00f3bulos iguais, a\u00ednda que hai m\u00e1is modificaci\u00f3ns nalgunhas li\u00f1axes, notabelmente nas \"Barlerieae\".\nComo suxire a filoxenia, as d\u00faas li\u00f1axes principais das ac\u00e1nteas poden caracterizarse por teren unha corola plesiom\u00f3rfica de dous labios, ou unha corola sinapom\u00f3rfica de un labio. Como \u00e9 t\u00edpico nas acant\u00e1ceas, e nas lamiales en xeral, as corolas de dous labios ten\u00f1en dous l\u00f3bulos no labio superior e tres no labio inferior. As plantas do clado de un labio te\u00f1en os cinco l\u00f3bulos da corola dirixidos ventralmente de maneira que as plantas carecen dun labio superior (a\u00ednda que nalgunhas, o s\u00e9palo dorsal parece cumprir ese papel funcionalmente).\nDistribuci\u00f3n.\nAs especies desta tribo distrib\u00faense polas zonas m\u00e1is ou menos tropicais do Novo Mundo e o Vello Mundo; no Vello Mundo, a gran maior\u00eda das especies enc\u00f3ntranse en \u00c1frica e s\u00f3 algunhas no sur de Europa e en Asia.\nTaxonom\u00eda.\nDescrici\u00f3n.\nA tribo foi descrita en 1829 polo bot\u00e1nico belga Barth\u00e9lemy Charles Joseph Dumortier, no seu traballo \"Analyse des Familles de Plantes: avec l'indication des principaux genres qui s'y rattachent\". Tournay: J. Casterman a\u00een\u00e9.\nEtimolox\u00eda.\nO nome cient\u00edfico \"Acantheae\" est\u00e1 formado sobre a ra\u00edz \"Acanth-\" do nome do x\u00e9nero tipo, \"Acanthus\", coa adici\u00f3n do sufixo \"-eae\", propio dos nomes dos tribos dos vexetais.\nX\u00e9neros.\nA tribo comprende os seguintes x\u00e9neros:"}
{"id": "504411", "revid": "98629", "url": "https://gl.wikipedia.org/wiki?curid=504411", "title": "Edita de Lorenzo", "text": "Mar\u00eda Edita de Lorenzo Rodr\u00edguez, nada en Ourense o 17 de abril de 1968, \u00e9 enxe\u00f1eira de Telecomunicaci\u00f3n e profesora titular do Departamento de Teor\u00eda do Sinal e Comunicaci\u00f3ns da Universidade de Vigo (Uvigo). En 2009 foi elixida directora da Escola de Enxe\u00f1ar\u00eda de Telecomunicaci\u00f3n da Uvigo convert\u00e9ndose na primeira muller en Galicia \u00e1 fronte dunha escola de enxe\u00f1ar\u00eda.\nTraxectoria.\nEdita de Lorenzo comezou os seus estudos na Escola de Enxe\u00f1ar\u00eda de Telecomunicaci\u00f3n da Uvigo en 1986, formando parte da segunda promoci\u00f3n. Tras rematar a carreira foi docente durante case dous anos na Universidade de Valladolid e no 1994 regresou a Vigo, onde fixo a s\u00faa tese de doutoramento. Dende 1998 \u00e9 profesora titular do Departamento de Teor\u00eda do Sinal e Comunicaci\u00f3ns da UVigo.\nEn 2009 foi elixida decana da Escola de Enxe\u00f1ar\u00eda de Telecomunicaci\u00f3n da Uvigo, cargo que ocupou durante seis anos. Ademais \u00e9: Vicedecana/Vicepresidenta do COETG/AETG dende maio de 2017, Secretaria da Xunta Directiva da Asociaci\u00f3n PuntoGal dende xu\u00f1o de 2017 e Vogal da Unidade de Muller e Ciencia de Galicia dende 2011.\n\u00c9 cofundadora da secci\u00f3n espa\u00f1ola do WIE (Women in Engineering), que forma parte do IEEE. As s\u00faas li\u00f1as de investigaci\u00f3n se encadran dentro da an\u00e1lise e s\u00edntese de antenas e os sistemas de detecci\u00f3n radar, participando en numerosos proxectos de investigaci\u00f3n relacionados con sistemas de comunicaci\u00f3ns.\nForma parte do Comit\u00e9 de Sabias da C\u00e1tedra de Feminismos 4.0 da Universidade de Vigo."}
{"id": "504412", "revid": "85894", "url": "https://gl.wikipedia.org/wiki?curid=504412", "title": "Gervasio Gonz\u00e1lez Rodr\u00edguez", "text": "Gervasio Gonz\u00e1lez Rodr\u00edguez, nado na Fraga (Soutordei, Ribas de Sil) en 1883 e finado en Fornelas (A Pobra do Broll\u00f3n) o 7 de setembro de 1936, foi un sindicalista e pol\u00edtico galego.\nTraxectoria.\nEmigrou a Cuba e despois a Nova York. Cos aforros regresou a Ribas de Sil e constru\u00edu unha casa en Pumares. Veci\u00f1o de San Clodio, estaba vinculado \u00e1 UGT. Co golpe de Estado do 18 de xullo de 1936 foi detido e encarcerado no Dep\u00f3sito de Quiroga o 4 de setembro. O d\u00eda 6 un grupo de falanxistas sacouno do Dep\u00f3sito e asasinouno ao d\u00eda seguinte no quil\u00f3metro 50 da estrada de Nadelas a Campos de Vila en Fornelas. Foi soterado no cemiterio de Fornelas con Ildefonso Fern\u00e1ndez. En agosto de 2008 a ARMH iniciou a busca dos seus restos no cemiterio de Fornelas, mais non puideron ser localizados."}
{"id": "504414", "revid": "89787", "url": "https://gl.wikipedia.org/wiki?curid=504414", "title": "Enzo Scifo", "text": "Vincenzo Daniele Scifo, m\u00e1is co\u00f1ecido como Enzo Scifo, nado o 19 de febreiro de 1966 en La Louvi\u00e8re, \u00e9 un ex-futbolista e adestrador profesional belga. Xogou catro Copas do Mundo, sendo nomeado na de 1986 como mellor xogador promesa."}
{"id": "504460", "revid": "89787", "url": "https://gl.wikipedia.org/wiki?curid=504460", "title": "Najd", "text": "O Najd (, [nad\u0361\u0292d]) ou Nejd \u00e9 unha rexi\u00f3n xeogr\u00e1fica da parte central da pen\u00ednsula ar\u00e1biga que conta con aproximadamente un terzo da poboaci\u00f3n de Arabia Saudita. Tr\u00e1tase dunha meseta que se eleva entre os 762 e os 1525\u00a0m sobre o nivel do mar. A zona oriental da rexi\u00f3n foi o h\u00e1bitat habitual dos bedu\u00ednos. A cidade m\u00e1is importante \u00e9 Riad, capital de Arabia Saudita.\nHistoria.\nA rexi\u00f3n foi arrebatada \u00e1 administraci\u00f3n otom\u00e1 polos guerreiros wahabitas de Abd al-Aziz ibn Abd ar-Rahman ibn Saud, entre 1899 e 1912. Dende al\u00ed, organizados como un sultanato independente, os sauditas lanz\u00e1ronse \u00e1 conquista doutras rexi\u00f3ns de Arabia, especialmente do Hiyaz, que se anexionaron en 1924. En 1932 a todos os territorios conquistados pola casa de Saud a partir do seu feudo orixinal do Najd d\u00e9uselles o nome de Reino de Arabia Saudita.\nTradicionalmente a maior parte da elite gobernante saudita proced\u00eda do Najd. \u00c1 s\u00faa vez esta rexi\u00f3n \u00e9 unha das rexi\u00f3ns m\u00e1is conservadoras de Arabia Saudita, onde se orixinou a ideolox\u00eda wahabita que foi empregada pola monarqu\u00eda saudita como ideolox\u00eda oficial. Durante algunhas d\u00e9cadas mesmo houbo restrici\u00f3ns para que as mulleres do Najd casasen con homes musulm\u00e1ns doutras rexi\u00f3ns de Arabia Saudita.\nEconom\u00eda.\nTanto a econom\u00eda como o comercio do Najd recibiron un gran pulo a partir da construci\u00f3n do canal de Suez, que foi inaugurado o 17 de novembro de 1869. Durante esa \u00e9poca gran cantidade de moedas estranxeiras circularon libremente por todo o territorio, pero durante a segunda guerra mundial, a falta de moedas en circulaci\u00f3n fixo que todas esas pezas estranxeiras fosen marcadas cun punz\u00f3n que levaba a lenda \"Najd\" en \u00e1rabe; deste xeito o valor de devanditas moedas pasaba a ser de 1 piastra. Co\u00f1\u00e9cense rupias inglesas, t\u00e1leros austr\u00edacos, francos franceses, reais de oito espa\u00f1ois e 960 reis brasileiros con esta marca."}
{"id": "504461", "revid": "5863", "url": "https://gl.wikipedia.org/wiki?curid=504461", "title": "Manuel Acu\u00f1a Palmeiro", "text": "Manuel Acu\u00f1a Palmeiro foi un pol\u00edtico galego.\nTraxectoria.\nDurante a Segunda Rep\u00fablica accedeu \u00e1 alcald\u00eda de Vilaboa logo da dimisi\u00f3n de Francisco Gonz\u00e1lez Garc\u00eda o 7 de decembro de 1931. Militante de Acci\u00f3n Republicana, na Asemblea provincial do partido de 1933 foi elixido vogal por Pontevedra no Comit\u00e9 executivo. Foi destitu\u00eddo como alcalde polo gobernador civil o 18 de outubro de 1934. Logo do triunfo da Frente Popular, foi reposto na alcald\u00eda o 1 de marzo de 1936. Logo do golpe de Estado do 18 de xullo de 1936 foi destitu\u00eddo o 6 de outubro."}
{"id": "504464", "revid": "47401", "url": "https://gl.wikipedia.org/wiki?curid=504464", "title": "Nejd", "text": ""}
{"id": "504469", "revid": "6366675", "url": "https://gl.wikipedia.org/wiki?curid=504469", "title": "Altiplano do T\u00edbet", "text": "O altiplano do T\u00edbet ou meseta tibetana \u00e9 unha extensa e elevada meseta de Asia oriental que ocupa gran parte da Rexi\u00f3n Aut\u00f3noma do T\u00edbet e da provincia de Qinghai, na Rep\u00fablica Popular da China, e da rexi\u00f3n india de Ladakh, en Caxemira. Ocupa unha \u00e1rea rectangular aproximada de 1000\u00a0km de largo por 2500\u00a0km de longo, e ten unha elevaci\u00f3n media de 4500 metros. \u00c9 chamada \"o teito do mundo\", pois \u00e9 a meseta m\u00e1is alta e grande do mundo, cunha \u00e1rea de 2,5 mill\u00f3ns de quil\u00f3metros cadrados de extensi\u00f3n.\nO altiplano do T\u00edbet est\u00e1 rodeado por cadeas de monta\u00f1as elevadas. Limita ao noroeste coa cordilleira Kunlun, que a separa da conca do Tarim, e ao nord\u00e9s coas monta\u00f1as Qilian, que separa a meseta do deserto de Gobi. A meseta limita ao sur co val do r\u00edo Yarlung Tsangpo, que fl\u00fae ao longo do p\u00e9 do Himalaia, e pola extensa Chaira indoganx\u00e9tica. Ao leste e sueste, a meseta d\u00e1 paso \u00e1 xeograf\u00eda con \u00e1rbores e abrupta de monta\u00f1a dos nacementos dos r\u00edos Salween, Mekong e Yangtz\u00e9, na zona occidental de Sichuan. No oeste est\u00e1 rodeada pola curva da abrupta cordilleira do norte de Caxemira.\nDescrici\u00f3n.\nA meseta \u00e9 unha estepa \u00e1rida de grande altitude mesturada con cordilleiras e grandes lagos salgados. A precipitaci\u00f3n anual est\u00edmase entre 100 mm e 200 mm, e precipita principalmente en forma de choivas. Os extremos do sur e do leste da estepa contan con pradar\u00edas en que poden vivir poboaci\u00f3ns de pastores n\u00f3mades, a\u00ednda que as xeadas se suceden seis meses ao ano. Seguindo ao norte e ao nord\u00e9s, a meseta v\u00f3lvese, de forma gradual, m\u00e1is alta, m\u00e1is fr\u00eda e m\u00e1is seca, ata alcanzar a afastada rexi\u00f3n de Kekexili, ao noroeste da meseta. Nese punto, a altitude media supera os 5000\u00a0m, o aire cont\u00e9n soamente un 60% de os\u00edxeno a nivel do mar e as temperaturas son ao longo do ano de -4\u00a0\u00b0C, caendo a -40\u00a0\u00b0C no inverno. Como resultado deste ambiente extremadamente inh\u00f3spito, a rexi\u00f3n de Kekexili \u00e9 das menos poboadas do mundo, despois da Ant\u00e1rtida e o norte de Asia.\nA parte norte da meseta est\u00e1 cuberta por grandes \u00e1reas de permafrost (ou chan permanentemente conxelado), indicando que a meseta non sa\u00edu completamente do per\u00edodo glacial.\nXeolox\u00eda.\nA meseta formouse por unha colisi\u00f3n das placas tect\u00f3nicas indoaustraliana e eurasi\u00e1tica no per\u00edodo cenozoico (hai aproximadamente 55 mill\u00f3ns de anos). P\u00e9nsase que a elevaci\u00f3n tect\u00f3nica da meseta tivo un efecto significativo no cambio clim\u00e1tico e crese que puido afectar ao monz\u00f3n asi\u00e1tico. Na estaci\u00f3n do monz\u00f3n na India (de xullo a outubro) os ventos traen o aire h\u00famido tropical do sur, o Himalaia crea unha manta de choiva que deixa a zona da India moi h\u00famida e o altiplano tibetano moi seco. A medida que os ventos contin\u00faan na meseta, cae a pouca humidade que permanece no aire, chegando a ser m\u00e1is seco a medida que se despraza cara ao norte, creando desertos como o de Taklamakan e o Gobi.\nMoitos dos r\u00edos m\u00e1is longos do mundo orix\u00ednanse na meseta tibetana. Estes r\u00edos levan o 25% da erosi\u00f3n do chan do mundo mari\u00f1o. Entre eles incl\u00faense o Yangtz\u00e9, o r\u00edo Amarelo, o Indo, o Sutlej, o r\u00edo Yarlung Tsangpo (co\u00f1ecido como o Brahmaputra na India), o Mekong, o Irauadi e o Salween.\nEntre os seus numerosos lagos salgados est\u00e1n o lago Qinghai, o lago Nam (ou Namtso), o Dagze Tso, o lago Yamzho Yumco, o lago Puma Yumco e o lago Paiku.\nO altiplano tibetana experimentou catro per\u00edodos glaciais e tres interglaciais durante os cales o clima queceu."}
{"id": "504472", "revid": "47401", "url": "https://gl.wikipedia.org/wiki?curid=504472", "title": "Altiplano tibetano", "text": ""}
{"id": "504473", "revid": "47401", "url": "https://gl.wikipedia.org/wiki?curid=504473", "title": "Meseta do T\u00edbet", "text": ""}
{"id": "504474", "revid": "47401", "url": "https://gl.wikipedia.org/wiki?curid=504474", "title": "Meseta tibetana", "text": ""}
{"id": "504475", "revid": "89787", "url": "https://gl.wikipedia.org/wiki?curid=504475", "title": "Jake Cohen", "text": "Jacob Greer Cohen, nado o 25 de setembro de 1990 en Bryn Mawr, Pensilvania, \u00e9 un xogador profesional de baloncesto estadounidense con pasaporte israel\u00ed que xoga no Maccabi Tel Aviv da Ligat HaAl.\nTraxectoria profesional.\nO 29 de xullo de 2020, anunciouse a fichaxe de Cohen por unha tempada polo Obradoiro CAB da Liga ACB. Tras unha tempada na que promediou 8.2 puntos e 3.2 rebotes por encontro no conxunto santiagu\u00e9s, Cohen volveu \u00f3 Maccabi Tel Aviv BC israel\u00ed o 5 de xullo de 2021."}
{"id": "504480", "revid": "47401", "url": "https://gl.wikipedia.org/wiki?curid=504480", "title": "The Vikings (1958)", "text": ""}
{"id": "504482", "revid": "98629", "url": "https://gl.wikipedia.org/wiki?curid=504482", "title": "Altiplano andino", "text": "O Altiplano andino, altiplano suramericano, meseta do Collao ou meseta do Titicaca, \u00e9 unha extensa planicie de altura ou altiplano de Am\u00e9rica do Sur situada a unha altitude media de 3800\u00a0msnm que abrangue parte do noroeste da Arxentina, o occidente de Bolivia, parte do norte de Chile e parte do sur do Per\u00fa. Ten importancia hist\u00f3rica por ser o lugar en que xurdiron diversas civilizaci\u00f3ns, como a cultura Tiahuanaco, e realizouse a domesticaci\u00f3n de plantas como a pataca e animais como a llama e a alpaca. Polas s\u00faas caracter\u00edsticas ambientais e ecol\u00f3xicas, \u00e9 unha rexi\u00f3n natural \u00fanica no continente e pola s\u00faa altitude pertence \u00e1 rexi\u00f3n da Puna.\nA cordilleira dos Andes forma un macizo impo\u00f1ente que se ergue xunto \u00e1 depresi\u00f3n intermedia, en forma dun gran plano inclinado, alcanzando alturas por encima dos 6000\u00a0metros de orixe tect\u00f3nica e volc\u00e1nica. Os materiais erosionados destas cordilleiras e os expulsados polos volc\u00e1ns encheron a depresi\u00f3n central, formando planicies que deron a eses sectores o nome de altiplano.\nO altiplano recibe precipitaci\u00f3ns tropicais e neve durante o ver\u00e1n austral, entre xaneiro e febreiro; este fen\u00f3meno clim\u00e1tico \u00e9 chamado \u00abinverno boliviano\u00bb. Tanto a aridez como a altura limitan e determinan a vida: a flora e a fauna, fortes e especializadas, sobreviven \u00e1s condici\u00f3ns extremas por riba dos 3600\u00a0m. Existe unha gran diversidade biol\u00f3xica con mostras representativas que est\u00e1n protexidas nos parques e nos monumentos nacionais. As\u00ed, vasto e colorido, salpicado por lagos, pantanos, salinas e g\u00e9yseres; coroado por volc\u00e1ns de m\u00e1is de 6000\u00a0metros.\nToponimia.\nO voc\u00e1bulo collao deriva do antigo aimar\u00e1 \"qullaw\", formado polos morfemas \"qulla\" e \"-wi\", \u00e9 dicir, \"lugar dos kollas\"\"\". Este nome est\u00e1 rexistrado nas cr\u00f3nicas m\u00e1is antigas da conquista en referencia \u00e1 rexi\u00f3n ao sueste do Cuzco onde habitaban contemporaneamente aos incas diversos reinos aimar\u00e1s, entre eles os kollas.\nEmpr\u00e9ganse tam\u00e9n as expresi\u00f3ns \"altiplano\" ou \"puna\", xeralmente, acompa\u00f1adas por un xentilicio do pa\u00eds ou rexi\u00f3n de que se trata: o altiplano arxentino, altiplano boliviano, altiplano chileno e altiplano peruano.\nXeolox\u00eda.\nO Altiplano \u00e9 unha conca sedimentaria intramonta\u00f1osa con sedimentos que foron maioritariamente depositados en condici\u00f3ns de endorre\u00edsmo e levantados polos mesmos movementos tect\u00f3nicos que deron orixe \u00e1 cordilleira andina dende hai uns 15-25 mill\u00f3ns de anos. Os mecanismos tect\u00f3nicos responsables destes movementos son a\u00ednda pouco entendidos e existe unha variedade de modelos que tentan relacionar a subduci\u00f3n oce\u00e1nica baixo os Andes coa historia do levantamento dos sedimentos do Altiplano.\nMorfolox\u00eda.\nDef\u00ednese como unha altiplanicie, isto \u00e9, unha zona de pouco relevo situada a grande altitude. Tr\u00e1tase dunha serie de concas planas encerradas por serran\u00edas altas, que se sit\u00faan a m\u00e1is de 3600\u00a0metros.\nA partir do lago Titicaca, a cordilleira dos Andes vaise alargando progresivamente cara ao sur, deixando entre as cadeas monta\u00f1osas m\u00e1is altas unha altiplanicie moi extensa, que recibe o nome de Altiplano ou Puna. Este segundo nome tam\u00e9n designa as serras situadas nos Andes nunha altura determinada e, polo tanto, con certas condici\u00f3ns ambientais.\nHidrolox\u00eda.\nA meseta do Collao \u00e9 un conxunto de concas endorreicas entre as que destacan d\u00faas:\nCara ao sur da meseta do Collao destacan varias concas endorreicas de lagoas ou salinas menores nados de mananciais. Ambas as concas separ\u00e1ronse hai 10000 anos, durante o \u00faltimo per\u00edodo glacial.\nDe norte a sur, n\u00f3tase na meseta do Collao un gradual proceso de desertizaci\u00f3n, debido en gran medida \u00e1 progresiva diminuci\u00f3n das precipitaci\u00f3ns pluviom\u00e9tricas, de norte a sur, o que produce ao mesmo tempo un incremento da salinidade e mineralizaci\u00f3n das concas. A zona do salar de Uyuni e do salar de Coipasa, reciben augas salobres dos seus afluentes (r\u00edo Grande de L\u00edpez e Pucamayu, cara ao Uyuni, e os r\u00edos Lauca e Lacajahuira cara ao salar de Coipasa). As\u00ed mesmo o lago Poop\u00f3 e o lago Uru Uru te\u00f1en augas altamente mineralizadas que aceleran o proceso de converterse en salares.\nDo mesmo xeito, o r\u00edo Desaguadero recibe a achega das augas mineralizadas do r\u00edo Maure, polo que a achega do lago Titicaca cara ao sur da conca v\u00f3lvese fundamental para a subsistencia da agricultura na rexi\u00f3n sur da meseta.\nEn xeral os r\u00edos da meseta do Collao destacan por ser me\u00e1ndricos nas s\u00faas concas medias e inferior, debido \u00e1 carencia de pendente e ao arrastre continuo de sedimentaci\u00f3n. Esta sedimentaci\u00f3n foi a causante de que en 1962 o r\u00edo Desaguadero desbordase o seu caudal, alagando unha pampa que logo se converteu no lago Uru Uru.\nAo sur do salar de Uyuni existen unha serie de lagoas.\nClima.\nA presenza do lago Titicaca e da conca do Amazonas determinan unha variaci\u00f3n na humidade e a temperatura da zona, sendo m\u00e1is h\u00famida no norte e no oeste que no sur e no leste.\nNo altiplano, debido aos m\u00e1is de 3600\u00a0m de altura, hai baixa presi\u00f3n atmosf\u00e9rica e, polo tanto, menos concentraci\u00f3n de os\u00edxeno. O seu clima \u00e9 de puna, moi fr\u00edo, seco e ten grandes amplitudes t\u00e9rmicas diarias. Isto significa que a maior\u00eda das noites (mesmo no ver\u00e1n) pode xear e que ao mediod\u00eda pode ir calor. A variaci\u00f3n de temperatura pode chegar ser de 30\u00a0\u00b0C no mesmo d\u00eda, -5\u00a0\u00b0C pola noite e 25\u00a0\u00b0C ao mediod\u00eda.\nO chan que non \u00e9 homox\u00e9neo \u00e9 outro factor de grande importancia. Ten moitas zonas espidas, mais a pesar das condici\u00f3ns cr\u00edticas, xeadas, seca ou altura, nesta rexi\u00f3n medran plantas e hai lugares con bastante vexetaci\u00f3n. Como en calquera ecosistema, existe pois unha relaci\u00f3n importante entre vexetaci\u00f3n, clima e chan, xa que a vexetaci\u00f3n protexe o chan da erosi\u00f3n. \u00c9 al\u00ed onde se atopan as vicu\u00f1as.\nRelevo.\nA rexi\u00f3n dos Andes centrais ten altas cordilleiras desprovistas de vexetaci\u00f3n. Nesta rexi\u00f3n o relevo monta\u00f1oso \u00e9 impo\u00f1ente, atop\u00e1ndose algunhas das m\u00e1ximas elevaci\u00f3ns de Am\u00e9rica. As monta\u00f1as, case sen vexetaci\u00f3n, te\u00f1en nos seus cumios neves permanentes. Hai pasos a grande altura que permiten o tr\u00e1nsito a Chile. Amplos vales separan os cord\u00f3ns dos Andes da precordilleira. \u00c9 al\u00ed onde se localiza a poboaci\u00f3n.\nPoboaci\u00f3n e historia.\nO altiplano estivo habitado dende a antig\u00fcidade. Os vestixios de cultura, como a cer\u00e1mica ou o traballo en pedra, datan de arredor do 5000\u00a0a.C. Os poboadores do Altiplano asent\u00e1ronse arredor dos lagos e lograron o desenvolvemento agr\u00edcola, l\u00edtico, metal\u00farxico e pecuario; as\u00ed mesmo, e a pesar de ser unha zona dif\u00edcil para a agricultura, domesticou as plantas silvestres, como a pataca e mellor\u00e1ronas para o consumo humano.\nEste desenvolvemento cultural levou ao florecemento da civilizaci\u00f3n Tiahuanaco a partir do 1500 a.C., principal expo\u00f1ente da cultura do Altiplano. Durante o Imperio Inca chegou a ter 800\u00a0000 habitantes no Collasuyo.\nO Altiplano at\u00f3pase habitado de xeito desigual. As maiores \u00e1reas demogr\u00e1ficas \u00e1chanse na zona circunlacustre cara ao norte. A maior cidade, El Alto (Bolivia) con 1180000 habitantes, sit\u00faase preto da antiga cidade de Tiahuanaco. No Per\u00fa destacan Juliaca e Puno.\nEcolox\u00eda.\nA flora desta rexi\u00f3n \u00e9 esteparia e caracter\u00edzase polas plantas de follas de reducida superficie, evitando a perda excesiva de auga. Nalgunhas especies, as follas transform\u00e1ronse en espi\u00f1as, pos\u00faen unha cut\u00edcula grosa, e a s\u00faa cor amarela d\u00e1lles unha aparencia de plantas secas. Protexidas do vento e do fr\u00edo por matas de pasto, medran algunhas plantas con flores. Tam\u00e9n hai arbustos ananos de ra\u00edces fondas.\nNo altiplano existen moitas especies vexetais, mais hai algunhas que espertan maior interese nos poboadores locais, xa que son empregadas como combustible ou forma parte da s\u00faa dieta diaria. Entre elas est\u00e1n a tola, a yareta e o ichu.\nCada unha delas ten importancia pira os habitantes andinos, mais o ichu \u00e9 importante porque act\u00faa como protector dos chans, para evitar o avance das c\u00e1rcavas ocasionadas polas choivas e o vento, e protexe os pastos de menor tama\u00f1o. Na agricultura empr\u00e9gase para almacenar patacas, para elaborar a tunta e o chu\u00f1o. En gandar\u00eda, util\u00edzase como alimento dos cam\u00e9lidos. Na vivenda, \u00e9 \u00fatil para amarrar as trabes do teito das casas. En artesan\u00eda, apl\u00edcase na elaboraci\u00f3n de sogas, alfombras para o piso, para o colch\u00f3n da cama, para confecci\u00f3n de chapeus e vasoiras. Ademais das anteriores, at\u00f3panse a quinoa e o charqui."}
{"id": "504484", "revid": "88628", "url": "https://gl.wikipedia.org/wiki?curid=504484", "title": "Betsab\u00e9", "text": ""}
{"id": "504485", "revid": "23204", "url": "https://gl.wikipedia.org/wiki?curid=504485", "title": "Aritana Yawalapiti", "text": "Aritana Yawalapiti, nado en 1949 e finado o 5 de agosto de 2020, foi un cacique ind\u00edxena brasileiro do pobo yawalapiti, dentro do Parque Ind\u00edxena Xingu. Serviu como Presidente do \"Instituto de Pesquisa Etno Ambiental Xingu\".\nTraxectoria.\nEra o fillo de xefe ind\u00edxena Paru Yawalapiti e a s\u00faa muller, Tepori Kamiaur\u00e1. Durante a s\u00faa infancia, foi ensinado polos irm\u00e1ns Vilas-B\u00f4as, quen lle ensinaron a importancia de manter un h\u00e1bitat natural.\nPreparado desde unha idade nova, Yawalapiti ascendeu ao rango de cacique na d\u00e9cada de 1980, dedic\u00e1ndose a protexer os dereitos dos ind\u00edxenas do Brasil. En particular, as s\u00faas actividades centr\u00e1ronse no medio ambiente, na demarcaci\u00f3n de terra, na sa\u00fade e na educaci\u00f3n. As s\u00faas acci\u00f3ns val\u00e9ronlle a representaci\u00f3n doutros grupos ind\u00edxenas no Parque Ind\u00edxena Xingu. Foi entrevistado no documental \"Despertar das Amazonas\" en 2009.\nAritana Yawalapiti morreu o 5 de agosto de 2020 en Goi\u00e2nia por mor da COVID-19."}
{"id": "504486", "revid": "98629", "url": "https://gl.wikipedia.org/wiki?curid=504486", "title": "La tribu", "text": "La tribu \u00e9 un filme espa\u00f1ol de 2018 dirixido por Fernando Colomo e escrito por Colomo e Yolanda Garc\u00eda Serrano.\nSinopse.\nVirginia (Carmen Machi), limpadora e bailarina vocacional, recupera ao seu fillo, a quen dera en adopci\u00f3n ao nacer: Fidel (Paco Le\u00f3n). Fidel agora \u00e9 un exdirectivo que o perdeu todo, mesmo a memoria, logo de tentar suicidarse por mor do despedimento do seu traballo, un despedimento ocasionado por manter relaci\u00f3ns sexuais cunha bolseira e facerse p\u00fablico.\nTralo accidente, Fidel non lembra nada do vivido anteriormente, e Virginia decide levalo con ela a casa para coidalo, pois non co\u00f1ece nada sobre a s\u00faa vida. Por\u00e9n, logo dun ano desaparecido, unha azueira de que Fidel est\u00e1 no grupo de baile La Tribu chega aos medios. Nai e fillo, xunto ao grupo de streetdance cuxos bailes lles alegran a vida, descubrir\u00e1n que, malia vir de mundos moi diferentes, \u00e1mbolos dous levan o ritmo no sangue."}
{"id": "504487", "revid": "98629", "url": "https://gl.wikipedia.org/wiki?curid=504487", "title": "The Glass House (filme de 2001)", "text": "The Glass House \u00e9 un filme estadounidense de 2001 dirixido por Daniel Sackheim e escrito por Wesley Strick. Est\u00e1 protagonizado por Leelee Sobieski, Stellan Skarsg\u00e5rd, Diane Lane, Bruce Dern, Kathy Baker, Trevor Morgan e Chris Noth.\nO filme recibiu valoraci\u00f3ns negativas por parte da cr\u00edtica e tivo unha baixa recadaci\u00f3n, conseguindo s\u00f3 23 mill\u00f3ns d\u00f3lares sobre un orzamento de 30 mill\u00f3ns. A raz\u00f3n principal do fracaso financeiro foi que a estrea do filme realizouse 3 d\u00edas despois dos ataques do 11 de setembro."}
{"id": "504488", "revid": "98629", "url": "https://gl.wikipedia.org/wiki?curid=504488", "title": "A Simple Favor (filme)", "text": "A Simple Favor \u00e9 un filme estadounidense de 2018 dirixido por Paul Feig a partir dun gui\u00f3n de Jessica Sharzer. A historia est\u00e1 baseada na novela hom\u00f3nima de 2017 escrita por Darcey Bell. Est\u00e1 protagonizado por Anna Kendrick, Blake Lively, Henry Golding, Andrew Rannells, Linda Cardellini, Rupert Friend e Jean Smart. Conta a historia dunha nai vlogger dunha vila pequena que tenta solucionar a desaparici\u00f3n dunha amiga rica e misteriosa.\n\"A Simple Favor\" estreouse nos Estados Unidos o 14 de setembro de 2018 a trav\u00e9s de Lionsgate. Os cr\u00edticos enxalzaron os xiros do argumento e as interpretaci\u00f3ns de Kendrick e Lively. O filme recadou 97 mill\u00f3ns de d\u00f3lares sobre un orzamento de 20 mill\u00f3ns."}
{"id": "504489", "revid": "98629", "url": "https://gl.wikipedia.org/wiki?curid=504489", "title": "Santiago Solari", "text": "Santiago Hern\u00e1n Solari Poggio, nado en Rosario o 7 de outubro de 1976, \u00e9 un exfutbolista e adestrador arxentino.\nComo futbolista, desenvolv\u00edase na posici\u00f3n de mediocentro. Debutou como profesional en River Plate en 1996, dando o salto ao f\u00fatbol europeo en 1999, ao fichar polo Atl\u00e9tico de Madrid. En 2000 \u00e9 traspasado ao Real Madrid, no que permaneceu cinco tempadas (2000-2005), nas que logrou d\u00faas Ligas, d\u00faas Supercopas de Espa\u00f1a, unha Liga de Campi\u00f3ns, unha Supercopa de Europa e unha Copa Intercontinental. Foi internacional absoluto coa selecci\u00f3n arxentina durante seis anos (1999-2004), marcando un total dun gol e once internacionalidades.\nTraxectoria.\nNado o 7 de outubro de 1976 en Rosario, Provincia de Santa Fe e membro dunha familia de deportistas, o seu pai Eduardo Solari e o seu t\u00edo Jorge Ra\u00fal Solari foron soados xogadores dos anos 1960 e 1970 na Arxentina. Os seus irm\u00e1ns Esteban e David Solari e o seu primo Augusto Solari, a\u00ednda que con menos fortuna, tam\u00e9n fixeron carreira no mundo do balomp\u00e9. A s\u00faa irm\u00e1 \u00e9 a actriz e modelo Liz Solari.\nAdemais, como centos de miles de arxentinos, Santiago conta con ascendiencia galega, xa que a s\u00faa avoa era orixinaria dunha pequena aldea chamada A Abelaira na parroquia de San Romao de Acedre, situada no Concello de Pant\u00f3n, e ao sur da Provincia de Lugo.\nSantiago, alcumado \"O Indiecito\" polo seu t\u00edo Jorge \"O Indio\" Solari, viviu os seus primeiros anos de vida en Colombia xunto con Esteban, mentres que David e Liz naceron no pa\u00eds cafetero cando o seu pai Eduardo era adestrador do Junior de Barranquilla.\nTraxectoria como xogador.\nCategor\u00edas inferiores.\nXurdido das divisi\u00f3ns inferiores de Newell's Old Boys. En 1987 chegou a Newell's Old Boys cando ti\u00f1a 10 anos, onde permaneceu at\u00e9 1993. En 1994, estivo uns meses formando parte do equipo do \u201cRichard Stockton College\u201d de Nova Jersey. Despois da s\u00faa experiencia estadounidense retornou a mediados de 1994 \u00e1 s\u00faa cidade natal para formar parte de Newell's Old Boys, onde se mantivo at\u00e9 1995, en que fichou por unha tempada polo tam\u00e9n equipo rosarino Club Renato Cesarini.\nRiver Plate.\nSolari chegou a River Plate con 20 anos de idade, a un equipo que ti\u00f1a a Enzo Francescoli como a s\u00faa m\u00e1xima figura. Debutou na Primeira Divisi\u00f3n o 12 de maio de 1996, anotando o seu primeiro gol fronte a Ferro, d\u00faas datas despois do seu debut. Nos \u00faltimos partidos de River no , Solari termina ga\u00f1\u00e1ndose a titularidade e o equipo termina proclam\u00e1ndose campi\u00f3n do torneo.\nAo seguinte ano, con todo, xogou poucos partidos como titular, entrando aos partidos (reiteradamente) dende o banco. Por segunda e terceira vez consecutiva, o equipo proclamouse campi\u00f3n do torneo, ademais conseguiu tam\u00e9n a Supercopa Suramericana 1997.\nPara o ano 1998 xa se fixera coa titularidade definitiva e destacou por ser un xogador con excelente capacidade t\u00e9cnica. Anotou o seu \u00faltimo gol coa camisola de River no cl\u00e1sico fronte a Racing o 27 de novembro de 1998. Co River Plate xogou un total de 100 partidos anotando 17 goles.\nAtl\u00e9tico de Madrid.\nEn xaneiro de 1999 firma co Atl\u00e9tico de Madrid, coincidindo co mercado de fichaxes invernal en Europa. Xogou o seu primeiro partido de Liga o 7 de febreiro, nunha derrota por 1-2 ante a Ou.D. Salamanca. Na s\u00faa segunda tempada, a 1999-2000, na que disputa 34 partidos e anota seis goles, o equipo concl\u00fae a campa\u00f1a no posto 19, descendendo de categor\u00eda. Nas s\u00faas d\u00faas tempadas como branquivermello, disputou un total de 54 partidos nos que marcou sete goles.\nReal Madrid.\nTras o descenso do club colchoneiro a Segunda Divisi\u00f3n, Solari \u00e9 contratado polo seu rival da capital, o Real Madrid, club no que militaba o seu primo, Fernando Redondo. En toda a s\u00faa etapa como madridista, que coincidiu co \u00abMadrid dos Gal\u00e1cticos\u00bb, foi un dos xogadores habituais nas ali\u00f1aci\u00f3ns ou entrando desde o banco. No seu segundo ano, a tempada do centenario do club 2001-02, foi titular na final de Liga de Campi\u00f3ns disputada en Glasgow, na que Solari iniciou por banda esquerda, xunto con Roberto Carlos, a xogada do gol de volea de Zidane que puxo o definitivo 2-1 no marcador, logr\u00e1ndose a \u00abNovena\u00bb Copa de Europa para o club.\nAo longo das s\u00faas cinco tempadas no club merengue, disputou 167 partidos e anotou 16 goles, logrando d\u00faas Ligas, d\u00faas Supercopas de Espa\u00f1a, unha Liga de Campi\u00f3ns, unha Supercopa de Europa e unha Copa Intercontinental.\nInter de Mil\u00e1n.\nSolari asinou un contrato de tres anos co Inter de Mil\u00e1n no ver\u00e1n de 2005 por 6 mill\u00f3ns de euros, sendo pouco utilizado durante a s\u00faa estad\u00eda de tres anos (un m\u00e1ximo 21 partidos na s\u00faa segunda tempada) pero ga\u00f1ando tres t\u00edtulos consecutivos de Serie A, o t\u00edtulo de 2006 debido ao esc\u00e1ndalo de Calciopoli. Unha Copa Italia e d\u00faas Supercopas de Italia engad\u00edronse \u00e1 s\u00faa palmar\u00e9s durante o seu paso polo club.\nRetorno a Suram\u00e9rica.\nO 30 de xu\u00f1o de 2008, o contrato de Solari cos \"nerazzurri\" espirou e, pouco despois, uniuse como axente libre a San Lorenzo de almagro grazas ao empresario arxentino Marcelo Tinelli. O 9 de xullo do ano seguinte, continuou o seu ciclo de trotamundos, asinando co Atlante de M\u00e9xico, novamente como xogador libre.\nA principios de setembro de 2010, Solari, de 34 anos, asinou co club uruguaio Pe\u00f1arol por un ano, unha vez m\u00e1is en liberdade de acci\u00f3n. Retirouse do f\u00fatbol profesional s\u00f3 un par de meses despois.\nSelecci\u00f3n Nacional.\nSolari foi internacional absoluto con Arxentina entre 1999 e 2004, totalizando once partidos e anotando un gol. Non chegou a disputar ningunha fase final co seleccionado arxentino.\nTraxectoria como adestrador.\nCategor\u00edas inferiores.\nTrala s\u00faa retirada como futbolista, iniciou a s\u00faa carreira como adestrador en Espa\u00f1a, na categor\u00eda inferiores do Real Madrid. Debutou na tempada 2013-14, dirixindo ao segundo equipo cadete e finalizando a tempada como campi\u00f3n. A tempada 2014-15, adestrou ao primeiro equipo de cadetes e volveu conseguir o campionato tres xornadas antes da s\u00faa conclusi\u00f3n. Na tempada 2015-16, dirixiu ao segundo equipo xuvenil, alz\u00e1ndose de novo co t\u00edtulo.\nNa tempada 2016-17, Solari f\u00edxose cargo do primeiro filial do club, o Real Madrid Castela da Segunda Divisi\u00f3n B. Na s\u00faa segunda tempada \u00e1 fronte do filial, o 29 de outubro de 2018, o club anunciou que se far\u00eda cargo provisionalmente do primeiro persoal do club, trala destituci\u00f3n de Julen Lopetegui, a\u00ednda que acabou asinando at\u00e9 2021.\nPrimeiro Equipo.\nDebutou \u00e1 fronte do primeiro equipo o 31 de outubro de 2018, ga\u00f1ando por 4-0 ao Melilla, na ida de dezaseisavos de Copa do Rei. Tres d\u00edas despois debuta no campionato ligueiro ante o Real Valladolid, ga\u00f1ando por 2-0. A s\u00faa primeira derrota foi como visitante por 3-0 ante o Eibar, o 24 de novembro. O 22 de decembro ga\u00f1ou o Mundial de clubs, alz\u00e1ndose co seu primeiro t\u00edtulo como adestrador. Con todo, o 11 de marzo de 2019, foi cesado como adestrador do Real Madrid, tras sete d\u00edas nos que o equipo se xogaba, no seu estadio, o devir no tres grandes competici\u00f3ns da tempada: Copa, Liga e Liga de Campi\u00f3ns. O equipo quedou apeado o 27 de febreiro, na volta de semifinais de Copa ante o Barcelona, non facendo valer o 1-1 cultivado na ida. Caeu tres d\u00edas despois no \u00abCl\u00e1sico\u00bb da xornada 26 de Liga, quedando a 12 puntos do liderado; e finalmente, o 5 de marzo, foi eliminado contra todo progn\u00f3stico na volta de oitavos de Liga de Campi\u00f3ns ante o Ajax de \u00c1msterdam, por un global de 3-5. Sucedeulle no cargo Zinedine Zidane, que volveu ao club branco nove meses despois, iniciando a s\u00faa segunda etapa no banco."}
{"id": "504491", "revid": "27155", "url": "https://gl.wikipedia.org/wiki?curid=504491", "title": "Comit\u00e9 Internacional de Taxonom\u00eda dos Virus", "text": ""}
{"id": "504494", "revid": "23204", "url": "https://gl.wikipedia.org/wiki?curid=504494", "title": "Santiago Hern\u00e1n Solari Poggio", "text": ""}
{"id": "504495", "revid": "23204", "url": "https://gl.wikipedia.org/wiki?curid=504495", "title": "Venom (filme de 2018)", "text": "Venom \u00e9 un filme estadounidense de 2018 baseado no personaxe hom\u00f3nimo de Marvel Comics, producido por Columbia Pictures en asociaci\u00f3n con Marvel e Tencent Pictures. Distribu\u00eddo por Sony Pictures Releasing, \u00e9 o primeiro filme do Sony Pictures Universe of Marvel Characters. Dirixido por Ruben Fleischer a partir dun gui\u00f3n de Jeff Pinkner, Scott Rosenberg e Kelly Marcel, est\u00e1 protagonizado por Tom Hardy como Eddie Brock / Venom, xunto con Michelle Williams, Riz Ahmed, Scott Haze e Reid Scott. En \"Venom\", o xornalista Brock adquire superpoderes despois de entrar en contacto cun alien symbionte cuxa especie pretende invadir a Terra."}
{"id": "504496", "revid": "5863", "url": "https://gl.wikipedia.org/wiki?curid=504496", "title": "Silvia Abril Fern\u00e1ndez", "text": ""}
{"id": "504498", "revid": "85894", "url": "https://gl.wikipedia.org/wiki?curid=504498", "title": "Rafael Lareo Mallo", "text": "Rafael Lareo Mallo, nado en Santiago de Compostela cara a 1900 e finado en Vigo o 17 de abril de 1937, foi un sindicalista e pol\u00edtico galego.\nTraxectoria.\nTradutor, en 1929 aprobou os exames para gardas municipais int\u00e9rpretes da Coru\u00f1a. En febreiro de 1932 foi expulsado do corpo da Garda Municipal con Juan Santiago Alamo Manzano. En xu\u00f1o de 1934 foi detido na Coru\u00f1a por unha pelexa. En abril de 1935 aprobou a oposici\u00f3n para int\u00e9rprete do Concello de Vigo. Veci\u00f1o de Lavadores, foi directivo do sindicato de oficios varios da CNT. Co golpe de Estado do 18 de xullo de 1936 foi detido e xulgado en consello de guerra sumar\u00edsimo en Vigo por rebeli\u00f3n militar. Foi condenado a pena de morte e executado \u00e1s 11 horas do 17 de abril de 1937 con Rogelio Arjones, Mois\u00e9s Pereira Figueras e Ricardo Solla Lemos, nas inmediaci\u00f3ns do castelo do Castro."}
{"id": "504500", "revid": "5863", "url": "https://gl.wikipedia.org/wiki?curid=504500", "title": "Saber y Ganar", "text": ""}
{"id": "504501", "revid": "27155", "url": "https://gl.wikipedia.org/wiki?curid=504501", "title": "Gorgonia", "text": "Gorgonia \u00e9 un x\u00e9nero de cnidarios antozoos da subclase dos octocoraliarios, orde dos alcion\u00e1ceos, suborde dos holaxonios, que \u00e9 o x\u00e9nero tipo da familia dos gorgon\u00edidos.\nTaxonom\u00eda.\nDescrici\u00f3n.\nA especie foi descrita en 1758 no Tomo I da s\u00faa obra \"Systema naturae per regna tria naturae: secundum classes, ordines, genera, species, cum characteribus, differentiis, synonymis, locis. [[Estocolmo|Holmiae]: Impensis Direct. Laurentii Salvii\"].\nEtimolox\u00eda.\nO [[nome cient\u00edfico]] \"Gorgonia\" est\u00e1 formado polos elementos \"Gorgon-\", tirado do acusativo [[lat\u00edn|latino]] \"Gorg\u014dna\", de \"Gorg\u014d, -\u014dnis\", unha das tres [[medusa]]s [[Gorgona (mitolox\u00eda)|Gorgonas]] da [[mitolox\u00eda grega]], e \"-ia\", indicando feminino.\nSin\u00f3nimos.\nAdemais de polo nome actualmente v\u00e1lido, o x\u00e9nero co\u00f1eceuse tam\u00e9n polos [[sin\u00f3nimo]]s:\nEspecies.\nSegundo o [[WoRMS]], o x\u00e9nero conta coas seguintes [[especie]]s:\nNota taxon\u00f3mica.\nO termo gorgonia \u00e9, as\u00ed mesmo, o nome com\u00fan xen\u00e9rico para referirse a calquera especie de octocoral con esqueleto c\u00f3rneo, inclu\u00eddas nas subordes \"Calcaxonia\", \"Holaxonia\" ou \"Scleraxonia\".\nA\u00ednda que algunhas especies deste x\u00e9nero, como \"Gorgonia flabellum\" ou \"G. ventalina\", son quizais as m\u00e1is co\u00f1ecidas popularmente, e de a\u00ed prov\u00e9n o nome com\u00fan xen\u00e9rico. \nCaracter\u00edsticas.\nA estrutura das [[especies]] deste x\u00e9nero \u00e9 ramificada, na maior\u00eda delas en forma de abano, e crecen nun s\u00f3 plano. Forman estruturas en forma de redes interconectadas, compostas de pequeas poli\u00f1as fusionadas en mallas apertadas. \nA cor da estrutura, que fai as veces de esqueleto, \u00e9 p\u00farpura, branca ou morada. \nOs [[P\u00f3lipo (zoolox\u00eda)|p\u00f3lipos]], normalmente de cor marr\u00f3n, amarela ou dourada, crecen ali\u00f1ados nas p\u00f3las, tam\u00e9n nun s\u00f3 plano e espazados regularmente. Os dalgunhas especies liberan [[terpenoide]]s que afectan negativamente a outros [[coral (animal)|corais]], sendo en ocasi\u00f3ns, unha arma para competir polo espazo e a luz nos [[arrecife coralino|arrecifes coralinos]].\nAlgunhas especies alcanzan os 2 m de altura, por outros tantos de ancho.\nH\u00e1bitat e distribuci\u00f3n.\nH\u00e1bitat.\nAdoitan habitar en arrecifes, coa s\u00faa base enterrada no [[substrato (edafolox\u00eda)|substrato]], en [[solo]]s [[area|areosos]] ou gretas de [[rocha]]s, entre 1 e 895 m de profundidade, a\u00ednda que son m\u00e1is frecuentes entre os 2 e os 15 m.\nDistribuci\u00f3n.\nDistrib\u00faense en augas [[tr\u00f3pico|tropicais]] do oc\u00e9ano [[Atl\u00e1ntico|Atl\u00e1ntico occidental]], no [[golfo de M\u00e9xico]], o [[Caribe (rexi\u00f3n)|Caribe]], as [[Bahamas]] e o [[Brasil]], e tam\u00e9n no [[Oc\u00e9ano \u00cdndico|Indo]]-[[Pac\u00edfico]], desde a costa da [[\u00c1frica oriental]], [[Madagascar]], [[Indonesia]], [[Australia]], [[Nova Zelandia]] e os territorios dos [[Estados Unidos de Am\u00e9rica]] no [[Pac\u00edfico|Pac\u00edfico norte]] ([[Hawai]], [[Atol de Midway|Midway]], [[illas Marianas do Norte]], [[Guam]]).\nBiolox\u00eda.\nAlimentaci\u00f3n.\nAs especies do x\u00e9nero \"Gorgonia\" conte\u00f1en no seu interior [[alga]]s [[simbiose|simbi\u00f3ticas]] chamadas [[zooxantela]]s. As algas realizan a [[fotos\u00edntese]], producindo [[ox\u00edxeno]] e [[gl\u00edcido]]s que son aproveitados poas gorgonias, e que se alimentan dos [[catabolismo|catab\u00f3litos]] das gorgonias (especialmente [[F\u00f3sforo (elemento)|f\u00f3sforo]] e [[nitr\u00f3xeno]]). Por\u00e9n, aliment\u00e9ntanse tanto dos produtos que xeran estas algas (entre un 75 e un 90 %) como das [[depredaci\u00f3n|presas]] do [[plancto|microplancto]], que capturan cos seus min\u00fasculos [[tent\u00e1culo]]s.\nReproduci\u00f3n.\nReprod\u00facense [[Reproduci\u00f3n sexual|sexual]] e [[Reproduci\u00f3n asexual|asexualmente]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Cnidarios]]\n[[Categor\u00eda:Taxons descritos por Linn\u00e9]]"}
{"id": "504502", "revid": "4817", "url": "https://gl.wikipedia.org/wiki?curid=504502", "title": "KOMPSAT", "text": "KOMPSAT (\"Korean Multi-purpose Satellite\"), tam\u00e9n denominados Arirang, \u00e9 unha familia de sat\u00e9lites artificiais multiprop\u00f3sito de Corea do Sur.\nCaracter\u00edsticas.\nOs sat\u00e9lites KOMPSAT son sat\u00e9lites adicados \u00e1 observaci\u00f3n terrestre tanto de maneira \u00f3ptica como mediante radar para o estudo da Terra, o descubrimento e xesti\u00f3n de recursos, o levantamento de cartograf\u00eda e a axuda en emerxencias.\nKOMPSAT 1 (Arirang 1).\nO primeiro KOMPSAT foi desenvolvido por KARI (\"Korean Aerospace Research Industry\") e a empresa estadounidense TRW. Levaba a bordo tres instrumentos para, entre eles unha c\u00e1mara para observar a superficie terrestre. O sat\u00e9lite ti\u00f1a unha masa de 469 kg e foi lanzado o 21 de decembro de 1999 mediante un foguete Taurus 2110 desde a Base Vandenberg da Forza A\u00e9rea a unha \u00f3rbita de 694 x 729 km. A misi\u00f3n de KOMPSAT 1 deuse por terminada o 31 de xaneiro de 2008, despois da perda de contacto co sat\u00e9lite.\nKOMPSAT 2 (Arirang 2).\nKOMPSAT 2 foi lanzado para obter imaxes de alta resoluci\u00f3n cunha resoluci\u00f3n de ata 1 m e crear mapas e modelos dixitais de elevaci\u00f3n para prevenci\u00f3n e xesti\u00f3n de riscos. Foi desenvolvido por KARI e Astrium e lanzado mediante un Rokot KM o 28 de xu\u00f1o de 2006 desde o cosm\u00f3dromo de Plesetsk. Ti\u00f1a unha masa de 798 kg e foi enviado a unha \u00f3rbita de 677 x 703 km.\nKOMPSAT 3 (Arirang 3).\nKOMPSAT 3, similar a KOMPSAT 2, foi lanzado o 17 de maio de 2012 mediante un foguete H-IIA desde o Centro Espacial de Tanegashima a unha \u00f3rbita de 535 x 552 km. Tam\u00e9n foi desenvolvido por KARI e Astrium e ti\u00f1a unha masa de 800 kg. Foi lanzado para tomar imaxes de alta resoluci\u00f3n (ata 70 cm) no espectro visible.\nKOMPSAT 3A (Arirang 3A).\nA misi\u00f3n de KOMPSAT 3A era tomar imaxes de alta resoluci\u00f3n no visible (50 cm de resoluci\u00f3n) e no infravermello (5,4 m). Moi similar a KOMPSAT 3, foi desenvolvido por KARI e Astrium e ti\u00f1a unha masa de 1100 kg. Foi lanzado o 25 de marzo de 2015 usando un foguete Dnepr desde a base a\u00e9rea de Dombarovski.\nKOMPSAT 5 (Arirang 5).\nKOMPSAT 5 foi o primeiro sat\u00e9lite coreano en utilizar un radar de apertura sint\u00e9tica (SAR). O radar de KOMPSAT 5 funciona en banda X e pode observar tanto de d\u00eda como de noite independentemente da meteorolox\u00eda a nivel do solo cunha resoluci\u00f3n de ata 1 metro. A s\u00faa misi\u00f3n \u00e9 obter datos para alimentar sistemas de informaci\u00f3n xeogr\u00e1fica, facer monitorizaci\u00f3n dos oc\u00e9anos, xesti\u00f3n de terras, control de desastres e estudos ambientais. Foi lanzado o 22 de agosto de 2013 mediante un foguete Dnepr desde a Base A\u00e9rea de Dombarovskii."}
{"id": "504503", "revid": "72012", "url": "https://gl.wikipedia.org/wiki?curid=504503", "title": "Arirang", "text": ""}
{"id": "504504", "revid": "72012", "url": "https://gl.wikipedia.org/wiki?curid=504504", "title": "Korean Multi-purpose Satellite", "text": ""}
{"id": "504505", "revid": "72012", "url": "https://gl.wikipedia.org/wiki?curid=504505", "title": "KOMPSAT 2", "text": ""}
{"id": "504506", "revid": "72012", "url": "https://gl.wikipedia.org/wiki?curid=504506", "title": "KOMPSAT 3", "text": ""}
{"id": "504507", "revid": "72012", "url": "https://gl.wikipedia.org/wiki?curid=504507", "title": "KOMPSAT 3A", "text": ""}
{"id": "504508", "revid": "72012", "url": "https://gl.wikipedia.org/wiki?curid=504508", "title": "KOMPSAT 5", "text": ""}
{"id": "504509", "revid": "5863", "url": "https://gl.wikipedia.org/wiki?curid=504509", "title": "Aurora Ab\u00e1solo D\u00edaz", "text": ""}
{"id": "504510", "revid": "85894", "url": "https://gl.wikipedia.org/wiki?curid=504510", "title": "Elena Kondakova", "text": "Elena Vladimirovna Kondakova, nada en Mitischi, Moscova, o 30 de marzo de 1957, \u00e9 unha cosmonauta rusa retirada que formou parte das misi\u00f3ns Soiuz TM-20 e STS-84.\nTraxectoria.\nKondakova graduouse na Escola T\u00e9cnica Superior Bauman de Moscova en 1980. Entrou no corpo de cosmonautas en 1989, participando nas misi\u00f3ns Soiuz TM-20 e STS-84 e pasando 178,45 d\u00edas no espazo."}
{"id": "504511", "revid": "6435071", "url": "https://gl.wikipedia.org/wiki?curid=504511", "title": "Miss Vaca (certame)", "text": "Miss Vaca Galicia \u00e9 un certame organizado anualmente polo programa \"Luar\" da Televisi\u00f3n de Galicia que ten por obxecto decidir cal \u00e9 a vaca m\u00e1is fermosa de Galicia do ano en cuesti\u00f3n. A primeira edici\u00f3n do concurso tivo lugar en 2006.\nFuncionamento do concurso.\nO certame consiste de d\u00faas fases claramente diferenciadas:\nResultados dos certames.\nOs resultados do certame, ano a ano, foron os seguintes. As vacas ga\u00f1adoras aparecen destacadas en negro.\nO palmar\u00e9s por provincia quedar\u00eda de tal maneira\nOutros premios.\n\u00c1 vez do gran premio Miss Vaca, Luar dende 2013 tam\u00e9n reparte unha serie de galard\u00f3ns especiais a cada unha das catro vacas participantes, sendo estes galard\u00f3ns o Miss Aloumi\u00f1os, Miss Poderosa, Miss Donaire e Miss Lindos Ollos facendo referencia ao trazo m\u00e1is significativo de cada vaca. Os galard\u00f3ns dos \u00faltimos anos repart\u00edronse da seguinte maneira:\nCabe resaltar que ningunha Miss Donaire ga\u00f1ou o Miss Vaca, pola contra parece que as Miss Poderosa te\u00f1en m\u00e1is posibilidades de ga\u00f1ar o certame."}
{"id": "504516", "revid": "865", "url": "https://gl.wikipedia.org/wiki?curid=504516", "title": "Now is the Time", "text": "Now is the Time \u00e9 o segundo \u00e1lbum de estudio da artista canadense Alanis Morissette, publicado s\u00f3 no Canad\u00e1 o 1 de agosto de 1992 a trav\u00e9s do selo MCA Records Canada, sendo o seu \u00faltimo disco a trav\u00e9s desa discogr\u00e1fica. Morissette gravou o traballo con Leslie Howe, que tam\u00e9n produciu o seu \u00e1lbum de estrea, \"Alanis\" (1991). "}
{"id": "504517", "revid": "865", "url": "https://gl.wikipedia.org/wiki?curid=504517", "title": "Balance, Not Symmetry", "text": "Balance, Not Symmetry \u00e9 o oitavo \u00e1lbum de estudio da banda escocesa de rock alternativo Biffy Clyro, publicado o 17 de maio de 2019 a trav\u00e9s do selo Warner Bros. Records. O disco tam\u00e9n serve como banda sonora para a pel\u00edcula do mesmo nome, co-escrita polo l\u00edder do grupo Simon Neil. O \u00e1lbum foi gravado nos AIR Studios en Inglaterra, no Monnow Valley Studio en Gales e nos ICP Studios en B\u00e9lxica coa coproduci\u00f3n de Adam Noble. Inicialmente s\u00f3 estivo dispo\u00f1ible como descarga dixital e en streaming e foi lanzado en vinilo o d\u00eda 26 de xullo de 2019.\nTras o seu lanzamento \"Balance, Not Symmetry\" estreouse no n\u00famero 8 da lista escocesa de \u00e1lbums e no 36 da brit\u00e1nica. A s\u00faa canci\u00f3n t\u00edtulo, publicada como sinxelo principal do disco, foi n\u00famero 65 na lista de sinxelos escocesa e 19 na lista se sinxelos de rock e metal brit\u00e1nica. "}
{"id": "504518", "revid": "865", "url": "https://gl.wikipedia.org/wiki?curid=504518", "title": "Mount Eerie (\u00e1lbum)", "text": "Mount Eerie \u00e9 o cuarto \u00e1lbum de estudio da banda estadounidense de indie rock The Microphones, publicado o 21 de xaneiro de 2003 a trav\u00e9s do selo K Records. Elvrum posteriormente usou o mesmo nome para o seu seguinte proxecto musical, publicando un EP de continuaci\u00f3n en 2007.\nDescrito por Elvrum como un disco sobre \"monta\u00f1as, terra e espazo\" o \u00e1lbum conta cunha narrativa lineal ao longo de cinco canci\u00f3ns. "}
{"id": "504520", "revid": "23204", "url": "https://gl.wikipedia.org/wiki?curid=504520", "title": "Une fille facile", "text": "Une fille facile \u00e9 un filme franc\u00e9s de 2019 dirixido por Rebecca Zlotowski, protagonizado por Zahia Dehar, Mina Farid, Beno\u00eet Magimel e Nuno Lopes. Ambientado no ver\u00e1n da Costa Azul, conta a historia dunha adolescente de dezaseis anos que comeza a imitar o estilo de vida da s\u00faa curm\u00e1 liberal, malia as advertencias dos seus mellores amigos. Foi proxectado na secci\u00f3n Directors' Fortnight no Festival Internacional de Cinema de Cannes de 2019, onde ga\u00f1ou o premio SACD ao mellor filme en lingua francesa."}
{"id": "504522", "revid": "1888", "url": "https://gl.wikipedia.org/wiki?curid=504522", "title": "Lu\u00eds Gil de Vicario", "text": "Lu\u00eds Gil de Vicario, nado en Burgos o 20 de outubro de 1898 e finado en Barcelona o 8 de xullo de 1959, foi un pintor, profesor e pol\u00edtico espa\u00f1ol.\nTraxectoria.\nCompaxinou os estudos de bacharelato con estudos de pintura e debuxo na Academia del Real Consulado de Burgos. Estudou Filosof\u00eda e letras na Universidade Literaria de Murcia. Foi profesor de debuxo no Colexio \u201cLa Pur\u00edsima\", asociado ao Instituto de Cartaxena (1922-1925) e auxiliar interino no Instituto de Osuna (Sevilla) en 1927. En 1928 foi nomeado catedr\u00e1tico de debuxo no Instituto de Vigo, permancendo neste posto at\u00e9 1934. Foi fundador e presidente da agrupaci\u00f3n local viguesa de Acci\u00f3n Republicana. En 1933 obtivo unha pensi\u00f3n da Junta de Ampliaci\u00f3n de Estudios para estudar a t\u00e9cnica e os procedementos da ensinanza do debuxo en Alema\u00f1a e Austria. Finalmente s\u00f3 estivo nove meses en Austria. En 1934 obtivo a c\u00e1tedra de debuxo no Instituto Balmes de Barcelona. O golpe de Estado do 18 de xullo de 1936 sorprendeuno en Vigo de vacaci\u00f3ns. Permaneceu na cidade e foi destinado ao instituto de Monforte de Lemos. En 1937 abr\u00edronlle expediente de depuraci\u00f3n e como resultado foi suspendido durante un ano; afiliouse aos requet\u00e9s. En 1938 fou destinado ao Instituto Jos\u00e9 Zorrilla de Valladolid, e en 1939 reincorporouse ao Instituto Balmes. A partir de 1941 foi catedr\u00e1tico de Pedagox\u00eda do debuxo na Escola Superior de Belas Artes de San Jorge, da que tam\u00e9n foi secretario. En 1944 obtivo a c\u00e1tedra de nova creaci\u00f3n de Pedagox\u00eda do debuxo na Facultade de Belas Artes da Universidade de Barcelona.\nComo artista participou na Exposici\u00f3n Internacional de Venecia, a Exposici\u00f3n Internacional de Barcelona e o Sal\u00f3n de Oto\u00f1o de Madrid. Foi reco\u00f1ecido como debuxante e ilustrador de revistas e novelas, e tam\u00e9n exerceu como cr\u00edtico de arte. Colaborou en \"La Verdad\" de Murcia, \"El Pueblo Gallego\", \"Faro de Vigo\", e nas revistas \"Blanco y Negro\", \"La Esfera\", \"Nuevo Mundo\", e \"Gaceta de las Bellas Artes\".\nReco\u00f1ecementos.\nAos vinte anos obtivo o premio \u00fanico da Exposici\u00f3n Nacional de Pintura pola s\u00faa obra \u201cCaput Castellae\u201d. Foi galardoado nas exposici\u00f3ns de Monza, Venecia, Par\u00eds, Nova York, Madrid e Sevilla."}
{"id": "504525", "revid": "98629", "url": "https://gl.wikipedia.org/wiki?curid=504525", "title": "Duplicity (filme)", "text": "Duplicity \u00e9 un filme estadounidense de 2009 escrito e dirixido por Tony Gilroy, e protagonizado por Julia Roberts e Clive Owen. Conta a historia de dous esp\u00edas corporativos cunha historia rom\u00e1ntica que colaboran entre eles para levar a cabo un calote complicado. O filme estreouse o 20 de marzo de 2009."}
{"id": "504527", "revid": "88215", "url": "https://gl.wikipedia.org/wiki?curid=504527", "title": "Jos\u00e9 \u00c1ngel Esmor\u00eds Tasende", "text": ""}
{"id": "504529", "revid": "89787", "url": "https://gl.wikipedia.org/wiki?curid=504529", "title": "Audrie &amp; Daisy", "text": "Audrie &amp; Daisy \u00e9 un filme documental estadounidense de 2016 sobre tres casos de violaci\u00f3n de mozas estadounidenses adolescentes, en 2011 e 2012. \"Audrie &amp; Daisy\" tivo a s\u00faa estrea internacional no Festival de Cinema de Sundance o 25 de xaneiro de 2016. O filme foi estreado a trav\u00e9s de Netflix o 23 de setembro de 2016."}
{"id": "504530", "revid": "89787", "url": "https://gl.wikipedia.org/wiki?curid=504530", "title": "An Essay on the Principle of Population", "text": "An Essay on the Principle of Population (Ensaio sobre o principio da poboaci\u00f3n) foi un libro sobre demograf\u00eda e econom\u00eda publicado en Inglaterra primeiramente de forma an\u00f3nima en 1798, pero do que axi\u00f1a se soubo que o autor era Thomas Robert Malthus. O libro advert\u00eda sobre futuras dificultades que ter\u00eda que afrontar a humanidade, base\u00e1ndose nunha interpretaci\u00f3n de que o incremento observado daquela da poboaci\u00f3n en progresi\u00f3n xeom\u00e9trica (que se duplicaba cada 25 anos) combinado cun incremento da produci\u00f3n de alimentos en progresi\u00f3n aritm\u00e9tica, causar\u00eda unha escaseza de alimentos e fame, a non ser que a taxa de natalidade descendese.\nA\u00ednda que non foi o primeiro libro publicado sobre a poboaci\u00f3n, o libro de Malthus alimentou o debate sobre o tama\u00f1o da poboaci\u00f3n de Gran Breta\u00f1a e contribu\u00edu \u00e1 aprobaci\u00f3n da Lei do Censo de 1800 (\"Census Act 1800\"). Esta lei permit\u00eda elaborar un censo nacional en Inglaterra, Gales e Escocia, que empezar\u00eda en 1801 e continuar\u00eda actualiz\u00e1ndose cada dez anos ata hoxe. A sesta edici\u00f3n do libro, de 1826, foi citada independentemente como unha das influencias clave que tiveron Charles Darwin e Alfred Russel Wallace no desenvolvemento da s\u00faa teor\u00eda da evoluci\u00f3n por selecci\u00f3n natural.\nUnha parte fundamental do libro est\u00e1 dedicada ao que se co\u00f1ece como \"Lei da poboaci\u00f3n malthusiana\". A teor\u00eda exposta no libro afirma que o crecemento da poboaci\u00f3n contrib\u00fae a un incremento da cantidade da man de obra e inevitablemente a salarios m\u00e1is baixos. En esencia, Malthus tem\u00eda que un crecemento continuado da poboaci\u00f3n levase \u00e1 pobreza.\nEn 1803, Malthus publicou, co mesmo t\u00edtulo, unha segunda edici\u00f3n moi revisada da s\u00faa obra. A s\u00faa versi\u00f3n final, a 6\u00aa, publicouse en 1826. En 1830, 32 anos despois da primeira edici\u00f3n, Malthus publicou unha versi\u00f3n condensada titulada \"A Summary View on the Principle of Population\" (~ Idea sumaria do principio da poboaci\u00f3n), que inclu\u00eda respostas \u00e1s cr\u00edticas \u00e1 s\u00faa anterior obra m\u00e1is extensa.\nIntroduci\u00f3n.\nEntre 1798 e 1826 Malthus publicou seis edici\u00f3ns do seu famoso tratado, actaulizando cada edici\u00f3n para incorporar novo material, para contestar \u00e1s cr\u00edticas e realizar cambios nas s\u00faa propia visi\u00f3n do asunto. Escribiu o teto orixinal como reacci\u00f3n ao optimismo do seu pai e os asociados ao seu pai (notablemente Rousseau) sobre a futura mellora da sociedade. Malthus tam\u00e9n fixo a s\u00faa obra como unha resposta aos escritos de William Godwin (1756\u20131836) e do Marqu\u00e9s de Condorcet (1743\u20131794).\nMalthus consideraba os ideais dunha futura mellora no conxunto da humanidade con escepticismo, pensando que a trav\u00e9s da historia un segmento de todas as poboaci\u00f3ns humanas parec\u00eda relegado \u00e1 pobreza. Explicou o fen\u00f3meno argumentando que o crecemento da poboaci\u00f3n xeralmente aumenta en tempos e rexi\u00f3ns con abundancia ata que se chega a un tama\u00f1o da poboaci\u00f3n relativamente grande en relaci\u00f3n a unha disposici\u00f3n m\u00e1is modesta de recursos b\u00e1sicos, que causa unha tensi\u00f3n. Nas s\u00faas propias palabras:\nMalthus tam\u00e9n coidaba que as sociedades a trav\u00e9s da historia experimentaran nun momento ou outro epidemias, fames ou guerras: episodios que enmascaraban o problema fundamental de que as poboaci\u00f3ns estiraban demasiado ao seus limitados recursos:\nO r\u00e1pido incremento na poboaci\u00f3n global do s\u00e9culo anterior exemplifica os padr\u00f3ns de poboaci\u00f3n preditos por Malthus; tam\u00e9n parece describir as din\u00e1micas sociodemogr\u00e1ficas das sociedades preindustriais. Estes datos son a base dos modelos matem\u00e1ticos modernos do neo-malthusianismo das \"din\u00e1micas hist\u00f3ricas a longo prazo\".\nSoluci\u00f3ns propostas.\nMalthus argumentou que hab\u00eda dous tipos do que el chama \"checks\" (freos, trabas, obst\u00e1culos ou controis) que manti\u00f1an a poboaci\u00f3n dentro do l\u00edmite dos recursos de que dispo\u00f1\u00edan: \"o primeiro, ou freo preventivo\" para baixar as taxas de natalidade e \"o segundo, ou freo positivo\" para favorecer unhas maiores taxas de mortalidade. Este segundo freo \"cont\u00e9n un incremento que xa empezou\" pero est\u00e1 \"confinado principalmente, a\u00ednda que quizais non soamente, aos estratos m\u00e1is baixos da sociedade\". Os freos preventivos poder\u00edan implicar un control de natalidade, pospo\u00f1er o matrimonio e o celibato, mentres que os freos positivos poder\u00edan implicar a fame, as enfermidades e as guerras; .\nMalthus salientou a diferenza entre o benestar institu\u00eddo polos gobernos e a benevolencia sostida privadamente e propuxo a abolici\u00f3n gradual das leis de pobres (\"poor laws\" inglesas). Esta abolici\u00f3n el pensaba estar\u00eda acompa\u00f1ada por unha mitigaci\u00f3n das circunstancias nas que a xente necesitar\u00eda alivio e pola benevolencia caritativa sostida privadamente que apoiase a aqueles que sufr\u00edan privaci\u00f3ns. Razoou que o alivio aos pobres actuaba contra os intereses a longo prazo dos pobres ao elevar o prezo das mercador\u00edas e socavar a independencia e resistencia dos campesi\u00f1os. Noutras palabras, as leis de pobres tend\u00edan a \"crear os pobres aos cales apoiaban.\"\nMalthus ofend\u00edase porque os seus cr\u00edticos afirmasen que carec\u00eda dunha actitude caritativa ante a situaci\u00f3n dos pobres. Na edici\u00f3n de 1798 a s\u00faa preocupaci\u00f3n polos pobres m\u00f3strrase en par\u00e1grafos como o seguinte:\nNunha eng\u00e1dega \u00e1 edici\u00f3n de 1817 escribiu:\nAlg\u00fans, como William Farr\ne Karl Marx, aduciron que Malthus non reco\u00f1ec\u00eda plenamente a capacidade humana de incrementar a produci\u00f3n de alimentos. Por\u00e9n, sobre este asunto Malthus escribira: \"A principal peculiaridade que distingue o home doutros animais, en canto aos medios para o seu sustento, \u00e9 o poder que pos\u00fae de incrementar grandemente eses medios.\"\nTam\u00e9n comentou sobre a noci\u00f3n que posteriormente Francis Galton chamar\u00eda euxenesia, no que fala da selecci\u00f3n dos cruzamentos na mellora dos animais e a s\u00faa improbable aplicaci\u00f3n ao home:\nSobre a relixi\u00f3n.\nComo cristi\u00e1n e crego, Malthus tratou a cuesti\u00f3n de como un Deus omnipotente e bondadoso pod\u00eda permitir os sufrimentos. Na primeira edici\u00f3n do seu Essay (1798) Malthus razoaba que a ameaza constante da pobreza e a fame serv\u00eda para ensinar as virtudes do traballo duro e o comportamento virtuoso. \"Se a poboaci\u00f3n e o alimento se incrementasen na mesma proporci\u00f3n \u00e9 probable que o home nunca puidese ter sa\u00eddo do estado salvaxe\", escribiu, engadindo ademais que \"o mal existe no mundo non para crear desesperaci\u00f3n, sen\u00f3n actividade.\"\nNon obstante, a\u00ednda que a ameaza da pobreza pod\u00eda entenderse que era un incentivo para motivar a laboriosidade humana, non era a vontade de Deus que o home sufrise. Malthus escribiu que a propia humanidade era a \u00fanica culpable do sufrimento: \nDemograf\u00eda, salarios e inflaci\u00f3n.\nMalthus escribiu sobre as relaci\u00f3ns entre poboaci\u00f3n, salarios reais e inflaci\u00f3n. Cando a poboaci\u00f3n de traballadores crece m\u00e1is r\u00e1pido que a produci\u00f3n de alimentos, os salarios reais caen porque o crecemeno da poboaci\u00f3n causa que o custe da vida (\u00e9 dicir, o custo dos alimentos) suba. As dificultades de criar unha familia finalmente reducen a taxa de crecemento da poboaci\u00f3n, ata que a ca\u00edda da poboaci\u00f3n de novo leva a que haxa salarios reais m\u00e1is altos:\nNas \u00faltimas edici\u00f3ns do seu ensaio Malthus aclarou esta idea de que se a sociedade depende da desgraza humana para limitar o crecemento da poboaci\u00f3n, ent\u00f3n as fontes das desgrazas (por exemplo, fame, doenzas, e guerra, denominadas por Malthus \"freos positivos sobre a poboaci\u00f3n\") aflixir\u00edan inevitablemente a sociedade, como tam\u00e9n os ciclos econ\u00f3micos vol\u00e1tiles. Por outra parte, \"os freos preventivos\" da poboaci\u00f3n que limitan as taxas de natalidade, como os matrimonios m\u00e1is tard\u00edos, poder\u00edan asegurar un alto nivel de vida para todos, \u00e1 vez que incrementan a estabilidade econ\u00f3mica.\nEdici\u00f3ns e versi\u00f3ns.\n1\u00aa edici\u00f3n.\nO t\u00edtulo completo da primeira edici\u00f3n do ensaio de Malthus era \"An Essay on the Principle of Population, as it affects the Future Improvement of Society with remarks on the Speculations of Mr. Godwin, M. Condorcet, and Other Writers.\" (Ensaio sobre o principio da poboaci\u00f3n, como afecta a futura mellora da sociedade con comentarios sobre as especulaci\u00f3ns do Sr. Godwin, M. Condorcet e outros escritores). As especulaci\u00f3ns e os outros escritores de que fala expl\u00edcanse m\u00e1is abaixo.\nUn dos mencionados no t\u00edtulo \u00e9 William Godwin, que publicou o seu traballo ut\u00f3pico \"Enquiry concerning Political Justice\" (Investigaci\u00f3n sobre a xustiza pol\u00edtica) en 1793, con edici\u00f3ns posteriores en 1796 e 1798. Ademais publicou \"Of Avarice and Profusion\" (Da avaricia e profusi\u00f3n) (1797). Os comentarios de Malthus sobre a obra de Godwin abranguen os cap\u00edtulos 10 ao 15 (inclu\u00eddos) dos dezanove do libro. Godwin respondeu coa obra \"Of Population\" (Sobre a poboaci\u00f3n) (1820).\nO Marqu\u00e9s de Condorcet publicara a s\u00faa visi\u00f3n ut\u00f3pica do progreso social e a perfectibilidade do home titulada \"Esquisse d'un Tableau Historique des Progres de l'Espirit Humain\" (Esbozo dun cadro hist\u00f3rico dos progresos do esp\u00edrito humano) en 1794. Os comentarios de Malthus sobre a obra de Condorcet enc\u00f3ntranse nos cap\u00edtulos 8 e 9.\nO ensaio de Malthus era unha resposta a estas visi\u00f3ns ut\u00f3picas, como argumentou:\nEntre os \"outros escritores\" que aos que se alude no t\u00edtulo estaban Robert Wallace, Adam Smith, Richard Price e David Hume.\nO propio Malthus afirmou:\nOs cap\u00edtulos 1 e 2 describen o principio da poboaci\u00f3n de Malthus e a natureza desigual da subministraci\u00f3n de alimentos respecto do crecemento da poboaci\u00f3n. A natureza exponencial do crecemento da poboaci\u00f3n co\u00f1\u00e9cese hoxe como modelo de crecemento malthusiano. Este aspecto do principo da poboaci\u00f3n de Malthus, xunto coa s\u00faa aseveraci\u00f3n de que a dispo\u00f1ibilidade de alimentos segu\u00eda un modelo de crecemento linear, permanecer\u00eda sen cambios nas fuuras edici\u00f3ns dos seu ensaio. N\u00f3tese que Malthus en realidade usaba os termos progresi\u00f3n xeom\u00e9trica e aritm\u00e9tica, respectivamente.\nO cap\u00edtulo 3 examina a invasi\u00f3n do Imperio Romano polos b\u00e1rbaros, debido \u00e1 presi\u00f3n da poboaci\u00f3n. Disc\u00fatese a guerra como forma de control do crecemento da poboaci\u00f3n.\nO cap\u00edtulo 4 trata o estado actual de naci\u00f3ns civilizadas populosas (especialmente Europa). Malthus critica a David Hume por un \"probable erro\" nos seus \"criterios que prop\u00f3n que axudan a estimar a poboaci\u00f3n.\"\nO cap\u00edtulo 5 examina as leis de pobres de Pitt o Xove.\nO cap\u00edtulo 6 discute sobre o crecemento r\u00e1pido das novas colonias, como as iniciais Trece colonias dos Estados Unidos de Am\u00e9rica.\nO cap\u00edtulo 7 examina formas de control da poboaci\u00f3n como as pestes e a fame.\nO cap\u00edtulo 8 tam\u00e9n examina o \"probable erro\" de Wallace \"que a dificultade que orixina a poboaci\u00f3n est\u00e1 a gran distancia.\"\nOs cap\u00edtulos 16 e 17 tratan sobre as causas da riqueza dos estados, inclu\u00edndo cr\u00edticas a Adam Smith e Richard Price. A riqueza de Inglaterra comp\u00e1rase coa pobreza da China.\nOs cap\u00edtulos 18 e 19 presentan unha teodicea para explicar o problema do mal desde a teolox\u00eda natural. Considera o mundo como \"un poderoso proceso para o despertar da materia\" no cal o Ser Supremo actuando \"segundo leis xerais\" creou as necesidades e desexos do corpo como \"necesarios para crear o esforzo\", o cal forma \"a facultade de razoar\". Neste sentido, o principio da poboaci\u00f3n \"tende m\u00e1is que promove, en vez de impedir o prop\u00f3sito xeral da Providencia.\"\nA 1\u00aa edici\u00f3n influ\u00edu en escritores de libros de teolox\u00eda natural como William Paley e Thomas Chalmers.\nEdici\u00f3ns da 2\u00aa \u00e1 6\u00aa.\nDespois de recibir tanto loanzas coma cr\u00edticas polo seu ensaio, Malthus revisou os seus argumentos e reco\u00f1eceu outras influencias:\nA 2\u00aa edici\u00f3n, publicada en 1803 (e agora Malthus estaba claramente identificado como o autor), titulouse \"An Essay on the Principle of Population; or, a View of its Past and Present Effects on Human Happiness; with an enquiry into our Prospects respecting the Future Removal or Mitigation of the Evils which it occasions\" (Ensaio sobre o principio da poboaci\u00f3n; ou, unha visi\u00f3n dos seus efectos pasados e presentes na felicidade humana; cunha investigaci\u00f3n sobre as nosoas expectativas respecto da futura eliminaci\u00f3n ou mitigaci\u00f3n dos males os cales ocasiona).\nMalthus advirte que a 2\u00aa edici\u00f3n \"pode considerarse como unha obra nova\", e as seguintes edici\u00f3ns foron s\u00f3 pequenas revisi\u00f3ns da 2\u00aa edici\u00f3n. Estas public\u00e1ronse en 1806, 1807, 1817 e 1826.\nCon diferenza o maior cambio foi a estruturaci\u00f3n da obra nas edici\u00f3ns 2\u00aa e 6\u00aa, e as evidencias m\u00e1is abondosas e detalladas que presentou Malthus, m\u00e1is que en calquera libro previo sobre poboaci\u00f3n. Esencialmente, por primeira vez, Malthus examinou o seu propio principio da poboaci\u00f3n nas distintas poboaci\u00f3ns mundiais rexi\u00f3n por rexi\u00f3n. O ensaio estaba organizado en catro libros:\nDebido en parte ao moi influente que foi a obra de Malthus, esta organizaci\u00f3n do libro consid\u00e9rase b\u00e1sica para establecer o campo da demograf\u00eda entre as ciencias e mesmo se considera que el foi fundador ou pai desa ciencia.\nA seguinte cita pol\u00e9mica aparece na segunda edici\u00f3n:\nO ecoloxista Garrett Hardin afirma que a pasaxe precedente inspirou reacci\u00f3ns host\u00eds de moitos cr\u00edticos. A pasaxe ofensiva do ensaio de Malthus apareceu s\u00f3 na 2\u00aa edici\u00f3n, xa que Malthus se sentiu obrigado a suprimila.\nDesde a 2\u00aa edici\u00f3n en adiante (no Libro IV) Malthus avoga por unha restrici\u00f3n moral como un freo ou control adicional e voluntario da poboaci\u00f3n. Isto incl\u00fae medidas como a abstinencia sexual e os matrimonios m\u00e1is tard\u00edos.\nComo sinalou o profesor Robert M. Young, Malthus retirou os seus cap\u00edtulos sobre teolox\u00eda natural desde a 2\u00aa edici\u00f3n en adiante. Ademais, o ensaio converteuse nunha resposta menos persoal a Godwin e Condorcet.\n\"A Summary View\".\n\"A Summary View on the Principle of Population\" (Idea sumaria sobre o principio da poboaci\u00f3n) publicouse en 1830. O autor identificouse como Rev. T.R. Malthus, A.M., F.R.S.. Malthus escribiu este sumario ou resumo para aqueles que non tiveron o tempo necesario para ler o ensaio completo e, como dixo, \"para corrixir algunhas das terxiversaci\u00f3ns que foron ao estranxeiro respecto de dous ou tres dos puntos m\u00e1is importantes do Ensaio\".\n\"A Summary View\" acaba cunha defensa do pincipio da poboaci\u00f3n contra a acusaci\u00f3n de que \"impugna a bondade da Deidade e \u00e9 inconsistente coa letra e o esp\u00edrito das escrituras\".\nMalthus morreu en 1834 deixando isto como a s\u00faa palabra final sobre o \"principio da poboaci\u00f3n\".\nRecepci\u00f3n, cr\u00edticas e legado do \"Essay\".\nReferencias persoais.\nMalthus estivo suxeito a grandes cr\u00edticas de tipo persoal. As persoas que non co\u00f1ec\u00edan nada sobre a s\u00faa vida persoal critic\u00e1bano tanto por non ter fillos coma por ter demasiados. En 1819, Shelley, reprendendo a Malthus como crego, chamouno \"un eunuco e un tirano\". Marx repetiu a idea, engadindo que Malthus tomara os votos do celibato, e chamouno \"superficial\", \"un plaxiador profesional\", \"o axente da aristocracia terratenente\", \"un avogado pagado\" e \"o principal inimigo do pobo\".\nNo s\u00e9culo XX un editor da edici\u00f3n \"Everyman\" de Malthus afirmaba que Malthus practicaba o control da poboaci\u00f3n enxendrando once nenas. De feito, Malthus foi pai de d\u00faas nenas e un neno. Garrett Hardin fixo un resumo deses comentarios persoais.\nInfluencia temper\u00e1.\nA posici\u00f3n que mantivo Malthus como profesor no Haileybury training college ata a s\u00faa morte en 1834, deulle \u00e1s s\u00faas teor\u00edas certa influencia sobre a administraci\u00f3n brit\u00e1nica na India. Segundo Peterson, William Pitt o Xove (no cargo entre 1783 e 1801 e entre 1804 e 1806), ao ler o traballo de Malthus, retirou a lei que presentara que ped\u00eda unha ampliaci\u00f3n do Alivio dos pobres. As preocupaci\u00f3ns sobre a teor\u00eda de Malthus axudaron a promover no funcionario do goberno do Reino Unido John Rickman a idea da necesidade de realizar o primeiro censo moderno brit\u00e1nico en 1801, baixo a administraci\u00f3n de Pitt. Na d\u00e9cada de 1830 os escritos de Malthus influ\u00edron fortemente as reformas dos Whig que anularon o paternalismo Tory e trouxeron a Lei de emenda da Lei de pobres de 1834.\nMalthus convenceu a maior\u00eda dos economistas de que a\u00ednda que unha alta fertilidade poder\u00eda incrementar o produto bruto, tend\u00eda a reducir o produto \"per capita\". David Ricardo e Alfred Marshall admiraban a Malthus, e estiveron baixo a s\u00faa influencia. Entre os que se converteron temperanmente \u00e1 s\u00faa teor\u00eda da poboaci\u00f3n estaba William Paley. Malia a oposici\u00f3n de Malthus \u00e1 contracepci\u00f3n, o seu traballo exerceu unha forte influencia sobre Francis Place (1771\u20131854), cuxo movemento neo-malthusiano se converteu no primeiro en avogar pola contracepci\u00f3n. Place publicou a s\u00faa obra \"Illustrations and Proofs of the Principles of Population\" (Ilustraci\u00f3n e probas do principio da poboaci\u00f3n) en 1822.\nRespostas iniciais \u00e1 controversia malthusiana.\nWilliam Godwin analizou as cr\u00edticas de Malthus dos seus propios argumentos no seu libro \"Of Population\" (Da poboaci\u00f3n) (1820). Outras cr\u00edticas te\u00f3ricas e pol\u00edticas de Malthus e o pensamento malthusiano apareceron pouco despois da publicaci\u00f3n do primeiro \"Essay\", especialmente na obra de Robert Owen, na do ensa\u00edsta William Hazlitt (1807) e na do economista Nassau William Senior, e do moralista William Cobbett. O libro \"True Law of Population\" (Verdadeira lei da poboaci\u00f3n) (1845) do pol\u00edtico Thomas Doubleday, un partidario das ideas de Cobbett, tam\u00e9n as criticaba.\nJohn Stuart Mill defendeu con enerx\u00eda as ideas de Malthus na s\u00faa obra de 1848 \"Principles of Political Economy\" (Principios de ecnom\u00eda pol\u00edtica) (Libro II, cap\u00edtulos 11\u201313). Mill consideraba superficiais as cr\u00edticas que se lle fixeran ata ent\u00f3n a Malthus.\nO economista americano Henry Charles Carey rexeitou os argumantos de Malthus na s\u00faa \"magna obra\" de 1858\u201359, \"The Principles of Social Science\" (Os principios da ciencia social). Carey mainti\u00f1a que a \u00fanica situaci\u00f3n nan cal os medios de subsistencia determinan o crecemento da poboaci\u00f3n \u00e9 aquela na que unha determinada sociecdade non est\u00e1 introducindo novas tecnolox\u00edas ou non est\u00e1 adoptando unha pol\u00edtica gobernamental previsora, e que a poboaci\u00f3n se regula por si mesma en todas as sociedades ben gobernadas, pero a s\u00faa presi\u00f3n sobre a subsistencia caracteriza os estados primitivos da civilizaci\u00f3n.\nOposici\u00f3n marxista.\nOutra fronte de oposici\u00f3n \u00e1s ideas de Malthus empezou na metade do s\u00e9culo XIX cos escritos de Friedrich Engels (\"Outlines of a Critique of Political Economy\", Perf\u00eds dunha cr\u00edtica da econom\u00eda pol\u00edtica, 1844) e de Karl Marx (\"Das Kapital\", O Capital, 1867). Engels e Marx argumentaron que o que Malthus v\u00eda como o problema da presi\u00f3n da poboaci\u00f3n sobre os medios de produci\u00f3n en realidade representaba a presi\u00f3n dos medios de produci\u00f3n sobre a poboaci\u00f3n. Consideraban o asunto desde o seu concepto de ex\u00e9rcito de reserva de man de obra. Noutras palabras, o aparente exceso de poboaci\u00f3n que Malthus atribu\u00eda \u00e1 aparentemente innata disposici\u00f3n dos pobres a reproducirse m\u00e1is al\u00e1 dos seus medios en realidade orixin\u00e1base como un produto da moi din\u00e1mica econom\u00eda capitalista.\nEngels chamou \u00e1 hip\u00f3tese de Malthus \"a teor\u00eda m\u00e1is cr\u00faa e b\u00e1rbara que nunca te\u00f1a existido, un sistema de desesperaci\u00f3n que derruba todas aquelas bonitas frases sobre amor aos teus semellantes e a cidadan\u00eda do mundo\". Engels tam\u00e9n predixo que a ciencia resolver\u00eda o problema da subministraci\u00f3n de suficiente alimento.\nNa tradici\u00f3n marxista, Lenin criticou duramente a teor\u00eda malthusiana e a s\u00faa versi\u00f3n neo-malthusiana, cham\u00e1ndoa \"doutrina reaccionaria\" e \"un intento por parte de ide\u00f3logos da burgues\u00eda de exonerar o capitalismo e probar a inevitabilidade da privaci\u00f3n e a miseria das clases traballadoras baixo calquera sistema social\".\nAdemais, moitos fil\u00f3sofos rusos de antes da Revoluci\u00f3n non pod\u00edan aplicar facilmente a teor\u00eda da poboaci\u00f3n de Malthus \u00e1 realidade da sociedade rusa na d\u00e9cada de 1840. En Inglaterra, onde viv\u00eda Malthus, a poboaci\u00f3n estaba increment\u00e1ndose rapidamente pero as terras aptas para a agricultura eran limitadas. Rusia, ao contrario, ti\u00f1a grandes extensi\u00f3ns de terra con potencial agr\u00edcola e unha poboaci\u00f3n relativamente espallada. \u00c9 posible que esta discrepancia entre as realidades de Rusia e Inglaterra contribu\u00edse a que os pensadores rusos rexeitasen as ideas do \"Essay\" de Malthus. Outra diferenza que contribu\u00edu \u00e1 confusi\u00f3n e finalmente ao rexeitamento dos argumento de Malthus en Rusia foi que a s\u00faa base cultural era o capitalismo ingl\u00e9s. Este contraste pol\u00edtico axuda a explicar por que se tardou en Rusia vinte anos en publicar unha revisi\u00f3n da obra e cincuenta anos en traducir o ensaio de Malthus.\nRespostas posteriores.\nNo s\u00e9culo XX, alg\u00fans consideraban a Malthus un profeta errado da fatalidade inclu\u00edndo un editor da revista \"Nature\", John Maddox.\nO economista Julian Lincoln Simon criticou as conclusi\u00f3ns de Malthus. Sinalou que malia as predici\u00f3ns de Malthus e do neo-malthusianismo, o crecemento masivo en progresi\u00f3n xeom\u00e9trica da poboaci\u00f3n no s\u00e9culo XX non tivo como resultado unha cat\u00e1strofe malthusiana. Identific\u00e1ronse moitos factores que contribu\u00edron a iso: mellora xeral nos m\u00e9todos agr\u00edcolas (agricultura industrial), mecanizaci\u00f3n do traballo (tractores e colleitadoras), a introduci\u00f3n de variedades de alto rendemento de trigo e outras plantas (Revoluci\u00f3n verde), ou o uso de pesticidas para o control das pragas agr\u00edcolas.\nO esc\u00e9ptico do ecoloxismo Bj\u00f8rn Lomborg presentou datos para argumentar que o medio ambiente en realidade mellorou, e que as calor\u00edas producidas por d\u00eda per capita aumentaron globalmente un 23% entre 1960 e 2000, a pesar de que se duplicou a poboaci\u00f3n mundial nese per\u00edodo.\nDesde o \u00e1ngulo oposto, o economista rumanoamericano Nicholas Georgescu-Roegen, un dos pais da econom\u00eda e un fundador da econom\u00eda ecol\u00f3xica, argumentou que Malthus era demasiado optimista, xa que non soubo reco\u00f1ecer ning\u00fan l\u00edmite superior ao crecemento da poboaci\u00f3n, soamente que o incremento xeom\u00e9trico na cantidade de seres humanos \u00e9 ocasionalmente ralentizado (freado) polo incremento aritm\u00e9tico na produci\u00f3n agr\u00edcola, segundo o modelo de crecemento simple de Malthus; pero existe realmente un l\u00edmite m\u00e1ximo \u00e1 poboaci\u00f3n, xa que a cantidade total de terra agr\u00edcola (actualmente en uso ou potencial) na Terra \u00e9 finita, segundo sinala Georgescu-Roegen. Georgescu-Roegen ademais indica que o incremento no mundo industrializado da produtividade agr\u00edcola desde os tempos de Malthus orixinouse por unha mecanizaci\u00f3n que substitu\u00edu cunha fonte de input m\u00e1is escasa o input m\u00e1is abundante da radiaci\u00f3n solar: a maquinaria agr\u00edcola, os fertilizantes e os pesticidas dependen todos para funcionar de fontes minerais, facendo a agricultura moderna (e o sistema de procesamento dos alimentos industrializado e os sistemas de distribuci\u00f3n que leva asociados) case tan dependente das reservas minerais da Terra coma o foi o propio sector industrial. Georgescu-Roegen advirte que esta situaci\u00f3n \u00e9 a principal raz\u00f3n pola que a capacidade de carga da Terra (\u00e9 dicir, a capacidade da Terra de sustentar a vida das poboaci\u00f3ns humanas e os seus niveis de consumo) vai decrecer nalg\u00fan momento do futuro a media que se consuman as reservas finitas de minerais da Terra ao ritmo en que son actualmente extra\u00eddas e usadas. O asesor pol\u00edtico Jeremy Rifkin e o economista ecol\u00f3xico Herman Daly, dous estudantes de Georgescu-Roegen, formularon similares preocupaci\u00f3ns neo-malthusianas sobre os inconvenientes a longo prazo da agricultura mecanizada moderna. \nO antrop\u00f3logo Eric Ross describe a obra de Malthus como unha racionalizaci\u00f3n das inxustizas sociais producidas pola Revoluci\u00f3n industrial, os movementos antiinmigraci\u00f3n, o movemento euxen\u00e9sico e varios movementos de desenvolvemento internacional.\nTeor\u00eda social.\nMalia o uso do termo \"cat\u00e1strofe malthusiana\" por detractores como o economista Julian Simon (1932\u20131998), o propio Malthus non deixou escrito que a humanidade se enfrontase a unha futura cat\u00e1strofe inevitable. M\u00e1is ben ofreceu unha teor\u00eda social evolutiva da din\u00e1mica das poboaci\u00f3ns que levaba actuando establemente durante toda a historia previa. No seu \"Essay\" de 1798 menci\u00f3nanse oito puntos principais que afectan \u00e1 din\u00e1mica da poboaci\u00f3n:\nA teor\u00eda social malthusiana influ\u00edu na idea de Herbert Spencer da supervivencia dos m\u00e1is aptos, e a moderna teor\u00eda social ecol\u00f3xica-evolutiva de Gerhard Lenski e Marvin Harris. As ideas malthusianas contibu\u00edron, pois, ao canon da teor\u00eda socioecon\u00f3mica.\nO primeiro Director Xeral da UNESCO, Julian Huxley, escribiu do \"The crowded world\" (O mundo ateigado) no seu \"Evolutionary Humanism\" (Humanismo evolutivo, 1964), solicitando unha pol\u00edtica de poboaci\u00f3n a nivel mundial. Huxley criticou abertamente as actitudes de comunistas e cat\u00f3licos ante o control da natalidade, o control da poboaci\u00f3n e a superpoboaci\u00f3n.\nBiolox\u00eda.\nCharles Darwin e Alfred Russel Wallace leron e reco\u00f1eceron o papel de Malthus no desenvolvemento das s\u00faas propias ideas. Darwin referiuse a Malthus como \"ese gran fil\u00f3sofo\", e dixo na s\u00faa obra \"A orixe das especies\": \"Esta \u00e9 a doutrina de Malthus, aplicada cunha forza m\u00faltiple aos reinos animal e vexetal, pois neste caso non poder\u00eda haber un incremento artificial dos alimentos e ningunha restrici\u00f3n prudente do matrimonio\".\nDarwin tam\u00e9n escribiu:\nWallace afirmou:\nRonald Fisher fixo comentarios esc\u00e9pticos sobre o papel do malthusianismo como base dunha teor\u00eda da selecci\u00f3n natural. Fisher salientou o papel da fecundidade (taxa reprodutiva), en vez de asumir que as condici\u00f3ns reais non reducir\u00edan os nacementos futuros.\nJohn Maynard Smith dubidaba que a fame funcionase como un gran nivelador, como retrataba Malthus, pero tam\u00e9n aceptaba as premisas b\u00e1sicas:\n\u00daltimos paralelismos.\nEscritores que presentaron ideas que \u00edan en paralelo coas de Malthus foron: Paul R. Ehrlich, que escribiu varios libros predicindo a fame como resultado do incremento da poboaci\u00f3n: \"The Population Bomb\" (A bomba pobaocional, 1968); \"Population, resources, environment: issues in human ecology\" (Poboaci\u00f3n, recursos, medio ambiente: problemas na ecolox\u00eda humana, 1970, con Anne Ehrlich); \"The end of affluence\" (O final da abundancia, 1974, con Anne Ehrlich); \"The population explosion\" (A explosi\u00f3n da poboaci\u00f3n, 1990, con Anne Ehrlich). A finais da d\u00e9cada de 1960 Ehrlich predixo que centos de mill\u00f3ns de persoas morrer\u00edan por unha crise de sobrepoboaci\u00f3n que estaba por vir na d\u00e9cada de 1970. Outros exemplos de traballos que foron acusados de \"malthusianismo\" son o libro de 1972 \"The Limits to Growth\" (Os l\u00edmites do crecemento, publicado polo Club de Roma) e o Global 2000 informe ao ent\u00f3n Presidente dos Estados Unidos Jimmy Carter. Isaac Asimov tam\u00e9n escribiu moitos ensaios sobre temas relacionados coa sobrepoboaci\u00f3n.\nO economista ecol\u00f3xico Herman Daly reco\u00f1eceu a influencia de Malthus no seu propio traballo sobre econom\u00eda en estado estacionario.\nOutros eruditos ligaron m\u00e1is a poboaci\u00f3n e a econom\u00eda a unha terceira variable, o cambio pol\u00edtico e a violencia pol\u00edtica, e para mostrar como interaccionan as variables. Na d\u00e9cada de 1980, Jack Goldstone ligou as variables da poboaci\u00f3n \u00e1 Revoluci\u00f3n inglesa de 1640\u20131660 e David Lempert concibiu un modelo de demograf\u00eda, econom\u00eda e cambio pol\u00edtico no pa\u00eds multi\u00e9tnico de Mauricio. Goldstone desde ent\u00f3n modelou outras posibles revoluci\u00f3ns examinando datos de demograf\u00eda e econom\u00eda e Lempert explicou as grandes purgas de Stalin na Revoluci\u00f3n rusa de 1917 en canto a factores demogr\u00e1ficos que impulsaron a pol\u00edtica econ\u00f3mica. Ted Robert Gurr tam\u00e9n modelou a violencia pol\u00edtica, como nos territorios palestinos e en Ruanda/Congo (d\u00faas das rexi\u00f3ns do mundo que m\u00e1is rapidamente est\u00e1n aumentando a poboaci\u00f3n) usando variables similares en varios casos comparativos. Estes enfoques suxiren que a ideolox\u00eda pol\u00edtica segue os cambios demogr\u00e1ficos.\nO profesor de F\u00edsica Albert Allen Bartlett deu unhas 1500 conferencias sobre \"Arithmetic, Population, and Energy\" (Aritm\u00e9tica, poboaci\u00f3n e enerx\u00eda), promovendo un modo de vida sustentable e explicando as matem\u00e1ticas da superpobaoci\u00f3n.\nMalthus \u00e9 referenciado directamene polo autor de ficci\u00f3n cient\u00edfica K. Eric Drexler en \"Engines of Creation\" (Motores da Creaci\u00f3n, 1986): \"En certo sentido o espazo aberto far\u00e1 saltar os nosos l\u00edmites de crecemento, xa que non co\u00f1ecemos que o Universo te\u00f1a fin. Non obstante, Malthus estaba esencialmente no certo.\"\nO modelo de crecemento poboacional que presentou Malthus leva hoxe o seu nome, modelo de crecemento malthusiano. A funci\u00f3n lox\u00edstica de Pierre Fran\u00e7ois Verhulst (1804\u20131849) orixina unha curva en S. Verhulst desenvolveu o modelo de crecemento lox\u00edstico preferido por moitos cr\u00edticos do modelo de crecemento malthusiano en 1838 pouco despois de ler o ensaio de Malthus."}
{"id": "504531", "revid": "27155", "url": "https://gl.wikipedia.org/wiki?curid=504531", "title": "Ensaio sobre o principio da poboaci\u00f3n", "text": ""}
{"id": "504532", "revid": "23204", "url": "https://gl.wikipedia.org/wiki?curid=504532", "title": "Hollywood (miniserie)", "text": "Hollywood \u00e9 unha miniserie de televisi\u00f3n estadounidense protagonizado por David Corenswet, Darren Criss, Laura Harrier, Joe Mantello, Dylan McDermott, Jake Picking, Jeremy Pope, Holland Taylor, Samara Weaving, Jim Parsons e Patti LuPone. Creada por Ryan Murphy e Ian Brennan, estreouse en Netflix o 1 de maio de 2020.\nA miniserie conta a historia dun grupo de actores e directores aspirantes durante a Cinema cl\u00e1sico de Hollywood logo da segunda guerra mundial que queren converter os seus so\u00f1os en realidade. A serie recibiu valoraci\u00f3ns mixtas por parte da cr\u00edtica, que louvou as interpretaci\u00f3ns e os valores de produci\u00f3n, mais criticaron o ton, o gui\u00f3n e as licenzas art\u00edsticas. A miniserie recibiu 11 nomeamentos na 72\u00aa edici\u00f3n dos Premios Primetime Emmy, inclu\u00edndo candidaturas para Pope, Taylor, McDermott e Parsons."}
{"id": "504533", "revid": "23204", "url": "https://gl.wikipedia.org/wiki?curid=504533", "title": "Terminator Genisys", "text": "Terminator Genisys \u00e9 un filme estadounidense de 2015 de acci\u00f3n e ciencia ficci\u00f3n, dirixido por Alan Taylor, e escrito por Laeta Kalogridis e Patrick Lussier. O filme \u00e9 o quinto da franqu\u00eda \"Terminator\", e retoma a historia b\u00e1sica do filme orixinal orient\u00e1ndoo cara a outra direcci\u00f3n. Est\u00e1 protagonizado por Arnold Schwarzenegger, quen retoma o papel de Terminator (logo da s\u00faa ausencia en \"Terminator Salvation\" de 2009), xunto con Jason Clarke, Emilia Clarke, Jai Courtney, J. K. Simmons, Dayo Okeniyi, Matt Smith, Courtney B. Vance e Lee Byung-hun. Conta a historia de Kyle Reese, un soldado dunha guerra postapocal\u00edptica contra Skynet, que \u00e9 enviado dende o ano 2029 at\u00e9 1984 para evitar a morte de Sarah Connor. Cando Kyle chega ao pasado, descobre que a li\u00f1a temporal foi alteraa e que Sarah foi criada por un Terminator reprogramado."}
{"id": "504535", "revid": "89787", "url": "https://gl.wikipedia.org/wiki?curid=504535", "title": "Marguerite Abouet", "text": "Marguerite Abouet, nada en Abidjan en 1971, \u00e9 unha escritora de banda dese\u00f1ada marfilesa, co\u00f1ecida pola s\u00faa serie de novelas gr\u00e1ficas \"Aya of Yopougon\". \nTraxectoria.\nAbouet naceu en Costa do Marfil e aos 12 anos ela e o seu irm\u00e1n mud\u00e1ronse a Francia co seu at the age of 12 she and her brother moved to France with their great uncle. Posteriormente pasou a vivir en Romainville, suburbio de Par\u00eds, co seu marido, o ilustrador Cl\u00e9ment Oubrerie (que ilustrou as s\u00faas ideas gr\u00e1ficas).\nTraballou como asistente legal en Par\u00eds mentres traballaba na s\u00faa primeira novela gr\u00e1fica, \"Aya of Yopougon\". Abouet tentara escribir novelas para xente nova, mais renunciou pola frustraci\u00f3n que percib\u00eda polas limitaci\u00f3ns que esix\u00edan no x\u00e9nero os editores. Finalmente, deixou o seu traballo para concentrarse na escritura a tempo completo..\n\"Aya of Yopougon\".\n\"Aya of Yopougon\" foi a primeira obra que publicou Abouet. Tam\u00e9n foi o seu primeiro traballo nas novelas gr\u00e1ficas, ademais dun traballo en colaboraci\u00f3n co seu marino, que en \"Aya of Yopougon\" realizou o seu traballo como ilustrador de novelas gr\u00e1ficas. Ela viuse influ\u00edda a realizar unha novela gr\u00e1fica por Marjane Satrapi, autora de \"Pers\u00e9pole\". Tam\u00e9n xurdiu do seu desexo de amosar unha \u00c1frica centrada en temas diferentes \u00e1 guerra e \u00e1 fame. As s\u00faas personaxes asisten ao colexio, traballan, fan plans para o futuro e vense en leas coti\u00e1s en Costa do Marfil igual que ocorre en calquera outro lugar. A historia foi adaptada nun filme adaptado codirixido por Abouet.\nAbouet nega que \"Aya of Yopougon\" sexa autobiogr\u00e1fico, ag\u00e1s no sentido de que amosa unha Costa do Marfil familiar para ela. As personaxes est\u00e1n baseadas en xente que co\u00f1eceu durante a s\u00faa vida, mais as situaci\u00f3ns son ficticias.\n\"Aya of Yopougon\" foi considerado un \u00e9xito, especialmente para unha autora novel. Ga\u00f1ou o premio \u00e1 mellor opera prima no Festival de Angoul\u00ea de 2006 e vendeu m\u00e1is de 200\u00a0000 exemplares en Francia. Abouet tam\u00e9n convenceu ao seu editor franc\u00e9s para vender copias m\u00e1is baratas de tapa blanda en Costa do Marfil."}
{"id": "504536", "revid": "23204", "url": "https://gl.wikipedia.org/wiki?curid=504536", "title": "Casse-t\u00eate chinois", "text": "Casse-t\u00eate chinois \u00e9 un filme franc\u00e9s de 2013 escrito e dirixido por C\u00e9dric Klapisch. \u00c9 o terceiro t\u00edtulo da trilox\u00eda de \"Apartamento espa\u00f1ol\", despois de que \"L'Auberge Espagnole\" (2002) e \"Les Poup\u00e9es russes\" (2005)."}
{"id": "504537", "revid": "5863", "url": "https://gl.wikipedia.org/wiki?curid=504537", "title": "Carmen Garc\u00eda Mateo", "text": "Carmen Garc\u00eda Mateo, nada en Vigo en 1963, \u00e9 catedr\u00e1tica de Teor\u00eda do Sinal e Comunicaci\u00f3ns na Universidade de Vigo, onde tam\u00e9n ten desempe\u00f1ado o cargo de vicerreitora de Titulaci\u00f3ns e Converxencia Europea. En 2014 recibiu o premio Mar\u00eda Wonenburger concedido pola Xunta de Galicia.\nTraxectoria.\nCarmen Garc\u00eda Mateo estudou enxe\u00f1ar\u00eda de telecomunicaci\u00f3n na Universidade Polit\u00e9cnica de Madrid (1987), onde tam\u00e9n doutorouse en 1993 cunha tese sobre \u201cT\u00e9cnicas de Representaci\u00f3n do Espectro en Codificaci\u00f3n de Voz e Baixa Velocidade\u201d.\nDende 1987 traballa como profesora na Escola de Enxe\u00f1er\u00eda de Telecomunicaci\u00f3n da Universidade de Vigo (Uvigo), onde \u00e9 catedr\u00e1tica do Departamento de Teor\u00eda do Sinal e Comunicaci\u00f3ns. Entre os anos 2006 e 2010 foi vicerreitora de Titulaci\u00f3ns e Converxencia Europea. \u00c9 directora do Grupo de investigaci\u00f3n en Tecnolox\u00edas Multimedia (GTM) do centro de investigaci\u00f3n AtlantTIC da UVigo. A s\u00faa investigaci\u00f3n c\u00e9ntrase na tecnolox\u00eda da fala en galego e castel\u00e1n, segmentaci\u00f3n de son e reco\u00f1ecemento biom\u00e9trico de persoas. Ten participado en numerosas publicaci\u00f3ns cient\u00edfico-t\u00e9cnicas e multitude de proxectos, entre eles Cotov\u00eda, o primeiro conversor texto-voz biling\u00fce en galego e castel\u00e1n.\nAdemais, \u00e9 membro do Consello da Cultura Galega desde 2016 e socia fundadora da Sociedade Espa\u00f1ola para a Ac\u00fastica Forense (SEAF).\nReco\u00f1ecementos.\nFoi galardoada en 2014 co Premio Mar\u00eda Josefa Wonenburger Planells, que a Xunta de Galicia outorga anualmente desde o ano 2007, a trav\u00e9s da Unidade de Muller e Ciencia.\nEn 2023 a revista Gciencia considerouna unha das 20 mulleres de ciencia en Galicia que hab\u00eda que co\u00f1ecer."}
{"id": "504538", "revid": "23204", "url": "https://gl.wikipedia.org/wiki?curid=504538", "title": "Love on the Spectrum", "text": "Love on the Spectrum \u00e9 un programa de telerrealidade australiano producido por Northern Pictures para ABC, e actualmente dispo\u00f1\u00edbel en li\u00f1a a trav\u00e9s de Netflix. O programa recolle as experiencias nas relaci\u00f3ns amorosas de diferentes persoas dentro do espectro autista.\nEstrea.\n\"Love on the Spectrum\" emitiuse orixinalmente a trav\u00e9s da ABC en 2019, e estreouse noutros territorios a trav\u00e9s de Netflix en xullo de 2020.\nVersi\u00f3n estadounidense.\nUnha versi\u00f3n estadounidense do programa, titulada \"Love on the Spectrum U.S.\", estreouse o 18 de maio de 2022 en Netflix. Foi producido por Northern Pictures con Karina Holden e Cian O'Clery como produtores executivos."}
{"id": "504539", "revid": "23204", "url": "https://gl.wikipedia.org/wiki?curid=504539", "title": "Sula nebouxii", "text": "Sula nebouxii \u00e9 unha especie de ave suliforme da familia Sulidae propia do Pac\u00edfico americano. Habita as costas entre o Per\u00fa e o golfo de California, ademais das illas Gal\u00e1pagos, onde convive co seu parente, o \"Sula sula\". Nas Gal\u00e1pagos foi un dos animais meticulosamente estudados por Charles Darwin nos seus traballos sobre a evoluci\u00f3n das especies.\nOs adultos miden 81\u00a0cm de alto de media; e at\u00e9 1 e 90 cm de envergadura.\nA caracter\u00edstica cor azul intensa das s\u00faas patas procede dos pigmentos carotenoides da s\u00faa dieta, xa que estas aves non son quen de sintetizar os carotenoides e te\u00f1en que asimilalos a trav\u00e9s da alimentaci\u00f3n. As patas azuis que dan nome a esta variedade de mascato te\u00f1en un importante papel no apareamento, xa que os machos exhiben as s\u00faas extremidades inferiores \u00e1s femias, nun baile de cortexo. Para alimentarse poden mergullarse at\u00e9 un metro no mar.\nReproduci\u00f3n.\nNidifican en calquera \u00e9poca do ano. A posta \u00e9 xeralmente dun \u00fanico ovo ou, \u00e1s veces, 2 ou 3, que incuban durante 44 d\u00edas. Malia iso, o n\u00famero de ovos postos condiciona o desenvolvemento das cr\u00edas: cando a femia pon m\u00e1is dun ovo non \u00e9 estra\u00f1o ver como un deles eclosiona antes que o outro. Deste xeito, cunha marxe de diferenza de 3 ou 4 d\u00edas, e como norma xeral, a cr\u00eda maior tender\u00e1 a atacar, instigar e expulsar do ni\u00f1o \u00e1 cr\u00eda menor. Esta, moito m\u00e1is indefensa dado o seu menor tempo de adaptaci\u00f3n, morrer\u00e1 por depredaci\u00f3n ou deshidrataci\u00f3n. Todo iso suceder\u00e1 ante os ollos da indiferente nai."}
{"id": "504540", "revid": "102241", "url": "https://gl.wikipedia.org/wiki?curid=504540", "title": "\u00c1rabe marroqu\u00ed", "text": "O \u00e1rabe marroqu\u00ed (en ; co\u00f1ecido como \"darija\": \u0627\u0644\u062f\u0627\u0631\u062c\u0629 en Marrocos) \u00e9 unha forma vern\u00e1cula de \u00e1rabe falado en Marrocos. Forma parte do continuo dialectal do \u00e1rabe magreb\u00ed, e como tal \u00e9 mutuamente intelixible co \u00e1rabe alxeriano, e en menor medida co \u00e1rabe tunisiano. Foi fortemente influenciado polas linguas b\u00e9rberes e en menor medida polo lat\u00edn (romance africano), o p\u00fanico, o persa, o franc\u00e9s e castel\u00e1n."}
{"id": "504541", "revid": "23204", "url": "https://gl.wikipedia.org/wiki?curid=504541", "title": "Darija", "text": ""}
{"id": "504542", "revid": "89787", "url": "https://gl.wikipedia.org/wiki?curid=504542", "title": "Roscoe Arbuckle", "text": "Roscoe Conkling Arbuckle, nado en Smith Center (Kansas) o 24 de marzo de 1887 e finado en Manhattan o 29 de xu\u00f1o de 1933, foi un actor c\u00f3mico estadounidense do cinema mudo, co\u00f1ecido como Fatty Arbuckle. Foi mentor de Charles Chaplin e descubriu a Buster Keaton e Bob Hope. Foi unha das estrelas mudas m\u00e1is populares e influentes das d\u00e9cadas de 1910 e 1920 e un dos actores mellor pagados en Hollywood, asinando un contrato en 1920 con Paramount Pictures por 14\u00a0000 d\u00f3lares. Adoptou o alcume de Fatty, \"gordecho\" en ingl\u00e9s, a pesar de que devandito alcume s\u00f3 o usou profesionalmente porque o detestaba.\nArbuckle tam\u00e9n \u00e9 co\u00f1ecido polo \"esc\u00e1ndalo Fatty Arbuckle\", cando foi acusado de violar e provocar a morte \u00e1 actriz Virginia Rappe. Os seus xu\u00edzos convert\u00e9ronse nuns dos primeiros \"xu\u00edzos-espect\u00e1culo\" de Hollywood.\nPrimeiros anos.\nDe Kansas a California.\nArbuckle naceu en Kansas, fillo de Mollie e William Goodrich Arbuckle, e xa acumulaba varios anos de experiencia no vodevil, inclu\u00edndo traballos no Idora Park de Oakland, California, cando comezou a s\u00faa carreira cinematogr\u00e1fica coa compa\u00f1\u00eda Selig Polyscope. Al\u00ed adquiriu o sobrenome de \"Fatty\" (\"gordecho\"), por mor da s\u00faa gordura.\nApareceu esporadicamente en curtametraxes dun rolo da Selig ata 1913, e, despois dunha breve estancia na Universal, converteuse nunha das estrelas da Keystones Kops, do director e produtor Mack Sennett.\nCo impulso de Sennet, Arbuckle acadou a fama coa serie de comedias \"Fatty and Mabel\", onde fac\u00eda parella con Mabel Normand, esposa de Sennett. En 1916 Arbuckle era unha estrela tan co\u00f1ecida como Charles Chaplin, e a Paramount ofreceulle o control total dos seus filmes, ademais de crear a Comique Filme Corporation exclusivamente para el, acontecemento \u00fanico na industria da \u00e9poca.\nO 6 de agosto de 1908 casou con Araminta Estelle Durfee (1889-1975), filla de Charles Warren Durfee e Flora Adkins. Durfee interpretou o papel de esposa autoritaria en moitas das primeiras comedias, a mi\u00fado en compa\u00f1\u00eda de Arbuckle.\nTama\u00f1o e axilidade.\nA pesar do seu gordura, Arbuckle era sorprendentemente \u00e1xil e gozaba dun gran dominio do seu f\u00edsico. As s\u00faas comedias son co\u00f1ecidas pola s\u00faa rapidez e dinamismo, cheas de escenas de persecuci\u00f3ns e moitos \"gags\" visuais. Arbuckle estaba particularmente encari\u00f1ado co momento chamado \"pastel na cara\", un clix\u00e9 da historia da comedia muda.\nBuster Keaton.\nArbuckle proporcionou a Buster Keaton o seu primeiro papel na industria do cinema, coa curta de 1917 \"The Butcher Boy\". Ambos os c\u00f3micos trabaron unha estreita amizade, que non fraqueou cando Arbuckle foi duramente golpeado pola traxedia, e a subseguinte depresi\u00f3n e decadencia que vi\u00f1eron despois. Na s\u00faa autobiograf\u00eda, Keaton describiu a Arbuckle como un home de natureza bromista, e art\u00edfice, xunto co propio Keaton, de elaborados \"gags\" e esquemas c\u00f3micos que puxeron ao servizo de figuras da comedia do cinema sonoro (que significou a case desaparici\u00f3n de ambos os c\u00f3micos como estrelas do cinema).\nO esc\u00e1ndalo Arbuckle.\nNo cumio da s\u00faa carreira, Arbuckle foi contratado polos estudos Paramount a cambio de cobrar un mill\u00f3n de d\u00f3lares ao ano, o maior soldo xamais pagado por un estudio ata ent\u00f3n. O 3 de setembro de 1921, Arbuckle tomou un descanso da s\u00faa prol\u00edfica e vertixinosa produci\u00f3n f\u00edlmica, e desprazouse ata San Francisco cos seus amigos Lowell Sherman e Fred Fischbach. Rexistr\u00e1ronse no hotel Saint Francis, dispostos a dar unha festa, para a que convidaron varias mulleres ao seu cuarto. Durante o evento, unha delas, Virginia Rappe, unha aspirante a actriz de trinta anos, caeu gravemente enferma e foi examinada polo doutor do hotel, que ditaminou que, probablemente, a muller simplemente estaba b\u00e9beda.\nRappe caeu en coma e morreu tres d\u00edas m\u00e1is tarde no hospital de peritonite, causada por perforaci\u00f3n da vexiga. Maude Delmont, amiga e compa\u00f1eira de Rappe na festa, implicou a Arbuckle no suceso, denunciando que a ruptura da vexiga se producira mentres o actor violaba a Rappe cunha botella. Arbuckle, seguro da s\u00faa inocencia, rexeitou as acusaci\u00f3ns. Ent\u00f3n, Delmont denunciouno \u00e1 polic\u00eda coa esperanza de chegar a un acordo monetario cos avogados de Arbuckle.\nA carreira de Arbuckle est\u00e1 considerada por historiadores do cinema como unha das grandes traxedias de Hollywood. O xu\u00edzo converteuse nun acontecemento nacional e ocupaba as portadas dos xornais, especialmente dos pertencentes ao imperio de William Randolph Hearst, que non dubidaban en presentar nas s\u00faas cr\u00f3nicas o actor como culpable, facendo xu\u00edzos anticipados e predispo\u00f1endo a xente a prexulgar a Arbuckle. Despois de dous xu\u00edzos nulos, o 12 de abril de 1922 Arbuckle foi declarado non culpable da morte de Virginia Rappe.\nA pesar de que Arbuckle foi absolto das acusaci\u00f3ns, a infamia resultante destru\u00edu a carreira e a vida persoal do artista. Diversas asociaci\u00f3ns de vixilancia da moral pediran a pena de morte para o actor, e os donos dos estudios prohibiron aos amigos de Arbuckle na industria calquera mostra de apoio p\u00fablico. Charles Chaplin estaba en Inglaterra por ent\u00f3n, mais Buster Keaton, \u00edntimo amigo de Arbuckle, fixo unha declaraci\u00f3n p\u00fablica en apoio do seu amigo, resaltando que Arbuckle era \"unha das almas m\u00e1is amables e bondadosas que co\u00f1ecera\".\nA Oficina Hays, organismo que controlaba e censuraba toda a produci\u00f3n cinematogr\u00e1fica, retirou e prohibiu todos os filmes de Arbuckle, a\u00ednda que m\u00e1is tarde Will H. Hays declarou que deber\u00edan deixar que o actor continuase a traballar en Hollywood. Ironicamente, un dos escasos filmes que sobreviviron \u00e1 prohibici\u00f3n, \"Leap Year\", era unha das d\u00faas \u00fanicas longametraxes acabadas que a Paramount pensaba estrear cando se produciu o esc\u00e1ndalo. Mentres que en Europa Arbuckle foi progresivamente rehabilitado trala s\u00faa absoluci\u00f3n, nunca o foi en vida nos Estados Unidos nin en Inglaterra.\nMoitos dos filmes de Arbuckle, inclu\u00edndo \"Life of the Party\", s\u00f3 sobreviven como simples impresi\u00f3ns con intert\u00edtulos en diversas linguas (non en ingl\u00e9s). A pesar de que \"Life of the Party\" foi estreado antes do esc\u00e1ndalo, ningu\u00e9n se molestou en conservar as copias orixinais en lingua inglesa.\nAlgunhas das s\u00faas primeiras curtametraxes (especialmente aquelas en que aparec\u00eda xunto a Charles Chaplin ou Buster Keaton) foron restauradas e estreadas en DVD.\nVersi\u00f3ns dunha mesma historia.\nMoitos detalles coment\u00e1ronse durante o tres longos xu\u00edzos aos que foi sometido Arbuckle, pero os m\u00e1is escabrosos foron obra directa dos medios sensacionalistas, e especialmente de William Randolph Hearst, que atopou unha aut\u00e9ntica mina de ouro co esc\u00e1ndalo do que era o m\u00e1is famoso actor c\u00f3mico do seu tempo.\nAs historias (nunca comprobadas) sobre o que pasou nos cuartos 1219, 1220 e 1221 do Hotel Saint Francis, de San Francisco, o 5 de setembro de 1921, falaban mesmo de que Arbuckle, cos seus m\u00e1is de 120 quilos de peso, fracturara en dous a Virginia Rappe; mais sobre todo de que, debido ao seu extremo grao de embriaguez, fora incapaz de penetrar a Virginia, polo que tivera que empregar unha botella de champa\u00f1a (outras versi\u00f3ns falaban dunha botella de Coca-Cola) ou mesmo un afiado anaco de xeo.\nSegundo consta nas actas do xu\u00edzo, Arbuckle levou ata o seu cuarto do hotel un gram\u00f3fono, varios discos, e abundante xenebra e whisky, desacatando directamente a Lei Volstead, que dende hab\u00eda un ano prohib\u00eda a produci\u00f3n e venda de bebidas alcoh\u00f3licas en todo o pa\u00eds. Despois de 48 horas de festa, Virginia Rappe incorporouse ao evento, onde foi recibida por Arbuckle en pixama (o que provocou as acusaci\u00f3ns de que o actor cami\u00f1aba semiespido polos corredores do hotel). Virginia comezou a inxerir tam\u00e9n grandes cantidades de alcol, ata que tivo que ir ao lavabo a vomitar; al\u00ed a atopou Arbuckle, que se encerrou con ela durante quince minutos, tempo suficiente segundo a acusaci\u00f3n para cometer a violaci\u00f3n.\nSegundo os m\u00e9dicos que a examinaron pouco despois, os danos na vexiga de Virginia Rappe pod\u00edan ser consecuencia dun aborto mal practicado poucos d\u00edas antes (algo que se obviou nos xu\u00edzos), e agravados como consecuencia da gran cantidade de alcol inxerido mesturado con medicamentos. Fred Fischbach encheu a ba\u00f1eira con auga fr\u00eda e anacos de xeo, onde foi colocada a muller nun intento por reanimala, mentres que Arbuckle colocou un pedazo aguzado de xeo dentro da vaxina de Rappe, nun intento de deter a hemorraxia, o que lle valeu a acusaci\u00f3n de penetral cun fragmento puntiagudo desa mesma substancia.\nDurante os xu\u00edzos presentouse primeiro unha versi\u00f3n totalmente idealizada de Virginia Rappe, como unha nova actriz \u00e1 procura dunha oportunidade que caeu nas garras dunha estrela depravada. Por\u00e9n, tam\u00e9n apareceu o seu escuro pasado, que presentaba de tres a cinco abortos previos (operaci\u00f3n prohibida e ilegal nesa \u00e9poca), prostituci\u00f3n ocasional, ou que causara unha epidemia de s\u00edfilis entre os traballadores dos estudos de Mack Sennet. Non obstante, todas estas historias entraban tam\u00e9n na categor\u00eda dos rumores.\n\u00daltimos anos.\nO 27 de xaneiro de 1925 Arbuckle divorciouse en Par\u00eds, de Araminta Estelle Durfee, tralas alegaci\u00f3ns dela de abandono e deserci\u00f3n. O 16 de maio de 1925 Arbuckle contraeu matrimonio con Doris Deane.\nArbuckle tentou volver \u00e1 realizaci\u00f3n de pel\u00edculas, mais a prohibici\u00f3n inmediata de todos os seus filmes trala s\u00faa absoluci\u00f3n non llo permitiu, e caeu no alcoholismo. En palabras da s\u00faa primeira esposa: \"Roscoe s\u00f3 pareceu atopar consolo no fondo dunha botella\".\nBuster Keaton tentou axudar a Arbuckle permit\u00edndolle traballar nalg\u00fans dos seus filmes, chegando a escribir o gui\u00f3n da curtametraxe de Keaton \"Day Dreams\". Arbuckle alegou que codirixira algunhas escenas do filme de Keaton \"Sherlock Jr.\", mais \u00e9 dif\u00edcil saber canto dese material chegou \u00e1 montaxe final do filme. Arbuckle tam\u00e9n dirixiu algunhas das curtametraxes menos co\u00f1ecidas de Educational Pictures, baixo o pseud\u00f3nimo de William Goodrich.\nUnha lenda, nunca confirmada mais persistente, d\u00e1 unha explicaci\u00f3n inexacta da orixe do pseud\u00f3nimo de Arbuckle. Segundo se di, Keaton, bromista incorrexible, suxeriu que Arbuckle poder\u00eda dirixir pel\u00edculas baixo o alias Will B. Good (literalmente \u00abserei bo\u00bb). Supostamente, Arbuckle estivo de acordo con el, mais reco\u00f1ecendo que o xogo de palabras era demasiado obvio ampliou o nome para convertelo en William B. Goodrich. Con todo, Arbuckle dirixiu ducias de pel\u00edculas nas que o seu pseud\u00f3nimo aparec\u00eda nos cr\u00e9ditos iniciais como William Goodrich, sen ningunha inicial entre o nome e o apelido. O escritor e investigador brit\u00e1nico David Yallop descubriu que o nome completo do pai de Arbuckle era William Goodrich Arbuckle, co que deu unha explicaci\u00f3n moito m\u00e1is razoable e plausible sobre a orixe do pseud\u00f3nimo.\n\u00daltimos filmes.\nEn 1929 Doris Deane solicitou o divorcio, nos \u00c1nxeles, alegando abandono e crueldade. O 21 de xu\u00f1o de 1931 Arbuckle volveu casar con Addie Oakley Dukes McPhail, m\u00e1is tarde Addie Oakley Sheldon (1906-2003), en Erie, Pensilvania. Pouco antes do seu matrimonio Arbuckle asinou un contrato con Jack Warner para protagonizar seis curtametraxes c\u00f3micas de dous rolos para Vitaphone, empregando o seu nome real. O 28 de xu\u00f1o de 1933, tras acabar a filmaci\u00f3n da \u00faltima destas curtametraxes, foi contratado por Warner Brothers para a realizaci\u00f3n dunha longametraxe, mais Arbuckle faleceu unhas horas despois.\nAs seis curtametraxes de Vitaphone, rodadas en Brooklyn, constit\u00faen os \u00fanicos rexistros gravados da voz do c\u00f3mico. Os actores Al St. John (sobri\u00f1o de Arbuckle), Lionel Stander e Shemp Howard, apareceron con Arbuckle nalgunhas destas curtas. Cando a Warner tentou reestrear a primeira delas, \"Hey, Pop!\", en Inglaterra, a academia brit\u00e1nica, citando o esc\u00e1ndalo ocorrido unha d\u00e9cada antes con Arbuckle, non o permitiu.\nFinal.\nRoscoe Arbuckle morreu dun ataque ao coraz\u00f3n o 29 de xu\u00f1o de 1933, en Manhattan con s\u00f3 46 anos. Buster Keaton declarou repetidas veces que Arbuckle morrera porque lle romperan o coraz\u00f3n. Poucas horas antes asinara un novo contrato con Warner, que lle fixo declarar: \u00abHoxe \u00e9 o d\u00eda m\u00e1is feliz da mi\u00f1a vida\u00bb. Foi incinerado e as s\u00faas cinzas dispersadas no oc\u00e9ano Pac\u00edfico (a suposta tumba de Arbuckle, situada no cemiterio Woodlawn, no Bronx, Nova York, pertence a Macklin Arbuckle, actor e primo de Roscoe Arbuckle)."}
{"id": "504543", "revid": "47401", "url": "https://gl.wikipedia.org/wiki?curid=504543", "title": "Fatty Arbuckle", "text": ""}
{"id": "504544", "revid": "47401", "url": "https://gl.wikipedia.org/wiki?curid=504544", "title": "Roscoe &quot;Fatty&quot; Arbuckle", "text": ""}
{"id": "504545", "revid": "23204", "url": "https://gl.wikipedia.org/wiki?curid=504545", "title": "\u00c1rabe de Marrocos", "text": ""}
{"id": "504546", "revid": "102241", "url": "https://gl.wikipedia.org/wiki?curid=504546", "title": "Lingua awadhi", "text": "O awadhi (\u0905\u0935\u0927\u0940; \ud804\udc83\ud804\udcab\ud804\udca1\ud804\udcb2) \u00e9 unha lingua hindi oriental da p\u00f3la Indoaria falada no norte da India. \u00c9 falada principalmente na rexi\u00f3n de Awadh, no actual Uttar Pradesh, India. O nome \"Awadh\" est\u00e1 conectado con Ayodhya, a antiga cidade que \u00e9 considerada como o fogar natal de \u015ar\u012b R\u0101ma. Foi, xunto coa lingua braj bhasha, usada amplamente como lingua literaria antes de seren desprazadas polo hindustano no s\u00e9culo XIX."}
{"id": "504547", "revid": "23204", "url": "https://gl.wikipedia.org/wiki?curid=504547", "title": "Awadhi", "text": ""}
{"id": "504548", "revid": "23204", "url": "https://gl.wikipedia.org/wiki?curid=504548", "title": "Kotava", "text": "Kotava \u00e9 unha lingua auxiliar internacional (IAL) proposta que se centra especialmente no principio de neutralidade cultural. O nome significa \"a lingua dun e todos\", e a comunidade kotava adoptou o slogan \"un proxecto human\u00edstico e universal, ut\u00f3pico e realista\". A lingua \u00e9 principalmente co\u00f1ecida en pa\u00edses franc\u00f3fonos e a maior\u00eda dos materiais para aprendelo est\u00e1n en franc\u00e9s."}
{"id": "504549", "revid": "98629", "url": "https://gl.wikipedia.org/wiki?curid=504549", "title": "November (filme de 2017)", "text": "November \u00e9 un filme estoniano de 2017 escrito e dirixido por Rainer Sarnet. \u00c9 unha coproduci\u00f3n entre Estonia, os Pa\u00edses Baixos e Polonia. Bas\u00e9ase na novela de Andrus Kivir\u00e4hk \"Rehepapp ehk November\", publicada en 2000. Foi escollido como candidato de Estonia para o \u00d3scar \u00f3 mellorfilme en lingua non inglesa na 90\u00aa edici\u00f3n dos premios, mais finalmente non foi nomeado."}
{"id": "504550", "revid": "55340", "url": "https://gl.wikipedia.org/wiki?curid=504550", "title": "Geri e Freki", "text": "Geri e Freki son na mitolox\u00eda n\u00f3rdica os dous lobos que acompa\u00f1an ao deus Od\u00edn e figuran na Edda po\u00e9tica, na Edda prosaica \u2014\u00e1mbalas d\u00faas escritas e compiladas no s\u00e9culo por Snorri Sturluson\u2014, as\u00ed como na poes\u00eda esc\u00e1ldica. \u00c1mbolos dous personaxes foron comparados con outras figuras da mitolox\u00eda grega, romana e v\u00e9dica; tam\u00e9n foron asociados coas crenzas en torno ao mito xerm\u00e1nico dos \u00ablobos guerreiros\u00bb ou \"\u00dalfhe\u00f0inn\", tam\u00e9n co\u00f1ecidos como \"berserker\".\nEtimolox\u00eda.\nDe forma xeral, o significado dos nomes Geri e Freki en n\u00f3rdico antigo, interpretouse como \u00abvoraz\u00bb ou \u00abcodicioso\u00bb. O nome \"Ger\"i pode ter a s\u00faa orixe no adxectivo protoxerm\u00e1nico \"geraz\", relacionado co burgundio \"girs\", o n\u00f3rdico antigo \"gerr\" e o alto alem\u00e1n antigo ger ou \"giri\"; en todos estes idiomas o significado \u00e9 o de \u00abcodicioso\u00bb. Para Bruce Lincoln, a orixe do nome at\u00f3pase na ra\u00edz protoindoeuropea \"gher-\", cuxa orixe \u00e9 similar ao de Garm, nome do can que custodia o reino de Hela e que est\u00e1 intimamente relacionado cos eventos do Ragnar\u00f6k. Freki pode remontarse ao adxectivo protoxerm\u00e1nico \"frekaz\", ligado co g\u00f3tico \"faihu-friks\", o frec anglosax\u00f3n e o alto alem\u00e1n antigo \"freh\"; o significado de todos pode ser \u00abambicioso\u00bb, \u00abavarento\u00bb, \u00abdesexoso\u00bb, \u00abcobizoso\u00bb, \u00ablarpeiro\u00bb e \u00abaudaz\u00bb. John Lindow interpretou os dous nomes como adxectivos nominalizados do n\u00f3rdico antigo.\nReferencias.\nNo poema \"Gr\u00edmnism\u00e1l\" da Edda Po\u00e9tica, Od\u00edn \u2014disfrazado de Gr\u00edmnir\u2014proporci\u00f3nalle ao mozo Agnarr Geirr\u00f6\u00f0sson os mundos n\u00f3rdicos, sobre Yggdrasil e sobre os compa\u00f1eiros do propio. Nunha secci\u00f3n, Agnarr di que Od\u00edn alimenta a Geri e Freki cando o deus consome un tipo de vi\u00f1o espec\u00edfico.\nAl\u00fadese tam\u00e9n aos lobos a trav\u00e9s do \"kenning\" O\"s cans de\" \"Vin\u00f0rir\", no verso 13 da \"Helgakvi\u00f0a Hundingsbana I,\" onde se informa que eles andan no campo \"\u00e1vidos dos corpos daqueles que caeran no campo de batalla\"\nNo cap\u00edtulo 38 do libro \"Gylfaginning\" da Edda prosaica, a figura exaltada de H\u00e1r explica que Od\u00edn entrega, aos seus lobos, toda a comida da mesa. Para o deus, o vi\u00f1o substit\u00fae a bebida e a comida, polo que non a necesita. No cap\u00edtulo 75 do libro \"Sk\u00e1ldskaparm\u00e1l\" hai unha lista de nomes de huargos e lobos, onde aparecen Geri e Freki.\nNa poes\u00eda esc\u00e1ldica, Geri e Freki \u00fasanse como nomes com\u00fans para \u00ablobo\u00bb, especificamente no cap\u00edtulo 58 do \"Sk\u00e1ldskaparm\u00e1l\" \u2014citados nalg\u00fans traballos de \u00dej\u00f3\u00f0\u00f3lfur \u00far Hvini e Egill Skallagr\u00edmsson\u2014. Geri util\u00edzase como sin\u00f3nimo de lobo no cap\u00edtulo 64 do \"Hattatal\". No cap\u00edtulo 58 do \"Sk\u00e1ldskaparm\u00e1l,\" Geri \u00e9 empregado en \"kennings\" para \u00absangue\u00bb, e para \u00abprea\u00bb no cap\u00edtulo 60 dese texto. Esas acepci\u00f3ns aparecen nas obras \"As cervexas de Geri\" e \"Pedazo de Geri\", escritas polos escaldos \u00de\u00f3r\u00f0r Sj\u00e1reksson e Einarr Sk\u00falason respectivamente. Freki forma parte dun \"kenning\" para \u00abprea\u00bb no cap\u00edtulo 58 do \"Sk\u00e1ldskaparm\u00e1l\".\nTeor\u00edas.\nO nome \"Freki\" tam\u00e9n se aplica ao lobo Fenrir no poema \"V\u00f6lusp\u00e1\", dentro da Edda po\u00e9tica. O folclorista John Lindow viu isto como unha iron\u00eda, xa que segundo a mitolox\u00eda n\u00f3rdica Fenrir matar\u00eda e devorar\u00eda a Od\u00edn durante o Ragnarok. O historiador Michael Spiedel relacionou a Geri e Freki con restos arqueol\u00f3xicos que representan figuras vestidas con peles de lobos, e frecuentemente atopados xunto a nomes relacionados con \u00ablobo\u00bb entre os pobos xerm\u00e1nicos, inclu\u00edndo: Wulfhroc, Wolfhetan, Isangrim, Scrutolf, Wolfgang, Wolfdregil e Vulfolaic. Tam\u00e9n poden estar ligados aos mitos sobre guerreiros-lobos da mitolox\u00eda n\u00f3rdica, como os \"berserker\". Spiedel cre que isto apunta ao culto pan-xerm\u00e1nico dos guerreiros lobos, relacionado con Od\u00edn, e que diminu\u00edu logo da cristianizaci\u00f3n.\nCrese, tam\u00e9n, que os lobos poder\u00edan ser deidades das relixi\u00f3ns protoindoeuropeas. O especialista Jacob Grimm atopou unha suposta conexi\u00f3n entre Odin e o deus grego Apolo, para quen os lobos e os corvos eran sagrados. O fil\u00f3logo Maurice Bloomfield relacionou a Geri e Freki cos dous cans de Iama pertencentes \u00e1 mitolox\u00eda v\u00e9dica temper\u00e1, que se interpretearon como unha adaptaci\u00f3n xerm\u00e1nica do grego Cerberus. Michael Spiedel comentou a conexi\u00f3n entre os lobos e as figuras dun gran poder\u00edo: \"Por iso Geri e Freki, os lobos que est\u00e1n ao lado de Odin, tam\u00e9n estaban a car\u00f3n dos tronos dos reis anglosax\u00f3ns. Os lobos guerreiros como Geri e Freki non eran simples animais, sen\u00f3n seres m\u00edticos; como compa\u00f1eiros de Odin, eles forman parte do seu poder, e el f\u00edxoos lobos guerreiros\"."}
{"id": "504551", "revid": "88215", "url": "https://gl.wikipedia.org/wiki?curid=504551", "title": "Escuder\u00eda Berberecho", "text": "A Escuder\u00eda Berberecho \u00e9 unha escudar\u00eda deportiva con sede no Obre, no concello coru\u00f1\u00e9s de Noia. Organiza dende 1984 o Rally de Noia e compite no Campionato de Galicia de Rally, onde logrou catro veces o campionato de escudar\u00edas.\nHistoria.\nFoi fundada en 1974 por nove amigos afeccionados ao motor, encabezados por Kiko Fontano. Naceu coa intenci\u00f3n de organizar probas automobil\u00edsticas na zona de Noia. Tentaron organizar ese ano unha carreira de monta\u00f1a no monte Iroite, pero non conseguiron o di\u00f1eiro suficiente. Logr\u00e1rono ao ano seguinte, nacendo as\u00ed en 1975 a Subida ao Iroite, da que se levaron a cabo oito edici\u00f3ns m\u00e1is. O pintor Alfonso Costa foi o dese\u00f1ador do logo.\nDurante eses anos organizaron ademais outros eventos non relacionados co automobilismo, como as festas patronais de Noia de 1982, para as cales organizaron un partido amig\u00e1bel de baloncesto entre o Real Madrid e o Obradoiro no pavill\u00f3n municipal e actuaci\u00f3ns de artistas como Pucho Boedo, Juan Pardo e Mocedades.\nEn 1984 organizaron a primeira edici\u00f3n do Rally de Noia, que rematou con vitoria de Chano Carrera sobre un Opel Ascona RS 2000. A proba, puntuable para o Campionato de Galicia de Rally, continuou celebr\u00e1ndose anualmente coas \u00fanicas excepci\u00f3ns de 2002, por problemas econ\u00f3micos, e 2020, debido \u00e1 pandemia por coronavirus.\nA Escuder\u00eda Bererecho ga\u00f1ou en catro ocasi\u00f3ns o Campionato de Galicia de Rally, nas tempadas 1993, 1995, 1996 e 2015. Entre os seus pilotos destacou Arturo Rial, tres veces campi\u00f3n galego de rallys."}
{"id": "504552", "revid": "88215", "url": "https://gl.wikipedia.org/wiki?curid=504552", "title": "Escudar\u00eda Berberecho", "text": ""}
{"id": "504553", "revid": "23204", "url": "https://gl.wikipedia.org/wiki?curid=504553", "title": "Ema", "text": "Ema \u00e9 un filme estoniano de 2016 dirixido por Kadri K\u00f5usaare. Foi escollido como candidato de Estonia para o \u00d3scar \u00f3 mellor filme en lingua non inglesa na 89\u00aa edici\u00f3n dos premios, mais finalmente non foi nomeado."}
{"id": "504554", "revid": "5863", "url": "https://gl.wikipedia.org/wiki?curid=504554", "title": "C Garci\u00e1-Mateo", "text": ""}
{"id": "504557", "revid": "23204", "url": "https://gl.wikipedia.org/wiki?curid=504557", "title": "1944 (filme)", "text": "1944 \u00e9 un filme estoniano de 2015 dirixido por Elmo N\u00fcganen. O filme estreouse primeiro en febreiro de 2015 en Berl\u00edn, Alema\u00f1a, antes da s\u00faa estrea en Estonia e outros pa\u00edses do norte de Europa. Foi escollido como candidato de Estonia para o \u00d3scar \u00f3 mellor filme en lingua non inglesa na 88\u00aa edici\u00f3n dos premios, mais finalmente non foi nomeado."}
{"id": "504560", "revid": "72012", "url": "https://gl.wikipedia.org/wiki?curid=504560", "title": "Octocorallia", "text": ""}
{"id": "504561", "revid": "5863", "url": "https://gl.wikipedia.org/wiki?curid=504561", "title": "Ethel Mar\u00eda V\u00e1zquez", "text": ""}
{"id": "504565", "revid": "89787", "url": "https://gl.wikipedia.org/wiki?curid=504565", "title": "Borja Verea", "text": "Borja Verea Fraiz, nado en Santiago de Compostela en 1980, \u00e9 un funcionario e pol\u00edtico galego do PPdG, presidente do Partido Popular de Santiago de Compostela e deputado no Parlamento de Galicia pola circunscrici\u00f3n electoral da Coru\u00f1a.\nTraxectoria.\n\u00c9 licenciado en Dereito pola Universidade de Deusto, m\u00e1ster en Administraci\u00f3n Local pola Universidade de Santiago de Compostela e doutor en Dereito pola USC. \u00c9 funcionario da escala de Interventores de Habilitaci\u00f3n Estatal pertence tam\u00e9n ao Corpo Superior da Xunta de Galicia.\nComezou a s\u00faa carreira de funcionario como secretario do Concello do Savi\u00f1ao. No ano 2009 \u00e9 nomeado Subdirector Xeral de R\u00e9xime Xur\u00eddico Local na Conseller\u00eda de Presidencia, Administraci\u00f3ns P\u00fablicas e Xustiza. No ano 2011 \u00e9 designado Secretario Xeral T\u00e9cnico da Conseller\u00eda de Econom\u00eda e Industria. No ano 2015, a conseller\u00eda asume as competencias de Emprego, pasando a denominarse Conseller\u00eda de Econom\u00eda, Emprego e Industria sendo o titular da Secretar\u00eda Xeral T\u00e9cnica ata a s\u00faa elecci\u00f3n como deputado auton\u00f3mico no ano 2020.\nNas Elecci\u00f3ns ao Parlamento de Galicia de 2020 foi de n\u00famero 11 da lista do Partido Popular pola Circunscrici\u00f3n electoral da Coru\u00f1a, obtendo acta de deputado auton\u00f3mico. \nDesde maio de 2022 \u00e9 o presidente do PP de Santiago de Compostela tras ga\u00f1ar as primarias co 98.9% dos votos. O seu partido escolleuno para encabezar a s\u00faa candidatura nas elecci\u00f3ns municipais de 2023 en Santiago de Compostela."}
{"id": "504567", "revid": "5863", "url": "https://gl.wikipedia.org/wiki?curid=504567", "title": "Borja Verea Fraiz", "text": ""}
{"id": "504568", "revid": "89787", "url": "https://gl.wikipedia.org/wiki?curid=504568", "title": "Carmen Aira D\u00edaz", "text": "Mar\u00eda del Carmen Aira D\u00edaz, nada no Incio en 1966, \u00e9 unha enfermeira, sindicalista e pol\u00edtica galega do BNG, deputada no Parlamento de Galicia pola Circunscrici\u00f3n electoral de Lugo.\nTraxectoria.\nDiplomada en Enfermer\u00eda pola Universidade de Santiago de Compostela, traballou no Servizo Galego de Sa\u00fade desde o ano 2006. Secretaria comarcal da CIG-Sa\u00fade en Lugo-A Mari\u00f1a, forma parte da executiva federal da CIG-Saude. Nas Elecci\u00f3ns ao Parlamento de Galicia de 2020 foi de n\u00famero tres da lista do Bloque Nacionalista Galego pola Circunscrici\u00f3n electoral de Lugo, obtendo acta de deputada auton\u00f3mica."}
{"id": "504570", "revid": "5863", "url": "https://gl.wikipedia.org/wiki?curid=504570", "title": "Mar\u00eda del Carmen Aira D\u00edaz", "text": ""}
{"id": "504572", "revid": "5863", "url": "https://gl.wikipedia.org/wiki?curid=504572", "title": "Teresa Romero Ramos", "text": ""}
{"id": "504573", "revid": "865", "url": "https://gl.wikipedia.org/wiki?curid=504573", "title": "Elephant Shoe", "text": "Elephant Shoe \u00e9 o terceiro \u00e1lbum de estudio da banda escocesa de indie rock Arab Strap, publicado o 13 de setembro de 1999 a trav\u00e9s do selo Go! Beat.\nO t\u00edtulo do \u00e1lbum \u00e9 unha frase usada \u00e1s veces por nenos que te\u00f1en medo de dicir \"I love you\" (qu\u00e9rote), e o din en voz baixa, pero cando lle preguntan que dixeron respostan \"elephant shoe\" (zapato de elefante) ou \"elephant juice\" (zume de elefante), porque a forma da boca \u00e9 case a mesma. \nElephant Shoe chegou ao n\u00famero 59 na lista escocesa de \u00e1lbums e ao 79 na lista brit\u00e1nica. "}
{"id": "504574", "revid": "22795", "url": "https://gl.wikipedia.org/wiki?curid=504574", "title": "Octocoraliarios", "text": "A dos octocoraliarios, cientificamente \"Octocorallia\", tam\u00e9n co\u00f1ecidos como alcionarios (\"Alcyonaria\"), \u00e9 unha subclase de cnidarios da clase dos antozoos.\nA sublase comprende ao redor de 3 000 especies de organismos formados por p\u00f3lipos coloniais de simetr\u00eda octogonal. Incl\u00faee os corais brandos, o coral azul, e as gorgonias.\nTaxonom\u00eda.\nDescrici\u00f3n.\nA subclase foi descrita en 1866 polo fil\u00f3sofo e bi\u00f3logo alem\u00e1n Ernst Haeckel, na s\u00faa obra \"Generelle Morphologie der Organismen: allgemeine Grundz\u00fcge der organischen Formen-Wissenschaft, mechanisch begr\u00fcndet durch die von Charles Darwin reformirte Descendenz-Theorie\". \nClasificaci\u00f3n.\nA subclase subdiv\u00eddese nas seguintes ordes:\nExistindo ademais varios x\u00e9neros de octocoraliarios \"incertae sedis\".\nCaracter\u00edsticas.\nEstes organismos te\u00f1en un esqueleto interno calcario segregado pola mesoglea e p\u00f3lipos con oito tent\u00e1culos. \nComo ocorre con todos os cnidarios te\u00f1en un ciclo de vida complexo que incl\u00fae unha fase m\u00f3bil (que se considera como parte do plancto) e unha fase s\u00e9sil caracter\u00edstica posterior.\nRexistro f\u00f3sil.\nOs octocoraliarios existiron polo menos desde o ordov\u00edcico, como mostran os achados de Maurits Lindstr\u00f6m na d\u00e9cada de 1970. Por\u00e9n, traballos recentes demostran que posibelmente datan do c\u00e1mbrico."}
{"id": "504575", "revid": "89787", "url": "https://gl.wikipedia.org/wiki?curid=504575", "title": "Iria Carreira Pazos", "text": "Iria Carreira Pazos, nada en Arz\u00faa en 1991, \u00e9 unha m\u00e9dica e pol\u00edtica galega do BNG, deputada no Parlamento de Galicia pola Circunscrici\u00f3n electoral da Coru\u00f1a.\nTraxectoria.\nLicenciada en Medicina pola Universidade de Santiago de Compostela, traballa como m\u00e9dica residente de Medicina Familiar e Comunitaria. Forma parte da direcci\u00f3n nacional de Galiza Nova e \u00e9 respons\u00e1bel da asemblea nacional LGBT. Nas Elecci\u00f3ns ao Parlamento de Galicia de 2020 foi de n\u00famero 7 da lista do Bloque Nacionalista Galego pola Circunscrici\u00f3n electoral da Coru\u00f1a, obtendo acta de deputada auton\u00f3mica.\n\u00c9 secretaria xeral da Uni\u00f3n da Mocidade Galega."}
{"id": "504576", "revid": "72012", "url": "https://gl.wikipedia.org/wiki?curid=504576", "title": "Alcyonacea", "text": ""}
{"id": "504579", "revid": "96302", "url": "https://gl.wikipedia.org/wiki?curid=504579", "title": "A Celebration of Endings", "text": "A Celebration of Endings \u00e9 o noveno \u00e1lbum de estudio da banda escocesa de rock alternativo Biffy Clyro, publicado o 14 de agosto de 2020 a trav\u00e9s dos selos 14th Floor Records e Warner Records. O disco foi producido pola banda e Rich Costey. "}
{"id": "504580", "revid": "89787", "url": "https://gl.wikipedia.org/wiki?curid=504580", "title": "Ram\u00f3n Fern\u00e1ndez Alfonzo", "text": "Ram\u00f3n Fern\u00e1ndez Alfonzo (Mon), nado en Ferrol, \u00e9 un avogado e sindicalista galego da CIG. Afiliado do BNG, \u00e9 deputado no Parlamento de Galicia pola Circunscrici\u00f3n electoral da Coru\u00f1a.\nTraxectoria.\n\u00c9 licenciado en Dereito pola UNED. Nas Elecci\u00f3ns ao Parlamento de Galicia de 2020 foi de n\u00famero cinco da lista do BNG pola Circunscrici\u00f3n electoral da Coru\u00f1a, obtendo acta de deputado auton\u00f3mico."}
{"id": "504582", "revid": "89787", "url": "https://gl.wikipedia.org/wiki?curid=504582", "title": "Alcion\u00e1ceos", "text": "A dos alcion\u00e1ceos, \"Alcyonacea\", \u00e9 unha orde de cnidarios antozoos da subclase dos octocoraliarios. \nA maior\u00eda das s\u00faas especies denom\u00ednanse comunmente corais brandos, xa que no producen esqueletos de carbonato c\u00e1lcico, polo que non contrib\u00faen \u00e1 construci\u00f3n dos arrecifes coralinos, a\u00ednda que habitan neles.\nTaxonom\u00eda.\nDescrici\u00f3n.\nA orde foi descrita en 1812 polo bi\u00f3logo franc\u00e9s Jean Vincent F\u00e9lix Lamouroux, na s\u00faa obra \"Extrait d'un m\u00e9moire sur la classification des Polypiers corallig\u00e8nes non enti\u00e8rement pierreux\". \"Nouveau Bulletin des Sciences, publi\u00e9 par la Soci\u00e9t\u00e9 Philomatique de Paris\" 3: 181\u2013188.\nSin\u00f3nimo.\nAdemais de polo seu nome actualmente v\u00e1lido, a orde co\u00f1eceuse tam\u00e9n polo sin\u00f3nimo:\nClasificaci\u00f3n.\nA orde subdiv\u00eddese nas seguintes subordes:\nCaracter\u00edsticas.\nOs chamados corais brandos presentan, na s\u00faa maior\u00eda, un aspecto carnoso, te\u00f1en nos seus tecidos uns cristais microsc\u00f3picos de calcita chamados esp\u00edculas, cuxa funci\u00f3n \u00e9 dar consistencia aos tecidos do animal, en ausencia de esqueleto. A forma e a distribuci\u00f3n das esp\u00edculas son as principais caracter\u00edsticas utilizadas na identificaci\u00f3n de x\u00e9neros e especies dos octocoraliarios.\nAdemais dos corais brandos, esta orde incl\u00fae as gorgonias, que substit\u00faen o esqueleto dos corais duros, da orde das escleractinias, por estruturas semirr\u00edxidas compostas de calcita e/ou unha substancia que xeran chamada gorgonina."}
{"id": "504583", "revid": "5863", "url": "https://gl.wikipedia.org/wiki?curid=504583", "title": "Elecci\u00f3ns do 26 de xu\u00f1o de 2016", "text": ""}
{"id": "504584", "revid": "5863", "url": "https://gl.wikipedia.org/wiki?curid=504584", "title": "Repetici\u00f3n electoral celebrada o 10 de novembro", "text": ""}
{"id": "504585", "revid": "5863", "url": "https://gl.wikipedia.org/wiki?curid=504585", "title": "Carme Gonz\u00e1lez Iglesias", "text": ""}
{"id": "504586", "revid": "5863", "url": "https://gl.wikipedia.org/wiki?curid=504586", "title": "Mar\u00eda do Carme Gonz\u00e1lez Iglesias", "text": ""}
{"id": "504589", "revid": "5863", "url": "https://gl.wikipedia.org/wiki?curid=504589", "title": "Rosana P\u00e9rez Fern\u00e1ndez", "text": ""}
{"id": "504590", "revid": "89787", "url": "https://gl.wikipedia.org/wiki?curid=504590", "title": "Daniel P\u00e9rez L\u00f3pez", "text": "Daniel P\u00e9rez L\u00f3pez, nado en Erbecedo (Coristanco) en 1977, \u00e9 un avogado laboralista e pol\u00edtico galego do BNG, deputado no Parlamento de Galicia pola Circunscrici\u00f3n electoral da Coru\u00f1a.\nTraxectoria.\n\u00c9 licenciado en Dereito pola Universidade da Coru\u00f1a. Formou parte de Galiza Nova e foi concelleiro en Carballo. Nas Elecci\u00f3ns ao Parlamento de Galicia de 2020 foi de n\u00famero seis da lista do Bloque Nacionalista Galego pola Circunscrici\u00f3n electoral da Coru\u00f1a, obtendo acta de deputado auton\u00f3mico."}
{"id": "504592", "revid": "1131", "url": "https://gl.wikipedia.org/wiki?curid=504592", "title": "O Vilar, Son, Navia de Suarna", "text": "O Vilar \u00e9 un lugar na parroquia de Son, no concello de Navia de Suarna, na comarca dos Ancares. Desde o ano 2004 est\u00e1 deshabitado. Historicamente estiveron habitadas as casas da Rapega, a Pena, o Medio e a Ermida."}
{"id": "504594", "revid": "1505", "url": "https://gl.wikipedia.org/wiki?curid=504594", "title": "Rally do Albari\u00f1o de 1997", "text": "O Rally do Albari\u00f1o de 1997 foi a sexta edici\u00f3n de dito rally e a sexta proba da tempada 1997 do Campionato de Galicia de Rally. Celebrouse o 23 de agosto de 1997 e o vencedor foi Manuel Senra, sobre un Peugeot 306 Kit Car."}
{"id": "504596", "revid": "6499118", "url": "https://gl.wikipedia.org/wiki?curid=504596", "title": "Isaura Abelairas", "text": "Mar\u00eda Isaura Abelairas Rodr\u00edguez, nada en Taboada o 25 de xu\u00f1o de 1951 e finada en Vigo o 3 de xu\u00f1o de 2021, foi unha mestra e pol\u00edtica galega do PSdeG-PSOE, deputada no Parlamento de Galicia pola circunscrici\u00f3n electoral de Pontevedra.\nTraxectoria.\nMestra de profesi\u00f3n, daba clase se galego e foi a directora do CEIP Emilia Pardo Baz\u00e1n de Vigo (o colexio do Chouzo) durante moitos anos. Foi elixida concelleira do concello de Vigo a principios do s\u00e9culo XXI, e retivo a s\u00faa acta de concelleira ata as elecci\u00f3ns de 2019, cando decidiu non continuar. No consistorio vigu\u00e9s ocupouse de varias \u00e1reas ao longo dos anos, entre elas Benestar Social. \nTam\u00e9n foi deputada provincial na Deputaci\u00f3n de Pontevedra entre 2018 e 2019, onde se encargou da \u00e1rea de Igualdade. Nas Elecci\u00f3ns ao Parlamento de Galicia de 2020 levou o n\u00famero dous na lista do PSdG-PSOE pola circunscrici\u00f3n electoral de Pontevedra, e obtivo acta de deputada auton\u00f3mica.\nVida persoal.\nCasou e tivo d\u00faas fillas, Patricia (finada en xaneiro de 2022) e Xela. En 2017 revelou publicamente que padec\u00eda cancro, en concreto un carcinoma de partes brandas que metastizara na par\u00e9nquima pulmonar."}
{"id": "504597", "revid": "5863", "url": "https://gl.wikipedia.org/wiki?curid=504597", "title": "Mar\u00eda Isaura Abelairas", "text": ""}
{"id": "504598", "revid": "5863", "url": "https://gl.wikipedia.org/wiki?curid=504598", "title": "Isaura Abelairas Rodr\u00edguez", "text": ""}
{"id": "504599", "revid": "5863", "url": "https://gl.wikipedia.org/wiki?curid=504599", "title": "Mar\u00eda Isaura Abelairas Rodr\u00edguez", "text": ""}
{"id": "504601", "revid": "72012", "url": "https://gl.wikipedia.org/wiki?curid=504601", "title": "Corais brandos", "text": ""}
{"id": "504602", "revid": "72012", "url": "https://gl.wikipedia.org/wiki?curid=504602", "title": "Coral brando", "text": ""}
{"id": "504603", "revid": "22570", "url": "https://gl.wikipedia.org/wiki?curid=504603", "title": "Heliopora coerulea", "text": "Heliopora coerulea \u00e9 unha especie de cnidario antozoo da subclase dos octocoraliarios, a \u00fanica existente actualmente na orde dos heliopor\u00e1ceos.\nDebido \u00e1 s\u00faa coloraci\u00f3n, co\u00f1\u00e9cese vulgarmente na bibliograf\u00eda internaciobal como coral azul. O seu esqueleto \u00e9 macizo e est\u00e1 composto de carbonato c\u00e1lcico. Tras a morte do coral, o seu esqueleto contrib\u00fae \u00e1 xeraci\u00f3n de novos arrecifes coralinos.\nTaxonom\u00eda.\nDescrici\u00f3n.\nOrde.\nA orde foi descrita en 1938 polo zo\u00f3logo sueco Sixten Bock.\nFamilia.\nA familia foi descrirta en 1876 polo naturalista brit\u00e1nico Henry Nottidge Moseley.\nX\u00e9nero.\nO x\u00e9nero foi descrito en 1830 polo naturalista, zo\u00f3logo e anatomista franc\u00e9s Henri Marie Ducrotay de Blainville.\nEspecie.\nA especie foi descrita en 1766 polo m\u00e9dico, zo\u00f3logo e bot\u00e1nico alem\u00e1n Peter Simon Pallas, baixo o nome de \"Madrepora coerulea\".\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nCaracter\u00edsticas.\nO esqueleto das colonias deste animal, ou \"corallum\", \u00e9 azul, o que o distingue do resto dos corais. \u00c9 de tipo masivo e adquire formas laminares, ramificadas, columnares ou incrustantes.\u200b No interior do esqueleto hai cristais dun pigmento biol\u00f3xico azul escuro, do tipo da biliverdina; para producir este pigmento, o coral ten a propiedade de extraer da auga ferro, e oxidalo, convert\u00e9ndoo nun sal azul que se fixa no esqueleto.\nOs p\u00f3lipos autozoides son bastante longos e delgados, e habitan nun sistema de tubos canalizado por todo o esqueleto. Os seus oito tent\u00e1culos presentan unhas c\u00e9lulas urticantes (os nematocistes), empregadas na caza de presas microsc\u00f3picas do plancto. Ao igual que os corais de lume do x\u00e9nero \"Millepora\", pos\u00fae p\u00f3lipos dactilozoides, que son defensivos e, ao tempo, a s\u00faa principal ferramenta para captar alimento; te\u00f1en entre 0,1 e 0,3 mm de di\u00e1metro, permanecen en cavidades baixo a superficie do coral e emerxen pola noite a trav\u00e9s dos poros. Pos\u00faen tent\u00e1culos finos, como pelos, que presentan nematocistes.\u200b\n\"Heliopora coerulea\" presenta o tecido com\u00fan da colonia, ou cen\u00e9nquima, en tonalidades parda clara ou gris verdosa. Os p\u00f3lipos autozoides son de cor azul, branca ou gris verdosa.5\u200b As colonias poden alcanzar os 2 m de altura.\nH\u00e1bitat e distribuci\u00f3n.\nH\u00e1bitat.\nEsta especie adoita vivir en arrecifes de coral, en zonas pouco profundas, ben iluminadas e pr\u00f3ximas \u00e1s costas, entre 0 e 9 m, usualmente por riba dos 2 m, a\u00ednda que poden localizarse at\u00e9 os 51 m de profundidade, e nun rango de temperaturas entre os 26,47 e os 28,95 \u00b0C. Pero tam\u00e9n se encontran en zonas intermareais, lagoas e zonas protexidas do arrecife, onde desenvolven formas ramificadas, mentres que en zonas expostas con forte oleaxe conforman estruturas m\u00e1is robustas.\nDistribuci\u00f3n.\nDistrib\u00faese por ambos os oc\u00e9anos \u00cdndico e Pac\u00edfico, m\u00e1is frecuentemente en zonas ecuatoriais de augas c\u00e1lidas cerca de 29 \u00b0C. \n(Ver a relaci\u00f3n de todos os pa\u00edses onde esta especie \u00e9 nativa aqu\u00ed).\nBiolox\u00eda.\nNutrici\u00f3n.\nOs p\u00f3lipos de \"Heliopora coeurlea\" conte\u00f1en algas simbi\u00f3ticas mutualistas (ambos os organismos benefic\u00edanse da relaci\u00f3n) chamadas zooxantelas. As algas realizan a fotos\u00edntese producindo ox\u00edxeno e gl\u00edcidos, que son aproveitados polos p\u00f3lipos, e alim\u00e9ntanse dos catab\u00f3litos do coral (especialmente f\u00f3sforo e nitr\u00f3xeno). Isto achega entre o 75 e o 95 % das s\u00faas necesidades alimenticias. O resto obt\u00e9\u00f1eno atrapando plancto microsc\u00f3pico e materia org\u00e1nica dispersa na auga.\nReproduci\u00f3n.\nReprod\u00facese asexualmente mediante xemaci\u00f3n e sexualmente mediante fecundaci\u00f3n interna, na que se producen ovos que ao eclosionaren dan lugar a larvas. As larvas maduras, unha vez no exterior, est\u00e1n preparadas para fixarse rapidamente ao substrato. De feito, comprobouse que as larvas de \"H. coerulea\" non nadan, polo que se adhiren ao redor da colonia nai, garantindo deste modo que crecer\u00e1n en condici\u00f3ns favor\u00e1beis. Unha vez adheridas, evolucionan a p\u00f3lipo e comezan a s\u00faa su vida s\u00e9sil, segregando un esqueleto de aragonita, e formando a colonia mediante a divisi\u00f3n dos p\u00f3lipos por xemaci\u00f3n. \nEstado de conservaci\u00f3n.\nSegundo a Uni\u00f3n Internacional para a Conservaci\u00f3n da Natureza e dos Recursos Naturais (UINC), esta especie est\u00e1 moi estendida na rexi\u00f3n Indo-Pac\u00edfica e \u00e9 localmente com\u00fan dentro da s\u00faa \u00e1rea de distribuci\u00f3n. Por\u00e9n, dado o seu rango de profundidade extremadamente baixo, \u00e9 particularmente suscept\u00edbel \u00e1 recolecci\u00f3n para o comercio de acuarios; por outra parte, sofre unha extensa reduci\u00f3n do seu h\u00e1bitat debido a unha combinaci\u00f3n de varios factores. Desco\u00f1\u00e9cense as tendencias espec\u00edficas da poboaci\u00f3n, pero a s\u00faa reduci\u00f3n pode inferirse da diminuci\u00f3n da calidade do h\u00e1bitat base\u00e1ndose nas estimaciones combinadas dos arrecifes destru\u00eddos e os que est\u00e1n na etapa cr\u00edtica de degradaci\u00f3n dentro da s\u00faa \u00e1rea de distribuci\u00f3n. Por todo isto, cualif\u00edcase o seu status como \"VU\" (vulner\u00e1bel). Ser\u00e1 importante reavaliar o status desta especie dentro de 10 anos debido \u00e1s ameazas previstas debidas ao cambio clim\u00e1tico e \u00e1 acidificaci\u00f3n dos oc\u00e9anos."}
{"id": "504604", "revid": "72012", "url": "https://gl.wikipedia.org/wiki?curid=504604", "title": "Coral azul", "text": ""}
{"id": "504605", "revid": "72012", "url": "https://gl.wikipedia.org/wiki?curid=504605", "title": "Heliopor\u00e1ceos", "text": ""}
{"id": "504606", "revid": "72012", "url": "https://gl.wikipedia.org/wiki?curid=504606", "title": "Helioporacea", "text": ""}
{"id": "504607", "revid": "72012", "url": "https://gl.wikipedia.org/wiki?curid=504607", "title": "Helioporidae", "text": ""}
{"id": "504608", "revid": "72012", "url": "https://gl.wikipedia.org/wiki?curid=504608", "title": "Heliopora", "text": ""}
{"id": "504609", "revid": "89787", "url": "https://gl.wikipedia.org/wiki?curid=504609", "title": "A Hundred Million Suns", "text": "A Hundred Million Suns \u00e9 o quinto \u00e1lbum de estudio da banda de rock alternativo Snow Patrol, publicado o 24 de outubro de 2008 en Irlanda, o 25 en Australia, o 27 no resto de Europa e o 28 nos Estados Unidos a trav\u00e9s dos selos Fiction Records e Geffen Records. O disco foi producido por Jacknife Lee, que anteriormente traballara en \u00e1lbums for Bloc Party, R.E.M. e U2. As canci\u00f3ns grav\u00e1ronse durante o ver\u00e1n de 2008 nos Hansa Studios de Berl\u00edn e nos Grouse Lodge Studios en Irlanda."}
{"id": "504610", "revid": "98629", "url": "https://gl.wikipedia.org/wiki?curid=504610", "title": "Sulk", "text": "Sulk \u00e9 o segundo \u00e1lbum de estudio da banda escocesa de pop The Associates, publicado o 14 de maio de 1982 a trav\u00e9s do seu propio selo Associates, filial de Beggars Banquet Records, no Reino Unido e a trav\u00e9s de WEA Records no resto de Europa. O disco foi editado o 4 de outubro dese ano nos Estados Unidos por Sire Records.\nO disco estivo nas listas brit\u00e1nicas 20 semanas, chegando ao n\u00famero 10, e foi \u00e1lbum do ano para a revista brit\u00e1nica \"Melody Maker\". A\u00ednda que foi o \u00e1lbum de ruptura do grupo, tanto a nivel de cr\u00edtica como comercial, ser\u00eda o seu derradeiro disco gravado pola parella orixinal formada por Alan Rankine e Billy Mackenzie, xa que Rankine deixou a banda catro meses despois do lanzamento de \"Sulk\". \nListaxe de canci\u00f3ns.\nTodos os temas compostos por Alan Rankine e Billy Mackenzie, ag\u00e1s onde se indique."}
{"id": "504611", "revid": "865", "url": "https://gl.wikipedia.org/wiki?curid=504611", "title": "Four-Calendar Caf\u00e9", "text": "Four-Calendar Caf\u00e9 \u00e9 o s\u00e9timo \u00e1lbum de estudio da banda escocesa de rock alternativo Cocteau Twins, publicado o 18 de outubro de 1993 a trav\u00e9s do selo Fontana Records. Difer\u00e9nciase do resto dos traballos do grupo en dous aspectos: o seu son est\u00e1 m\u00e1is orientado cara o pop e menos cara o ambient como nos seus anteriores discos, e as letras da vocalista Elizabeth Fraser son m\u00e1is intelixibles do habitual. O seu sinxelo single \"Evangeline\" tivo un \u00e9xito moderado en varios pa\u00edses e \"Bluebeard\" tivo un \u00e9xito moderado nas listas dos Estados Unidos. "}
{"id": "504612", "revid": "32797", "url": "https://gl.wikipedia.org/wiki?curid=504612", "title": "Gaceta de Madrid", "text": ""}
{"id": "504615", "revid": "5312", "url": "https://gl.wikipedia.org/wiki?curid=504615", "title": "Electrical Audio", "text": "Electrical Audio son uns estudios de gravaci\u00f3n musical fundados en Chicago, Illinois (Estados Unidos) polo m\u00fasico e enxe\u00f1eiro de gravaci\u00f3n Steve Albini no ano 1997. Centos de proxectos musicais independentes grav\u00e1ronse nas s\u00faas instalaci\u00f3ns dende ent\u00f3n.\nNacidos nunha \u00e9poca na que estaba aumentando a popularidade da gravaci\u00f3n dixital, Electrical Audio convert\u00e9ronse nuns estudios pouco com\u00fans por usar s\u00f3 tecnolox\u00eda de gravaci\u00f3n anal\u00f3xica. As s\u00faas habitaci\u00f3ns tam\u00e9n se dese\u00f1aron para ofrecer reverberaci\u00f3n natural en vez de ter que engadir a reverberaci\u00f3n durante a post-produci\u00f3n.\nNunha mensaxe en 2007 o t\u00e9cnico dos estudios Greg Norman revelou que Electrical Audio mercara unha plataforma Pro Tools para gravaci\u00f3n e edici\u00f3n asistida por ordenador, dicindo que se convertera nunha ferramenta \"tan importante como un piano\". Norman tam\u00e9n dixo que Albini, ao que non lle gusta a gravaci\u00f3n dixital, \"non gravar\u00e1 con [Pro Tools]. As\u00ed que non lle preguntedes nada sobre ese tema\".\nInstalaci\u00f3ns.\nAs instalaci\u00f3ns est\u00e1n formadas por dous estudios separados, Studio A e Studio B. O A \u00e9 o m\u00e1is grande e ten tres espazos de gravaci\u00f3n. O Studio B disp\u00f3n de dous espazos para a gravaci\u00f3n. Electrical Audio disp\u00f3n ademais de \u00e1reas de descanso para os m\u00fasicos. "}
{"id": "504617", "revid": "47401", "url": "https://gl.wikipedia.org/wiki?curid=504617", "title": "Macizo et\u00edope", "text": "O macizo et\u00edope \u00e9 unha masa de monta\u00f1as en Etiop\u00eda, Eritrea e o norte de Somalia no leste de \u00c1frica. O macizo et\u00edope \u00e9 a maior \u00e1rea continua desta altitude en todo o continente, con pouca superficie inferior aos 1500 metros de altitude; os picos alcanzan os 4550 metros. A mi\u00fado ch\u00e1mase o \"teito de \u00c1frica\".\nXeograf\u00eda.\nO macizo est\u00e1 dividido nas partes do noroeste e do sueste polo Val do Gran Rift, que cont\u00e9n un gran n\u00famero de lagos salgados. A parte noroeste cobre a rexi\u00f3n de Tigray e a rexi\u00f3n de Amhara e incl\u00fae as monta\u00f1as Semien, parte delas dentro dun parque nacional. O seu pico m\u00e1is alto \u00e9 o Ras Dashan (4550\u00a0m), que \u00e9 o punto m\u00e1is alto de Etiop\u00eda. O lago Tana, fonte do Nilo Azul, tam\u00e9n se atopa na parte noroeste da meseta.\nA parte sueste at\u00f3pase na zona de Bale de Etiop\u00eda, rexi\u00f3n de Oromia. As monta\u00f1as de Bale son tam\u00e9n un parque nacional con altitudes duns 4000 metros como o monte Tullu Demtu (4337\u00a0m), segundo punto m\u00e1is alto de Etiop\u00eda.\nEcolox\u00eda.\nDebido \u00e1 s\u00faa grande altitude, esta parte de Etiop\u00eda ten un clima temperado, a pesar de estar preto do ecuador; ademais, as monta\u00f1as capturan as choivas monz\u00f3nicas do oc\u00e9ano \u00cdndico cunha estaci\u00f3n h\u00famida que vai dende xu\u00f1o ata mediados de setembro. Grazas a estas choivas o Nilo ten augas altas no ver\u00e1n, o que sorprendeu aos antigos gregos.\nO macizo ten unha flora e fauna similares a outras rexi\u00f3ns de monta\u00f1a africana; co\u00f1ecida como Afromontana, mais no momento da \u00faltima glaciaci\u00f3n ti\u00f1a algunha flora pale\u00e1rtica euroasi\u00e1tica. Div\u00eddese en tres ecorrexi\u00f3ns diferentes segundo a altitude. A ecorrexi\u00f3n do bosque monta\u00f1oso et\u00edope entre 1100 e 1800 metros, en pradeiras e sabanas de monte baixo. O Kolla \u00e9 un bosque aberto dominado por especies de \"Terminalia, Commiphora, Boswellia\" e \"Acacia\". O Weyna Dega \u00e9 un bosque de zonas m\u00e1is altas e h\u00famidas dominadas por con\u00edferas \"Afrocarpus gracilior\" e \"Juniperus procedra\". No bosque de Harenna hai bosques con \"Warburgia ugandensis\", \"Croton macrostachyus ,\" \"Syzygium guineese\" e \"Afrocarpus gracilior\", coa \"Coffea arabica\" silvestre como arbusto dominante.\nO prado e a matogueira de monta\u00f1a \u00e9 o m\u00e1is extenso dos biomas do macizo; ocupa unha superficie comprendida entre os 1800 e os 3000 metros sobre o nivel do mar. A vexetaci\u00f3n natural \u00e9 un bosque denso nas zonas m\u00e1is h\u00famidas e pradeiras e matogueiras en seco. Non obstante, esta \u00e1rea ten bos solos e est\u00e1 moi poboada con poucas zonas non agr\u00edcolas, inclu\u00edda a capital, Ad\u00eds Abeba. Os bosques restantes te\u00f1en especies de \"Podocarpus\" e \"Juniperus procera\", a mi\u00fado con \"Hagenia abyssinica\". No bosque de Harenna hai \u00e1reas de \"Pouteria\" e \"Olea\" con lianas e ep\u00edfitos. Por riba dos 2400 metros hai unha zona arbustiva con \"Hagenia\", \"Schefflera\" e lobelias xigantes \"(Lobelia gibberroa)\". O bosque perenne das monta\u00f1as de Semien entre os 2300 e os 2700 metros est\u00e1 dominado por \"Syzygium guineense\", \"Juniperus procedra\" e \"Olea africana\".\nHai moitos r\u00e9ptiles, aves e animais end\u00e9micos como a \"Capra walie\". O \"Tragelaphus buxtoni\" est\u00e1 restrinxido ao sur. Tam\u00e9n hai \"Colobus guereza\", \"Papio anubis\", o chacal dourado, o leopardo, \"Crocuta crocuta\", o caracal, o serval, \"Sylvicapra grimmia\" e \"Potamochoerus porcus\".\nPor riba dos 3000 metros at\u00f3panse as turbeiras de Etiop\u00eda, que est\u00e1n sobre a li\u00f1a das \u00e1rbores ou da li\u00f1a de crecemento das \u00e1rbores, e son pradeiras e turbeiras con moitas gram\u00edneas e alg\u00fans arbustos; hai animais end\u00e9micos como \"Canis simensis\" e \"Tachyoryctes macrocephalus\"."}
{"id": "504618", "revid": "54334", "url": "https://gl.wikipedia.org/wiki?curid=504618", "title": "Isabel Pardo de Vera", "text": "Isabel Pardo de Vera Posada, nada en Lugo en 1975, \u00e9 enxe\u00f1eira de cami\u00f1os, canais e portos. Dende xu\u00f1o do 2018 ocupa o cargo de Presidenta da entidade p\u00fablica empresarial Administrador de Infraestruturas Ferroviarias (ADIF).\nTraxectoria.\nIsabel Pardo de Vera \u00e9 filla de Gerardo Pardo de Vera e irm\u00e1 da xornalista Ana Pardo de Vera. Estudou enxe\u00f1er\u00eda na Escola T\u00e9cnica Superior de Enxe\u00f1eiros de Cami\u00f1os, Canais e Portos da Universidade da Coru\u00f1a. \nPosteriormente, traballou como delegada de Noroeste de Sondeos, Estructuras y Geotecnia S.A. e foi directora de obras en INECO-TIFSA. En 2007 entrou en ADIF a trav\u00e9s da Oferta de Emprego P\u00fablico onde desempe\u00f1ou diversos cargos. En 2015 solicitou unha excedencia en ADIF e foi directora de Mobilidade e Infraestruturas da Deputaci\u00f3n de Pontevedra.\nNo ano 2016, reincorporouse a ADIF e desempe\u00f1ou os cargos de Directora Xeral de Explotaci\u00f3n e Construci\u00f3n de Adif e Directora Xeral de Adif Alta Velocidade. O 29 de xu\u00f1o de 2018 foi nomeada Presidenta de ADIF, sendo a primeira muller en ocupar dito cargo. En xullo de 2021 foi nomeada Secretaria de Estado de Transportes.\nReco\u00f1ecementos.\nEn 2017 recibiu unha das medallas ao m\u00e9rito do Colexio de Enxe\u00f1eiros de Cami\u00f1os, Canais e Portos de Galicia. En 2019 foi galardoada cunha das medallas ao m\u00e9rito profesional do Colegio de Ingenieros de Caminos, Canales y Puertos."}
{"id": "504619", "revid": "47401", "url": "https://gl.wikipedia.org/wiki?curid=504619", "title": "Altiplano de Etiop\u00eda", "text": ""}
{"id": "504620", "revid": "47401", "url": "https://gl.wikipedia.org/wiki?curid=504620", "title": "Meseta et\u00edope", "text": ""}
{"id": "504625", "revid": "89787", "url": "https://gl.wikipedia.org/wiki?curid=504625", "title": "Altiplano iraniano", "text": "O altiplano iraniano (en ) \u00e9 unha formaci\u00f3n xeol\u00f3xica localizada no suroeste de Asia, Asia Meridional e a rexi\u00f3n do C\u00e1ucaso. \u00c9 parte da placa eurasi\u00e1tica que se estende entre a placa ar\u00e1biga e a placa \u00edndica, situada entre os montes Zagros, no oeste, o mar Caspio e o Kopet Dag, ao norte, o estreito de Ormuz e o mar Ar\u00e1bigo, ao sur, e o Hindu Kush, ao leste. Neste l\u00edmite oriental p\u00f3dense diferenciar do altiplano iraniano os montes Suleiman, os montes Makran e os montes centrais de Afganist\u00e1n.\nComo rexi\u00f3n hist\u00f3rica incl\u00fae Partia, Media e Persia oriental, o coraz\u00f3n da Gran Persia (principalmente Ir\u00e1n, Afganist\u00e1n e o Paquist\u00e1n situado ao oeste do r\u00edo Indo). Os montes Zagros forman o l\u00edmite occidental da meseta, e as s\u00faas ladeiras orientais poden inclu\u00edrse no termo. A \"Encyclop\u00e6dia Britannica\" excl\u00fae expresamente as \"terras baixas do Juzest\u00e1n\" e caracteriza Elam como un territorio que abrangu\u00eda \u00aba rexi\u00f3n dende a chaira mesopot\u00e1mica ata o altiplano iraniano\u00bb.\nDebde o Caspio no noroeste, ata Baluchist\u00e1n no sueste, o altiplano iraniano est\u00e9ndese ao redor de 2000 km. Abrangue a maior parte de Ir\u00e1n, Afganist\u00e1n e unha parte significativa de Paquist\u00e1n, unha rexi\u00f3n en li\u00f1as xerais marcada por un cuadril\u00e1tero con lados sobre as cidades de Tabriz, Xiraz e Cabul e que ocupa arredor de 3,7 mill\u00f3ns de quil\u00f3metros cadrados. A pesar de chamarse \u00abaltiplano\u00bb, est\u00e1 lonxe de ser chan, xa que nel hai varias cadeas monta\u00f1osas, sendo o seu cume o Damavand nos montes Elburz a 5610 metros, e depresi\u00f3ns como a conca de Lut, ao leste de Kerman, no Ir\u00e1n central, por baixo de 300 metros.\nXeolox\u00eda.\nA rexi\u00f3n est\u00e1 formada principalmente por terreos gondwanos acrecionarios entre a plataforma de Turan ao norte e a principal avanzada dos Zagros, a zona de sutura entre a placa ar\u00e1biga que se move cara ao norte e o continente euroasi\u00e1tico. \u00c9 unha rexi\u00f3n xeoloxicamente ben estudada debido ao interese xeral na zona de colisi\u00f3n continental, e debido \u00e1 longa historia de Ir\u00e1n de investigaci\u00f3n en xeolox\u00eda, particularmente en xeolox\u00eda econ\u00f3mica, a\u00ednda que as principais reservas de petr\u00f3leo de Ir\u00e1n non se atopan no altiplano.\nXeograf\u00eda.\nO altiplano iraniano, en xeolox\u00eda, corresp\u00f3ndese cunha zona xeogr\u00e1fica ao norte dos grandes cintos de monta\u00f1as encartadas que resultan da colisi\u00f3n da placa ar\u00e1biga coa placa eurasi\u00e1tica. Nesta definici\u00f3n, a meseta non cobre o suroeste de Ir\u00e1n. Est\u00e9ndese dende a provincia de Acerbaix\u00e1n Oriental no noroeste de Ir\u00e1n ata Afganist\u00e1n e o suroeste de Paquist\u00e1n. Tam\u00e9n incl\u00fae partes menores das rep\u00fablicas de Acerbaix\u00e1n e Turkmenist\u00e1n. As s\u00faas cadeas monta\u00f1osas poden dividirse en cinco principais subrexi\u00f3ns:\nNesta rexi\u00f3n son singulares os lagos estacionais do deserto, ou de \u00e1reas pantanosas, co\u00f1ecidos como hamun. As principais depresi\u00f3ns son:\nHistoria.\nNa Idade de Bronce, Elam estend\u00edase ao longo dos montes Zagros, conectando Mesopotamia e o altiplano iraniano. Os reinos de Aratta co\u00f1ecidos por fontes cuneiformes pod\u00eda ser que se situasen na meseta iraniana central.\nNa antig\u00fcidade cl\u00e1sica a rexi\u00f3n foi co\u00f1ecida como Persia, debido \u00e1 dinast\u00eda aquem\u00e9nida persa, orixinaria da Persia en si, ou Fars.\nA Er\u0101n persia media (de onde deriva o nome moderno \"Ir\u0101n\") comezou a usarse en referencia ao estado (m\u00e1is que como unha denominaci\u00f3n \u00e9tnica) dende o per\u00edodo sas\u00e1nida.\nArqueolox\u00eda.\nNo altiplano iraniano desenvolv\u00e9ronse certas culturas prehist\u00f3ricas, sendo os principais xacementos arqueol\u00f3xicos os seguintes:"}
{"id": "504626", "revid": "47401", "url": "https://gl.wikipedia.org/wiki?curid=504626", "title": "Meseta iraniana", "text": ""}
{"id": "504627", "revid": "89787", "url": "https://gl.wikipedia.org/wiki?curid=504627", "title": "Lisa Fonssagrives", "text": "Lisa Birgitta Bernstone, nada no condado de V\u00e4stra G\u00f6taland o 17 de maio de 1911 e finada en Nova York o 4 de febreiro de 1992, foi unha modelo sueca co\u00f1ecida como Lisa Fonssagrives, considerada unha das primeiras supermodelos da historia.\nTraxectoria.\nLisa Fonssagrives naceu en Suecia en 1911, en G\u00f6teborg ou Uddevalla e creceu en Uddevalla. De nena, aprendeu pintura, escultura e danza. Pasou \u00e1 escola de Mary Wigman en Berl\u00edn, onde estudou arte e danza. Tras volver a Suecia, abriu unha escola de baile. Mudouse de Suecia a Par\u00eds para adestrarse en ballet tras participar coa core\u00f3grafa Astrid Malmborg nunha competici\u00f3n internacional e traballou como profesora privada de danza con Fernand Fonssagrives, o que a levou a facer unha carreira como modelo. Posteriormente dixo que ser modelo era \"continuar a bailar\". Mentres estaba en Par\u00eds en 1916, o fot\u00f3grafo Willy Maywald descubriuna nun ascensor e prop\u00faxolle que fose modelo de sombreiros para el. As fotograf\u00edas foron enviadas \u00e1 revista \"Vogue\", e o seu fot\u00f3grafo Horst realizou probas fotogr\u00e1ficas dela. En xullo de 1939, apareceu na revista semanal alem\u00e1 \"Der Stern\". Antes de que Fonssagrives marchase aos Estados Unidos en 1939 xa era unha top model. A s\u00faa imaxe aparecu na portada de moitas revistas nas d\u00e9cadas de 1930, 1940 e 1950, inclu\u00eddas \"Town &amp; Country\", \"Life\", \"Time\", \"Vogue\" e \"Vanity Fair\". D\u00edxose dela que era \"a mellor pagada, a m\u00e1is eloxiada e a mellor modelo do negocio\". Fonssagrives describiuse a ela mesma como unha \"boa percha para a roupa\".\nTraballou con fot\u00f3grafos de moda como George Hoyningen-Huene, Man Ray, Horst, Erwin Blumenfeld, George Platt Lynes, Richard Avedon e Edgar de Evia. Casou co fot\u00f3grafo parisiense Fernand Fonssagrives en 1935; divorci\u00e1ronse en 1949 e casou con outros fot\u00f3grafo, Irving Penn, en 1950. Converteuse en escultora na d\u00e9cada de 1960 e exhibiu a s\u00faa obra na Marlborough Gallery de Manhattan.\nFonssagrives faleceu aos 80 anos en Nova York, sobrevivida polo seu segundo marido e os seus dous fillos, a s\u00faa filla Mia Fonssagrives-Solow (dese\u00f1adora de moda e xoias e escultora casada co investidor inmobiliario e coleccionista de arte Sheldon Solow) e o seu fillo, Tom Penn (dese\u00f1ador).\nA poxa da colecci\u00f3n de fotograf\u00edas de Elton John que tivo lugar en Christie's o 15 de outubro de 2004 vendeu unha foto tomada por Irving Penn da s\u00faa esposa en 1950 por 57\u00a0360 d\u00f3lares."}
{"id": "504629", "revid": "89787", "url": "https://gl.wikipedia.org/wiki?curid=504629", "title": "Paloma Castro Rey", "text": "Paloma Castro Rey, nada en Pontevedra en 1981, \u00e9 unha avogada e pol\u00edtica galega do PSdG-PSOE, deputada no Parlamento de Galicia pola Circunscrici\u00f3n electoral de Pontevedra.\nTraxectoria.\nEstudou no IES S\u00e1nchez Cant\u00f3n, \u00e9 licenciada en Dereito pola Universidade da Coru\u00f1a e na s\u00faa actividade profesional est\u00e1 especializada en dereito civil, de familia, penal e violencia de x\u00e9nero. Nas Elecci\u00f3ns ao Parlamento de Galicia de 2020 levou o n\u00famero tres na lista do PSdG-PSOE pola Circunscrici\u00f3n electoral de Pontevedra, obtendo acta de deputada auton\u00f3mica."}
{"id": "504631", "revid": "89787", "url": "https://gl.wikipedia.org/wiki?curid=504631", "title": "Noa D\u00edaz Varela", "text": "Noa Susana D\u00edaz Varela, nada no Savi\u00f1ao en 1974, \u00e9 unha xornalista e pol\u00edtica galega do PSdG-PSOE, deputada no Parlamento de Galicia pola Circunscrici\u00f3n electoral da Coru\u00f1a.\nTraxectoria.\n\u00c9 licenciada en xornalismo pola Universidade de Santiago de Compostela e en Publicidade e Relaci\u00f3ns P\u00fablicas pola Universidade de Vigo. Exerceu como periodista no gabinete de comunicaci\u00f3n da Universidade de Santiago de Compostela.\nNas Elecci\u00f3ns municipais de 2019 en Galicia presentouse como n\u00famero 8 na lista do Partido dos Socialistas de Galiciaao Concello de Santiago, sa\u00edndo elixida concelleira e ocupando o cargo de Concelleira de educaci\u00f3n, igualdade e mocidade.\nNas Elecci\u00f3ns ao Parlamento de Galicia de 2020 levou o n\u00famero dous na lista do PSdG-PSOE pola Circunscrici\u00f3n electoral da Coru\u00f1a, obtendo acta de deputada auton\u00f3mica."}
{"id": "504632", "revid": "5863", "url": "https://gl.wikipedia.org/wiki?curid=504632", "title": "Relaci\u00f3ns P\u00fablicas", "text": ""}
{"id": "504635", "revid": "17467", "url": "https://gl.wikipedia.org/wiki?curid=504635", "title": "Susana D\u00edaz Varela", "text": ""}
{"id": "504636", "revid": "17467", "url": "https://gl.wikipedia.org/wiki?curid=504636", "title": "Noa Susana D\u00edaz", "text": ""}
{"id": "504637", "revid": "1131", "url": "https://gl.wikipedia.org/wiki?curid=504637", "title": "Asociaci\u00f3n de Amigos da Casa das Ciencias", "text": "A Asociaci\u00f3n de Amigos da casa das Ciencias foi creada no 1993 co fin de \"apoiar decididamente as actividades desenvoltas pola Casa das Ciencias da Coru\u00f1a, e colaborar con ela para potenciar todas as formas de divulgaci\u00f3n, popularizaci\u00f3n e educaci\u00f3n cient\u00edfica\".\nUnha das s\u00faas principais actividades \u00e9 o mantemento do D\u00eda da Ciencia na R\u00faa.\nPresidentes:"}
{"id": "504638", "revid": "89787", "url": "https://gl.wikipedia.org/wiki?curid=504638", "title": "Francisco Javier Novelle Secades", "text": "Francisco Javier Novelle Secades, nado en Oviedo (Asturias) o 15 de agosto de 1950 e morto na Coru\u00f1a o 14 de agosto de 2020, foi un activista difusor cient\u00edfico e profesor que desenvolveu a s\u00faa actividade en Galicia.\nTraxectoria.\nImpulsor da Asociaci\u00f3n de Amigos da Casa das Ciencias dende a s\u00faa fundaci\u00f3n, foi tesoureiro, secretario e despois, presidente de 2006 ata a s\u00faa morte, levou a celebraci\u00f3n do D\u00eda da Ciencia na R\u00faa ata a XXV edici\u00f3n (unha edici\u00f3n que non puido celebrarse pola alarma sanitaria da COVID-19 ).\nCualificado como 'un home que nunca deixou de aprender', adicouse a difundir o co\u00f1ecemento usando como ferramenta principal a AACC, pero tam\u00e9n a trav\u00e9s da s\u00faa labor docente como profesor de tecnolox\u00eda no IES Calvo Sotelo da Coru\u00f1a ou pola Asociaci\u00f3n de Ensinantes de Fabricaci\u00f3n Mec\u00e1nica (Enfamec)."}
{"id": "504640", "revid": "5863", "url": "https://gl.wikipedia.org/wiki?curid=504640", "title": "Noa Susana D\u00edaz Varela", "text": ""}
{"id": "504642", "revid": "1888", "url": "https://gl.wikipedia.org/wiki?curid=504642", "title": "Manuel Moreda Outeiral", "text": "Manuel Moreda Outeiral, nado en Vigo cara a 1857 e finado no Monte do Castro de Vigo o 10 de decembro de 1936, foi un pol\u00edtco galego.\nTraxectoria.\nXornaleiro. Veci\u00f1o de Riomao. Militante do PCE. Co golpe de Estado do 18 de xullo de 1936 participou na resistencia o golpe en Lavadores, acusado do asalto ao chal\u00e9 de Estanislao N\u00fa\u00f1ez Barrios no Seixo, no que o empresario foi asasinado. Detido, foi xulgado por rebeli\u00f3n militar e sentenciado a pena de morte. Foi executado con 79 anos no Monte do Castro o 10 de decembro de 1936 cos seus fillos Constante e Jos\u00e9 Moreda V\u00e1zquez, e con Urbano Rodr\u00edguez Moledo, Manuel N\u00fa\u00f1ez \u00c1lvarez, Antonio Sayar Carrera, Manuel Acu\u00f1a G\u00f3mez, Fernando Costas M\u00e9ndez, Lu\u00eds Ferreira Vieitez, Jos\u00e9 Gonz\u00e1lez Andreu e Lu\u00eds Mart\u00ednez Rom\u00e1n."}
{"id": "504643", "revid": "52566", "url": "https://gl.wikipedia.org/wiki?curid=504643", "title": "Dmitri Kondratiev", "text": "Dmitri Iurievich Kondratiev, nado en Irkutsk o 25 de maio de 1969, \u00e9 un cosmonauta ruso que formou parte das misi\u00f3ns Soiuz TMA-20 e das expedici\u00f3ns 26 e 27 \u00e1 Estaci\u00f3n Espacial Internacional.\nTraxectoria.\nKondratiev graduouse na Escola de Pilotos da Forza A\u00e9rea de Kachinsk en 1990 como piloto e enxe\u00f1eiro. En 2000 graduouse en Econom\u00eda, Estat\u00edstica e Ciencias da Computaci\u00f3n pola Universidade Estatal de Moscova e na Academia Iuri Gagarin da Forza A\u00e9rea en 2004. Entrou no corpo de cosmonautas en 1997, participando na misi\u00f3n Soiuz TMA-20 formando parte das expedici\u00f3ns 26 e 27 \u00e1 Estaci\u00f3n Espacial Internacional. Pasou 159,30 d\u00edas no espazo."}
{"id": "504644", "revid": "5863", "url": "https://gl.wikipedia.org/wiki?curid=504644", "title": "Asociaci\u00f3n de Amigos de la Casa de las Ciencias", "text": ""}
{"id": "504645", "revid": "5863", "url": "https://gl.wikipedia.org/wiki?curid=504645", "title": "F.J. Novelle Secades", "text": ""}
{"id": "504646", "revid": "5863", "url": "https://gl.wikipedia.org/wiki?curid=504646", "title": "F. J. Novelle Secades", "text": ""}
{"id": "504647", "revid": "5863", "url": "https://gl.wikipedia.org/wiki?curid=504647", "title": "Francisco Novelle Secades", "text": ""}
{"id": "504648", "revid": "5863", "url": "https://gl.wikipedia.org/wiki?curid=504648", "title": "Javier Novelle Secades", "text": ""}
{"id": "504649", "revid": "4817", "url": "https://gl.wikipedia.org/wiki?curid=504649", "title": "Oleg Kononenko", "text": "Oleg Dmitriievich Kononenko, nado en Chardzhou (Turkmenist\u00e1n) o 21 de xu\u00f1o de 1964, \u00e9 un cosmonauta ruso que formou parte das misi\u00f3ns Soiuz TMA-12, Soiuz TMA-03M, Soiuz TMA-17M e Soiuz MS-11 e formando parte das expedici\u00f3ns 17, 30, 31, 44, 45, 57, 58 e 59 \u00e1 Estaci\u00f3n Espacial Internacional.\nTraxectoria.\nKononenko graduouse no Instituto de Aviaci\u00f3n N.E. Zhukovksi Kharkov en 1988 como enxe\u00f1eiro mec\u00e1nico. Entrou no corpo de cosmonautas en 1996, adestr\u00e1ndose para ser cosmonauta entre xu\u00f1o de 1996 e marzo de 1998. Participou nas misi\u00f3ns Soiuz TMA-12, Soiuz TMA-03M, Soiuz TMA-17M e Soiuz MS-11 e formando parte das expedici\u00f3ns 17, 30, 31, 44, 45, 57, 58 e 59 \u00e1 Estaci\u00f3n Espacial Internacional, acumulando un total de 533,14 d\u00edas no espazo."}
{"id": "504650", "revid": "89787", "url": "https://gl.wikipedia.org/wiki?curid=504650", "title": "Timothy Kopra", "text": "Timothy Lennart \"Tim\" Kopra, nado en Austin, Texas, o 9 de abril de 1963, \u00e9 un astronauta estadounidense que formou partes da misi\u00f3ns STS-128, STS-127 e Soiuz TMA-19M e foi membro das expedici\u00f3ns 20, 46 e 47 \u00e1 Estaci\u00f3n Espacial Internacional.\nTraxectoria.\nKopra graduouse en ciencias pola Academia Militar de West Point, en Nova York, en 1985. \u00c9 m\u00e1ster en enxe\u00f1er\u00eda aeroespacial polo Instituto Tecnol\u00f3xico de Georgia en 1995 e m\u00e1ster en estudos estrat\u00e9xicos pola Facultade de Guerra da Armada dos Estados Unidos en 2006. Tam\u00e9n \u00e9 m\u00e1ster en administraci\u00f3n de empresas pola Universidade de Columbia e a Escola de Negocios de Londres en 2013.\nFoi seleccionado como astronauta pola NASA en xullo de 2000, participando nas misi\u00f3ns STS-128, STS-127 e Soiuz TMA-19M e sendo membro das expedici\u00f3ns Expedici\u00f3n 20, Expedici\u00f3n 46 e Expedici\u00f3n 47 \u00e1 Estaci\u00f3n Espacial Internacional e pasando un total de 244,04 d\u00edas no espazo."}
{"id": "504651", "revid": "89787", "url": "https://gl.wikipedia.org/wiki?curid=504651", "title": "Juan Carlos Francisco Rivera", "text": "Juan Carlos Francisco Rivera, nado en Ver\u00edn en 1968, \u00e9 un avogado e pol\u00edtico galego do PSdG-PSOE, senador nas XIII e XIV lexislaturas do Senado de Espa\u00f1a e deputado auton\u00f3mico nas VIII e XI lexislaturas do Parlamento de Galicia.\nTraxectoria.\nFoi concelleiro de Ver\u00edn. Figur\u00f3u como cabeza de lista para o Senado pola Provincia de Ourense para as Elecci\u00f3ns xerais de abril de 2019 e as novembro do mesmo ano. \nNas Elecci\u00f3ns ao Parlamento de Galicia de 2020 levou o n\u00famero dous na lista do PSdG-PSOE pola Circunscrici\u00f3n electoral de Ourense, obtendo acta de deputado auton\u00f3mico."}
{"id": "504652", "revid": "5863", "url": "https://gl.wikipedia.org/wiki?curid=504652", "title": "Juan Carlos Francisco", "text": ""}
{"id": "504653", "revid": "4817", "url": "https://gl.wikipedia.org/wiki?curid=504653", "title": "Mikhail Kornienko", "text": "Mikhail Borisovich Kornienko, nado en Syzran (Samara) o 15 de abril de 1960, \u00e9 un cosmonauta ruso retirado que formou parte das misi\u00f3ns Soiuz TMA-18, Soiuz TMA-16M, Soiuz TMA-18M e das expedici\u00f3ns 18, 23, 24, 43, 44, 45 e 46 \u00e1 Estaci\u00f3n Espacial Internacional.\nTraxectoria.\nKornienko graduouse no Instituto de Aviaci\u00f3n de Moscova en 1987 como enxe\u00f1eiro mec\u00e1nico. Entrou no corpo de cosmonautas en 1998, participando nas misi\u00f3ns Soiuz TMA-18, Soiuz TMA-16M, Soiuz TMA-18M e nas expedici\u00f3ns 18, 23, 24, 43, 44, 45 e 46 \u00e1 Estaci\u00f3n Espacial Internacional, acumulando un total de 516,42 d\u00edas no espazo."}
{"id": "504654", "revid": "81969", "url": "https://gl.wikipedia.org/wiki?curid=504654", "title": "Kuopion Palloseura", "text": "O Kuopion Palloseura ou KuPS \u00e9 un equipo de f\u00fatbol\u00a0da cidade de Kuopio, Savonia do Norte (Finlandia). Foi fundado o 16 de marzo de 1923 e actualmente compite na Veikkausliiga, a m\u00e1xima categor\u00eda do f\u00fatbol finland\u00e9s. Xoga os seus partidos como local no Savon Sanomat Areena, un estadio con capacidade para 4\u00a0778 espectadores. O seu uniforme titular \u00e9 camiseta amarela e pantal\u00f3n negro, mentres que a reserva \u00e9 unha camiseta negra con pantal\u00f3n branco.\nO KuPS ga\u00f1ou o campionato finland\u00e9s en seis ocasi\u00f3ns, a Suomen Cup en d\u00faas, as\u00ed como a Liigacup unha vez. O KuPS tam\u00e9n pos\u00fae o r\u00e9cord como o club finland\u00e9s que m\u00e1is tempadas consecutivas disputou na m\u00e1xima categor\u00eda, dende 1949 ata 1992. En 2019 equipo ocupaba a cuarta posici\u00f3n na clasificaci\u00f3n hist\u00f3rica da liga."}
{"id": "504655", "revid": "19415", "url": "https://gl.wikipedia.org/wiki?curid=504655", "title": "KuPS", "text": ""}
{"id": "504656", "revid": "19415", "url": "https://gl.wikipedia.org/wiki?curid=504656", "title": "KuPS Kuopio", "text": ""}
{"id": "504658", "revid": "5863", "url": "https://gl.wikipedia.org/wiki?curid=504658", "title": "Ricardo Solla Lemos", "text": "Ricardo Solla Lemos, nado en Portugal cara a 1913 e finado en Vigo o 17 de abril de 1937, foi un zapateiro e pol\u00edtico galego.\nTraxectoria.\nIrm\u00e1n de Antonio Solla Lemos. Veci\u00f1o de Canedo (Ponteareas). Co golpe de Estado do 18 de xullo de 1936 foi detido e xulgado en consello de guerra sumar\u00edsimo en Vigo por rebeli\u00f3n militar. Foi condenado a pena de morte e executado \u00e1s 11 horas do 17 de abril de 1937 con Rafael Lareo Mallo, Rogelio Arjones e Mois\u00e9s Pereira Figueras, nas inmediaci\u00f3ns do Castelo do Castro."}
{"id": "504660", "revid": "5863", "url": "https://gl.wikipedia.org/wiki?curid=504660", "title": "Matilde Bego\u00f1a Rodr\u00edguez Rumbo", "text": ""}
{"id": "504661", "revid": "5863", "url": "https://gl.wikipedia.org/wiki?curid=504661", "title": "Matilde Rodr\u00edguez Rumbo", "text": ""}
{"id": "504664", "revid": "1131", "url": "https://gl.wikipedia.org/wiki?curid=504664", "title": "Avelino Pazos P\u00e9rez", "text": "Avelino Pazos P\u00e9rez, nado en Ramiras (Castrelo de Mi\u00f1o) o 2 de novembro de 1970, \u00e9 un pol\u00edtico galego do PPdeG.\nTraxectoria.\nMembro da executiva provincial de Ourense do PPdeG. Obtivo praza de funcionario da Deputaci\u00f3n provincial de Ourense como pe\u00f3n de estradas en xaneiro de 2011. Concelleiro de Castrelo de Mi\u00f1o polo PPdeG dende as elecci\u00f3ns municipais de 2011. Nas municipais de 2019 encabezou a lista do PPdeG, que obtivo tres concelleiros. Logo de presentar unha moci\u00f3n de censura contra o alcalde Esteban Su\u00e1rez M\u00e9ndez co apoio de 2 concelleiros tr\u00e1nsfugas do PSdeG-PSOE, o 11 de agosto de 2020 foi elixido alcalde de Castrelo de Mi\u00f1o. Nas elecci\u00f3ns municipais de 2023 encabezou de novo a candidatura do PP de Castrelo de Mi\u00f1o, conseguindo maior\u00eda absoluta con 5 concelleiros.\nPreside o primeiro Club de Cata de Aceite de Oliva Virxe de Galicia."}
{"id": "504666", "revid": "5863", "url": "https://gl.wikipedia.org/wiki?curid=504666", "title": "Jos\u00e9 Alberto Pazos Cou\u00f1ago", "text": ""}
{"id": "504667", "revid": "5863", "url": "https://gl.wikipedia.org/wiki?curid=504667", "title": "Luis Manuel \u00c1lvarez Mart\u00ednez", "text": ""}
{"id": "504668", "revid": "5863", "url": "https://gl.wikipedia.org/wiki?curid=504668", "title": "Gonzalo Caballero Miguez", "text": ""}
{"id": "504670", "revid": "89787", "url": "https://gl.wikipedia.org/wiki?curid=504670", "title": "Leticia Gallego Sanrom\u00e1n", "text": "Mar\u00eda Leticia Gallego Sanrom\u00e1n, nada en Vigo en 1976, \u00e9 unha pol\u00edtica galega do PSdG-PSOE, deputada no Parlamento de Galicia pola Circunscrici\u00f3n electoral de Pontevedra.\nTraxectoria.\n\u00c9 licenciada en Ciencias Pol\u00edticas pola Universidade de Santiago de Compostela. Traballou na Cruz Vermella e foi membro do gabinete da alcald\u00eda de Vigo. Nas Elecci\u00f3ns ao Parlamento de Galicia de 2020 levou o n\u00famero cinco na lista do PSdG-PSOE pola Circunscrici\u00f3n electoral de Pontevedra, obtendo acta de deputada auton\u00f3mica."}
{"id": "504671", "revid": "5863", "url": "https://gl.wikipedia.org/wiki?curid=504671", "title": "Mar\u00eda Leticia Gallego Sanrom\u00e1n", "text": ""}
{"id": "504673", "revid": "5863", "url": "https://gl.wikipedia.org/wiki?curid=504673", "title": "Mar\u00eda Leticia Gallego", "text": ""}
{"id": "504674", "revid": "865", "url": "https://gl.wikipedia.org/wiki?curid=504674", "title": "At Mount Zoomer", "text": "At Mount Zoomer \u00e9 o segundo \u00e1lbum de estudio da banda canadense de indie rock Wolf Parade, publicado o 17 de xu\u00f1o de 2008 a trav\u00e9s do selo Sub Pop Records."}
{"id": "504676", "revid": "98629", "url": "https://gl.wikipedia.org/wiki?curid=504676", "title": "Altiplano brasileiro", "text": "O altiplano brasileiro ou altiplano central do Brasil \u00e9 a denominaci\u00f3n habitual da rexi\u00f3n que se estende polo Distrito Federal, Goi\u00e1s, Minas Gerais, Tocantins, Mato Grosso e Mato Grosso do Sul. \u00c9 unha extensa rexi\u00f3n xeogr\u00e1fica que cobre a maior parte das porci\u00f3ns leste, sur e central do Brasil, totalizando case a metade da \u00e1rea terrestre do pa\u00eds, ou 4,5 mill\u00f3ns de quil\u00f3metros cadrados. Al\u00e9n diso, unha consider\u00e1bel maior\u00eda da poboaci\u00f3n brasileira vive nas monta\u00f1as ou na estreita rexi\u00f3n costeira inmediatamente adxacente a el. Ten como l\u00edmite norte o altiplano cearense (Nordeste Setentrional), como l\u00edmite leste o altiplano da Borborema, como l\u00edmite sur o altiplano norte-ga\u00facho (sur da serra sulina) e como l\u00edmite oeste as terras altas centro-otesinas. No sur de Minas local\u00edzase a s\u00faa parte m\u00e1is alta.\nAntigos fluxos de lava bas\u00e1ltica deron orixe \u00e1 maior parte da rexi\u00f3n. Non obstante, o longo tempo de actividade xeof\u00edsica dram\u00e1tica pasou e agora non hai actividade s\u00edsmica nin vulc\u00e1nica no altiplano. A erosi\u00f3n tam\u00e9n desempe\u00f1ou un papel importante na formaci\u00f3n do altiplano, formando extensos dep\u00f3sitos sedimentarios e desgastes nas monta\u00f1as.\nO altiplano brasileiro \u00e9 salientable debido \u00e1 gran diversidade que se atopa: na rexi\u00f3n hai varios biomas, condici\u00f3ns clim\u00e1ticas, xeoqu\u00edmica diverxente (por exemplo, o tipo rochoso atopado na divisa SC-RS e en Torres diverxe bastante do que se atopa na Serra da Borborema, que \u00e9 m\u00e1is parecido ao que se ve na serra capixaba) e milleiros de especies animais e vexetais diferentes.\nSubunidades.\nSegundo Aroldo de Azevedo (1949), o altiplano brasileiro div\u00eddese en cinco subunidades:\nTopograf\u00eda.\nA s\u00faa altitude \u00e9 vari\u00e1bel (entre 305 e 915 metros), o altiplano est\u00e1 bastante erosionado e cortado por varias cadeas monta\u00f1osas e numerosos vales. Parte do terreo restante est\u00e1 composto por planicies denominadas cerrados e grandes \u00e1reas cubertas de forestas.\nOs altiplanos est\u00e1n delimitados por escarpas (ramplas ou aclives que xorden nos bordos de altiplanos e serras), onde o proceso de degradaci\u00f3n supera o de deposici\u00f3n de sedimentos. Pode presentar varios trazos.\nAs s\u00faas principais cordilleiras sono a serra da Mantiqueira, a serra do Mar e a serra Geral. A altitude media das serras \u00e9 de arredor de 1200 metros sobre o nivel do mar. Os principais picos son o Pico das Agulhas Negras (2791 metros) na serra da Mantiqueira, e o Pico Maior de Friburgo (2232 metros) na serra do Mar."}
{"id": "504677", "revid": "89787", "url": "https://gl.wikipedia.org/wiki?curid=504677", "title": "Club Haro Deportivo", "text": "O Club Haro Deportivo \u00e9 un club de f\u00fatbol de Espa\u00f1a da cidade de Haro, na Rioxa. Fundado en 1914, xoga no grupo II da Segunda Divisi\u00f3n B.\nEstadio.\nO Haro Deportivo disputa os seus partidos como local no Estadio Municipal El Mazo, un campo con capacidade para 4.300 persoas e herba natural."}
{"id": "504678", "revid": "7523", "url": "https://gl.wikipedia.org/wiki?curid=504678", "title": "Haro Deportivo", "text": ""}
{"id": "504679", "revid": "89787", "url": "https://gl.wikipedia.org/wiki?curid=504679", "title": "Alberto Sordi", "text": "Alberto Sordi, nado en Roma o 15 de xu\u00f1o de 1920 e finado na mesma cidade o 24 de febreiro de 2003, foi un actor, director e guionista de cinema italiano.\nTraxectoria.\nSordi naceu en Roma, de pais mestres e m\u00fasicos, \u00faltimo dos seus cinco fillos. Recibiu o seu nome por un irm\u00e1n m\u00e1is vello que morreu varios d\u00edas antes de que el nacese. Sordi entrou na academia das artes dram\u00e1ticas de Mil\u00e1n, mais foi expulsado polo seu forte acento romano. Mentres tanto estudou para converterse en cantante de \u00f3pera. A s\u00faa voz acabou por converterse na s\u00faa marca.\nSordi comezou a s\u00faa carreira art\u00edstica aos dezanove anos, como dobrador do c\u00f3mico Oliver Hardy (do d\u00fao O Gordo e o Fraco). Despois, participou en programas de radio e nalgunhas obras de teatro, mais foi no cinema que alcanzou fama internacional.\nSordi actuou en cerca de 150 filmes ao longo de m\u00e1is de sesenta anos de actividade art\u00edstica.\nFaleceu catro meses antes do seu 83 aniversario por mor dun cancro de pulm\u00f3n. Unha multitude de m\u00e1is dun mill\u00f3n de persoas reuniuse para honralo no seu funeral celebrado na bas\u00edlica de San Xo\u00e1n de Latr\u00e1n. Ata a s\u00faa morte residiu na s\u00faa magn\u00edfica \"villa\" en Roma, hoxe co\u00f1ecida como \"Villa Sordi\"."}
{"id": "504680", "revid": "89787", "url": "https://gl.wikipedia.org/wiki?curid=504680", "title": "Patricia Otero Rodr\u00edguez", "text": "Patricia Otero Rodr\u00edguez, nada en Monforte de Lemos o 15 de abril de 1979, \u00e9 unha avogada e pol\u00edtica galega do PSdG-PSOE, deputada no Parlamento de Galicia pola Circunscrici\u00f3n electoral de Lugo.\nTraxectoria.\n\u00c9 licenciada en Dereito pola Universidade de Santiago de Compostela. Foi concelleira e 2\u00aa tenente de alcalde de Burela tralas elecci\u00f3ns municipais de 2015. Concorreu \u00e1s primarias para a Secretar\u00eda provincial do PSdeG-PSOE de Lugo en decembro de 2017, quedando en terceira posici\u00f3n tralo concelleiro en Friol e deputado provincial \u00c1lvaro Santos (elixido en primeira volta) e o alcalde de Castroverde Xos\u00e9 Mar\u00eda Arias Fern\u00e1ndez. Causou alta como deputada auton\u00f3mica o 11 de setembro de 2018 en substituci\u00f3n de Jos\u00e9 Antonio Quiroga D\u00edaz.\nTrala dimisi\u00f3n de \u00c1lvaro Santos en xu\u00f1o de 2019 concorreu novamente \u00e1s primarias pola secretar\u00eda provincial no mes de xullo, sendo elixida nesta ocasi\u00f3n cun 68% dos votos fronte ao alcalde de Castroverde Arias Fern\u00e1ndez. Nas Elecci\u00f3ns ao Parlamento de Galicia de 2020 encabezou a lista do PSdG-PSOE pola Circunscrici\u00f3n electoral de Lugo, renovando a acta de deputada auton\u00f3mica. Dende decembro de 2021 \u00e9 Secretaria de Pesca na Executiva Nacional Galega encabezada por Valent\u00edn Gonz\u00e1lez Formoso, cesando como secretaria provincial en Lugo ao non concorrer \u00e1 reelecci\u00f3n no Congreso de febreiro de 2022."}
{"id": "504683", "revid": "4817", "url": "https://gl.wikipedia.org/wiki?curid=504683", "title": "Valeri Korzun", "text": "Valeri Grigorievich Korzun, nado en Krasny Sulin, oblast de Rostov, o 5 de marzo de 1953, \u00e9 un cosmonauta ruso que formou parte das misi\u00f3ns Soiuz TM-24, STS-111 e STS-113, sendo membro da Expedici\u00f3n 5 \u00e1 Estaci\u00f3n Espacial Internacional.\nTraxectoria.\nKorzun graduouse na Facultade de Aviaci\u00f3n Militar de Kachin en 1974. Entrou no corpo de cosmonautas en decembro de 1987, participando nas misi\u00f3ns Soiuz TM-24, STS-111 e STS-113, sendo membro da Expedici\u00f3n 5 \u00e1 Estaci\u00f3n Espacial Internacional, acumulando un total de 516,42 d\u00edas no espazo."}
{"id": "504684", "revid": "23204", "url": "https://gl.wikipedia.org/wiki?curid=504684", "title": "Emmy Hennings", "text": "Emma Maria Cordsen, nada en Flensburgo o 17 de xaneiro de 1885 e finada en Sorengo o 10 de agosto de 1948, foi unha int\u00e9rprete e poeta alem\u00e1 co\u00f1ecida como Emmy Hennings. Foi tam\u00e9n a esposa do c\u00e9lebre dada\u00edsta Hugo Ball. A pesar dos seus logros propios, non \u00e9 doado atopar informaci\u00f3n sobre Hennings que non estea relacionada directamente coa s\u00faa relaci\u00f3n con Ball, a\u00ednda que si se publicaron varias biograf\u00edas de Hennings en alem\u00e1n.\nTraxectoria.\nHennings naceu en Flensburgo, Imperio alem\u00e1n, describ\u00edndose posteriormente como \"unha nena de mari\u00f1o\".\nDespois de que remetase o seu primeiro matrimonio en 1906, Hennings converteuse nunha int\u00e9rprete itinerante, viaxando por gran parte do continente europeo. Estaba a actuar no Cabaret Simplizissimus de M\u00fanic, cando co\u00f1eceu a Ball en 1913.\nNese tempo, Hennings xa publicara poes\u00eda, con traballos que apareceran nas publicaci\u00f3ns de esquerdas \"Pan\" e \"Die Aktion\". En 1913 tam\u00e9n publicou unha colecci\u00f3n de poes\u00eda curta chamada \"\u00c4thergedichte\". M\u00e1is tarde, Hennings foi unha colaboradora da revista \"Revolution\", fundada por Ball e Hans Leybold.\nHennings e Ball mud\u00e1ronse a Z\u00fcrich en 1915, onde participaron na fundaci\u00f3n Cabaret Voltaire, que marcou o comezo do movemento dada. Hennings era unha int\u00e9rprete regular no Cabaret Voltaire. As s\u00faas actuaci\u00f3ns inclu\u00edron unha funci\u00f3n en \"Das Leben des Menschen\", en que apareceu con Ball. Esta foi a estrea alem\u00e1 da obra de Leonid Andreev. Hennings tam\u00e9n actuou nunha obra escrita por Ball chamada \"Krippenspiel\". Despois de que o Cabaret Voltaire acabase, Hennings e Ball fixeron xiras, actuando maioritariamente en hoteis. Hennings cantaba, interpretaba con monicreques e bailaba a m\u00fasica composta por Ball, ademais de recitar tam\u00e9n a s\u00faa poes\u00eda propia. En 1916 Ball e Hennings crearon Arabella, a s\u00faa propia compa\u00f1\u00eda, en que Hennings actuaba co nome de Dagny. Hennings e Ball casaron o 21 de febreiro de 1920. A pesar de que non tiveron ning\u00fan neno xuntos, Hennings tivo unha filla, Annemarie, dunha relaci\u00f3n anterior. Hennings, quen sobreviviu a Ball d\u00faas d\u00e9cadas, viviu en Magliaso, Su\u00edza, dende 1942 a 1948. Faleceu nunha cl\u00ednica de Sorengo, Su\u00edza.\nEstrela dada.\nEn \"The Magic Bishop: Hugo Ball, Dada Poet\", o escritor Erdmute Wenzel White escribiu que Hennings \u201cfoi admirada polos expresionistas como a encarnaci\u00f3n do artista de cabar\u00e9 do seu tempo... A brillante estrela do Voltaire, segundo o \"Zuricher Post\", o seu papel no dada\u00edsmo non foi reco\u00f1ecido de forma axeitada\u201d. (p.\u00a011).\nBranco tam\u00e9n cita un poema por Johannes Becher que emprega como evidencia de que Hennings serviu como musa para outros artistas desa \u00e9poca:"}
{"id": "504685", "revid": "5863", "url": "https://gl.wikipedia.org/wiki?curid=504685", "title": "Jos\u00e9 Antonio Quiroga", "text": ""}
{"id": "504687", "revid": "5863", "url": "https://gl.wikipedia.org/wiki?curid=504687", "title": "Jos\u00e9 Balseiros Guinarte", "text": ""}
{"id": "504688", "revid": "5863", "url": "https://gl.wikipedia.org/wiki?curid=504688", "title": "Silvestre Jos\u00e9 Balseiros", "text": ""}
{"id": "504689", "revid": "8476", "url": "https://gl.wikipedia.org/wiki?curid=504689", "title": "Pol\u00edgono industrial de Vilar do Colo", "text": ""}
{"id": "504690", "revid": "72012", "url": "https://gl.wikipedia.org/wiki?curid=504690", "title": "Kosmos 11K63", "text": ""}
{"id": "504691", "revid": "72012", "url": "https://gl.wikipedia.org/wiki?curid=504691", "title": "Kosmos 11K65", "text": ""}
{"id": "504692", "revid": "72012", "url": "https://gl.wikipedia.org/wiki?curid=504692", "title": "Kosmos 11K65M", "text": ""}
{"id": "504693", "revid": "85894", "url": "https://gl.wikipedia.org/wiki?curid=504693", "title": "Carlos Justo Velo", "text": "Carlos Justo Velo, nado en Ribadavia cara a 1911 e finado na Ca\u00f1iza o 6 de setembro de 1936, foi un practicante e pol\u00edtico galego.\nTraxectoria.\nSobri\u00f1o do m\u00e9dico Jos\u00e9 Velo Castro e curm\u00e1n de Carlos Velo. Fixo os estudos de practicante en Santiago de Compostela, rematando en 1933. Foi practicante de Castrelo de Mi\u00f1o. Demandou ao Concello de Castrelo de Mi\u00f1o con Emilio Bande en 1934 por pr\u00e1ctica de procedemento de apremio. Logo do golpe de Estado do 18 de xullo de 1936 foi detido e paseado no Alto do Mes\u00f3n de Oroso (A Ca\u00f1iza)."}
{"id": "504694", "revid": "4817", "url": "https://gl.wikipedia.org/wiki?curid=504694", "title": "Oleg Kotov", "text": "Oleg Valeriievich Kotov, nado en Simferopol, Ucra\u00edna, o 27 de outubro de 1965, \u00e9 un cosmonauta ruso que formou parte das misi\u00f3ns Soiuz TMA-10, Soiuz TMA-17 e Soiuz TMA-10M, sendo membro da expedici\u00f3ns 15, 22, 23, 37 e 38 \u00e1 Estaci\u00f3n Espacial Internacional.\nTraxectoria.\nKotov graduouse na Academia Kirov de Medicina Militar en 1988. De novembro de 1988 a decembro de 1990 estudou m\u00e9todos para facer diagn\u00f3sticos funcionais para a selecci\u00f3n de pilotos no Hospital Central da Forza A\u00e9rea. Graduouse Instituto da Propiedade Industrial e Innovaci\u00f3n de Moscova en 1992 e en 1998 graduouse da Escola Kachin de Pilotos da Forza A\u00e9rea en 1998. Entrou no corpo de cosmonautas en 1996, participando nas misi\u00f3ns Soiuz TMA-10, Soiuz TMA-17 e Soiuz TMA-10M, sendo membro da expedici\u00f3ns 15, 22, 23, 37 e 38 \u00e1 Estaci\u00f3n Espacial Internacional, acumulando un total de 516,42 d\u00edas no espazo."}
{"id": "504695", "revid": "85894", "url": "https://gl.wikipedia.org/wiki?curid=504695", "title": "Jos\u00e9 Bacariza Mallo", "text": "Jos\u00e9 Emilio Bacariza Mallo, nado en Santiago de Compostela o 17 de abril de 1910 e finado en Madrid en outubro de 1976, foi un m\u00e9dico e pol\u00edtico galego.\nTraxectoria.\nFillo do m\u00e9dico Bernardino Bacariza Fandi\u00f1o. Estudou medicina na Universidade de Santiago de Compostela. Pertenenceu ao Sindicato de Sanidade da CNT que funcionou en Santiago de Compostela de 1931 a 1936, sendo tesoureiro da s\u00faa directiva. Licenciouse en 1933. Traballou como m\u00e9dico libre en Portomouro, onde estaba destinada a s\u00faa nai Juana Mallo como mestra. En outubro de 1935 solicitou colexiarse en Ourense como m\u00e9dico libre no Pazo (Castrelo de Mi\u00f1o). Volveu solicitar colexiarse como m\u00e9dico libre en Ourense en 1944, traslad\u00e1ndose a Alcantud (Cuenca) en 1945. En 1956 era m\u00e9dico de Matillas (Guadalajara).\nVida persoal.\nCasou con Carmen Franqueira Sabugueiro, e foi pai de Carmen Dolores Juana Bacariza Franqueira."}
{"id": "504697", "revid": "4817", "url": "https://gl.wikipedia.org/wiki?curid=504697", "title": "Vladimir Kovalionok", "text": "Vladimir Vasiliievich Kovalionok, nado en Beloe, (oblast de Minsk), o 3 de marzo de 1942, \u00e9 un cosmonauta ruso que formou parte das misi\u00f3ns Soiuz 25, Soiuz 29, Soiuz T-4 e Soiuz 31.\nTraxectoria.\nKovalionok graduouse na Escola Superior da Forza A\u00e9rea de Monino en 1976, tendo un doutoramento en ciencias militares. Entrou no corpo de cosmonautas en 1997, adestrando entre maio de 1967 e agosto de 1969. Participou nas misi\u00f3ns Soiuz 25, Soiuz 29, Soiuz T-4 e Soiuz 31, acumulando un total de 216,38 d\u00edas no espazo. Posteriormente foi director da Acadamia de Enxe\u00f1er\u00eda Militar Zhukovskiy da Forza A\u00e9rea en Moscova."}
{"id": "504698", "revid": "4817", "url": "https://gl.wikipedia.org/wiki?curid=504698", "title": "Konstantin Kozeiev", "text": "Konstantin Mirovich Kozeiev, nado en Kaliningrado o 1 de decembro de 1967, \u00e9 un cosmonauta ruso retirado que formou parte das misi\u00f3ns Soiuz TM-33 e Soiuz TM-32.\nTraxectoria.\nKozeiev graduouse na Escola T\u00e9cnica de Enxe\u00f1er\u00eda Mec\u00e1nica de Kaliningrado en 1987 no Instituto de Tecnolox\u00eda da Aviaci\u00f3n de Moscova en 1992. Entrou no corpo de cosmonautas en 1996, participando nas misi\u00f3ns Soiuz TMA-32 e Soiuz TMA-33, pasando un total de 9,83 d\u00edas no espazo."}
{"id": "504699", "revid": "4817", "url": "https://gl.wikipedia.org/wiki?curid=504699", "title": "Kevin Kregel", "text": "Kevin Richard Kregel, nado en Amityville, Nova York, o 16 de setembro de 1956, \u00e9 un astronauta estadounidense que formou partes da misi\u00f3ns STS-99, STS-78, STS-87 e STS-70.\nTraxectoria.\nKregel graduouse en enxe\u00f1er\u00eda astron\u00e1utica pola Academia da Forza A\u00e9rea dos Estados Unidos en 1978 e \u00e9 m\u00e1ster en administraci\u00f3n p\u00fablica Universidade do Estado de Troy en 1988.\nFoi seleccionado como astronauta pola NASA en marzo de 1992, participando nas misi\u00f3ns STS-99, STS-78, STS-87 e STS-70 e pasando un total de 52,76 d\u00edas no espazo."}
{"id": "504700", "revid": "72012", "url": "https://gl.wikipedia.org/wiki?curid=504700", "title": "Kevin R. Kregel", "text": ""}
{"id": "504701", "revid": "72012", "url": "https://gl.wikipedia.org/wiki?curid=504701", "title": "Kevin Richard Kregel", "text": ""}
{"id": "504702", "revid": "111586", "url": "https://gl.wikipedia.org/wiki?curid=504702", "title": "Sergei Krikalev", "text": "Sergei Konstantinovich Krikalev, nado en Leningrado o 27 de agosto de 1958, \u00e9 un cosmonauta sovi\u00e9tico e ruso que formou parte das misi\u00f3ns Soiuz TM-7, Soiuz TM-12, STS-60, STS-88, Soiuz TM-31, Soiuz TM-6, STS-102 e Soiuz TM-13 e foi membro das expedici\u00f3ns 1 e 11 \u00e1 Estaci\u00f3n Espacial Internacional.\nTraxectoria.\nKrikalev graduouse en enxe\u00f1er\u00eda mec\u00e1nica no Instituto de Mec\u00e1nica de Leningrado en 1981. Entrou no corpo de cosmonautas en 1985, completando o seu adestramento en 1986 e participando nas misi\u00f3ns Soiuz TM-7, Soiuz TM-12, STS-60, STS-88, Soiuz TM-31, Soiuz TM-6, STS-102 e Soiuz TM-13 e sendo membro das expedici\u00f3ns 1 e 11 \u00e1 Estaci\u00f3n Espacial Internacional. Krikalev ten o r\u00e9cord de permanencia total no espazo, acumulando un totla de 803,40."}
{"id": "504704", "revid": "25871", "url": "https://gl.wikipedia.org/wiki?curid=504704", "title": "Cavidade gastrovascular", "text": " \nEn zoolox\u00eda, denom\u00ednase cavidade gastrovascular ou cel\u00e9ntero, a un \u00f3rgano que ten como funci\u00f3n a dixesti\u00f3n e o transporte de nutrientes a todo o corpo do animal. Dous dos filos de animais, o dos cnidarios e o dos platihelmintos, pos\u00faen este tipo de cavidade.\nNos cnidarios.\nOs cnidarios, de simetr\u00eda radial, te\u00f1en unha estrutura semellante a un saco, constitu\u00edda por d\u00faas capas de c\u00e9lulas e unha capa xelatinosa (mesoglea) entre elas. A cavidade pos\u00fae unicamente unha abertura para o exterior e est\u00e1, na maior\u00eda deles, rodeada por tent\u00e1culos, que serven para capturaren as s\u00faas presas."}
{"id": "504705", "revid": "5863", "url": "https://gl.wikipedia.org/wiki?curid=504705", "title": "Kristall", "text": "Kristall \u00e9 o nome dun dos m\u00f3dulos que formaban a estaci\u00f3n espacial Mir.\nCaracter\u00edsticas.\nO m\u00f3dulo Kristall estaba adicado \u00e1 experimentaci\u00f3n con materiais e material biol\u00f3xico en microgravedade. Cunha masa de 19.500 kg ao lanzamento e 11,9 m de longo, Kristall foi enviado ao espazo o 31 de maio de 1990 a bordo dun foguete Proton K desde o cosm\u00f3dromo de Baikonur. Foi o terceiro m\u00f3dulo en engadirse ao n\u00facleo da Mir e ademais de adicarse \u00e1 experimentaci\u00f3n de materiais e biol\u00f3xica tam\u00e9n fac\u00eda funci\u00f3ns de observaci\u00f3n da Terra e de investigaci\u00f3n astrof\u00edsica. Ao longo da vida da Mir o m\u00f3dulo foi movido varias veces de porto para acomodar novos m\u00f3dulos, como o Spektr, e para situalo nunha mellor posici\u00f3n cando os transbordadores espaciais comezaron a visitar a estaci\u00f3n.\nKristall ti\u00f1a 61 m3 de volume presurizado e estaba dividido en dous compartimentos: o compartimento de instrumentaci\u00f3n, con contedores de alimentos e equipamento de procesamento industrial, e o compartimento de acoplamento, cun sistema de acoplamento APAS-89 con d\u00faas unidades andr\u00f3xinas e que foi usado para o primeiro acoplamento entre a Mir e un transbordador.\nOrixinalmente Kristall levaba dous paneis solares cun \u00e1rea total de 72 m2 e capaces de proporcionar 8,4 kW de potencia que se almacenaban nun sistema de bater\u00edas cunha capacidade de 360 Amperio-hora. Un dos paneis foi movido m\u00e1is tarde ao m\u00f3dulo Kvant, en 1995, a petici\u00f3n da NASA, antes do comezo das visitas dos transbordadores. O sistema de propulsi\u00f3n do m\u00f3dulo consist\u00eda en dous motores principais de 3,9 kN de pulo alimentados por tetr\u00f3xido de nitr\u00f3xeno e UDMH e varios grupos de propulsores de control de actitude de 400 N de pulo.\nKristall destru\u00eduse xunto co resto da Mir cando a estaci\u00f3n reentrou na atmosfera de maneira controlada o 23 de marzo de 2001."}
{"id": "504707", "revid": "72012", "url": "https://gl.wikipedia.org/wiki?curid=504707", "title": "Cel\u00e9ntero", "text": ""}
{"id": "504708", "revid": "197", "url": "https://gl.wikipedia.org/wiki?curid=504708", "title": "Sobreiral", "text": "Sobreiral pode referirse a:"}
{"id": "504709", "revid": "1888", "url": "https://gl.wikipedia.org/wiki?curid=504709", "title": "Jos\u00e9 Emilio Bacariza Mallo", "text": ""}
{"id": "504710", "revid": "35560", "url": "https://gl.wikipedia.org/wiki?curid=504710", "title": "KT 2", "text": "KT 2 ou Kaituozhe 2 \u00e9 o nome dun modelo de foguete espacial de propelente s\u00f3lido da China que comezou as s\u00faas operaci\u00f3ns en activo en 2017. Foi mostrado por primeira vez en 2002 e diferenciase do KT 1 no uso dunha primeira etapa de maior di\u00e1metro, sendo a segunda e terceira etapas as d\u00faas primeiras etapas do KT 1. \u00c9 capaz de po\u00f1er ata 800 kg en \u00f3rbita."}
{"id": "504711", "revid": "72012", "url": "https://gl.wikipedia.org/wiki?curid=504711", "title": "Kaituozhe 2", "text": ""}
{"id": "504712", "revid": "19415", "url": "https://gl.wikipedia.org/wiki?curid=504712", "title": "FC Ilves", "text": "O FC Ilves ou simplemente Ilves \u00e9 un equipo de f\u00fatbol\u00a0da cidade de Tampere, Pirkanmaa (Finlandia). Forma parte do club polideportivo do mesmo nome. Foi fundado o 10 de abril de 1931 e actualmente compite na Veikkausliiga, a m\u00e1xima categor\u00eda do f\u00fatbol finland\u00e9s. Xoga os seus partidos como local no Tammelan stadion, un estadio con capacidade para 5\u00a0050 espectadores. O seu uniforme titular \u00e9 camiseta amarilla e pantal\u00f3n verde, mentres que a reserva \u00e9 integramente verde.\nO Ilves ga\u00f1ou o campionato finland\u00e9s nunha ocasi\u00f3n (1983), obtendo ademais unha medalla de prata (1985) e d\u00faas de bronce (1984 e 2017); tam\u00e9n se proclamou tres veces campi\u00f3n da Suomen Cup (1979, 1990 e 2019). En 2019 equipo ocupaba a novena posici\u00f3n na clasificaci\u00f3n hist\u00f3rica da liga.\nHistoria.\nO Ilves foi fundado no instituto Tampereen Lyseo o 10 de abril 1931 por Niilo Tammisalo, que era profesor no centro, para que o alumnado puidera practicar deportes de pelota.\nSe ben o Ilves xogou o seu primeiro encontro o 7 de maio de 1931 fronte os Tampereen Palloilijat, non foi ata o 27 de maio dese mesmo ano cando se uniu \u00e1 Asociaci\u00f3n de F\u00fatbol de Finlandia.\nO 30 de xullo de 2016, con motivo do seu 85 aniversario, o equipo xogou un partido amigable fronte o Valencia Club de F\u00fatbol no estadio de Ratina. O equipo espa\u00f1ol acabar\u00eda impo\u00f1\u00e9ndose por 1-4 (0-3 ao descanso). A pesar de que o estadio contaba cunha capacidade m\u00e1xima para 16\u00a0800\u00a0persoas, o partido s\u00f3 congregou a pouco m\u00e1is de 6\u00a0000, posiblemente debido ao elevado prezo das entradas."}
{"id": "504714", "revid": "23204", "url": "https://gl.wikipedia.org/wiki?curid=504714", "title": "Gran Premio de B\u00e9lxica de 2020", "text": "O Gran Premio de B\u00e9lxica 2020 (oficialmente Formula 1 Rolex Belgian Grand Prix 2020) foi unha carreira de F\u00f3rmula 1 que que se celebrou o 30 de agosto de 2020, no Circu\u00edto de Spa-Francorchamps de Spa, B\u00e9lxica. Foi a s\u00e9tima rolda do Campionato Mundial de F\u00f3rmula 1 de 2020 e o 76\u00ba Gran Premio de B\u00e9lxica e a sexax\u00e9sima terceira vez que se disputou a carreira en Spa-Francorchamps.\nClasificaci\u00f3n.\nCualificaci\u00f3n.\nLewis Hamilton f\u00edxose coa pole, 0,511 segundos por diante do seu compa\u00f1eiro de equipo Valtteri Bottas na Q3 co Red Bull de Max Verstappen s\u00f3 a 0,015 detr\u00e1s de Bottas no terceiro posto. Daniel Ricciardo sorprendeu cun cuarto posto para Renault con Alex Albon quinto e Esteban Ocon sexto. O resto dos 10 primeiros foron Carlos Sainz para McLaren, a parella de Racing Point Sergio P\u00e9rez Mendoza e Lance Stroll seguidos de Lando Norris no outro McLaren. O AlphaTauri de Daniil Kvyat e Pierre Gasly remataron 11\u00ba e 12\u00ba, seguidos dos Ferrari de Charles Leclerc e Sebastian Vettel, que tiveron unha fin de semana de carreira decepcionante. Esta foi a primeira vez desde Silverstone 2014 cando Ferrari non participou na Q3. George Russell quedou 15\u00ba, chegando a Q2 por cuarta vez esta tempada con Williams. Na Q1 sa\u00edron Kimi R\u00e4ikk\u00f6nen e Antonio Giovinazzi de Alfa Romeo, os pilotos de Haas Romain Grosjean e Kevin Magnussen e Nicholas Latifi de Williams. \nCarreira.\nO McLaren de Carlos Sainz sufriu un fallo de escape cando se dirix\u00eda \u00e1 grella antes da volta de formaci\u00f3n, o que significou que non puido comezar a carreira. Na volta 10, o Alfa Romeo de Antonio Giovinazzi perdeu o control do seu coche que sa\u00eduse na curva 14 e chocou contra o muro. Unha das s\u00faas rodas desprend\u00e9ronse do coche que posteriormente alcanzou a suspensi\u00f3n dianteira dereita do Williams de George Russell obrigando a ambos pilotos a retirarse da carreira.\nIsto provocou unha importante cantidade de restos que provocaron a sa\u00edda do coche de seguridade. Todos os pilotos ag\u00e1s dous, Pierre Gasly e Sergio P\u00e9rez mendoza, pararon en boxes en condici\u00f3ns de coche de seguridade. Ao final do per\u00edodo do coche de seguridade, os 6 primeiros clasificados eran Lewis Hamilton, Valtteri Bottas, Max Verstappen, Gasly, P\u00e9rez, Daniel Ricciardo.\nCon pneum\u00e1ticos m\u00e1is vellos e f\u00f3ra de posici\u00f3n por non parar en boxes baixo o coche de seguridade, P\u00e9rez e Gasly comezaron a perder posici\u00f3ns. Non obstante no momento en que Ricciardo pasou a Gasly e P\u00e9rez poucas voltas despois, estaba a m\u00e1is de 10 segundos do terceiro clasificado, Max Verstappen e, a pesar de facer unha carreira moi eloxiada, Riccardo non poder\u00eda competir polo terceiro posto.\nSergio P\u00e9rez entrou a boxes ao final da 18\u00aa volta a por pneum\u00e1ticos duros novos, sa\u00edndo na 17\u00aa posici\u00f3n, o \u00faltimo dos pilotos en pista, antes de comezar a progresar na pista empregando os seus novos pneum\u00e1ticos. Na volta 26, Pierre Gasly entrou a boxes cando estaba na d\u00e9cima posici\u00f3n e puxo un conxunto de pneum\u00e1ticos medios que o levar\u00edan ata o final da carreira. Sa\u00edu na 16\u00aa posici\u00f3n, detr\u00e1s de todos os pilotos ag\u00e1s de Charles Leclerc que v\u00edrase forzado a facer unha segunda parada en boxes debido a un problema de pneum\u00e1tica. Do mesmo xeito que P\u00e9rez antes que el, Gasly usou os seus novos pneum\u00e1ticos para comezar a progresar na pista, na 36\u00aa volta estaba na d\u00e9cima posici\u00f3n detr\u00e1s de P\u00e9rez, 9\u00ba. Gasly pasou a P\u00e9rez na 39\u00aa volta antes de pechar a brecha con Lance Stroll a quen pasou na volta 42 para ocupar a 8\u00aa posici\u00f3n onde rematou.\nHamilton ga\u00f1ou a carreira, liderando todas as voltas, seguido de Bottas e Verstappen, que tam\u00e9n mantiveron o segundo e o terceiro posto respectivamente durante toda a carreira. Ricciardo fixo a volta r\u00e1pida, en 1:47.483, na \u00faltima volta da carreira acadando un punto de campionato extra e reducindo a diferenza con Max Verstappen no terceiro a pouco m\u00e1is de tres segundos. Rematou en cuarto lugar, unha posici\u00f3n que ocupou toda a carreira, ag\u00e1s dun breve momento e inmediatamente despois da sa\u00edda do coche de seguridade debido a que Gasly e P\u00e9rez non entraron a boxes. Ocon puido adiantar a Albon na \u00faltima volta. A carreira tam\u00e9n foi notable porque Kimi R\u00e4ikk\u00f6nen terminou por diante de ambos Ferrari, inclu\u00eddo o seu antigo compa\u00f1eiro de equipo Vettel."}
{"id": "504715", "revid": "75439", "url": "https://gl.wikipedia.org/wiki?curid=504715", "title": "Mesoglea", "text": "En zoolox\u00eda co\u00f1\u00e9cese como mesoglea \u00e1 porci\u00f3n non celular do mes\u00e9nquima das medusas, m\u00e1is ou menos grosa, constitu\u00edda por unha matriz coloidal xelatinosa que funciona como un hidroesqueleto est\u00e1tico. Nas esponxas unha estrutura similar denom\u00ednase mesohilo.\nDescrici\u00f3n.\nA mesoglea est\u00e1 fundamentalmente constitu\u00edda por auga. Ademais cont\u00e9n varias substancias que incl\u00faen prote\u00ednas fibrosas como o col\u00e1xeno, proteoglicanos e fibronectina. \nA mesoglea \u00e9 maioritariamente acelular, pero tanto en cnidarios como en cten\u00f3foros, a mesoglea cont\u00e9n feixes de m\u00fasculos ye fibras de nervios. Outras c\u00e9lulas nerviosas e musculares descansan xusto baixo as capas epiteliais. A mesoglea tam\u00e9n cont\u00e9n amebocitos que xogan unha funci\u00f3n na fagocitose de residuos e bacterias. Estas c\u00e9lulas tam\u00e9n loitan contra as infecci\u00f3ns ao produciren substancias qu\u00edmicas antibacterianas.\nA mesoglea pode ser m\u00e1is delgada que calquera das capas celulares nos celent\u00e9reos m\u00e1is pequenos, como as hidras, o pode conformar o volume do corpo nas medusas m\u00e1is grandes. \nA mesoglea serve como un esqueleto interno, apoiando o corpo. As s\u00faas propiedades el\u00e1sticas axudan a restaurar a forma despois da s\u00faa deformaci\u00f3n a causa da contracci\u00f3n de m\u00fasculos. \nPor\u00e9n, sen a flotabilidade da auga para apoiala, a mesoglea non \u00e9 o bastante r\u00edxida para aguantar o peso do corpo, e os celent\u00e9reos xeralmente tenden a aplanarse, ou incluso colapsar cando son sacados f\u00f3ra da auga.\nUsos do concepto.\nPara diferenciarmos o uso do concepto de mes\u00e9nquima en embriolox\u00eda de vertebrados (isto \u00e9, o tecido indiferenciado encontrado na entomesoderma embrionaria do cal se derivan todos os tecidos conectivos, os vasos sangu\u00edneos, as c\u00e9lulas sangu\u00edneas, o sistema linf\u00e1tico e o coraz\u00f3n) e o uso en zoolox\u00eda de invertebrados (un tecido m\u00e1is o menos s\u00f3lido pero pobremente organizado constando dun xel matriz [a mesoglea, en sentido propio] con varias inclusi\u00f3ns celulares e fibrosas, localizados entre a epiderme e a gastroderme, alg\u00fans autores prefiren utilizar o concepto \"mesoglea\" (en sentido m\u00e1is amplo) en vez de mes\u00e9nquima ao referirse \u00e1s capas medias de esponxas e diploblastos, reservando o termo mes\u00e9nquima para o sentido embriol\u00f3xico. A\u00ednda as\u00ed, Brusca e Brusca desaconsellan este uso, utilizando mesoglea no seu sentido estrito, e preferindo manter as acepci\u00f3ns embriol\u00f3xica e zool\u00f3xica para o termo mes\u00e9nquima."}
{"id": "504718", "revid": "72012", "url": "https://gl.wikipedia.org/wiki?curid=504718", "title": "Ceriantharia", "text": ""}
{"id": "504722", "revid": "25871", "url": "https://gl.wikipedia.org/wiki?curid=504722", "title": "Ceriantarios", "text": "A dos ceriantarios (\"Ceriantharia\") e unha subclase de cnidarios antozoos, unha das tres en que se divide esta clase. \nSon animais exclusivamente mari\u00f1os moi similares \u00e1s anemones de mar, a\u00ednda que estas pertecen \u00e1 orde dos actiniarios, da subclase dos hexacoraliarios.\nA suborde comprende aproximadamente 100 especies, a\u00ednda que o n\u00famero de x\u00e9neros non est\u00e1 claro, habendo actualmente divisi\u00f3n de criterios entre os especialistas.\nTaxonom\u00eda.\nDescrici\u00f3n.\nA subclase foi descrita en 1893 polo naturalista, zo\u00f3logo e bot\u00e1nico franc\u00e9s Edmond Perrier.\nOrdes.\nA subclase comprende as d\u00faas ordes seguintes:\nCaracter\u00edsticas.\nSon p\u00f3lipos solitarios, alongados e de corpo brando. Te\u00f1en un anel de tent\u00e1culos curtos rodeando a boca, ademais do anel ou aneis exteriores de tent\u00e1culos, tan com\u00fans nos hexacoraliarios.\nSon escavadores e utilizan os m\u00fasculos da columna para penetraren no substrato. Producen unha especie de tubo flex\u00edbel que segrega un mucus que recobre a columna. En dito mucus adh\u00edrense part\u00edculas de area, d\u00e1ndolles rixidez para mant\u00e9rense verticais, cos seus tent\u00e1culos orientados cara as correntes da auga na espera das s\u00faas presas."}
{"id": "504724", "revid": "4817", "url": "https://gl.wikipedia.org/wiki?curid=504724", "title": "KZ 1", "text": "KZ 1 (\"Kuaizhou 1\"), denominado \u00e1s veces KZ 1A e co\u00f1ecido tam\u00e9n como Fei Tian 1 (FT 1) na s\u00faa versi\u00f3n comercial, \u00e9 o nome dun modelo de foguete espacial de propelente s\u00f3lido da China.\nCaracter\u00edsticas.\nO KZ 1 foi desenvolvido por China Aerospace Science and Technology Corporation (CASIC) como un lanzador pequeno e propulsado por propelente s\u00f3lido nas s\u00faas tres primeiras etapas e propelente l\u00edquido na cuarta. Est\u00e1 dese\u00f1ado expresamente para dar resposta a lanzamentos r\u00e1pidos en caso necesario, podendo po\u00f1er ata 400 kg en \u00f3rbita. \u00c9 ofrecido comercialmente co nome Fei Tian 1 (FT 1) e poden lanzarse tanto desde o Centro de Lanzamento de Sat\u00e9lites de Jiuquan como desde o Centro de lanzamento de Taiyuan."}
{"id": "504725", "revid": "72012", "url": "https://gl.wikipedia.org/wiki?curid=504725", "title": "Kuaizhou 1", "text": ""}
{"id": "504726", "revid": "72012", "url": "https://gl.wikipedia.org/wiki?curid=504726", "title": "KZ 1A", "text": ""}
{"id": "504727", "revid": "72012", "url": "https://gl.wikipedia.org/wiki?curid=504727", "title": "Fei Tian 1", "text": ""}
{"id": "504728", "revid": "72012", "url": "https://gl.wikipedia.org/wiki?curid=504728", "title": "FT 1", "text": ""}
{"id": "504729", "revid": "4817", "url": "https://gl.wikipedia.org/wiki?curid=504729", "title": "Kuaizhou (sat\u00e9lites)", "text": "Kuaizhou \u00e9 o nome dunha familia de sat\u00e9lites artificiais da Rep\u00fablica Popular da China adicados \u00e1 monitorizaci\u00f3n de desastres naturais.\nKuaizhou 1.\nKuaizhou 1 foi lanzado o 25 de setembro de 2013 mediante un foguete hom\u00f3nimo, Kuaizhou 1. O sat\u00e9lite integr\u00e1base coa \u00faltima etapa do foguete e era capaz de realizar manobras orbitais, orbitando a uns 300 km de altura. Reentrou na atmosfera terrestre o 1 de setembro de 2015.\nKuaizhou 2.\nKuaizhou 2 foi lanzado o 21 de novembro de 2014, tam\u00e9n mediante un foguete Kuaizhou 1, e igualmente se integra coa \u00faltima etapa do foguete. Tam\u00e9n \u00e9 capaz de facer manobras orbitais. Foi inxectado a uns 300 km de altura."}
{"id": "504730", "revid": "72012", "url": "https://gl.wikipedia.org/wiki?curid=504730", "title": "Kuaizhou", "text": ""}
{"id": "504731", "revid": "52566", "url": "https://gl.wikipedia.org/wiki?curid=504731", "title": "Valeri Kubasov", "text": "Valeri Nikolaievich Kubasov, nado en Vyazniki o 7 de xaneiro de 1935 e finado o 19 de febreiro de 2014, foi un cosmonauta sovi\u00e9tico que formou parte das misi\u00f3ns Soiuz 6, Soiuz 19, Soiuz 36 e Soiuz 35.\nTraxectoria.\nKubasov graduouse como enxe\u00f1eiro e participou nas misi\u00f3ns Soiuz 6, Soiuz 19 (que participou no Proxecto de probas Apollo-Soiuz), Soiuz 36 e Soiuz 35, pasando un total de 18,75 d\u00edas no espazo."}
{"id": "504732", "revid": "5863", "url": "https://gl.wikipedia.org/wiki?curid=504732", "title": "Juan Corral P\u00e9rez", "text": ""}
{"id": "504733", "revid": "1131", "url": "https://gl.wikipedia.org/wiki?curid=504733", "title": "Dogs (serie de televisi\u00f3n)", "text": "Dogs \u00e9 unha serie de televisi\u00f3n estadounidense de 2018 que se estreou en Netflix. A serie foi emitida o 16 de novembro de 2018. Foi creada por Glen Zipper. A serie explora o v\u00ednculo entre cans e humanos.\nA primeira tempada conta con seis episodios de 50 a 53 minutos. Cada episodio, presenta unha localizaci\u00f3n diferente arredor do mundo, e examina unha faceta da vida na que os cans e os humanos est\u00e1n conectados, as\u00ed a relaci\u00f3n entre os cans e os humanos en diferentes pa\u00edses, culturas e persoas.\nEn xu\u00f1o de 2019 anunciouse que \"Dogs\" ter\u00eda unha segunda tempada."}
{"id": "504735", "revid": "98629", "url": "https://gl.wikipedia.org/wiki?curid=504735", "title": "Searching (filme)", "text": "Searching \u00e9 un filme estadounidense de 2018 dirixido por Aneesh Chaganty e escrito por Chaganty e Sev Ohanian. Ambientado enteiramente en pantallas de computador e tel\u00e9fonos intelixentes, o filme conta a historia dun pai (John Cho) tentando atopar a s\u00faa filla desaparecida de 16 anos (Michelle La) coa axuda dunha detective policial (Debra Messing). \u00c9 o primeiro filme mainstream de Hollywood protagonizado por un actor asi\u00e1ticoamericano.\nO filme estreouse no Festival de Cinema de Sundance o 21 de xaneiro de 2018, e estreouse nos cinemas dos Estados Unidos o 31 de agosto de 2018, por Screen Gems. O filme foi un \u00e9xito financeiro e da cr\u00edtica, recadando m\u00e1is de 75 mill\u00f3ns de d\u00f3lares en todo o mundo sobre un orzamento de 880\u00a0000 d\u00f3lares. Foi eloxiada pola s\u00faa direcci\u00f3n, actuaci\u00f3n, estilo visual \u00fanico e argumento pouco predecible. Nos Premios Independent Spirit, Cho foi nomeado ao mellor actor protagonista."}
{"id": "504738", "revid": "23204", "url": "https://gl.wikipedia.org/wiki?curid=504738", "title": "Seenelk\u00e4ik", "text": "Seenelk\u00e4ik \u00e9 un filme estoniano de 2012 dirixido por Toomas Hussar. O filme foi escollido como candidato de Estonia para o \u00d3scar \u00f3 mellor filme en lingua non inglesa na 85\u00aa edici\u00f3n dos premios, mais finalmente non foi noemado."}
{"id": "504739", "revid": "23204", "url": "https://gl.wikipedia.org/wiki?curid=504739", "title": "Kirjad Inglile", "text": "Kirjad Inglile \u00e9 un filme estoniano de 2010 dirixido por Sulev Keedus. O filme foi escollido como candidato de Estonia para o \u00d3scar \u00f3 mellor filme en lingua non inglesa na 84\u00aa edici\u00f3n dos premios, mais finalmente non foi nomeado. Tam\u00e9n foi nomeado \u00f3 Premio Estoniano dos Xornalistas."}
{"id": "504743", "revid": "23204", "url": "https://gl.wikipedia.org/wiki?curid=504743", "title": "P\u00fcha T\u00f5nu kiusamine", "text": "P\u00fcha T\u00f5nu kiusamine \u00e9 un filme estoniano de 2009 escrito e dirixido por Veiko \u00d5unpuu e protagonizado por Taavi Eelmaa. O argumento foi descrito como comedia negra e c\u00e9ntrase nun exitoso home de idade media que comeza a interesarse en cuesti\u00f3ns sobre a moralidade. O filme foi unha coproduci\u00f3n entre empresas de Estonia, Suecia e Finlandia. Foi escollido como candidato de Estonia para o \u00d3scar \u00f3 mellor filme en lingua non inglesa na 83\u00aa edici\u00f3n dos premios, mais finalmente non foi nomeado."}
{"id": "504751", "revid": "72012", "url": "https://gl.wikipedia.org/wiki?curid=504751", "title": "Hexacorallia", "text": ""}
{"id": "504753", "revid": "12452", "url": "https://gl.wikipedia.org/wiki?curid=504753", "title": "Conselleiro de Educaci\u00f3n", "text": ""}
{"id": "504754", "revid": "5863", "url": "https://gl.wikipedia.org/wiki?curid=504754", "title": "Municipios de Galicia", "text": ""}
{"id": "504755", "revid": "5863", "url": "https://gl.wikipedia.org/wiki?curid=504755", "title": "Municipalidades de Galicia", "text": ""}
{"id": "504756", "revid": "5863", "url": "https://gl.wikipedia.org/wiki?curid=504756", "title": "Municipalidades galegas", "text": ""}
{"id": "504757", "revid": "5863", "url": "https://gl.wikipedia.org/wiki?curid=504757", "title": "Municipios galegos", "text": ""}
{"id": "504758", "revid": "23204", "url": "https://gl.wikipedia.org/wiki?curid=504758", "title": "Detsembrikuumus", "text": "Detsembrikuumus \u00e9 un filme estoniano de 2008 dirixido por Asko Kase e protagonizado por Sergo Vares. Foi escollido como candidato de Estonia para o \u00d3scar \u00f3 mellor filme en lingua non inglesa na 82\u00aa edici\u00f3n dos premios, mais finalmente non foi nomeado."}
{"id": "504759", "revid": "5863", "url": "https://gl.wikipedia.org/wiki?curid=504759", "title": "Escola Universitaria Polit\u00e9cnica", "text": ""}
{"id": "504760", "revid": "98629", "url": "https://gl.wikipedia.org/wiki?curid=504760", "title": "Mina olin siin", "text": "Mina olin siin \u00e9 un filme estoniano de 2008 dirixido por Ren\u00e9 Vilbre e escrito por Ilmar Raag. Bas\u00e9ase na novela \"Mina olin siin. Esimene arest\" escrita por Sass Henno. Conta a historia dun rapaz de dezasete anos que se converte nun traficante de drogas, o cal provoca que se meta en problemas que non pode controlar. O filme estreouse o 8 de xullo de 2008 no Festival Internacional de Cinema de Karlovy Vary, e en Estonia estreouse o 12 de setembro de 2008, convert\u00e9ndose no quinto filme estoniano m\u00e1is exitoso dende comezos da d\u00e9cada de 1990.\nO filme foi coproducido por Amrion Productions en Estonia, e Helsinki Filmi OY en Finlandia. Foi escollido como candidato de Estonia para o \u00d3scar \u00f3 mellor filme en lingua non inglesa na 81\u00aa edici\u00f3n dos premios, mais finalmente non foi nomeado."}
{"id": "504761", "revid": "98629", "url": "https://gl.wikipedia.org/wiki?curid=504761", "title": "Hexacoraliarios", "text": "A dos hexacoraliarios, \"Hexacorallia\", tam\u00e9n co\u00f1ecidos como zoantarios (\"Zoantharia\"), e unha subclase de cnidarios antozoos, unha das tres en que se divide esta clase. \nTaxonom\u00eda.\nDescrici\u00f3n.\nA subclase foi descrita en 1896 polo bi\u00f3logo e fil\u00f3sofo alem\u00e1n Ernst Haeckel.\nSin\u00f3nimo.\nAdemais de polo nome actualmente v\u00e1lido, a subclase co\u00f1eceuse tam\u00e9n polo sin\u00f3nimo:\nEtimolox\u00edas.\nO nome cient\u00edfico \"Hexacorallia\" est\u00e1 formado polos elementos \"hexa-\" e \u00b4\"-corallia\". O primeiro \u00e9 un prefixo tirado do grego antigo \u1f15\u03be\u03b1-, derivado de \u1f15\u03be \"h\u00e9x\", \"seis\", e o segundo o nominativo plural do lat\u00edn \"corallium, -ii\", \"coral\", aludindo \u00e1 simetr\u00eda destes corais.\nEn canto o seu sin\u00f3nimo, \"Zoantharia\", \u00e9 un termo do lat\u00edn cient\u00edfico formado pola ra\u00edz \"Zoanth-\" do nome do x\u00e9nero \"Zoanthus\", coa adici\u00f3n do sufixo \"-aria\" indicando plural.\nOrdes.\nA sublclase subdiv\u00eddese nas seguintes ordes:\nFiloxenia.\nUn artigo xen\u00e9tico de 2014 estableceu a filoxenia dos \"Hexacorallia\", que d\u00e1 como o grupo basal dos antozoos aos \"Ceriantharia\", seguidos de \"Actiniaria\", logo un grupo que cont\u00e9n aos \"Scleractinia\" e \"Corallimorpharia\" e, finalmente, o grupo dos \"Antipatharia\" e, como o grupo m\u00e1is recente o dos \"Zoantharia."}
{"id": "504762", "revid": "23204", "url": "https://gl.wikipedia.org/wiki?curid=504762", "title": "Klass", "text": "Klass \u00e9 un filme estoniano de 2007 dirixido por Ilmar Raag. Foi escollido como candidato de Estonia para o \u00d3scar \u00f3 mellor filme en lingua non inglesa na 80\u00aa edici\u00f3n dos premios, mais finalmente non foi nomeado."}
{"id": "504763", "revid": "23204", "url": "https://gl.wikipedia.org/wiki?curid=504763", "title": "Stiilipidu", "text": "Stiilipidu \u00e9 un filme estoniano de 2005 dirixido por Peeter Urbla. A historia trata de tres mulleres que crean un alugamento de traxes despois de perder o traballo. Estreouse nos cinemas estonianos o 15 de abril de 2005 e na televisi\u00f3n estoniana o 25 de decembro de 2006 . \nO foi escollido como candidato de Estonia para o \u00d3scar \u00f3 mellor filme en lingua non inglesa na 78\u00aa edici\u00f3n dos premios, mais finalmente non foi nomeado. Maarja Jakobson recibiu o premio \u00e1 mellor actriz no festival de cinema \"Anapa Kino\u0161okk\"."}
{"id": "504764", "revid": "23204", "url": "https://gl.wikipedia.org/wiki?curid=504764", "title": "Sigade revolutsioon", "text": "Sigade revolutsioon \u00e9 un filme estoniano de 2004 dirixido por Ren\u00e9 Reinum\u00e4gi e Jaak Kilmi. Foi escollido como candidato de Estonia para o \u00d3scar \u00f3 mellor filme en lingua non inglesa na 77\u00aa edici\u00f3n dos premios, mais finalmente non foi nomeado."}
{"id": "504765", "revid": "23204", "url": "https://gl.wikipedia.org/wiki?curid=504765", "title": "Karu s\u00fcda", "text": "Karu s\u00fcda \u00e9 un filme de 2001 coproducido entre Estonia, a Rep\u00fablica Checa, Alema\u00f1a e Rusia e dirixido por Arvo Iho. Foi escollido como candidato de Estonia para o \u00d3scar \u00f3 mellor filme en lingua non inglesa na 74\u00aa edici\u00f3n dos premios, mais finalmente non foi nomeado. Tam\u00e9n se estreou na 24\u00aa edici\u00f3n do Festival Internacional de Cinema de Moscova."}
{"id": "504766", "revid": "23204", "url": "https://gl.wikipedia.org/wiki?curid=504766", "title": "Need vanad armastuskirjad", "text": "Need vanad armastuskirjad \u00e9 un filme estoniano de 1992 dirixido por Mati P\u00f5ldre. O filme foi escollido como candidato de Estonia para o \u00d3scar \u00f3 mellor filme en lingua non inglesa na 65\u00aa edici\u00f3n dos premios, mais finalmente non foi nomeado."}
{"id": "504767", "revid": "98629", "url": "https://gl.wikipedia.org/wiki?curid=504767", "title": "Yenifasu Filmya", "text": "Yenifasu Filmya (en ) \u00e9 un filme et\u00edope de 2019 dirixido por Jan Philipp Weyl. Foi escollido como candidato de Etiop\u00eda para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado.\nSinopse.\nUn irm\u00e1n so\u00f1a con converterse en corredor ol\u00edmpico mentres que o outro aspira a chegar a ser fot\u00f3grafo. A vida failles tomar cami\u00f1os separados mais volven a atoparse de novo como adultos."}
{"id": "504768", "revid": "5132", "url": "https://gl.wikipedia.org/wiki?curid=504768", "title": "Adam Solazzo", "text": "Adam Michael Solazzo, nado o 24 de abril de 1990 en Tampa, \u00e9 un xogador profesional de baloncesto estadounidense con nacionalidade italiana. Cunha altura de 1,98 m xoga na posici\u00f3n de ala para o Blu Basket Treviglio da Serie A2."}
{"id": "504771", "revid": "23204", "url": "https://gl.wikipedia.org/wiki?curid=504771", "title": "Lamb (filme de 2015)", "text": "Lamb \u00e9 un filme et\u00edope de 2015 dirixido por Yared Zeleke. Estreouse na secci\u00f3n Un Certain Regard no Festival Internacional de Cinema de Cannes de 2015. Foi o primeiro filme et\u00edope en ser inclu\u00eddo na Selecci\u00f3n Oficial. Estreouse na secci\u00f3n de Cinema Mundial Contempor\u00e1neo do Festival Internacional de Cinema de Toronto. O filme foi escollido como candidato de Etiop\u00eda para o \u00d3scar \u00f3 mellor filme en lingua non inglesa na 88\u00aa edici\u00f3n dos premios, mais finalmente non foi nomeado."}
{"id": "504772", "revid": "98629", "url": "https://gl.wikipedia.org/wiki?curid=504772", "title": "Zoanthus", "text": "Zoanthus \u00e9 un x\u00e9nero de cnidarios antozoos da subclase dos hexacoraliarios, que o tipo da familia dos zo\u00e1ntidos.\nTaxonom\u00eda.\nDescrici\u00f3n.\nO x\u00e9nero foi descrito en 1801 polo naturalista franc\u00e9s Jean-Baptiste Lamarck.\nEtimolox\u00eda.\nO nome \"Zoanthus\" est\u00e1 formado pola uni\u00f3n dos elementos do lat\u00edn cient\u00edfico \"zo-\", e \"-anthus\". O primeiro \u00e9 un prefixo derivado do substantivo do grego antigo \u03b6\u1ff7\u03bf\u03bd \"z\u00f5on\", \"animal\"; e o segundo est\u00e1 tirado do substantivo do grego antigo \u1f04\u03bd\u03b8\u03bf\u03c2, \"\u00e1nthos\", \"flor\". \nLiteralmente: \"os animais que te\u00f1en forma de flor\".\nEspecies.\nNo x\u00e9nero reco\u00f1\u00e9cense as seguintes especies: \nCaracter\u00edstica.\nSon p\u00f3lipos coa mesma estrutura morfol\u00f3xica que as anemones. De feito, denom\u00ednanse vulgarmente \"anemones incrustantes\". A columna alcanza os 3 cm de altura, e o disco oral, inclu\u00edndo os tent\u00e1culos, 1,5 cm de di\u00e1metro; os tent\u00e1culos son delicados e radiados desde o exterior do disco oral.\u200b Os p\u00f3lipos p\u00f3dense conectar entre si a trav\u00e9s do cen\u00e9nquima, un tecido a modo de alfombra situado na base, que utilizan para desenvolveren colonias.\nA coloraci\u00f3n do disco oral e dos tent\u00e1culos \u00e9 moi variada, e en ocasi\u00f3ns moi vistosa, con combinaci\u00f3ns de rosada, parda, amarillo, azul, laranxa ou verde. A intensidade da cor var\u00eda segundo a iluminaci\u00f3n.\nAs colonias est\u00e1n formadas por diversos p\u00f3lipos fixados a rochas ou a esqueletos de corais duros, e incluso noutras especies de corais vivos, que son atacadas polos nematocistos dos tent\u00e1culos dos \"Zoanthus\".\nH\u00e1bitat e distribuci\u00f3n.\nH\u00e1bitat.\nViven en zonas de correntes de medias a fortes. Normalmente adheridos a rochas e corais mortos ou ao substrato, a profundidades entre 0 e 300 m, e nun rango de temperaturas entre os -0,02 e os 28,95 \u00b0C.\nDistribuci\u00f3n.\nAs especies do x\u00e9nero \"Zoanthus\" est\u00e9ndese por todos os mares temperados e tropicais, dos oc\u00e9anos \u00cdndico, Pac\u00edfico e Atl\u00e1ntico, inclu\u00eddo o mar Mediterr\u00e1neo.\nNutrici\u00f3n.\nAs especies de \"Zoanthus\" conte\u00f1en gran cantidade de algas simbi\u00f3ticas (mutualistas: ambos os organismos benef\u00edcianse desta relaci\u00f3n) chamadas zooxantelas. As algas realizan a fotos\u00edntese producindo ox\u00edxeno e gl\u00edcidos, que son aproveitados polos corais, mentres que as algas alim\u00e9ntanse dos catabolitos do coral (especialmente f\u00f3foro e nitr\u00f3xeno). Por\u00e9n, os \"Zoanthus\" alim\u00e9ntanse tanto dos produtos que xeran estas algas (entre un 75 e un 90 %), como das presas do plancto, que capturan cos seus min\u00fasculos tent\u00e1culos.\nReproduci\u00f3n.\nReprod\u00facense sexual e asexualmente."}
{"id": "504773", "revid": "89787", "url": "https://gl.wikipedia.org/wiki?curid=504773", "title": "Feito (afirmaci\u00f3n)", "text": "Un feito \u00e9 algo que ocorre no mundo real. Por exemplo, \"Esta frase cont\u00e9n palabras.\" \u00e9 un feito ling\u00fc\u00edstico e \"O Sol \u00e9 unha estrela.\" \u00e9 un feito astron\u00f3mico. Ademais, \"Abraham Lincoln foi o 16\u00ba presidente dos Estados Unidos.\" e \"Abraham Lincoln foi asasinado.\" son ambos feitos da historia. Falando en xeral, os feitos son independentes das crenzas.\nA comprobaci\u00f3n usual para a afirmaci\u00f3n dun feito \u00e9 a verificabilidade, \u00e9 dicir, se pode demostrarse que corresponde a unha experiencia. Para comprobar os feitos util\u00edzanse a mi\u00fado traballos de referencia est\u00e1ndar. Os feitos cient\u00edficos son verificados por observaci\u00f3ns coidadosas repetibles ou medidos por experimentos ou outros medios.\nEtimolox\u00eda e uso.\nA palabra \"feito\" deriva do lat\u00edn \"factum\". No uso com\u00fan significa 'algo que pasou ou tivo lugar' ou 'acci\u00f3n ou efecto de causar algo' Tam\u00e9n significa \"acci\u00f3n ou acto que se fai ou se fixo\", \"faza\u00f1a heroica\" ou \"cousa que se produce ou que se produciu\", e, en filosof\u00eda, \"estado das cousas no que a s\u00faa propia existencia fai verdadeira a proposici\u00f3n\".\nO termo feito tam\u00e9n indica 'materia baixo discusi\u00f3n' considerada verdadeira ou correcta, que pode salientar un punto ou probar un asunto discutido;.\n\"Feito\" pode indicar tam\u00e9n os descubrimentos derivados dun \"proceso de avaliaci\u00f3n\", inclu\u00edndo a revisi\u00f3n de testemu\u00f1os, a observaci\u00f3n directa ou doutro tipo; distinguible das materias que son inferencias ou especulaci\u00f3ns.\nOs feitos poden ser comprobados por razoamento, experimentos, experiencias persoais ou poden ser argumentos de autoridades. Roger Bacon escribiu: \"Se noutras ciencias deber\u00edamos chegar \u00e1 certeza sen d\u00fabidas e \u00e1 verdade sen erros, corresp\u00f3ndenos a n\u00f3s situar os fundamentos do co\u00f1ecemento nas matem\u00e1ticas.\"\nEn filosof\u00eda.\nEn filosof\u00eda, o concepto \"feito\" \u00e9 considerado en epistemolox\u00eda e ontolox\u00eda. As cuesti\u00f3ns da obxectividade e verdade est\u00e1n estreitamente asociadas coa cuesti\u00f3n do feito. Un \"feito\" pode definirse como algo que \u00e9 o caso, \u00e9 dicir, un estado do caso.\nOs feitos poden ser entendidos como informaci\u00f3n que fai verdadeira unha frase verdadeira. Feito pode tam\u00e9n entenderse como aquelas cousas \u00e1s cales se refire unha frase verdadeira. A afirmaci\u00f3n \"X\u00fapiter \u00e9 o maior planeta do sistema solar\" \u00e9 \"aproximadamente\" o feito X\u00fapiter \u00e9 o maior planeta do sistema solar.\nCorrespondencia e o argumento da fonda.\nA versi\u00f3n de Pascal Engel da teor\u00eda da verdade da correspondencia explica que o que fai unha frase verdadeira \u00e9 que \"corresponde\" a un feito.\nEsta teor\u00eda presup\u00f3n a existencia dun mundo obxectivo.\nO argumento da fonda afirma demostrar que todos as afirmaci\u00f3ns verdadeiras representan a mesma cousa, o \"verdadeiro\" valor da verdade. Se este argumento se sost\u00e9n e os feitos son tomados por ser o que a afirmaci\u00f3n representa, ent\u00f3n chegamos \u00e1 conclusi\u00f3n contraintuitiva de que s\u00f3 hai un feito, \"a verdade\".\nFeitos compostos.\nCalquera afirmaci\u00f3n verdadeira non trivial sobre a realidade \u00e9 necesariamente unha abstracci\u00f3n composta dun complexo de obxectos e propiedades ou relaci\u00f3ns. Por exemplo, o feito descrito pola afirmaci\u00f3n verdadeira \"Par\u00eds \u00e9 a capital de Francia\" implica que existe o lugar Par\u00eds, que existe o lugar Francia, existen cousas como cidades capitais, e que Francia ten un goberno, que o goberno de Francia ten o poder de definir a s\u00faa capital e que o goberno de Francia elixiu que Par\u00eds sexa a capital, que existe unha cousa como un \"lugar\" ou un \"goberno\", etc. A exactitude verificable de todas estas aserci\u00f3ns, feitos en si mesmos, pode coincidir para crear o feito de que Par\u00eds \u00e9 a capital de Francia.\nPor\u00e9n, xorden dificultades ao intentar identificar as partes constitu\u00edntes de feitos negativos, modais ou disxuntivos.\nDistinci\u00f3n feito\u2013valor.\nOs fil\u00f3sofos morais desde David Hume debateron se os valores son obxectivos e, por tanto, factuais. En \"A Treatise of Human Nature\" (Tratado da natureza humana) Hume sinala que non hai un modo obvio de que unha serie de afirmaci\u00f3ns sobre o que \"deber\u00eda\" ser o caso se poidan derivar dunha serie de afirmaci\u00f3ns do que \"\u00e9\" o caso. Aqueles que insisten en que hai un abismo l\u00f3xico entre feitos e valores, din que \u00e9 unha falacia intentar derivar valores de feitos, inclu\u00eddo G. E. Moore, que chamou intentar facer iso falacia naturalista.\nDistinci\u00f3n factual\u2013contrafactual.\nA factualidade (o que ocorre) pode tam\u00e9n ser contrastado coa contrafactualidade:\no que \"poder\u00eda ter\" ocorrido, pero non ocorreu. Un condicional contrafactual ou condicional subxuntivo \u00e9 unha afirmaci\u00f3n condicional (ou \"se-ent\u00f3n\") que indica o que \"ser\u00eda\" o caso se os eventos tivesen sido outros que os que realmente foron. Por exemplo, \"Se Alexandre Magno tivese vivido, o seu imperio ter\u00eda sido m\u00e1is grande que o de Roma.\" Isto contrasta cun condicional indicativo, que indica o que \"\u00e9\" (de feito) o caso se o seu antecedente \"\u00e9\" (de feito) verdadeiro, por exemplo, \"Se bebes isto, farache sentir mellor.\"\nTales frases son importantes en l\u00f3xica modal, especialmente desde o desenvolvemento de sem\u00e1ntica do mundo posible.\nEn matem\u00e1ticas.\nEn matem\u00e1ticas, un \"feito\" \u00e9 unha afirmaci\u00f3n (chamada teorema) que pode ser probada por un argumento l\u00f3xico a partir de certos axiomas e definici\u00f3ns.\nEn ciencia.\nNa ciencia, un \"feito\" \u00e9 unha observaci\u00f3n coidadosa repetible ou medida (por experimentaci\u00f3n ou outros medios), tam\u00e9n chamada evidencia emp\u00edrica. Os feitos son fundamentais para constru\u00edr unha teor\u00eda cient\u00edfica. Varias formas de observaci\u00f3n e medida conducen a cuesti\u00f3ns fundamentais sobre o m\u00e9todo cient\u00edfico e o alcance e validez do razoamento cient\u00edfico.\nNo sentido m\u00e1is b\u00e1sico, un \"feito\" cient\u00edfico \u00e9 unha observaci\u00f3n obxectiva e verificable, en contraste coa \"hip\u00f3tese\" ou \"teor\u00eda\", que pretende explicar ou interpretar os feitos.\nVarios eruditos presentaron refinamentos significativos a esta formulaci\u00f3n b\u00e1sica. Os cient\u00edficos son coidadosos ao distinguir entre: 1) \"estado do caso\" no mundo externo e 2) \"aserci\u00f3ns\" de feitos que poden ser considerados relevantes na an\u00e1lise cient\u00edfica. O termo \u00e9 usado en ambos os sentidos na ciencia filos\u00f3fica.\nOs eruditos e investigadores cl\u00ednicos tanto en ciencias sociais coma naturais escribiron sobre numerosas cuesti\u00f3ns e teor\u00edas que se orixinan no intento de aclarar a natureza fundamental do feito cient\u00edfico. Asuntos pertinentes que xorden desta investigaci\u00f3n son:\nConsistente con esta idea de holismo de confirmaci\u00f3n, alg\u00fans eruditos afirman que o \"feito\" est\u00e1 necesariamente \"cargado de teor\u00eda\" nalg\u00fan grao. Thomas Kuhn sinala que saber que feitos medir e como medilos require o uso doutras teor\u00edas. Por exemplo, a idade dos f\u00f3siles est\u00e1 baseada na dataci\u00f3n radiom\u00e9trica, que se xustifica razoando que o decaemento radioactivo segue un proceso de Poisson e non un proceso de Bernoulli. Similarmente, Percy Williams Bridgman adopta a posici\u00f3n metodol\u00f3xica denominada operacionalismo, que afirma que todas as observaci\u00f3ns non s\u00f3 est\u00e1n influenciadas, sen\u00f3n que est\u00e1n necesariamente definidas, polos medios e asunci\u00f3ns utilizadas para medilas.\nO m\u00e9todo cient\u00edfico.\nAdemais da investigaci\u00f3n fundamental sobre a natureza do feito cient\u00edfico, hai que facer tam\u00e9n consideraci\u00f3ns pr\u00e1cticas e sociais sobre como se investiga o feito, e como se establece e substancia por medio da axeitada aplicaci\u00f3n do m\u00e9todo cient\u00edfico. Os feitos cient\u00edficos crese xeralmente que son independentes do observador: non importa quen realice o experimento cient\u00edfico, todos os observadores estar\u00e1n de acordo no resultado.\nAdemais destas consideraci\u00f3ns, hai medidas sociais e institucionais, como a revisi\u00f3n por pares e a acreditaci\u00f3n, que pretenden promover unha \"exactitude factual\" (entre outros intereses) no estudo cient\u00edfico.\nEn historia.\nUn clich\u00e9 ret\u00f3rico com\u00fan di a \"Historia \u00e9 escrita polos que ga\u00f1an\". Esta frase suxire pero non examina o uso dos feitos na historia escrita.\nE. H. Carr no seu volume de 1961 \"What is History?\" (Que \u00e9 a Historia?) argumenta que os nesgos inherentes \u00e1 recolecci\u00f3n de feitos fai que a verdade obxectiva de calquera perspectiva hist\u00f3rica sexa algo idealista e imposible. Os feitos son, \"como peixes no oc\u00e9ano\", dos cales s\u00f3 podemos pescar casualmente uns poucos, polo que soamente son unha indicaci\u00f3n do que que hai baixo a superficie. Mesmo usando unha rede de arrastre non poderiamos saber con seguridade todo o que poder\u00eda vivir baixo a superficie do oc\u00e9ano. Mesmo se non descartamos ning\u00fan dos feitos (ou peixes) presentados, sempre faltar\u00eda a maior\u00eda; o lugar onde facemos a nosa pesca, os m\u00e9todos utilizados, o tempo climatol\u00f3xico e mesmo a sorte xogan un papel vital no que ao final capturaremos. Ademais, a composici\u00f3n da historia est\u00e1 feita inevitablemente de compilaci\u00f3ns de moitos nesgos diferentes \u00e1 hora de buscar os feitos, todos eles compostos co paso do tempo. Carr concl\u00fae que para que un historiador intente un m\u00e9todo m\u00e1is obxectivo, debe aceptarse que a Historia s\u00f3 pode a aspirar a unha conversaci\u00f3n do presente co pasado, e a que o m\u00e9todo que cada un utiliza para reunir os feitos deber\u00eda ser abertamente examinado. A verdade e os feitos hist\u00f3ricos cambian, por tanto, co tempo, e reflicten s\u00f3 o consenso actual (se o hai).\nNo dereito.\nNo dicionario DiGalego def\u00ednese feito en relaci\u00f3n co dereito como \"caso sobre o que se litiga ou que \u00e9 motivo dunha causa.\" Feito xur\u00eddico def\u00ednese como \"acontecemento natural ou humano capaz de producir efectos xur\u00eddicos.\" Feito probado def\u00ednese como \"feito que como tal se declara nunha sentenza dos tribunais de instancia e que serve de base para as apreciaci\u00f3ns xur\u00eddicas en casaci\u00f3n.\"\nNa maior\u00eda das xurisdici\u00f3ns legais o concepto xeral e a an\u00e1lise dos feitos reflicte principios fundamentais de xurisprudencia e ap\u00f3iase en est\u00e1ndares ben establecidos. \nOutro uso do termo feito \u00e9 para referirse a asuntos suxeitos a investigaci\u00f3n polas autoridades oficiais para establecer se se perpetrou un crime e establecer a culpabilidade."}
{"id": "504774", "revid": "89787", "url": "https://gl.wikipedia.org/wiki?curid=504774", "title": "Douglas Fairbanks Jr.", "text": "Douglas Elton Fairbanks Jr., nado en Nova York o 9 de decembro de 1909 e finado na mesma cidade o 7 de maio de 2000, foi un actor norteamericano, al\u00e9n de militar condecorado na segunda guerra mundial.\nTraxectoria.\nFillo do destacado Douglas Fairbanks, unha das primeiras personaxes lendarias de Hollywood, Fairbanks Jr. nunca conseguiu sa\u00edr totalmente da sombra do pai. Estudou en Par\u00eds, onde estaba coa s\u00faa nai recentemente divorciada, cando contactou con el o empresario William Elliott, que quer\u00eda lanzalo no cinema. Asinou coa Paramount aos catorce anos de idade, en contra da opini\u00f3n paterna, que desexaba para el o cami\u00f1o da universidade, e estreou na pantalla en 1923, na fracasada comedia \"Stephen Steps Out\". Os seus traballos seguintes no cinema mudo son pouco memor\u00e1beis, con excepci\u00f3n do drama \"Stella Dallas\" (1926), de Henry King.\nA transici\u00f3n ao cinema sonoro foi tranquila, axudada ademais polo seu matrimonio con Joan Crawford, con quen coeprotagonizou \"Our Modern Maidens\" (1929). Na d\u00e9cada de 1930, Fairbanks Jr. co\u00f1eceu o \u00e9xito en filmes como \"The Dawn Patrol\" (1930), \"Little Caesar\" (1931), \"The Prisoner of Zenda\" (1937), onde por primeira vez interpretou un espadach\u00edn, personaxe imortalizada polo seu propio pai nunha serie de filmes na era muda, \"Gunga Din\" (1939) e \"The Corsican Brothers\" (1941).\nFairbanks interrompeu a carreira para participar da segunda guerra mundial. Alistouse na Mari\u00f1a, servindo, entre outros, baixo as ordes do heroe ingl\u00e9s Lord Mountbatten. Inicialmente tenente, Fairbanks pediu a baixa en 1954, xa como capit\u00e1n. Loitou na fronte de batalla e recibiu diversas medallas: Silver Star e Legion of Merit do seu pa\u00eds, a British Distinguished Service Cross da Inglaterra e as francesas L\u00e9gion d'Honneur e Croix de Guerre.\nFinalizado o conflito, Fairbanks retornou a Hollywood, mais pasaba moito tempo no Reino Unido, onde era aceptado nos altos c\u00edrculos sociais desde a d\u00e9cada anterior, cando xa filmaba nese pa\u00eds. En 1949 recibiu unha condecoraci\u00f3n no Palacio de Buckingham; era \u00edntimo da ra\u00ed\u00f1a Isabel e do pr\u00edncipe Filipe, a quen recib\u00eda na s\u00faa mansi\u00f3n, The Boltons. No cinema, volveu ao x\u00e9nero de capa e espada con \"Sinbad the Sailor\" (1947) e \"The Exile\" (1947), por\u00e9n foise afastando aos poucos das c\u00e1maras. Traballou esporadicamente no teatro, inclusive na montaxe americana de \"My Fair Lady\", subtitu\u00edndo a Rex Harrison no papel de Higgins. Entre 1954 e 1956, protagonizou na televisi\u00f3n a serie \"Douglas Fairbanks Presents\". Participou tam\u00e9n en varios telefilmes.\nTras vender The Boltons, estableceuse en Nova York, onde se dedicaba aos deportes, aos negocios e \u00e1 vida de \"socialite\". Fairbanks casou tres veces. Tras divorciarse de Joan Crawford, casou con Mary Lee Eppling, con quen tivo as s\u00faas tres fillas, Daphne, Victoria e Melissa. O matrimonio rematou co falecemento dela en 1988. Posteriormente, uniuse a Vira Shelton en 1991, con quen viviu ata o seu propio pasamento, en 2000, v\u00edtima dun infarto. Foi sepultado no Hollywood Forever Cemetery, dos \u00c1nxeles, na mesma cripta que o seu pai."}
{"id": "504775", "revid": "47401", "url": "https://gl.wikipedia.org/wiki?curid=504775", "title": "Douglas Fairbanks, Jr.", "text": ""}
{"id": "504776", "revid": "27155", "url": "https://gl.wikipedia.org/wiki?curid=504776", "title": "Feito cient\u00edfico", "text": ""}
{"id": "504777", "revid": "27155", "url": "https://gl.wikipedia.org/wiki?curid=504777", "title": "Feito (ciencia)", "text": ""}
{"id": "504778", "revid": "27155", "url": "https://gl.wikipedia.org/wiki?curid=504778", "title": "Feito (matem\u00e1ticas)", "text": ""}
{"id": "504779", "revid": "27155", "url": "https://gl.wikipedia.org/wiki?curid=504779", "title": "Feito (filosof\u00eda)", "text": ""}
{"id": "504780", "revid": "25871", "url": "https://gl.wikipedia.org/wiki?curid=504780", "title": "Chaira indoganx\u00e9tica", "text": "A chaira indoganx\u00e9tica \u00e9 unha f\u00e9rtil planicie de 2,55 mill\u00f3ns de km\u00b2 que comprende a maior parte do norte e do leste da India, o leste de Paquist\u00e1n e Bangladesh. A rexi\u00f3n toma o seu nome dos Indo e Ganxes, e incl\u00fae un gran n\u00famero de \u00e1reas urbanas. Limita polo norte coa cordilleira do Himalaia, que alimenta os seus numeroso r\u00edos e \u00e9 a fonte do f\u00e9rtil aluvi\u00f3n depositado ao longo da rexi\u00f3n polos dous sistemas de r\u00edos, ao sur coa meseta Chota Nagpur e as serras de Vindhya e Satpura, e polo oeste co altiplano iraniano.\nHistoria.\nA rexi\u00f3n \u00e9 co\u00f1ecida pola Cultura do val do Indo, que \u00e9 responsable do nacemento da antiga cultura do sur de Asia. O chan e f\u00e9rtil terreo facilitou o xurdimento e a expansi\u00f3n de varios imperios, inclu\u00eddos o Imperio Gupta, Jarsha Vardhana, Magadha, Imperio Maurya, Dinast\u00eda Pala, Imperio mogol e Sultanato de Delhi, todos eles con centros pol\u00edticos e demogr\u00e1ficos na chaira indoganx\u00e9tica.\nDurante o per\u00edodo v\u00e9dico da historia da India, esta rexi\u00f3n foi co\u00f1ecida como a terra dos arios, e durante o per\u00edodo isl\u00e1mico, como Indost\u00e1n, derivaci\u00f3n do voc\u00e1bulo persa para o r\u00edo Indo. Posteriormente, esta expresi\u00f3n empregouse para referirse a toda a India e tam\u00e9n para referirse aos pobos, a m\u00fasica e a cultura da rexi\u00f3n."}
{"id": "504781", "revid": "47401", "url": "https://gl.wikipedia.org/wiki?curid=504781", "title": "Chaira Indoganx\u00e9tica", "text": ""}
{"id": "504782", "revid": "47401", "url": "https://gl.wikipedia.org/wiki?curid=504782", "title": "Chaira do Ganxes", "text": ""}
{"id": "504783", "revid": "98629", "url": "https://gl.wikipedia.org/wiki?curid=504783", "title": "As Trece Rosas", "text": "As Trece Rosas \u00e9 o nome colectivo dado a un grupo de trece novas, a metade delas membros das Juventudes Socialistas Unificadas (JSU), fusiladas en Madrid o 5 de agosto de 1939, catro meses despois de finalizar a guerra civil espa\u00f1ola. O 3 de agosto de 1939, a sentenza do fiscal do Consello Permanente de Guerra atopou as Trece Rosas como \u00abresponsables dun delito de adhesi\u00f3n \u00e1 rebeli\u00f3n\u00bb.\nAs idades das v\u00edtimas estaban entre os dezaoito e os vinte e nove anos. En realidade, as mulleres fusiladas foron catorce, porque haber\u00eda que inclu\u00edr Antonia Torre Yela, executada o 19 de febreiro de 1940.\nHistoria.\nTrala ocupaci\u00f3n de Madrid polo ex\u00e9rcito franquista e o fin da guerra, as Juventudes Socialistas Unificadas tentaron reorganizarse clandestinamente baixo a direcci\u00f3n de Jos\u00e9 Pena Brea, de vinte e un anos. Os dirixentes do PCE e das JSU abandonaran Espa\u00f1a, deixando a organizaci\u00f3n en mans de militantes pouco significativos, os cales esperaban pasar m\u00e1is desapercibidos. Jos\u00e9 Pena, secretario xeral do comit\u00e9 provincial das JSU, foi detido por unha delaci\u00f3n e obrigado a dar, mediante torturas, todos os nomes que sab\u00eda e asinar unha declaraci\u00f3n preparada.\nRoberto Conesa, polic\u00eda infiltrado na organizaci\u00f3n, colaborou tam\u00e9n na ca\u00edda da organizaci\u00f3n. Conesa foi posteriormente comisario da Brigada Pol\u00edtico-Social franquista e ocupou un cargo importante na polic\u00eda durante os primeiros anos da democracia. A pr\u00e1ctica totalidade da organizaci\u00f3n clandestina caeu deste xeito. A maior parte dos detidos a\u00ednda non tivera tempo de integrarse na organizaci\u00f3n clandestina ou apenas acababan de facelo. \u00c1 captura dos militantes axudou o que os ficheiros de militantes do PCE e as JSU non puideran ser destru\u00eddos, debido ao golpe de estado do coronel Casado, e foran requisados polos militares franquistas ao ocuparen Madrid. Entre os detidos ach\u00e1banse as Trece Rosas, que foron detidas e conducidas primeiro a instalaci\u00f3ns policiais, onde foron torturadas, e despois ao c\u00e1rcere de mulleres de Ventas, constru\u00edda para catrocentas cincuenta persoas, mais na que se arremui\u00f1aban unhas catro mil.\nO 27 de xullo de 1939 tivo lugar un atentado contra o coche onde viaxaba o comandante Isaac Gabald\u00f3n Izurz\u00fan, acompa\u00f1ado da s\u00faa filla Pilar de dezaseis anos de idade e o condutor Jos\u00e9 Lu\u00eds D\u00edez Madrigal de vinte e tres anos, cando circulaban pola estrada de Estremadura preto de Talavera de la Reina. O comandante Gabald\u00f3n, que morreu no atentado, era un antigo membro da \u00abquinta columna\u00bb de Madrid e naquel momento desempe\u00f1aba un cargo importante na estrutura franquista, pois estaba encargado do \u00abarquivo da masonar\u00eda e o comunismo\u00bb que fornec\u00eda documentaci\u00f3n aos fiscais militares nos consellos de guerra contra os partidarios da Rep\u00fablica. Por ese motivo, o r\u00e9xime interpretou a s\u00faa morte como \u00abun desaf\u00edo dun adversario ao que cr\u00eda totalmente aniquilado, e decidiu castigar os verdadeiros ou supostos responsables dun modo exemplar\u00bb. A\u00ednda que todo parec\u00eda indicar que fora obra dalg\u00fan grupo de antigos soldados da Rep\u00fablica, ou de fuxidos \u2014non era a primeira vez que se produc\u00eda un atentado contra un veh\u00edculo en marcha nos arredores de Madrid\u2014, o r\u00e9xime atribu\u00eduno a unha suposta rede comunista de grandes dimensi\u00f3ns. Os corpos sen vida da s\u00faa filla e do condutor foron localizados tres d\u00edas despois.\nCelbrouse un primeiro consello de guerra sumar\u00edsimo o 4 de agosto en Madrid, onde foron condenados \u00e1 morte sesenta e cinco dos sesenta e sete acusados, todos eles membros das JSU, dos que foron fusilados ao d\u00eda seguinte sesenta e tres. O 7 de agosto foron fusilados un n\u00famero indeterminado de homes condenados noutro xu\u00edzo, e poucos d\u00edas m\u00e1is tarde foron condenadas vinte e catro persoas m\u00e1is; foron fusiladas vinte e unha, salv\u00e1ndose tres mozos \u00abporque o r\u00e9xime comezara a temer que o caso puidese crear un eco desfavorable para a \"nova Espa\u00f1a\" no estranxeiro\u00bb. Entre os cincuenta e seis executados en Madrid o 5 de agosto de 1939, atop\u00e1banse as trece mulleres novas que foron co\u00f1ecidas como as Trece Rosas, as\u00ed como corenta e tres homes (43 caraveis), entre os que se atopaba un mozo de catorce anos.\nA represi\u00f3n en Madrid tivo lugar baixo o mando de Eugenio Espinosa de los Monteros que como comandante do I Corpo de Ex\u00e9rcito franquista e primeiro gobernador militar organizou a represi\u00f3n e estes fusilamentos en Madrid.\nNove das novas fusiladas eran no momento da s\u00faa morte menores de idade, xa que a maior\u00eda de idade estaba establecida en vinte e un anos.\nOs fusilamentos saltaron \u00e1 prensa internacional cando se co\u00f1eceu que entre os primeiros sesenta e tres executados se atopaban trece mulleres novas. Unha filla de madame Curie promoveu unha campa\u00f1a de protesta en Par\u00eds polas Trece Rosas que tivo un grande impacto en Francia, a pesar do cal o r\u00e9xime franquista non detivo a represi\u00f3n, xa que se estima que a maior\u00eda das trescentos sesenta e catro persoas que foron detidas polo atentado contra o comandante Gabald\u00f3n foron executadas.\nMemoria hist\u00f3rica.\nLiteratura.\nA\u00ednda que xa en 1985 o suceso foi investigado polo xornalista Jacobo Garc\u00eda, foi o escritor Jes\u00fas Ferrero quen ao novelalo no seu libro de 2003 \"Las trece rosas\" volveu espertar o interese na s\u00faa memoria. Un ano despois apareceu o libro de non ficci\u00f3n \"Trece rosas rojas\" do xornalista Carlos Fonseca, no que se documentan os sucesos relativos aos intentos de reorganizaci\u00f3n das JSU e a captura, encarceramento e execuci\u00f3n das Trece Rosas. Durante 2006, a xornalista e escritora \u00c1ngeles L\u00f3pez publicou \"Martina, la rosa n\u00famero trece\", centrada na historia de Martina Barroso, unha das \"rosas\", e a medio cami\u00f1o entre a novela e o rigor hist\u00f3rico.\nEn xaneiro de 2004 Juli\u00e1n Fern\u00e1ndez do Pozo escribiu na s\u00faa honra o poema titulado \"Homenaje a las trece rosas\".\nEspect\u00e1culos.\nEn 2005 a compa\u00f1\u00eda de danza Arrieritos creou un espect\u00e1culo homenaxe a estas mulleres. En 2007, o espect\u00e1culo chamado \"13 Rosas\" foi galardoado con dous Premios Max das Artes Esc\u00e9nicas, Mellor coreograf\u00eda e Mellor Espect\u00e1culo de Danza.\nFilmograf\u00eda.\nEn 2004, Ver\u00f3nica Vigil e Jos\u00e9 Mar\u00eda Almela produciron e dirixiron a longametraxe documental titulada \"Que mi nombre no se borre de la historia\", onde se analizan e narran os sucesos das Trece Rosas contados en primeira persoa polas s\u00faas compa\u00f1eiras de militancia. Ten como t\u00edtulo a \u00faltima frase dunha das condenadas nunha carta dirixida aos seus familiares.\nEn 2006, Emilio Mart\u00ednez L\u00e1zaro comezou a rodaxe dunha pel\u00edcula baseada no libro de Carlos L\u00f3pez Fonseca protagonizada por Pilar L\u00f3pez de Ayala, Ver\u00f3nica S\u00e1nchez e Nadia de Santiago, \"Las trece rosas\". A s\u00faa estrea tivo lugar o 19 de outubro de 2007.\nHomenaxes.\nA Fundaci\u00f3n Trece Rosas, creada en 2005, a Fundaci\u00f3n Domingo Malag\u00f3n, o PCE, as\u00ed como diversas asociaci\u00f3ns de recuperaci\u00f3n da memoria hist\u00f3rica, ve\u00f1en participando cada 5 de agosto en homenaxes \u00e1s Trece Rosas. O acto ten lugar dende 1988, ano en que se colocou a primeira placa conmemorativa na tapia do cemiterio da Almudena, nun lugar pr\u00f3ximo a onde foron fusiladas.\nEn maio de 2006 inaugurouse en Xetafe a fonte das Trece Rosas. Est\u00e1 situada na confluencia das Avenidas de Espa\u00f1a e de Juan de Borb\u00f3n. Est\u00e1 composta por trece grupos de chorros de auga. Cada un deles conta cunha escultura de aceiro que simboliza unha vida truncada na que est\u00e1 inserida unha rosa e o nome encastrado de cada unha das trece mulleres.\nO 5 de agosto de 2009 conmemorouse o 70 aniversario do seu fusilamento no cemiterio da Almudena coa instalaci\u00f3n dunha placa conmemorativa, onde por primeira vez apareceron inscritos o nome e o apelido das Trece Rosas.\nEn 2016 o concello de Zaragoza erixiu un monumento no Parque Jos\u00e9 Antonio Labordeta cos nomes das Trece Rosas.\nNo barrio del Bercial de Xetafe hai un parque chamado O Parque do Trece Rosas en homenaxe \u00e1s trece mozas.\nEn Rota foi inaugurada o 26 de febreiro de 2019 unha r\u00faa dedicada \u00e1s mozas represaliadas.\nEn Oleiros inaugurouse en 2020 o parque das Trece Rosas."}
{"id": "504784", "revid": "47401", "url": "https://gl.wikipedia.org/wiki?curid=504784", "title": "Las Trece Rosas", "text": ""}
{"id": "504785", "revid": "72012", "url": "https://gl.wikipedia.org/wiki?curid=504785", "title": "Zoantharia", "text": ""}
{"id": "504787", "revid": "23204", "url": "https://gl.wikipedia.org/wiki?curid=504787", "title": "Zoantarios", "text": "A dos zoantarios, \"Zoantharia\", \u00e9 unha orde de cnidarios antozoos da subclase dos hexacoraliarios, unha das tres en que se divide esta clase. \nA orde agrupa a especies tanto solitarias como coloniaies que se encontran comunmente en moitos ambientes mari\u00f1os, formando \u00e1s veces arrecifes de coral. A maior\u00eda dos seus representantes ten un tama\u00f1o duns poucos cent\u00edmetros e alg\u00fans son populares nos acuarios de auga salgada, a pesar de que algunhas especies poden seren altamente t\u00f3xicas.\nTaxonom\u00eda.\nDescrici\u00f3n.\nA orde foi descrita en 1832 polo naturalista, bot\u00e1nico e zo\u00f3logo ingl\u00e9s John Edward Gray, no seu traballo \"Synopsis of the contents of the British Museum\".\nSin\u00f3nimos.\nAdemais de polo nome actualmente v\u00e1lido, a orde co\u00f1eceuse tam\u00e9n polos sin\u00f3nimos:\nClasificaci\u00f3n.\nA orde subdiv\u00eddese nas seguintes d\u00faas subordes:"}
{"id": "504788", "revid": "1131", "url": "https://gl.wikipedia.org/wiki?curid=504788", "title": "A Barcia, A Barcia do Seixo, A Lama", "text": "A Barcia \u00e9 un lugar da parroquia da Barcia do Seixo, no concello da Lama, na provincia de Pontevedra. No ano 2019 ti\u00f1a 18 habitantes segundo os datos do INE."}
{"id": "504789", "revid": "72012", "url": "https://gl.wikipedia.org/wiki?curid=504789", "title": "Zoanthidae", "text": ""}
{"id": "504790", "revid": "1131", "url": "https://gl.wikipedia.org/wiki?curid=504790", "title": "O Borralleiro, A Barcia do Seixo, A Lama", "text": "O Borralleiro \u00e9 un lugar da parroquia da Barcia do Seixo, no concello da Lama, na provincia de Pontevedra. No ano 2019 ti\u00f1a 20 habitantes, segundo os datos do INE."}
{"id": "504791", "revid": "85894", "url": "https://gl.wikipedia.org/wiki?curid=504791", "title": "Cambeses, A Barcia do Seixo, A Lama", "text": "Cambeses \u00e9 un lugar da parroquia da Barcia do Seixo, no concello da Lama, na provincia de Pontevedra. No ano 2019 ti\u00f1a 61 habitantes segundo os datos do INE."}
{"id": "504792", "revid": "5736465", "url": "https://gl.wikipedia.org/wiki?curid=504792", "title": "Lutgarda Garc\u00eda-Boente", "text": "Lutgarda Garc\u00eda-Boente S\u00e1nchez, \u00e9 unha avogada e pol\u00edtica galega.\nTraxectoria.\nEstudou dereito na Universidade de Santiago de Compostela, rematando en 1970. Militante de UCD, foi designada membro do grupo de traballo redactor do proxecto de Estatuto de Autonom\u00eda de Galicia.\nVida persoal.\nCasou co avogado e pol\u00edtico Alejandrino Fern\u00e1ndez Barreiro."}
{"id": "504794", "revid": "1888", "url": "https://gl.wikipedia.org/wiki?curid=504794", "title": "Lutgarda Garc\u00eda-Boente S\u00e1nchez", "text": ""}
{"id": "504795", "revid": "1888", "url": "https://gl.wikipedia.org/wiki?curid=504795", "title": "Lutgarda Garc\u00eda Boente", "text": ""}
{"id": "504796", "revid": "85894", "url": "https://gl.wikipedia.org/wiki?curid=504796", "title": "Carballeira, A Barcia do Seixo, A Lama", "text": "Taboadelo \u00e9 un lugar da parroquia da Barcia do Seixo, no concello da Lama, na provincia de Pontevedra. No ano 2019 ti\u00f1a 24 habitantes segundo os datos do INE."}
{"id": "504797", "revid": "1131", "url": "https://gl.wikipedia.org/wiki?curid=504797", "title": "O Eido do Macho, A Barcia do Seixo, A Lama", "text": "O Eido do Macho \u00e9 un lugar da parroquia da Barcia do Seixo, no concello da Lama, na provincia de Pontevedra. No ano 2019 ti\u00f1a 6 habitantes segundo os datos do INE."}
{"id": "504798", "revid": "85894", "url": "https://gl.wikipedia.org/wiki?curid=504798", "title": "Cernedo, A Barcia do Seixo, A Lama", "text": "Cernedo \u00e9 un lugar da parroquia da Barcia do Seixo, no concello da Lama, na provincia de Pontevedra. No ano 2019 ti\u00f1a 43 habitantes segundo os datos do INE."}
{"id": "504799", "revid": "1131", "url": "https://gl.wikipedia.org/wiki?curid=504799", "title": "Cernedo", "text": ""}
{"id": "504800", "revid": "54334", "url": "https://gl.wikipedia.org/wiki?curid=504800", "title": "Manuel V\u00e1zquez R\u00edo", "text": "Manuel V\u00e1zquez R\u00edo, nado cara a 1926 e finado en Lugo o 29 de outubro de 2016, foi un avogado e pol\u00edtico galego.\nTraxectoria.\nFillo de Constantino V\u00e1zquez L\u00f3pez e Carmen R\u00edo R\u00edo. Estudou dereito na Universidade de Santiago de Compostela, colexi\u00e1ndose en Lugo en 1952. No franquismo foi secretario t\u00e9cnico da Obra Sindical. Militante de Alianza Popular, foi designado membro do grupo de traballo redactor do proxecto de Estatuto de Autonom\u00eda de Galicia. Foi proposto como canidato a senador pola Coalici\u00f3n Democr\u00e1tica para as elecci\u00f3ns xerais de 1979, pero dimitiu aos poucos d\u00edas. En 1985 foi nomeado secretario da Delegaci\u00f3n Provincial da Conseller\u00eda de Ordenaci\u00f3n do Territorio de Lugo."}
{"id": "504802", "revid": "109216", "url": "https://gl.wikipedia.org/wiki?curid=504802", "title": "Zo\u00e1ntidos", "text": "A dos zo\u00e1ntidos (\"Zoanthidae\") \u00e9 unha familia de cnidarios antozoos da orde dos zoantarios e suborde dos braquicneminos, que comprende varias especies de p\u00f3lipos mari\u00f1os.\nO seu x\u00e9nero tipo \u00e9 \"Zoanthus\".\nTaxonom\u00eda.\nDescrici\u00f3n.\nA familia foi descrita en 1815 polo naturalista, meteor\u00f3logo e arque\u00f3logo estadounidense de orixe franco-xermana-Italiana Constantine Samuel Rafinesque.\nX\u00e9neros.\nSegundo o WoRMS, a familia est\u00e1 integrada polos tres x\u00e9neros seguintes:\nPor\u00e9n, o ITIS reco\u00f1ece a:\nNota taxon\u00f3mica.\nO WoRMS clasifica ao x\u00e9nero \"Palythoa\" dentro da familia dos esfen\u00f3pidos, da mesma suborde."}
{"id": "504803", "revid": "72012", "url": "https://gl.wikipedia.org/wiki?curid=504803", "title": "Brachycnemina", "text": ""}
{"id": "504804", "revid": "25871", "url": "https://gl.wikipedia.org/wiki?curid=504804", "title": "Braquicneminos", "text": "A dos braquicneminos (\"Brachycnemina\") \u00e9 unha suborde de cnidarios antozoos da orde dos zoantarios.\nA suborde comprende un total de 6 x\u00e9neros co\u00f1ecidos, con m\u00e1is de 163 especies.\nTaxonom\u00eda.\nDescrici\u00f3n.\nA suborde foi descita en 1891 polo bi\u00f3logo, antrop\u00f3logo e etn\u00f3logo brit\u00e1nico Alfred Cort Haddon e o entom\u00f3logo australiano M. E. Shackleton.\nFamilias.\nA suborde comprende as tres familias seguintes:\nA familia dos \"Neozoanthidae\" \u00e9 monot\u00edpica (\u00e9 dicir, comprende un s\u00f3 x\u00e9nero, \"Neozoanthus\" ). A dos \"Sphenopidae\" incl\u00fae especies coloniais que forman incrustaci\u00f3ns na area, como \"Palythoa\" e \"Sphenopus\", que se encontran comunmente nalgunas \u00e1reas concretas, e a dos \"Zoanthidae\" comprende especies que non forman incrustaci\u00f3ns na area.\nCaracter\u00edsticas.\nDebido a que os membros desta suborde recol\u00e9ctanse libremente, non existen caracter\u00edsticas est\u00e1ndar que os unan, \u00e1 parte de lixeiras diferenzas morfol\u00f3xicas, ecol\u00f3xicas e filoxen\u00e9ticas.\nPor\u00e9n, a caracter\u00edstica distintiva dos zoantarioss deste grupo \u00e9 a presenza dun quinto par incompleto do mesenterio. A suborde incl\u00fae principalmente especies coloniais, pero tam\u00e9n algunhas que, coa excepci\u00f3n da familia dos zo\u00e1ntidos, te\u00f1en partes profundamente incrustadas na area ou outros refugallos. Estas incrustaci\u00f3ns poden afectar tanto \u00e1 ectoderma como \u00e1 mesoglea, e poden chegar a representaren at\u00e9 o 45 % do peso dos p\u00f3lipos.\nH\u00e1bitat e distribuci\u00f3n.\nH\u00e1bitat.\nAs especies dos braquicneminos habitan na maior\u00eda dos h\u00e1bitats, desde arrecifes tropicais pouco profundos at\u00e9 zonas fr\u00edas nas profundidades mari\u00f1as. Forma grandes colonias nas cristas de arrecifes intermareais en augas pouco profundas.\nDistribuci\u00f3n.\nEstes antozoos poboan os arrecifes de coral das augas tropicais e subtropicais dos oc\u00e9anos Atl\u00e1ntico, \u00efndico e Pac\u00edfico.\nBiolox\u00eda.\nA maior\u00eda das especies da suborde te\u00f1en como h\u00f3spedes na s\u00faa endoderma zooxantelas endosimbiontes do x\u00e9nero \"Symbiodinium\", a\u00ednda que tam\u00e9n hai algunhas especies de azooxantelatos (por exemplo, \"Sphenopus\" spp).\nFiloxenia.\nEstudos de an\u00e1lises xen\u00e9ticas suxiren que o dos \"Brachycnemina\" \u00e9 un grupo monofil\u00e9tico que diverxeu dos \"Macrocnemina\", grupo parafil\u00e9tico."}
{"id": "504805", "revid": "54334", "url": "https://gl.wikipedia.org/wiki?curid=504805", "title": "Kikuko Inoue", "text": ", nada en Yokosuka o 30 de setembro de 1964, \u00e9 unha actriz de voz xaponesa. \u00c9 co\u00f1ecida por ser a voz de \"Belldandy\" en \"Aa! Megami-sama\", de \"Kasumi Tendo\" en \"Ranma \u00bd\", \"Kirumi Tojo\" en \"Danganronpa V3: Killing Harmony\", Lust en \"\" e \"Mizuho Kazami\" en \"Please Teacher!\"."}
{"id": "504806", "revid": "1131", "url": "https://gl.wikipedia.org/wiki?curid=504806", "title": "Praia de Caneli\u00f1as", "text": ""}
{"id": "504814", "revid": "1505", "url": "https://gl.wikipedia.org/wiki?curid=504814", "title": "Rally de Ferrol de 1983", "text": "O Rally de Ferrol de 1983 foi a 14\u00aa edici\u00f3n de dito rally, puntuable para a tempada 1983 do Campionato de Galicia de Rally. Celebrouse o 21 de agosto de 1983 e o vencedor foi o ourens\u00e1n Peitos, sobre un Renault 5 Turbo."}
{"id": "504816", "revid": "88215", "url": "https://gl.wikipedia.org/wiki?curid=504816", "title": "14\u00ba Rally de Ferrol", "text": ""}
{"id": "504820", "revid": "1505", "url": "https://gl.wikipedia.org/wiki?curid=504820", "title": "Rally de Noia de 1984", "text": "O Rally de Noia de 1984 foi a 1\u00aa edici\u00f3n de dito rally e a segunda proba da tempada 1984 do Campionato de Galicia de Rally. Celebrouse o 22 de abril de 1984 e o vencedor foi o piloto vigu\u00e9s Chano Carrera, sobre un Opel Ascona.\nItinerario.\nO rally constou dun total de 237 km dos cales 59,5 km foron cronometrados. D\u00e9ronse 9 pasadas por cinco treitos diferentes: d\u00faas polo Tambre (6 km), Fru\u00edme (6,6 km.), Vilacova (6,8 km.) e Lantarou (6,6 km.) e outra polas Paxareiras (7,4 km)."}
{"id": "504821", "revid": "88215", "url": "https://gl.wikipedia.org/wiki?curid=504821", "title": "Rally R\u00eda de Noia de 1984", "text": ""}
{"id": "504825", "revid": "27155", "url": "https://gl.wikipedia.org/wiki?curid=504825", "title": "Feito xur\u00eddico", "text": ""}
{"id": "504826", "revid": "27155", "url": "https://gl.wikipedia.org/wiki?curid=504826", "title": "Feito hist\u00f3rico", "text": ""}
{"id": "504827", "revid": "118112", "url": "https://gl.wikipedia.org/wiki?curid=504827", "title": "Rolandas Jakstas", "text": "Rolandas Jakstas, nado o 28 de setembro de 1992 en Plung\u0117, \u00e9 un xogador lituano de baloncesto profesional que xoga no HLA Alicante da Liga LEB Ouro.\nTraxectoria profesional.\nO 14 de agosto de 2020, anunciouse a s\u00faa fichaxe polo B\u00e1squet Coru\u00f1a da Liga LEB Ouro.\nO 13 de xullo de 2021, Jakstas asinou un contrato dunha tempada co CB Lucentum Alicante da LEB Ouro."}
{"id": "504828", "revid": "51040", "url": "https://gl.wikipedia.org/wiki?curid=504828", "title": "Ahmad (cr\u00e1ter)", "text": "Ahmad \u00e9 un cr\u00e1ter de impacto que est\u00e1 situado no hemisferio norte da l\u00faa de Saturno, Enc\u00e9lado. Ahmad foi descuberto por primeira vez en imaxes da \"Voyager 2\" pero foi visto cunha maior resoluci\u00f3n (a\u00ednda que preto do terminador) pola sonda \"Cassini \". At\u00f3pase a 58,8 \u00b0 norte Latitude, 311,6 \u00b0 Oeste e ten 18,7 quil\u00f3metros de di\u00e1metro. A parte occidental do cr\u00e1ter est\u00e1 en boa parte ausente, xa sexa enterrada ou esnaquizada preto da marxe oriental de Samarcanda Sulci. Unha estrutura grande e semellante a unha c\u00fapula ocupa o interior do cr\u00e1ter, provocada por recheos de material de Samarcanda Sulci ou por mor da \"relaxaci\u00f3n viscosa\".\nAhmad recibe o nome dun heroe dos contos de \"As mil e unha noites\". Tr\u00f3uxolle a seu pai unha maz\u00e1 e casou con Pari-Banou."}
{"id": "504829", "revid": "387", "url": "https://gl.wikipedia.org/wiki?curid=504829", "title": "Al-fakik", "text": "Al-Fakik \u00e9 un cr\u00e1ter de impacto no hemisferio norte da l\u00faa de Saturno, Enc\u00e9lado. Al-Fakik foi observado por primeira vez en imaxes tomadas pola sonda \"Cassini\" durante a misi\u00f3n de sobrevoo de Enc\u00e9lado, acontecida en febreiro de 2005. Est\u00e1 situado a 35,52 \u00b0 N e 306,55 \u00b0 O, e ten un di\u00e1metro de 15,2 quil\u00f3metros. A topograf\u00eda do cr\u00e1ter de impacto aparece moi afundida, suxerindo que o cr\u00e1ter sufriu unha significativa \"relaxaci\u00f3n viscosa\" dende a s\u00faa formaci\u00f3n. Ademais, as fracturas perturbaron a marxe sueste do cr\u00e1ter.\nAl-Fakik leva o nome do irm\u00e1n cego e linguateiro do barbeiro de Bagdad, cuxa historia est\u00e1 narrada nos contos das \"Mil e unha noites\"."}
{"id": "504830", "revid": "89787", "url": "https://gl.wikipedia.org/wiki?curid=504830", "title": "Rally de Ferrol de 2020", "text": "O Rally de Ferrol de 2020 foi a 51\u00aa edici\u00f3n de dito rally. Foi a segunda proba da tempada 2020 do Campionato de Espa\u00f1a de Rallys e foi tam\u00e9n puntuable para o S\u00faper Campionato de Espa\u00f1a de Rallys. Celebrouse entre o 21 e o 22 de agosto de 2020. \nO vencedor foi o madrile\u00f1o Pepe L\u00f3pez a bordo dun Citro\u00ebn C3 R5, sendo esta a s\u00faa terceira vitoria consecutiva no rally ferrol\u00e1n.\nParticipantes.\nA lista de inscritos alcanzou os 91, entre eles os pilotos que ocupan as primeiras prazas do campionato: Pepe L\u00f3pez, Iv\u00e1n Ares, Alberto Monarri, Jos\u00e9 Antonio Su\u00e1rez e Iago Caama\u00f1o. Destacan tam\u00e9n as presenzas de V\u00edctor Senra, Surhayen Pern\u00eda, Luis Vilari\u00f1o e Amador Vidal entre outros. Disp\u00fatase tam\u00e9n o Trofeo Deputaci\u00f3n da Coru\u00f1a, un certame de car\u00e1cter nacional que non punt\u00faa para ning\u00fan outro campionato. Para este trofeo inscrib\u00edronse pilotos como \u00c1lvaro Mu\u00f1iz e Jos\u00e9 Manuel Mora entre outros."}
{"id": "504832", "revid": "23204", "url": "https://gl.wikipedia.org/wiki?curid=504832", "title": "Atletu", "text": "Atletu () \u00e9 un filme et\u00edope de 2009 dirixido por Davey Frankel e Rasselas Lakew. O filme foi escollido como candidato de Etiop\u00eda para o \u00d3scar \u00f3 mellor filme en lingua non inglesa na 83\u00aa edici\u00f3n dos premios, mais finalmente non foi nomeado. Foi o primeiro filme et\u00edope en ser presentado nesta categor\u00eda dos \u00d3scar.\nNunha mestura entre imaxes de ficci\u00f3n e de arquivo, \"Atletu\" conta a historia do corredor de marat\u00f3ns et\u00edope Abebe Bikila. En 1960, participou nos Xogos Ol\u00edmpicos de 1960 sendo un completo desco\u00f1ecido. Por\u00e9n, o fillo dun pastor conseguiu a medalla de ouro nos Xogos. Catro anos m\u00e1is tarde, volveu conseguir a medalla de ouro nos Xogos Ol\u00edmpicos de Tokio, convert\u00e9ndose no primeiro home en converterse en campi\u00f3n ol\u00edmpico de marat\u00f3n d\u00faas veces consecutivas. Uns poucos anos m\u00e1is tarde, sufriu un accidente de coche que lle fixo perder o uso das s\u00faas pernas."}
{"id": "504835", "revid": "98629", "url": "https://gl.wikipedia.org/wiki?curid=504835", "title": "Aspidella", "text": "Aspidella \u00e9 un f\u00f3sil que vivu no Ediac\u00e1rico con forma de disco e de afinidades incertas.\nMorfolox\u00eda.\nOs \"Aspidella\" eran f\u00f3siles discoidais, con aneis conc\u00e9ntricos e/ou raios centr\u00edpetos. O di\u00e1metro dos individuos circulares variaba de 1 a 180\u00a0mm.A maior\u00eda dos individuos est\u00e1n entre 4 e 10\u00a0mm, pero p\u00e9nsase que os individuos menores degrad\u00e1banse e desaparec\u00edan antes de fosilizar. Outros \"Aspidella\" te\u00f1en forma de elipse, de 3\u20138\u00a0cm de longo e 1\u20134\u00a0cm de largo. A maior\u00eda te\u00f1en un vulti\u00f1o ou protuberancia central. As beiras e cristas de todos os esp\u00e9cimes est\u00e1n feitas de raios de bordo elevado e/ou aneis conc\u00e9ntricos.\nEcolox\u00eda.\nA escaseza de individuos grandes probablemente indica que os \"Aspidella\" eran estrategas do r, que produc\u00edan numerosa proxenie, a maior\u00eda da cal morr\u00eda. \u00c9 moi com\u00fan en sedimentos de augas profundas, pero est\u00e1 presente na maior\u00eda das ensamblaxes de f\u00f3siles de Ediacara, inclu\u00edndo os depositados por riba da base de ondas de tormenta (profundidade \u00e1 que as ondas xa non alteran os sedimentos do fondo). Estes organismos pod\u00edan alcanzar densidades de 3000\u00a0m\u22122.\nAfinidade.\nIgual que o taxon \"Ediacaria\" (ver tam\u00e9n m\u00e1is abaixo), \"Aspidella\" considerouse inicialmente un escifozoo (un tipo de augamar). Esta designaci\u00f3n inicial foi despois refutada; demostrouse que alg\u00fans esp\u00e9cimes eran o disco de suxeici\u00f3n (unha especie de rizoide) dalg\u00fan organismo, cuxo corpo principal se estend\u00eda nas augas abertas pero que se desprend\u00eda antes da fosilizaci\u00f3n (uns poucos esp\u00e9cimes levan esbozos de ped\u00fanculos opostos ao vulti\u00f1o central ao que se un\u00edan); mentres que outros representaban colonias microbianas.\nAlg\u00fans individuos est\u00e1n asociados con rastros de movementos deixados no sedimento que lembran os producidos hoxe polas modernas anemones (Cnidaria).\nTafonom\u00eda.\nAs superficies superior e inferior dos f\u00f3siles te\u00f1en unha composici\u00f3n elemental distintiva que lembra a de biopel\u00edculas fosilizadas. O sedimento dentro dos f\u00f3siles tan tam\u00e9n unha composici\u00f3n distintiva, xa que est\u00e1 enriquecido en certos elementos con respecto \u00e1 matriz de rocha. Como \u00e9 dif\u00edcil explicar esa distribuci\u00f3n de elementos por procesos diaxen\u00e9ticos post mortem, parece que os elementos (e os sedimentos) foron incorporados ao interior do organismo cando este estaba vivo.\nHistoria da investigaci\u00f3n.\nAspidella terranovica foi descuberta en 1868 polo xe\u00f3logo escoc\u00e9s Alexander Murray e foi o primeiro f\u00f3sil do Ediac\u00e1rico nomeado. En 1872, Elkanah Billings describiu f\u00f3siles de \"Aspidella terranovica\" da r\u00faa Duckworth de St. John's, Terra Nova (). Estaban nun afloramento de lousas negras do Prec\u00e1mbrico accesible nunha r\u00faa da cidade. Billings era o paleont\u00f3logo xefe do Geological Survey of Canada daquela. A\u00ednda as\u00ed, o seu descubrimento foi cuestionado por Charles Doolittle Walcott, que citou a opini\u00f3n de que as formas conservadas nas rochas eran concreci\u00f3ns formadas inorganicamente. Outras explicaci\u00f3ns que se deron nesa \u00e9poca foron que os c\u00edrculos eran orixinados polo escape de burbullas, ou mesmo simulaci\u00f3ns enganosas colocadas al\u00ed por Deus para levar ao erro aos que ti\u00f1an pouca fe. Foron os primeiros f\u00f3siles da biota de Ediacara (do Ediac\u00e1rico ou Vendiano) descritos por un cient\u00edfico.\nDurante d\u00e9cadas, \"Aspidella\" e os f\u00f3siles do seu tipo non foron considerados formas de vida do Prec\u00e1mbrico. Houbo que esperar aos traballos realizados por Reg Sprigg, que descubriu os f\u00f3siles de Ediacara Hills, para que fosen reco\u00f1ecidos. F\u00f3siles como estes atop\u00e1ronse en moitas outras partes do mundo en rochas de aproximadamente a mesma idade e acabaron sendo aceptados como aut\u00e9nticos restos de formas de vida.\nSistem\u00e1tica e taxonom\u00eda.\nO nome \"Aspidella\" deriva do grego antigo \"aspis\" (\u0391\u03c3\u03c0\u03b9\u03c2, un escudo redondo) coa terminaci\u00f3n do diminutivo latino e \"terranovica\" en lat\u00edn significa 'da terra nova', refer\u00edndose \u00e1 illa de Terra Nova.\nDiferentes formas morfol\u00f3xicas denomin\u00e1ronse \"Ediacaria\" ou \"Spriggia\". Por\u00e9n, as diferenzas entre os \"Aspidella\" \"t\u00edpicos\" pequenos e el\u00edpticos, os \"Spriggia wadea\" planos e anelados e os \"Ediacaria\" grandes, con protuberancia central e raios d\u00e9bense a unhas diferentes condici\u00f3ns tafon\u00f3micas. Por exemplo, \"Spriggia\" e \"Ediacaria\" parecen ser restos dos mesmos animais, s\u00f3 que o primeiro fosilizou nunha arxila de gran fino mais compacta, mentres que o \u00faltimo atopouse en rochas que orixinalmente eran sedimentos predominantemente areosos.\nOutros numerosos nomes de taxons poder\u00edan ser sin\u00f3nimos j\u00fanior de \"Aspidella\", como:\nDebido \u00e1 s\u00faa natureza non descrita, \"Aspidella\" pode considerarse un taxon forma, unha ensamblaxe artificial de organismos de aspecto e forma de vida similar sen relaci\u00f3n filoxen\u00e9tica. Nese caso, alg\u00fans supostos sin\u00f3nimos (como \"Ediacaria\" ou \"Cyclomedusa\") poder\u00edan seguir sendo v\u00e1lidos. Os esp\u00e9cimes tipo eran os de tipo elipsoide (perd\u00e9ronse, pero queda un molde). As\u00ed, se \"Aspidella\" no sentido amplo acaba por ser unha ensamblaxe de taxons m\u00e1is ou menos relacionados, o nome do x\u00e9nero aplicar\u00edase s\u00f3 aos esp\u00e9cimes elipsoides pequenos. Independentemente da s\u00faa clasificaci\u00f3n final, porque foi clasificado como animal, alga, ou fungo (lique), o nome \"Aspidella\" est\u00e1 aceptado en ambos os c\u00f3digos de nomenclatura, e isto impide a adopci\u00f3n dun hom\u00f3nimo posterior \"Aspidella\" (Gilbert 1940) para un grupo de cogomelos hoxe existentes, que foron renomeados como \"Saproamanita\".\nDsitribuci\u00f3n.\nOutros lugares onde se atoparon esp\u00e9cimes de \"Aspidella\" foron a pen\u00ednsula de Bonavista e o Mistaken Point en Terra Nova, a Formaci\u00f3n Twitya na Columbia Brit\u00e1nica e na Carolina do Norte central.\nOs f\u00f3siles de \"Aspidella\" at\u00f3panse en estratos desde hai 610 a 555 mill\u00f3ns de anos, con posibles representantes que datan de hai 770 mill\u00f3ns de anos."}
{"id": "504837", "revid": "72012", "url": "https://gl.wikipedia.org/wiki?curid=504837", "title": "Macrocnemina", "text": ""}
{"id": "504838", "revid": "22795", "url": "https://gl.wikipedia.org/wiki?curid=504838", "title": "Macronecminos", "text": "A dos braquicneminos (\"Brachycnemina\") \u00e9 unha suborde de cnidarios antozoos da orde dos zoantarios.\nTaxonom\u00eda.\nDescrici\u00f3n.\nA suborde foi descita en 1891 polo bi\u00f3logo, antrop\u00f3logo e etn\u00f3logo brit\u00e1nico Alfred Cort Haddon e o entom\u00f3logo australiano M. E. Shackleton.\nFamilias.\nA suborde comprende as cinco familias seguintes:"}
{"id": "504839", "revid": "23204", "url": "https://gl.wikipedia.org/wiki?curid=504839", "title": "Glaciaci\u00f3n Gaskiers", "text": "A glaciaci\u00f3n Gaskiers \u00e9 un per\u00edodo do que se encontran amplos dep\u00f3sitos glaciares (por exemplo, diamictitas) que duraron 340\u00a0000 anos, datados entre hai 579,63 \u00b1 0,15 e 579,88 \u00b1 0,44 mill\u00f3ns de anos, \u00e9 dicir, no final do per\u00edodo ediacariano, polo que \u00e9 o \u00faltimo episodio glacial importante do Prec\u00e1mbrico.\nOs dep\u00f3sitos atribu\u00eddos ao Gaskiers, asumindo que foron todos depositados ao mesmo tempo, atop\u00e1ronse en oito paleocontinentes separados, que nalg\u00fans casos estaban preto do ecuador (a unha latitude de 10-30\u00b0). A secci\u00f3n de 300\u00a0m de grosor que leva ese nome atopada en Gaskiers (Terra Nova) est\u00e1 chea de rochas intercaladas no dep\u00f3sito (\"dropstones\") estriadas. Os seus valores isot\u00f3picos \u03b413C son realmente baixos (arredor do 8\u2030), o que concorda cun per\u00edodo de anormalidades ambientais. O estrato descansa xusto por riba dos f\u00f3siles m\u00e1is vellos da biota de Ediacara, o que orixinou suxesti\u00f3ns inicias como que o paso da glaciaci\u00f3n puido achaiar o cami\u00f1o para a evoluci\u00f3n destes estra\u00f1os organismos. M\u00e9todos de dataci\u00f3n m\u00e1is axeitados mostraron que hai de feito un oco de 9 mill\u00f3ns de anos entre as diamictitas e os microf\u00f3siles de hai 570 mill\u00f3ns de anos."}
{"id": "504841", "revid": "5863", "url": "https://gl.wikipedia.org/wiki?curid=504841", "title": "Fortuniano", "text": "O Fortuniano ou Fortuniense \u00e9 un piso xeol\u00f3xico, que marca o comezo do Fanerozoico, o Paleozoico e o C\u00e1mbrico. \u00c9 o primeiro dos dous pisos e idades do Terreneuviano. \nA s\u00faa base def\u00ednese pola primeira aparici\u00f3n da pegada f\u00f3sil de \"Trichophycus pedum\", hai 541,0 \u00b1 1,0 mill\u00f3ns de anos. A parte superior do Fortuniano, que \u00e9 a base do piso 2 do C\u00e1mbrico, non se definiu formalmente a\u00ednda, pero corresponder\u00eda \u00e1 aparici\u00f3n dunha especie de arqueociato de hai aproximadamente 529 mill\u00f3ns de anos.\nEtimolox\u00eda.\nToma o nome de Fortune Head, no extremo norte da pen\u00ednsula de Burin, Terra Nova, no Canad\u00e1."}
{"id": "504842", "revid": "72012", "url": "https://gl.wikipedia.org/wiki?curid=504842", "title": "Fortuniense", "text": ""}
{"id": "504843", "revid": "72012", "url": "https://gl.wikipedia.org/wiki?curid=504843", "title": "Scleractinia", "text": ""}
{"id": "504845", "revid": "98629", "url": "https://gl.wikipedia.org/wiki?curid=504845", "title": "Miguel \u00c1ngel Cajigal Vera", "text": "Miguel \u00c1ngel Cajigal Vera, nado na Coru\u00f1a en 1981, \u00e9 un historiador da arte, docente e divulgador cultural galego, tam\u00e9n co\u00f1ecido como El Barroquista. \nTraxectoria.\nLicenciado en Historia da Arte pola Universidade de Santiago de Compostela foi ga\u00f1ando popularidade nas redes, primeiro a trav\u00e9s do seu blog, e despois grazas ao seu perfil de Twitter onde trata temas relacionados co mundo da arte e do patrimonio. \u00c9 moi activo tam\u00e9n noutras redes sociais como Instagram. En YouTube, ademais da s\u00faa propia canle, forma parte da canle Pasquino onde xunto cun grupo multidisciplinar de profesionais analizan as \u00faltimas novas do mundo art\u00edstico e patrimonial.\nColabora coa Radio Galega no programa \"Galicia por diante\", no programa de divulgaci\u00f3n hist\u00f3rica El condensador de fluzo de Televisi\u00f3n Espa\u00f1ola\u200b e coa xornalista monfortina Julia Otero no programa Julia en la onda de Onda Cero.\nComo docente imparte clases nos cursos de ver\u00e1n da Colgate University e dirixe o m\u00e1ster de educaci\u00f3n en museos da Universidade Europea Miguel de Cervantes. Ten colaborado con diversas instituci\u00f3ns galegas, como o Consello da Cultura Galega, o Museo de Pontevedra, a Rede Muse\u00edstica Provincial de Lugo, o Museo de Belas Artes da Coru\u00f1a ou a Biblioteca de Galicia. \nXunto \u00e1 qu\u00edmica coru\u00f1esa Deborah Garc\u00eda Bello, foi comisario da exposici\u00f3n \"Galicia Futura\", inaugurada o 14 de xullo de 2021 na Cidade da Cultura de Galicia, con motivo do Xacobeo 21\u00b722.\u200b A mostra itinerou despois a Lugo e A Coru\u00f1a durante 2022. Forma parte do equipo da Cidade da Cultura de Santiago."}
{"id": "504847", "revid": "23204", "url": "https://gl.wikipedia.org/wiki?curid=504847", "title": "Escleractinias", "text": "Os escleractinias, ou escleractinios, \"Scleractinia\", chamados vulgarmente corais duros ou corais p\u00e9treos, constit\u00faen unha orde de cnidarios antozoos da sublcase dos hexacoraliarios.\nSon antozoos exclusivamente mari\u00f1os que non presentan o estado de medusa, polo que o seu ciclo de vida comprende exclusivamente o estado de p\u00f3lipo. Anatomicamente son moi similares \u00e1s anemones de mar, pero difer\u00e9ncianse delas en que xeran un esqueleto duro calcario, a\u00ednda que, como elas, est\u00e1n armados con c\u00e9lulas urticantes co\u00f1ecidas como cnidocitos. Como en todos os hexacoraliarios, o n\u00famero de tent\u00e1culos \u00e9 seis ou de m\u00faltiplos de seis. Poden encontrarse moi distintas formas, tama\u00f1os e coloraci\u00f3ns dentro dos corais desta orde.\nEstes p\u00f3lipos te\u00f1en un corpo cil\u00edndrico coroado por un disco oral no que se abre a boca rodeada de tent\u00e1culos. A\u00ednda que algunhas especies son solitarias, a maior\u00eda son coloniais. O p\u00f3lipo fundador da colonia as\u00e9ntase e comenza a segregar carbonato c\u00e1lcico para protexer o seu brando corpoo. Os corais solitarios poden medir at\u00e9 25 cm de ancho, pero nas especies coloniais os p\u00f3lipos adoitan medir s\u00f3 uns poucos mil\u00edmetros de di\u00e1metro. Estes p\u00f3lipos reprod\u00facense asexualmente por xemaci\u00f3n, pero permanecen unidos entre si, formando unha colonia de clons de m\u00faltiples p\u00f3lipos cun esqueleto com\u00fan, que pode ter at\u00e9 varios metros de di\u00e1metro ou de altura segundo as especies.\nA forma e a aparencia de cada colonia depende non s\u00f3 da especie, sen\u00f3n tam\u00e9n da s\u00faa situaci\u00f3n, profundidade, de se as augas sen moi movidas ou pouco, e doutros factores. Moitos destes corais que viven en augas pouco profundas conte\u00f1en organismos unicelulares simbiontes co\u00f1ecidos como zooxantelas dentro dos seus tecidos. Estas danlle a s\u00faa cor ao coral que, polo tanto, pode variar en tonalidade dependendo da especie de simbionte que conte\u00f1a. \nOs corais duros ou p\u00e9treos reprod\u00facense tanto sexual como asexualmente. A maior\u00eda das especies liberan os gametos no mar, onde ten lugar a fecundaci\u00f3n, e as larvas (pl\u00e1nulas) despr\u00e1zanse como parte do plancto, pero algunhas especies incuban os seus ovos. A reproduci\u00f3n asexual nas especies coloniais prod\u00facese principalmente por fragmentaci\u00f3n, cando parte da colonia se desprende e vai a asentarse noutra parte.\nTaxonom\u00eda.\nDescrici\u00f3n.\nA orde foi descrita en 1900 polo zo\u00f3logo brit\u00e1nico Gilbert Charles Bourne, no seu traballo \"The Anthozoa\", pp. 1-84, en: Lankester E .R. (ed.) \"A Treatise on Zoology. Part II. The Porifera and Coelenterata\". Londres: Adam &amp; Charles Black.\nEtimolox\u00eda.\nO nome cient\u00edfico \"Scleractinia\" est\u00e1 formado polos elementos do lat\u00edn cient\u00edfico \"scler-\" e \"-acti-\", e a terminaci\u00f3n \"-nia\". \nNota. O x\u00e9nero feminino adoptado aqu\u00ed d\u00e9bese a que actinia \u00e9 feminino; por\u00e9n, en todas as linguas rom\u00e1nicas os nomes das ordes de animais son mascculinos, de a\u00ed a duplicidade empregada.\nSin\u00f3nimo.\nAdemais de polo nome actualmente v\u00e1lido, a orde co\u00f1eceuse tam\u00e9n polo sin\u00f3nimo:\nClasificaci\u00f3n.\nNa actualidade reco\u00f1\u00e9cense na orde as seguintes familias:\nAdemais, hai algunhas \"incertae sedis\".\nCaracter\u00edsticas.\nO nome de escleractinios d\u00e9bese a que pos\u00faen escleritos que lles dan protecci\u00f3n. Estes escleritos, de consistencia dura son producidos por c\u00e9lulas especializadas (os escler\u00f3citos) e est\u00e1n constitu\u00eddos por calcita, unha das formas alotr\u00f3picas do carbonato de calcio. Por iso dise que segregan un esqueleto de carbonato de calcio. Este elemento submin\u00edstralles a textura dura, grazas \u00e1 cal, desde o Tri\u00e1sico superior, os corais escleractinios pasaron de ser unha parte minoritaria das comunidades arrecifais a constitu\u00edr os bloques b\u00e1sicos da construci\u00f3n dos arrecifes coralinos tropicais.\nO esqueleto individual de cada p\u00f3lipo denom\u00ednase coralito, e o esqueleto conxunto da colonia, cen\u00f3steo. O conxunto do cen\u00f3steo e os coralitos co\u00f1\u00e9cese como \"corallum\".\nPola s\u00faa participaci\u00f3n na conformaci\u00f3n de arrecifes e por conteren zooxantelas simbi\u00f3ticas no seu endoderma denom\u00ednanse tam\u00e9n corais hermat\u00edpicos. Nestes corais con zooxantelas enc\u00f3ntrase unha alta relaci\u00f3n entre a fotos\u00edntese e os niveis de calcificaci\u00f3n, xa que, nos per\u00edodos de luz pres\u00e9ntase maior acreci\u00f3n do esqueleto dos escleractinios que os que se dan sen a presenza da mesma. Este feito permite afirmar que efectivamente a fotos\u00edntese beneficia a calcificaci\u00f3n, pero non \u00e9 pos\u00edbel asegurar que un aumento da calcificaci\u00f3n favoreza a presenza de carbono inorg\u00e1nico que poida ser \u00fatil para a fotos\u00edntese.\nPara a aparici\u00f3n de corais hermat\u00edpicos \u00e9 necesario que se dean unhas determinadas condici\u00f3ns:\nOs corais anhermat\u00edpicos carecen de zooxantelas e dependen enteiramente da captura de plancto para a su\u00faa alimentaci\u00f3n. Por\u00e9n, alg\u00fans deles presentan especies consideradas como \"construtoras de arrecifes\", como \u00e9 o caso de \"Madrepora oculata\" ou de \"Lophelia pertusa\", principais construtoras de arrecifes en augas fr\u00edas, en localizaci\u00f3ns situadas a m\u00e1is de 2 000 m de profundidade.\nN\u00famero de especies e distribuci\u00f3n.\nA orde comprende unhas 1 300 especies, das cales 656 son construtoras de arrecifes que viven en augas tropicais soleadas, e outras 669 especies non son construtoras de arrecifes, e viven tam\u00e9n en augas temperadas e polares, localiz\u00e1ndose at\u00e9 os 6 000 m de profundidade.\u200b\nNo Atl\u00e1ntico tropical occidental reco\u00f1\u00e9cense 197 especies, 118 delas distribu\u00eddas no Caribe colombiano, mentres que no Pac\u00edfico rex\u00edstranse 37 especies nas augas colombianas, fronte \u00e1s 124 da totalidade do Pac\u00edfico oriental.\nRexistro f\u00f3sil.\nHai poucas evidencias nas que basear unha hip\u00f3tese sobre a orixe dos escleractinios. S\u00e1bese moito sobre as especies modernas, pero moi pouco sobre os esp\u00e9cimes f\u00f3siles, que apareceron por primeira vez no rexistro no Tri\u00e1sico medio, hai uns 240 mill\u00f3ns de anos. E non foi at\u00e9 25 mill\u00f3ns de anos m\u00e1is tarde cando se converteron en importantes construtores de arrecifes, \u00e9xito que quizais fora o resultado de asoci\u00e1rense con algas simb\u00f3ticas. "}
{"id": "504848", "revid": "25871", "url": "https://gl.wikipedia.org/wiki?curid=504848", "title": "Andr\u00e9 Kuipers", "text": "Andr\u00e9 Kuipers, nado en \u00c1msterdam, o 5 de outubro de 1958, \u00e9 un astronauta dos Pa\u00edses Baixos que formou partes da misi\u00f3ns Soiuz TMA-03M, Soiuz TMA-4 e Soiuz TMA-3 e foi membro das expedici\u00f3ns 30 e 31 \u00e1 Estaci\u00f3n Espacial Internacional.\nTraxectoria.\nKuipers graduouse en medicina Universidade de Amsterdam en 1987. Foi seleccionado como astronauta pola ESA en xullo de 1999, participando nas misi\u00f3ns Soiuz TMA-03M, Soiuz TMA-4 e Soiuz TMA-3 e sendo membro das expedici\u00f3ns Expedici\u00f3n 30|30 e Expedici\u00f3n 31|31 \u00e1 Estaci\u00f3n Espacial Internacional e pasando un total de 203,66 d\u00edas no espazo."}
{"id": "504851", "revid": "72012", "url": "https://gl.wikipedia.org/wiki?curid=504851", "title": "Corais duros", "text": ""}
{"id": "504852", "revid": "72012", "url": "https://gl.wikipedia.org/wiki?curid=504852", "title": "Coral duro", "text": ""}
{"id": "504853", "revid": "25871", "url": "https://gl.wikipedia.org/wiki?curid=504853", "title": "Kupon", "text": "Kupon ou Kupon 1 foi un sat\u00e9lite de comunicaci\u00f3ns ruso lanzado o 12 de novembro de 1997 mediante un foguete Proton K/DM-2M desde o cosm\u00f3dromo de Baikonur.\nCaracter\u00edsticas.\nKupon foi un sat\u00e9lite de comunicaci\u00f3ns desenvolvido orixinalmente por Lavochkin para ser parte da terceira xeraci\u00f3n do sistema de comunicaci\u00f3ns militar ruso. O proxecto foi cancelado coa ca\u00edda da Uni\u00f3n Sovi\u00e9tica, co que Kupon foi o primeiro e \u00faltimo membro do sistema. O sat\u00e9lite foi adquirido polo Banco Central da Federaci\u00f3n Rusa para transmitir datos \u00e1 rede bancaria do pa\u00eds.\nO sat\u00e9lite ti\u00f1a unha grilla de antenas que alimentaban 16 transpondedores en banda Ku, capaces de manexar 10.000 transacci\u00f3ns simult\u00e1neas. O dese\u00f1o do sat\u00e9lite deriv\u00e1base do dos sat\u00e9lites US-KMO de aviso temper\u00e1n.\nUns d\u00edas despois do lanzamento o sat\u00e9lite comezou a sufrir problemas, fallando completamente en marzo de 1998 debido a un fallo da computadora ou do sistema de control de actitude."}
{"id": "504854", "revid": "72012", "url": "https://gl.wikipedia.org/wiki?curid=504854", "title": "Kupon 1", "text": ""}
{"id": "504855", "revid": "23204", "url": "https://gl.wikipedia.org/wiki?curid=504855", "title": "Gilbert Charles Bourne", "text": "Gilbert Charles Bourne, nado o 5 de xullo de 1861, e finado o 9 de marzo de 1933, foi un zo\u00f3logo brit\u00e1nico.\nTraxectoria.\nBourne foi profesor de Zoolox\u00eda na Universidade de Oxford desde 1906 at\u00e9 1921. \nComo zo\u00f3logo, especializouse nos cnidarios e a el d\u00e9beselle a descrici\u00f3n da orde das escleractinias, antozoos da subclase dos hexacoraliarios.\n\u00c1 parte do seu traballo cient\u00edfico, Bourne foi un militar. Foi oficial no 4\u00ba Batall\u00f3n do Rei (Infantar\u00eda Lixeira de Shropshire) desde 1882 at\u00e9 1897, cando renunciou como capit\u00e1n e maior honorario. Ao estalar a Segunda Guerra dos B\u00f3ers en Sur\u00e1frica a finais de 1899, volveu a entrar no batall\u00f3n e foi ascendido ao grao de maior o 8 de novembro de 1899, e ao de tenente coronel honorario o 28 de febreiro de 1900. servindo como segundo do batall\u00f3n mentres este estaba estacionado en Irlanda. M\u00e1is tarde volveu ao servizo durante a Primeira guerra mundial.\nAbreviatura.\nA abreviatura Bourne, empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "504856", "revid": "25871", "url": "https://gl.wikipedia.org/wiki?curid=504856", "title": "Kvant-1", "text": "Kvant-1 foi un dos m\u00f3dulos que formaban a estaci\u00f3n espacial Mir.\nCaracter\u00edsticas.\nO m\u00f3dulo Kvant-1 foi o primeiro m\u00f3dulo do tipo 37KE e estaba destinado a facer observaci\u00f3ns astrof\u00edsicas e experimentaci\u00f3n en ciencia de materiais. Con 18.500 kg de masa, 13 m de longo e 4,2 de di\u00e1metro, foi lanzado o 31 de marzo de 1987 a bordo dun foguete Proton K e usaba a mesma computadora de voo dese\u00f1ada para a estaci\u00f3n Saliut 5B e o sistema de volante de inercia desenvolvido para as estaci\u00f3ns Almaz. O m\u00f3dulo atracou coa estaci\u00f3n o 12 de abril e permaneceu unido a ela ata a s\u00faa reentrada atmosf\u00e9rica, o 23 de marzo de 2001. En 1992 se lle agregaron propulsores de control de actitude para reducir o consumo de propelente durante as manobras de apuntado. Un dos paneis solares do m\u00f3dulo Kristall foi montado no m\u00f3dulo Kvant 1 en 1992 e substitu\u00eddo en 1995 por dous paneis cunha potencia de 12 kW. A mediados dos anos 1990 a maior parte da instrumentaci\u00f3n do m\u00f3dulo xa non funcionaba e nos \u00faltimos d\u00edas o m\u00f3dulo us\u00e1base como almac\u00e9n de lixo.\nO m\u00f3dulo estaba dividido nun compartimento presurizado cun volume de 40 m3 e un compartimento non presurizado. A parte presurizada \u00e1 s\u00faa vez divid\u00edase nunha zona de laboratorio e nunha zona de habitaci\u00f3n. A parte non presurizada conti\u00f1a estabilizadores de potencia e no seu exterior do m\u00f3dulo sa\u00edan dous mastros para experimentos cient\u00edficos."}
{"id": "504857", "revid": "5863", "url": "https://gl.wikipedia.org/wiki?curid=504857", "title": "Kvant-2", "text": "Kvant-2 foi un dos m\u00f3dulos que formaban a estaci\u00f3n espacial Mir.\nCaracter\u00edsticas.\nO m\u00f3dulo Kvant-2 foi o primeiro de dous m\u00f3dulos de expansi\u00f3n para a estaci\u00f3n Mir. Era un m\u00f3dulo do tipo 77KSD destinado a ofrecer unha esclusa, potencia el\u00e9ctrica adicional e volantes de inercia para estabilizar a estaci\u00f3n. O m\u00f3dulo ti\u00f1a unha masa de19.565 kg e med\u00eda 13,73 m de longo. Foi lanzado o 26 de novembro de 1989 a bordo dun foguete Proton K e albergaba experimentos biol\u00f3xicos e de observaci\u00f3n da Terra. Inclu\u00eda o sistema Elektron de hidr\u00f3lese para proporcionar os\u00edxeno a partir de auga reciclada e dous sistemas de rexeneraci\u00f3n de auga, unha ducha e unha esclusa. O m\u00f3dulo estaba dividido en tres compartimentos presurizados: o de instrumentaci\u00f3n e carga, o de instrumentaci\u00f3n cient\u00edfica e a esclusa. Ti\u00f1a un volume presurizado total de 61 m\u00b3 e un sistema de propulsi\u00f3n consistente en dous motores principais de 3,9 kN de pulo alimentados por tetr\u00f3xido de nitr\u00f3xeno e UDMH e varios propulsores de control de actitude de 400 N de pulo. Dispo\u00f1\u00eda de dous paneis solares de 26 m\u00b2 de superficie que proporcionaban unha potencia de 6,9 kW que se almacenaban nun sistema de bater\u00edas de n\u00edquel-cadmio cunha capacidade de 360 Amperio-hora.\nKvant-2 destru\u00eduse xunto co resto da Mir cando a estaci\u00f3n reentrou na atmosfera de maneira controlada o 23 de marzo de 2001."}
{"id": "504862", "revid": "23204", "url": "https://gl.wikipedia.org/wiki?curid=504862", "title": "Moeda escocesa", "text": "A moeda escocesa abrangue as emisi\u00f3ns monetarias dunha gran variedade de autoridades locais e nacionais escocesas, entre as que c\u00f3mpre salientar o Reino de Escocia, que tiveron lugar entre os s\u00e9culos XII e XVIII, sobre a base da libra escocesa, dividida en 20 xilins e 240 peniques. As moedas en circulaci\u00f3n en Escocia a partir da Lei de Uni\u00f3n de 1707 con Inglaterra corresponden xa \u00e1s series da libra esterlina brit\u00e1nica.\nHistoria.\nComercio con Roma (ca. 138 - 400).\nAs primeiras moedas en circulaci\u00f3n no territorio escoc\u00e9s foron introducidas polos romanos asentados nas Illas Brit\u00e1nicas, a partir do comercio que se produc\u00eda con este l\u00edmite m\u00e1is occidental do Imperio. Lonxe de estaren illados, os celtas de Caledonia, ao norte da Muralla de Hadri\u00e1n, desenvolveron o comercio e isto provocou a introduci\u00f3n no seu territorio dunha ampla variedade de moedas romanas, sinaladamente nas zonas m\u00e1is pr\u00f3ximas \u00e1 Muralla de Antonino. A Muralla de Hadri\u00e1n utiliz\u00e1base m\u00e1is como un medio para regular o tr\u00e1fico social e o comercio entre ambos os lados que como unha defensa militar contra as tribos libres do norte dos caledonios. \nNa parte sur da muralla asent\u00e1ronse n\u00facleos de poboaci\u00f3n que favoreceron estes intercambios comerciais. Existen testemu\u00f1os de agrupaci\u00f3ns de moedas de determinados per\u00edodos durante as ocupaci\u00f3ns flavia e antonina, como \u00e9 o caso da de Inverquharity, en Angus, onde apareceron dupondios a nome de Vespasiano datados entre 69 e 79 d. de C. Hai achados noutros lugares, como \u00e9 o caso do de North Uist, nas H\u00e9bridas Exteriores, que data do s\u00e9culo IV, que ata non hai moito tempo se consideraban f\u00f3ra das rutas comerciais co\u00f1ecidas. Algunhas destas acumulaci\u00f3ns monetarias incl\u00faen importantes cantidades de moedas de prata (nalg\u00fans casos preto de 400 exemplares) dispostas en vasillas tanto romanas como nativas, o que parece indicar que os gobernadores romanos da Britania lles pagaron cuantiosas cantidades de di\u00f1eiro aos habitantes do sur de Escocia e, mesmo, que puideron subornar os caledonios do norte para manteren relaci\u00f3ns pac\u00edficas cos romanos e cos brit\u00e1nicos. Estes pagamentos aos caciques testem\u00fa\u00f1anse en catro \u00e1reas: Edimburgo, Fife, Aberdeen e Moray Firth. \nEntre os achados de moeda romana destacan as moedas cu\u00f1adas a nome de Constantino II (337-342), que apareceron en m\u00e1is de 20 lugares por toda Escocia. Pola contra, entre os casos m\u00e1is raros est\u00e1 unha moeda de pot\u00edn cu\u00f1ada baixo Tolomeo XIII de Exipto (80-51). \nEn 410, o comercio cesou cando o Imperio Romano se retirou das Illas Brit\u00e1nicas.\nAlta Idade Media.\nCando o Imperio Romano se retirou de Gran Breta\u00f1a xurdiron varios reinos ao sur de Escocia. Un deles, Northumbria, expandiuse axi\u00f1a cara ao norte ata o reino de Strathclyde; xa que logo, pasou a controlar o sur do que hoxe \u00e9 Escocia, e as moedas de bronce cu\u00f1adas polos reis de Northumbria comezaron a circular, consecuentemente, nese territorio. Estas moedas emit\u00edronse entre 837 e 854. As moedas anglosaxoas cu\u00f1\u00e1ronse non s\u00f3 en Northumberland, sen\u00f3n que, por mor das extensas rutas comerciais cos viquingos, tam\u00e9n se produciron en Frisia e en Xutlandia; as moedas desta \u00e9poca indican a ampla extensi\u00f3n do comercio escoc\u00e9s, non s\u00f3 con Northumberland, sen\u00f3n tam\u00e9n coa Europa continental. \nPer\u00edodo 1136-1356.\nO primeiro rei de Escocia en emitir a s\u00faa propia moeda foi David I (1124-1153). Este monarca consid\u00e9rase o art\u00edfice da modernizaci\u00f3n de Escocia e f\u00e1lase mesmo da Revoluci\u00f3n Davidiana. En 1136, David capturou a localidade inglesa de Carlisle, o que incu\u00eda tam\u00e9n tanto a s\u00faa casa de moeda como as minas de prata pr\u00f3ximas, ata ent\u00f3n baixo dominio ingl\u00e9s. As s\u00faas moedas amosan unha gran semellanza coas de Estevo I de Inglaterra (1135-1154), coas que compart\u00edan o padr\u00f3n monetario, polo que na pr\u00e1ctica circulaban indistinatamente en ambos os pa\u00edses. As moedas emitidas, cu\u00f1adas en Carlisle, ti\u00f1an a denominaci\u00f3n de \"penny\" e nos seus anversos figuraba o nome do monarca, baixo a forma de . Os reversos amosaban unha cruz curta con gl\u00f3bulos nos seus cuarteis. A\u00ednda durante o seu mesmo reinado, as cu\u00f1axes pasaron a producirse en Berwick, en Roxburgh e en Edimburgo. Durante o reinado de David I cu\u00f1\u00e1ronse tam\u00e9n moedas a nome do seu fillo, o pr\u00edncipe Henrique de Escocia, na s\u00faa condici\u00f3n de conde de Northumberland.\nO \"penny\" mant\u00edvose como a \u00fanica denominaci\u00f3n monetaria cu\u00f1ada ata 1280, cando comezaron a emitirse moedas da metade do seu valor (\"half penny\") e tam\u00e9n da s\u00faa cuarta parte (\"farthing)\", introducidas por Alexandre III (1249-1286). En 1250, baixo este rei, estaban activas no reino polo menos 16 casas de moeda, distribu\u00eddas desde Inverness a Berwick. As emisi\u00f3ns base\u00e1ronse neses tres valores (\"penny\", \"half penny\" e \"farthing\") ata a reforma monetaria de David II (1329-1371), producida en 1357.\nPer\u00edodo 1357-1488.\nLogo da morte de Roberto I (1306-1329) ascendeu ao trono o seu fillo David, o segundo con este nome, cando este ti\u00f1a s\u00f3 cinco anos. Na s\u00faa reforma de 1357, David introduciu dous novos valores: o \"noble\" e o \"groat\".\nDavid II puxo fin \u00e1 paridade inicial entre as moedas escocesas e as inglesas, o que deu lugar a unha normativa inglesa en 1356 pola que se prohibiu a circulaci\u00f3n da moeda escocesa no seu territorio, por ser de inferior valor. Roberto III (1390-1406) continuou coa desvalorizaci\u00f3n da moeda escocesa con respecto \u00e1 inglesa, ata chegar a equivaler \u00e1 metade do seu valor cara a 1392. Este monarca substitu\u00edu tam\u00e9n o busto de perfil caracter\u00edstico do anverso das moedas escocesas pola cabeza real de fronte, feito que favorec\u00eda a confusi\u00f3n coas moedas inglesas, de valores superiores.\nOs territorios xerman\u00f3fonos e franc\u00f3fonos exerceron unha notable influencia na moeda escocesa posterior e de a\u00ed xurdiron moedas como o \"dollar\" (inspirado no t\u00e1lero), o \"testoon\" (do \"testone\" italiano, a trav\u00e9s de Francia) e o \"merk\" (baseado no \"mark\" xermano). A finais do s\u00e9culo XIV retomouse a cu\u00f1axe de moedas de ouro, con d\u00faas novas denominaci\u00f3ns: o \"lion\" e o \"demy\".\nDavid II xa intentara introducir unha moeda de ouro en Escocia base\u00e1ndose no \"noble\" ingl\u00e9s, a\u00ednda que resultara un fracaso. Finalmente, foi Roberto III quen acabou por crear o \"lion\", a imitaci\u00f3n do co\u00f1ecido como \"\u00e9cu \u00e1 la couronne\", unha moeda cu\u00f1ada en 1385 por Carlos VI de Francia (1380-1422). Do mesmo xeito que o seu modelo franc\u00e9s, levaba no seu anverso o escudo coroado, motivo polo cal foi co\u00f1ecido tam\u00e9n pola denominaci\u00f3n de \"crown\" (\"coroa\"). Baixo o escudo amosaba o le\u00f3n de Escocia, que lle d\u00e1 o nome (\"lion\"). Nos reversos aparece a cruz de Santo Andr\u00e9. Pola s\u00faa banda, o medio \"lion\" era co\u00f1ecido como \"demi-lion\", \u00e1 maneira francesa, que acabou por derivar na forma \"demy\". \nBaixo Xacobe III de Escocia (1460-1488) a influencia inglesa sobre a moeda escocesa desapareceu en favor dos modelos borgo\u00f1\u00f3ns, que xa comezaran a tomarse con David II. Neste contexto introduc\u00edronse neste reinado d\u00faas novas moedas de ouro, o \"rider\" e o \"unicorn\". O primeiro, con valor de 23 xilins, retomaba a tipolox\u00eda do \"franc \u00e1 cheval\" franc\u00e9s e foi cu\u00f1ado tam\u00e9n nunha etapa posterior por Xacobe VI (1567-1625). O \"unicorn\" val\u00eda 18 xilins e reproduc\u00eda a imaxe deste animal fant\u00e1stico. Ademais das moedas de ouro, Xacobe introduciu o \"plack\" de bill\u00f3n, cun valor de 4 peniques.\nPor outra parte, algunhas das moedas de Xacobe III son reco\u00f1ecidas polo realista dos seus retratos. Segundo Stewart, o busto de Xacobe do \"groat\" de 1485 \"ademais de ser o primeiro retrato realista dun rei nunha moeda escocesa, probablemente sexa o primeiro retrato renacentista nunha moeda f\u00f3ra de Italia\".\nEmisi\u00f3ns eclesi\u00e1sticas.\nDo mesmo xeito que noutros reinos europeos, as autoridades relixiosas gozaron tam\u00e9n nalg\u00fan momento do privilexio da cu\u00f1axe de moeda. No caso escoc\u00e9s, tales emisi\u00f3ns conc\u00e9ntranse na segunda metade do s\u00e9culo XV. Estas moedas, pouco co\u00f1ecidas, atop\u00e1ronse en cantidades salientables en 1919 preto da abad\u00eda de Crossraguel, en South Ayrshire, fundada en 1244 por Donnchadh, Conde de Carrick. Tr\u00e1tase de \"penny\" e de \"farthing\" de cobre e de bronce de escasa calidade.\nA tipolox\u00eda xeral dos anversos do \"penny\" \u00e9 un globo terr\u00e1queo con bandas rodeado pola lenda . No reverso, unha cruz latina e a inscrici\u00f3n . \nNo caso do \"farthing\" hai d\u00faas tipolox\u00edas principais. O primeiro tipo amosa no anverso as letras (\"Iacobus rex\") e arredor (con variantes), e no reverso unha cruz longa e, nos cuarteis, (\"moneta pauperum\"). O segundo tipo presenta no anverso un trevo, en tanto que o reverso \u00e9 similar ao do primeiro tipo.\nPer\u00edodo 1488-1542.\nDurante o s\u00e9culo XVI trasladouse a Edimburgo toda a produci\u00f3n monetaria do reino, a\u00ednda que a casa de moeda de Stirling cu\u00f1ou unha serie de \"bawbee\" durante o reinado de Mar\u00eda Estuardo (1542-1567). Baixo Xacobe IV (1488-1513) e Xacobe V (1513-1542) as moedas foron similares \u00e1s de Xacobe III, coa introduci\u00f3n do \"bawbee\".\nMar\u00eda Estuardo (1542-1567).\nCon Mar\u00eda I de Escocia produc\u00edronse grandes cambios que reflicten a inestable situaci\u00f3n pol\u00edtica desta \u00e9poca. Os numism\u00e1ticos consideran cinco per\u00edodos.\nAs moedas das series terceira, cuarta e quinta aparecen adoito con contramarcas. En 1567, Mar\u00eda foi obrigada a abdicar en favor do seu fillo, quen ascendeu ao trono co nome de Xacobe VI (1567-1625).\nXacobe VI (1567-1603).\nCando se produciu a abdicaci\u00f3n de Mar\u00eda, o seu fillo Xacobe s\u00f3 ti\u00f1a un ano. Entre 1567 e 1603 foi rei de Escocia, e neste \u00faltimo ano herdou tam\u00e9n a coroa de Inglaterra. O per\u00edodo anterior a 1603 \u00e9 un dos m\u00e1is complexos da historia numism\u00e1tica escocesa, e os numism\u00e1ticos adoitan dividir a produci\u00f3n de moedas de prata e de ouro desta \u00e9poca en oito series, \u00e1 parte das cu\u00f1axes en cobre e en bill\u00f3n, que se toman adoito como un obxecto de estudo separado.\n\u00c9 salientable a progresiva desvalorizaci\u00f3n do xilin de prata: en 1584 cu\u00f1ouse unha moeda de ouro de 5,066 gramos (o \"lion noble\"), con valor de 75 xilins; en 1593 o \"rider\", con id\u00e9ntico peso, valor\u00e1base en 100 xilins, e en 1601 o valor do \"sword &amp; sceptre\", tam\u00e9n co mesmo peso, alcanzaba o valor de 120 xilins.\nA uni\u00f3n da coroa (1603-1625).\nA partir da uni\u00f3n das coroas escocesa e inglesa en 1603, as moedas escocesas pasaron a semellar m\u00e1is \u00e1s escocesas que \u00e1s do continente. Neste per\u00edodo era habitual que as moedas se usasen en diferentes pa\u00edses, dado que o seu valor vi\u00f1a expresado polo do metal precioso en que estaban cu\u00f1adas. Unha das diferenzas m\u00e1is salientables radica nas pezas de \"unit\", nas que, no caso da versi\u00f3n inglesa as armas inglesas se atopan nos cuarteis I e IV do escudo, as d\u00faas posici\u00f3ns m\u00e1is relevantes, en tanto que na versi\u00f3n escocesa estas posici\u00f3ns est\u00e1n ocupadas polas armas de Escocia. Ademais, nestas \u00faltimas aparece a coroa de Escocia sobre o escudo, e como marca de ceca figura o cl\u00e1sico cardo. A relaci\u00f3n entre as d\u00faas moedas circulantes en ambos os reinos \u00e9 de 12 esterlinas escocesas = 1 esterlina inglesa. Os t\u00edtulos usados por Xacobe VI logo da ascensi\u00f3n ao trono de Inglaterra son os de rei de Gran Breta\u00f1a, Francia e Irlanda.\nAs moedas de ouro cu\u00f1adas nesta \u00e9poca foron as seguintes:\nEn prata cu\u00f1\u00e1ronse moedas de 60, 30, 12, 6, 2 e 1 xilins, e de 6 peniques. A moeda base do sistema escoc\u00e9s de prata era a de 60 xilins (29,96 gramos, ou sexa 0,5 gramos por xilin), en tanto que en Inglaterra era o \"penny\" (de 0,5 gramos). Xa que logo, o xilin escoc\u00e9s ti\u00f1a o mesmo valor que o \"penny\" ingl\u00e9s, acorde coa proporci\u00f3n xeral de 12 a 1 entre o valor das denominaci\u00f3ns escocesas e as inglesas.\nPola s\u00faa banda, en cobre cu\u00f1\u00e1ronse pezas de 1 e de 2 peniques escoceses.\nCarlos I (1625-1649).\nA primeira etapa de emisi\u00f3ns abrangue entre 1626 e 1636, e caracter\u00edzase pola continuidade con respecto \u00e1s derradeiras emisi\u00f3ns a nome de Xacobe VI, coa \u00fanica diferenza do nome do monarca. Durante o reinado de Carlos I introduciuse a mecanizaci\u00f3n na cu\u00f1axe da moeda en Escocia. Para tal efecto, en agosto de 1635 nomeouse como novo encargado da ceca principal escocesa, en Edimburgo, a Nicolas Briot (ca. 1579-1646), un gravador e inventor franc\u00e9s proveniente da Lorena que previamente traballara na \"Monnaie de Paris\" e, desde 1628, na \"Royal Mint\" de Londres, na que chegara a ser nomeado gravador xefe en 1633. Briot estaba familiarizado co uso da prensa de volante na cu\u00f1axe, que xa utilizara en Par\u00eds.\nEn 1636 produciuse unha nova serie monetaria, caracterizada pola cu\u00f1axe de tres moedas de prata, que a\u00ednda estaban cu\u00f1adas a martelo: o medio \"merk\", e d\u00faas pezas de 40 e de 20 peniques. E o ano seguinte iniciouse unha terceira serie no per\u00edodo de Carlos I, para a que xa se xeneralizou o uso da prensa de volante. M\u00e1is tarde, Briot uniuse co seu xenro, John Falconer, que acabou por substitu\u00edlo logo do seu retorno a Londres. Esta terceira serie de Carlos I retomou tam\u00e9n as mesmas denominaci\u00f3ns que as cu\u00f1adas por Xacobe VI.\nPouco despois, en 1642, estoupou a guerra civil inglesa e sa\u00edron \u00e1 circulaci\u00f3n as derradeiras moedas a nome de Carlos I, algunhas moedas de cobre e as pezas de 2 e de 3 xilins que foran encargadas en marzo dese mesmo ano. Logo do falecemento de Carlos en 1649 naceu a Commonwealth de Inglaterra e en Escocia produciuse a suspensi\u00f3n das cu\u00f1axes, que non se retomaron ata 1663 baixo Carlos II (1660-1685).\nDe Carlos II (1660-1685) a Xacobe VII (1695-1689).\nCarlos II foi nomeado rei de Escocia o mesmo ano da morte do seu pai e foi coroado no Aninovo de 1651, a\u00ednda que non foi ata 1660 cando se restaurou a monarqu\u00eda logo dun decenio da Commonwealth. A partir do reinado de Carlos II todas as moedas escocesas, as\u00ed como as inglesas, foron xa cu\u00f1adas mecanicamente. Carlos II emitiu en Escocia d\u00faas series de moedas de prata: a primeira estaba baseada na moeda de catro \"merks\" e a segunda no \"dollar\". O peso, a lei e o valor de ambas as moedas eran iguais, e s\u00f3 cambiaban o nome e os tipos representados. A moeda de catro \"merk\" (e a subsecuente do \"dollar\") pesaba 26,787 gramos e posu\u00eda un valor de 53 xilins e 4 peniques. As outras moedas da serie eran as de 2, 1 e \u00bd \"merk\". No anverso amosaban todas elas o busto do rei cara \u00e1 dereita e no reverso unha cruz formada polos escudos reais, coa indicaci\u00f3n do seu valor (en xilins e peniques) no seu centro.\nA partir de 1675 a moeda de catro \"merk\" foi substitu\u00edda polo \"dollar\". Paralelamente ao cambio de denominaci\u00f3n houbo algunhas modificaci\u00f3ns na s\u00faa tipolox\u00eda: o busto do rei pasou a ollar cara \u00e1 esquerda e o valor que figuraba no seu centro foi substitu\u00eddo pola inicial C. Nos cuarteis da cruz figuraban os escudos nacionais. A moeda de menor valor desta serie foi a de 1/16 de \"dollar\", que non ti\u00f1a correspondente na denominaci\u00f3n anterior: no reverso portaba a cruz de Santo Andr\u00e9 cos escudos nacionais nos seus cuarteis.\nEn 1677, Carlos II introduciu un \"bawbee\" de cobre, co valor de 6 peniques escoceses, cun cardo coroado no reverso en lugar da figura da Britannia caracter\u00edstica das moedas de cobre cu\u00f1adas en Inglaterra. \nLogo da morte de Carlos, que non tivera fillos lex\u00edtimos por mor da infertilidade da s\u00faa muller, subiu ao trono o seu irm\u00e1n, Xacobe VII de Escocia e II de Inglaterra (1685-1688). O novo rei era de relixi\u00f3n cat\u00f3lica e foi deposto pola Revoluci\u00f3n Gloriosa de 1688. A partir deste momento, todas as moedas de prata pasaron a estar denominadas en xilins. No seu breve reinado cu\u00f1\u00e1ronse unicamente moedas de prata con valores de 40 e de 10 xilins nos anos 1687 e 1688. Nelas utilizouse por vez primeira un canto dotado dunha inscrici\u00f3n, coa finalidade de impedir a pr\u00e1ctica fraudulenta do recorte e da limadura; a lenda era . A moeda de 10 xilins pesaba 4,593 gramos e a de 40 xilins pesaba 18,37 gramos. Co\u00f1\u00e9cese tam\u00e9n outra moeda, con valor de 60 xilins, a nome de Xacobe VII, a\u00ednda que se trata dunha cu\u00f1axe efectuada en 1828. \nLogo da Revoluci\u00f3n Gloriosa foi chamado a reinar Guillerme de Orange, co nome de Guillerme II para Escocia e de Guillerme III de Inglaterra (1689-1702).\nGuillerme III (1689-1702), Mar\u00eda II (1689-1694) e Ana (1702-1714).\nGuillerme reinou xunto coa s\u00faa muller, Mar\u00eda (1689-1694), filla de Xacobe VII, ata o falecemento desta. Baixo o seu reinado cu\u00f1\u00e1ronse en prata moedas con valores de 60, 40, 20, 10 e 5 xilins. O padr\u00f3n utilizado foi o mesmo que o anterior de Xacobe. O seu anverso est\u00e1 caracterizado pola presenza dos bustos acaroados e a indicaci\u00f3n do valor abaixo. No seu reverso aparece o escudo coroado, coas armas de Escocia nos cuarteis I e IV, e os de Inglaterra e Irlanda nos restantes. No canto inclu\u00eduse a lenda ( etc.). \nLogo do falecemento de Mar\u00eda, Guillerme reinou s\u00f3. A s\u00faa produci\u00f3n de moeda de prata foi como a precedente e, nesta ocasi\u00f3n, reintroduciuse a cu\u00f1axe do ouro cunha nova moeda de 12 esterlinas escocesas ou, o que \u00e9 o mesmo, 20 xilins ingleses. Esta moeda pesaba 6,84 gramos e emitiuse, xunto con outra coa metade do valor e do peso, unicamente en 1701.\nTras a morte de Guillerme ascendeu ao trono Ana (1702-1714), a irm\u00e1 de Mar\u00eda. Durante o seu reinado aprobouse a Lei de Uni\u00f3n que, de facto, supuxo a fin das emisi\u00f3ns monetarias escocesas de xeito aut\u00f3nomo con respecto \u00e1s inglesas. As derradeiras series de moeda escocesa foron cu\u00f1adas entre 1702 e 1707; tr\u00e1tase das moedas de prata con valores de 10 e de 5 xilins escoceses, consonte o mesmo padr\u00f3n das emisi\u00f3ns precedentes.\nA Lei de Uni\u00f3n (1707).\nUn dos artigos do tratado de uni\u00f3n establec\u00eda que Escocia manter\u00eda a s\u00faa casa de moeda, a\u00ednda que este artigo, do mesmo xeito que outros moitos, non foi respectado.\nA principal tarefa da Casa da Moeda de Edimburgo foi a recu\u00f1axe das vellas moedas escocesas de prata e de ouro segundo a tipolox\u00eda da moeda inglesa, utilizando para iso os cu\u00f1os da Casa da Moeda de Londres, co obxectivo de unificar a moeda en todo o Reino Unido. Este proceso levouse a cabo baixo a direcci\u00f3n de Isaac Newton, quen xa dirixira con anterioridade procesos de recu\u00f1axe semellantes en Inglaterra na s\u00faa condici\u00f3n de director da \"Royal Mint\". O labor tivo que ser intenso, xa que a produci\u00f3n das novas moedas conclu\u00edu en s\u00f3 dous anos, en 1709, a\u00ednda que a ceca non foi suprimida suprimida ata 1817 e, finalmente, vendida en 1830. A s\u00faa clausura provocou un baixo nivel de protestas, o que foi sinalado polo escritor escoc\u00e9s Walter Scott (1771-1832), a\u00ednda que seguiu a ser motivo de conflito e protagoniozou panfletos de grupos nacionalistas ata pasada a d\u00e9cada de 1950. O t\u00edtulo de \"Gobernador da Casa da Moeda de Escocia\" (\"Governor of the Mint of Scotland\"), que pasara ao Ministro de Facenda en virtude da Lei de cu\u00f1axe de 1870, foi finalmente abolido na lei de cu\u00f1axe de 1971.\nMalia algunhas flutuaci\u00f3ns nos tipos de cambio entre ambas as moedas desde 1603, na recu\u00f1axe aplicouse unha proporci\u00f3n de 12:1 (un xilin escoc\u00e9s por cada penique ingl\u00e9s), a\u00ednda que tam\u00e9n se aboou unha compensaci\u00f3n. Para as moedas resultantes da recu\u00f1axe tomouse como padr\u00f3n ponderal a onza troy (12 onzas troy por libra), en lugar das unidades tradicionais escocesas (equivalentes a 16 onzas troy por libra). As novas moedas produc\u00edronse tanto en Londres como en Edimburgo; as cu\u00f1adas na capital escocesa levan a modo de marca de ceca a inicial E baixo o busto do monarca. Baixo a supervisi\u00f3n dos moedeiros da \"Royal Mint\", recu\u00f1ouse en Edimburgo un peso total de 103,346 libras troy en coroas, medias coroas, xilins e moedas de 6 peniques, por un valor de 320.372 libras esterlinas da \u00e9poca (equivalentes aproximadamente a uns 17 mill\u00f3ns de libras actuais, tendo en conta a evoluci\u00f3n da valoraci\u00f3n da prata e dos tipos de cambio).\nO derradeiro lote de moedas recu\u00f1adas, consistente en xilins e medias coroas, entregouse o d\u00eda 5 de outubro de 1709, e estas foron as derradeiras moedas cu\u00f1adas en Escocia.\nMoedas privadas e locais (\"tokens\").\nDurante os s\u00e9culos XVIII e XIX produc\u00edronse en Escocia, do mesmo xeito que no resto do Reino Unido, numerosas emisi\u00f3ns de moedas e fichas comerciais privadas ou locais (co\u00f1ecidas en numism\u00e1tica como \"tokens\"), para suplir a carencia de moeda mi\u00fada. Anteriormente, xa se recorrera a esta pr\u00e1ctica en Inglaterra no per\u00edodo 1649-1672, e tam\u00e9n en Escocia houbera alg\u00fan precedente a estas emisi\u00f3ns, como o \"farthing\" emitido na localidade de Dunbar, con data 1665, a nome de Geo Combes.\nA finais do s\u00e9culo XVIII hab\u00eda en todo o Reino Unido escaseza de moeda mi\u00fada, o que favoreceu a aparici\u00f3n destas emisi\u00f3ns, \u00e1s veces de car\u00e1cter privado, emitidas por establecementos comerciais ou fabr\u00eds, e outras veces promovidas por entidades p\u00fablicas locais. Este fen\u00f3meno finalizou cara ao ano 1817.\nDenominaci\u00f3ns.\nMoitas das moedas escocesas, do mesmo xeito que outras unidades de medida do pa\u00eds, te\u00f1en en ocasi\u00f3ns o mesmo nome que outras emitidas en Inglaterra, a\u00ednda que con frecuencia con valores moi diferentes.\nCecas.\nA dataci\u00f3n da aparici\u00f3n dalgunhas das cecas escocesas non \u00e9 precisa. As\u00ed e todo, t\u00e9ndomos en conta que nos reversos dos primeiros peniques figuraba o nome da cidade e nos anversos o nome do monarca que autorizaba a emisi\u00f3n, \u00e9 posible deducirmos datos cunha certa precisi\u00f3n acerca das \u00e9pocas de actividade de cada un destes obradoiros monetarios. Canto \u00e1 Casa da Moeda de Edimburgo, s\u00e1bese que comezou o seu labor xa no s\u00e9culo XII, baixo David I, e foi a derradeira en funcionamento, xa no s\u00e9culo XIX. Practicamente emitiu moeda a nome de todos os reis de Escocia, coas excepci\u00f3ns de Malcolm IV (1153-1165) e de Alexandre II (1214-1249).\nA de Carlisle foi, probablemente, a ceca na que se produciron as primeiras cu\u00f1axes de moeda do Reino de Escocia en 1136. Segundo Bateson, David deu inicio al\u00ed \u00e1 emisi\u00f3n de moeda cando, logo da conquista da cidade e do seu castelo, tivo a posibilidade de controlar as casas de moeda da contorna e de cu\u00f1ar nelas moeda ao seu nome. As moedas de David I e as do seu fillo Henrique foron as \u00fanicas cu\u00f1adas para Escocia nesta cidade, xa que Carlisle retornou posteriormente a estar baixo dominaci\u00f3n inglesa.\nO per\u00edodo en que estivo operativo un maior n\u00famero de cecas foi o do reinado de Alexandre III (1249-1286), cun total de 16 obradoiros en actividade. Baixo Xacobe IV (1488-1513) a \u00fanica casa de moeda que permanec\u00eda activa era a de Edimburgo. Esta exclusividade s\u00f3 se viu interrompida durante un breve per\u00edodo coa reapertura da ceca de Stirling, para a cu\u00f1axe de \"bawbee\" a nome de Mar\u00eda Estuardo (1542-1567).\n\u00c9poca contempor\u00e1nea.\nNa actualidade, existen tres bancos escoceses que emiten os seus propios billetes: \"Bank of Scotland\", \"Royal Bank of Scotland\" e \"Clydesdale Bank\". Escocia \u00e9 o \u00fanico membro do Reino Unido onde se mante\u00f1en en uso os billetes dunha libra.\nNo relativo \u00e1 moeda, a\u00ednda non sendo, en efecto, cu\u00f1adas en Escocia, sen\u00f3n na \"Royal Mint\" de Londres, e pertencendo ao sistema da libra esterlina, algunhas moedas do s\u00e9culo XX manti\u00f1an a diferenza entre os escudos de Inglaterra e de Escocia nos seus reversos, a\u00ednda que a a s\u00faa \u00e1rea de circulaci\u00f3n fose com\u00fan. Este \u00e9 o caso das moedas dun xilin emitidas entre 1937 e 1970, con anterioridade \u00e1 decimalizaci\u00f3n do sistema monetario."}
{"id": "504863", "revid": "65337", "url": "https://gl.wikipedia.org/wiki?curid=504863", "title": "Moedas escocesas", "text": ""}
{"id": "504864", "revid": "65337", "url": "https://gl.wikipedia.org/wiki?curid=504864", "title": "Moeda de Escocia", "text": ""}
{"id": "504865", "revid": "65337", "url": "https://gl.wikipedia.org/wiki?curid=504865", "title": "Moedas de Escocia", "text": ""}
{"id": "504866", "revid": "1888", "url": "https://gl.wikipedia.org/wiki?curid=504866", "title": "Ram\u00f3n Vieites Viqueira", "text": ""}
{"id": "504869", "revid": "27155", "url": "https://gl.wikipedia.org/wiki?curid=504869", "title": "Aspidella terranovica", "text": ""}
{"id": "504870", "revid": "89787", "url": "https://gl.wikipedia.org/wiki?curid=504870", "title": "Jos\u00e9 Luis Vilanova", "text": "Jos\u00e9 Luis Vilanova L\u00f3pez, nado en Lugo, \u00e9 un ex piloto de rallys galego.\nCompetiu durante anos no Campionato de Galicia de Rally, logrando d\u00faas vitorias, varios podios e o subcampionato de 1984. Disputou tam\u00e9n probas do Campionato de Espa\u00f1a e da Copa de Espa\u00f1a entre outros. Compet\u00eda principalmente cun Porsche 911 SC. \n\u00c9 t\u00edo dos irm\u00e1ns Pedro e Marcos Burgo, d\u00faas veces subcampi\u00f3ns de Espa\u00f1a e tres veces campi\u00f3ns de Galicia.\nTraxectoria.\nComezou nos rallys a finais dos anos 70, logrando xa en 1979 un oitavo posto no Rally R\u00edas Baixas, pilotando un Renault 5 Alpine, e un noveno posto no Rally de Ourense de 1980 co mesmo coche. A continuaci\u00f3n competiu cun Fiat 124 Spider, co que quedou segundo no Rally dos Pazos de 1981. \nEse mesmo ano adquiriu un Porsche 911 SC, preparado en Francia polos irm\u00e1ns Alm\u00e9ras. Con este veh\u00edculo logrou numerosos podios durante os seguintes anos, as\u00ed como d\u00faas vitorias absolutas. A primeira das s\u00faas vitorias foi no Rally das Pontes de 1982, onde aproveitou unha sa\u00edda de pista de Luis Barrio para arrebatarlle a primeira posici\u00f3n e ga\u00f1ar a proba xunto ao seu copiloto Moreno. A segunda vitoria logrouna no Crit\u00e9rium Arrojo de 1984, con Eladio Anllo como copiloto, e despois dun novo duelo con Barrio. Ese ano quedou ademais segundo nos rally de Noia, Lac\u00f3n e Coru\u00f1a, chegando \u00e1 \u00faltima proba na segunda posici\u00f3n da xeral e con opci\u00f3ns de proclamarse campi\u00f3n. Con todo, o t\u00edtulo foi finalmente para Carlos Pi\u00f1eiro."}
{"id": "504871", "revid": "88215", "url": "https://gl.wikipedia.org/wiki?curid=504871", "title": "Jos\u00e9 Luis Vilanova L\u00f3pez", "text": ""}
{"id": "504872", "revid": "1131", "url": "https://gl.wikipedia.org/wiki?curid=504872", "title": "Altiplano de Mongolia", "text": "O altiplano de Mongolia \u00e9 a parte do altiplano de Asia Central situado entre os 37\u00b046\u2032-53\u00b008\u2032N e os 87\u00b040\u2032-122\u00b015\u2032L e cunha \u00e1rea de aproximadamente 3\u00a0200\u00a0000\u00a0km2. Est\u00e1 limitado polas monta\u00f1as do Gran Hinggan polo leste, as monta\u00f1as Yin polo sur, o Altai polo oeste e as monta\u00f1as Saian e Khentii polo norte. O altiplano incl\u00fae o deserto de Gobi ademais de rexi\u00f3ns esteparias. Ten unha altitude de entre 1000 e 1500 metros, co punto m\u00e1is baixo en Hulunbuir e o m\u00e1is alto no Altai.\nO altiplano div\u00eddese entre Mongolia, a China e Rusia. Na China, ocupa partes das rexi\u00f3ns aut\u00f3nomas de Mongolia Interior e Xinjiang. En Rusia, o altiplano forma parte de Buryatia e do sur do \u00f3blast de Irkutsk.\nHistoria.\nO altiplano foi habitado e conquistado por varios pobos, cronoloxicamente Xiongnu, Xianbei, G\u00f6kt\u00fcrks, dinast\u00eda Tang, dinast\u00eda Liao, Imperio Mongol e a dinast\u00eda Qing.\nCambios no medio ambiente.\nMoitos lagos do altiplano de Mongolia, como os lagos Qagaan Nurr e XinKai, reduciron en dous terzos a s\u00faa superficie. Alg\u00fans secaron totalmente, como os lagos Huangqihi e Naiman Xihu entre 1980 e 2010. A pesar de que uns poucos lagos medraron, como o lago Juyan Oriental e o Had Paozi, a superficie total dos lagos reduciuse nun 30%."}
{"id": "504873", "revid": "85894", "url": "https://gl.wikipedia.org/wiki?curid=504873", "title": "Rugby Europe", "text": "Rugby Europe \u00e9 o organismo responsable da promoci\u00f3n, o desenrolo e a administraci\u00f3n das competici\u00f3ns internacionais de rugby nas 48 federaci\u00f3ns europeas que compo\u00f1en a s\u00faa membres\u00eda, baixo a autorizaci\u00f3n de World Rugby, o ente reitor deste deporte a nivel mundial. Entre as competici\u00f3ns que organiza cabe salientar a fase de clasificaci\u00f3n para a Copa do Mundo de Rugby cada catro anos e o Rugby Europe Championship anual (denominado popularmente \"Seis Naci\u00f3ns B\"). \nRugby Europe \u00e9 o nome que recibe dende 2014 a antiga \"F\u00e9d\u00e9ration Internationale de Rugby Amateur\" (FIRA) fundada en 1934. "}
{"id": "504874", "revid": "85894", "url": "https://gl.wikipedia.org/wiki?curid=504874", "title": "Youssef Chahine", "text": "Youssef Chahine (en ), nado en Alexandr\u00eda o 25 de xaneiro de 1926 e finado no Cairo o 27 de xullo de 2008, foi un director de cinema exipcio. \nTraxectoria.\nChahine naceu en 1926, fillo de pais libaneses. O seu pai, cat\u00f3lico, mud\u00e1rase a Exipto. No que respecta \u00e1 relixi\u00f3n, Youssef Chahine non era un practicante dela e respond\u00eda que era \"exipcio\" se lle preguntaban por iso.\nDende moi novo sentiuse atra\u00eddo polas artes esc\u00e9nicas, ata o punto de crear espect\u00e1culos para a s\u00faa familia. Comezou a s\u00faa formaci\u00f3n no Coll\u00e8ge Saint Marc e logo asistiu ao prestixioso colexio Victoria de Alexandr\u00eda. En 1946 convenceu os seus pais para que lle permitisen viaxar a Hollywood para estudar como actor na Pasadena Playhouse nos arredores dos \u00c1nxeles, California.\nCon todo, cando volveu ao seu pa\u00eds, centrouse na direcci\u00f3n e entrou na industria do cine da man do cineasta Alvisa Orfanelli. Chahine dirixiu o seu primeiro filme, \"Baba Amin\", en 1950. Ao ano seguinte realizou \"Nile Boy\", polo que foi convidado ao Festival de Cannes, e en 1954 dirixiu o primeiro filme de Omar Sharif, \"Sira 'fi-l-Wadi\". Con \"al-Ikhtiyar\" (\"The Choice\", 1970) ga\u00f1ou o Tanit de Ouro no Festival de Cinema de Cartago. Tres anos despois realizou a primeira coproduci\u00f3n exipcio-alxeriana, \"The Sparrow\", en que mostrou a s\u00faa opini\u00f3n pol\u00edtica sobre a guerra dos Seis D\u00edas.\nGa\u00f1ou o Oso de Prata - Premio especial do xurado na 29.\u00aa edici\u00f3n da Berlinale, o Festival de Cinema de Berl\u00edn con \"Iskanderija... lih\" (1978). O filme era a primeira parte dunha saga autobiogr\u00e1fica, que se completou con \"An Egyptian Story\" (1982), \"Iskandria Kaman wa Kaman\" (1990) e \"Alexandria... New York\" (2004).\nSobre a s\u00faa obra, Youssef Chahine sinalou que \"fixen os filmes para min mesmo. Tam\u00e9n para a mi\u00f1a familia. Tam\u00e9n para Alexandr\u00eda. Tam\u00e9n para Exipto. Se ao mundo \u00e1rabe lle gusta, \"ahlan wa sahlan\" (benvido sexa). Se lle gusta \u00e1 audiencia exterior, \u00e9 dobremente benvido\".\nChahine foi ingresado no hospital El Shorouq do Cairo cun coma causado por unha aparente hemorraxia cerebral o 15 de xu\u00f1o de 2008. Ao d\u00eda seguinte, foi trasladado a Par\u00eds nun voo de emerxencia e ingresado no Hospital americano de Neuilly-sur-Seine, ao oeste de Par\u00eds. A s\u00faa sobri\u00f1a dixo a AFP que era \"cr\u00edtica pero estable\".\nO 7 de xullo de 2008, Chahine morreu na s\u00faa casa do Cairo."}
{"id": "504876", "revid": "47401", "url": "https://gl.wikipedia.org/wiki?curid=504876", "title": "Fantastic Beasts and Where to Find Them (filme)", "text": ""}
{"id": "504877", "revid": "47401", "url": "https://gl.wikipedia.org/wiki?curid=504877", "title": "Cordilleira Verkhoiansk", "text": "A cordilleira Verkhoiansk (en ; \"Verkhoianskii khrebet\"; en , \"\u00dc\u00f6hee Caa\u00f1\u0131 sis xayata\"), \u00e9 unha cadea monsta\u00f1osa de m\u00e1is de 1200\u00a0km de lonxitude situada no norte de Rusia, a ambos os lados do c\u00edrculo polar \u00e1rtico e no centro da Siberia Oriental. \nAdministrativamente, pertence \u00e1 rep\u00fablica de Sakha da Federaci\u00f3n de Rusia.\nXeograf\u00eda.\nEste macizo forma un grande arco de 1200\u00a0km entre os r\u00edos Lena e Aldan no oeste e o r\u00edo Iana no leste. NA cordilleira nacen moitos r\u00edos: na vertente oriental, Sartang, Durgalach, Yana, Bytantaj e Omoloi e na vertente occidental, r\u00edos m\u00e1is curtos que verten case todos ao Lena e ao Aldan.\nO punto culminante el\u00e9vase no sur ata os 2049\u00a0m. O asentamento m\u00e1is importante da rexi\u00f3n \u00e9 Verkhoiansk, na beira do r\u00edo Iana. Augas abaixo deste r\u00edo at\u00f3pase outro poboado, Batagaj.\nNa rexi\u00f3n hai xacementos de carb\u00f3n, prata, chumbo e zinc. A cordilleira est\u00e1 situada xusto ao oeste da uni\u00f3n entre a placa eurasi\u00e1tica e a placa norteamericana.\nClima e flora.\nAs temperaturas m\u00e1is baixas en lugares habitados foron rexistradas nesta rexi\u00f3n, que adoita permanecer cuberta baixo un profundo manto de neve a maior parte do ano. Durante a \u00faltima glaciaci\u00f3n, a cordilleira ti\u00f1a extensos glaciares. A paisaxe no ver\u00e1n \u00e9 o t\u00edpico das monta\u00f1as alpinas.\nA cordilleira \u00e9 o fogar da tundra alpina, con varias especies de musgos e liques. At\u00f3panse alg\u00fans bosques esparexidos principalmente de l\u00e1rices e \"Pinus pumila\"."}
{"id": "504879", "revid": "47401", "url": "https://gl.wikipedia.org/wiki?curid=504879", "title": "Cordilleira Verkhoyansk", "text": ""}
{"id": "504890", "revid": "26501", "url": "https://gl.wikipedia.org/wiki?curid=504890", "title": "Paxto", "text": ""}
{"id": "504893", "revid": "132357", "url": "https://gl.wikipedia.org/wiki?curid=504893", "title": "Strigopoidea", "text": "Os Strigopoidea (estrigopoideos) son unha superfamilia de papagaios (Psittaciformes) todos eles end\u00e9micos de Nova Zelandia, que consta de polo menos tres x\u00e9neros: os vivos \"Nestor\" e \"Strigops\", o f\u00f3sil \"Nelepsittacus\", e probablemente o f\u00f3sil \"Heracles\". O x\u00e9nero \"Nestor\" consta (segundo os nomes maor\u00eds locais) do kea, e de tres especies de kaka, mentres que o x\u00e9nero \"Strigops\" comprende o famoso kakapo.. Os x\u00e9neros agr\u00fapanse nunha soa familia (Strigopidae) ou en d\u00faas (Strigopidae e Nestoridae), dependendo da clasificaci\u00f3n utilizada. As especies do x\u00e9nero \"Nelepsittacus\" eran end\u00e9micas das illas principais, mentres que as d\u00faas especies extintas do x\u00e9nero \"Nestor\" atop\u00e1banse en illas oce\u00e1nicas pr\u00f3ximas como a illa Chatham de Nova Zelandia e a illa Norfolk e a adxacente illa Phillip.\nO kaka da illa Norfolk (\"Nestor productus\") e o kaka da illa Chatham (\"Nestor chathamensis\") extingu\u00edronse en \u00e9poca recente, mentres que as especies do x\u00e9nero \"Nelepsittacus\" extingu\u00edronse hai 16 mill\u00f3ns de anos. Todas as especies extintas, e as actuais kakapo, kea, e o kaka que queda (coas s\u00faas d\u00faas subespecies) est\u00e1n ameazadas. As actividades humanas causaron d\u00faas extinci\u00f3ns e o declive das outras tres especies. Os colonos introduciron especies invasoras, como porcos e falanx\u00e9ridos, que lles com\u00edan os ovos a estas aves que nalgunhas especies fac\u00edan o ni\u00f1o no chan, e outros declives adicionais foron causados pola s\u00faa caza como alimento, matalos por consideralos pragas, perda de h\u00e1bitat e a introduci\u00f3n de avespas.\nA superfamilia diverxeu dos outros papagaios hai uns 82 mill\u00f3ns de anos cando as terras de Nova Zelandia se separaron de Gondwana, mentres que os antepasados dos x\u00e9neros \"Nestor\" e \"Strigops\" diverxeron entre si hai entre 60 e 80 mill\u00f3ns de anos.\nSistem\u00e1tica.\nNon houbo consenso sobre a taxonom\u00eda dos Psittaciformes ata recentemente. A situaci\u00f3n das especies dos Strigopoidea foi variable no pasado. Esta superfamilia \u00e9 unha das tres nas que se divide a orde Psittaciformes; as outras d\u00faas son as dos Cacatuoidea (cacat\u00faas) e Psittacoidea (papagaios \"verdadeiros\"). A\u00ednda que alg\u00fans tax\u00f3nomos incl\u00faen tres x\u00e9neros (\"Nestor\", \"Nelepsittacus\" e \"Strigops\") na familia \u00fanica Strigopidae, outros sit\u00faan a \"Nestor\" e \"Nelepsittacus\" na familia Nestoridae e mante\u00f1en s\u00f3 a \"Strigops\" na Strigopidae (polo que haber\u00eda d\u00faas familias). Tradicionalmente, as especies da superfamilia Strigopoidea estaban situdas na superfamilia Psittacoidea, pero varios estudos confirmaron a situaci\u00f3n separada deste grupo na base da \u00e1rbore evolutiva dos papagaios.\nFiloxeograf\u00eda.\nProp\u00faxose unha hip\u00f3tese sobre a filoxeograf\u00eda deste grupo, que proporciona un exemplo de varios mecanismos de especiaci\u00f3n en funcionamento. Neste escenario, os antepasados deste grupo quedaron illados do resto dos papagaios cando se separou Nova Zelandia de Gondwana hai uns 82 mill\u00f3ns de anos, o que tivo como resultado a separaci\u00f3n f\u00edsica dos dous grupos. Este mecanismo denom\u00ednase especiaci\u00f3n alop\u00e1trica. Co paso do tempo, os antepasados dos dous x\u00e9enros superviventes, \"Nestor\" e \"Strigops\", adapt\u00e1ronse a diferentes nichos ecol\u00f3xicos. Isto causou un illamento reprodutivo, un exemplo de especiaci\u00f3n ecol\u00f3xica. No Plioceno, hai uns cinco mill\u00f3ns de anos, a formaci\u00f3n dos Alpes do Sur orixinou unha diversificaci\u00f3n da paisaxe e proporcionou novas oportunidades para a especiaci\u00f3n dentro do x\u00e9nero \"Nestor\". Hai arredor de tres mill\u00f3ns de anos, unha li\u00f1axe adaptouse \u00e1s grandes alturas e outra \u00e1s baixas. A li\u00f1axe de grande altura deu lugar aos modernos keas, mentres que a de baixa altitude deu lugar a varias especies de kaka. As poboaci\u00f3ns que viv\u00edan en illas diverxeron rapidamente das especies das illas principais dando novas especies, unha vez que algunhas poucas aves errantes chegaban a unha illa axeitada e establec\u00edanse nela, quedando illadas. Tanto o kaka da illa Norfolk coma o da illa Chatham son o resultado deste tipo de migraci\u00f3n dun n\u00famero limitado de individuos a illas afastadas e a s\u00faa posterior adaptaci\u00f3n ao h\u00e1bitat particular desas illas. A falta de material de ADN do kaka da illa Chatham fai dif\u00edcil establecer con precisi\u00f3n cando ocorreu este episodio de especiaci\u00f3n. Finalmente, en tempos recentes, as poboaci\u00f3ns de kaka das illas Norte e Sur quedaro illadas entre si debido \u00e1 subida do nivel do mar cando os glaciares continentais se fundiron ao final do Plistoceno.\nAta tempos modernos, Nova Zelandia e as illas que a rodean non estiveron habitadas por mam\u00edferos de catro patas (morcegos si hab\u00eda antes), unhas condici\u00f3ns ambientais que permitiron que algunhas aves se adaptasen a facer ni\u00f1os no chan e outras perdesen a capacidade de voar.\nAs especies de periquito pertencentes ao x\u00e9nero \"Cyanoramphus\" (chamados kakariki en Nova Zelandia) pertencen \u00e1 superfamilia Psittacoidea dos papagaios \"verdadeiros\" e est\u00e1n estreitamente relacionados co x\u00e9nero \"Eunymphicus\" end\u00e9mico de Nova Caledonia. Esta especie, que non \u00e9 un estrig\u00f3pido, tam\u00e9n chegou a Nova Zelandia entre hai 450\u00a0000 e 625\u00a0000 anos desde Australia pasando primeiro por Nova Caledonia.\nEspecies.\nS\u00e1bese pouco sobre o kaka da illa Chatham. O x\u00e9nero \"Nelepsittacus\" consta de tres especies descritas e unha non descrita atopadas en dep\u00f3sitos do Mioceno en Otago. O x\u00e9nero \"Heracles\" consta dunha especie xigante tam\u00e9n descrita a partir de restos do Mioceno temper\u00e1n de Otago.\nNomes com\u00fans locais.\nXeralmente a estas aves se lles dan os nomes tradicionais maor\u00eds (m\u0101ori). A palabra maor\u00ed \"k\u0101k\u0101\" deriva do antigo proto-polinesio e significa 'papagaio'. \"K\u0101k\u0101p\u014d\" \u00e9 unha ampliaci\u00f3n l\u00f3xica dese nome, xa que \"p\u014d\" significa 'noite', polo que ser\u00eda o 'k\u0101k\u0101 da noite' ou 'papagaio da noite', o que reflicte os costumes nocturnos da especie. (Na ortograf\u00eda moderna da lingua maor\u00ed, as versi\u00f3ns longas das vocais \"a\" e \"o\" escr\u00edbense cun macr\u00f3n, que \u00e9 unha raia por riba; \u00e9 dicir, como \"\u0101\" e \"\u014d\"). A etimolox\u00eda de \"kea\" en maor\u00ed \u00e9 menos clara; poder\u00eda ser onomatop\u00e9ica da s\u00faa chamada que soa como \"kee-aah\".\nEcolox\u00eda.\nA situaci\u00f3n illada de Nova Zelandia fixo dif\u00edcil que os mam\u00edferos chegasen \u00e1s illas. Isto refl\u00edctese na ausencia de mam\u00edferos aut\u00f3ctonos que non sexan morcegos. Os principais predadores al\u00ed eran as aves: gabi\u00e1ns, falc\u00f3ns, bufos e a enorme aguia extinta \"Harpagornis moorei\". Moitas das adaptaci\u00f3ns que se encontran na avifauna reflicten o contexto \u00fanico no cal evolucionaron. Este equilibrio \u00fanico foi alterado coa chegada dos polinesios, que introduciron nas illas a rata polinesia \"Rattus exulans\" e o extinto can polinesio (kuri). Posteriormente, os europeos introduciron moitas m\u00e1is especies, inclu\u00edndo grandes herb\u00edvoros e mam\u00edferos predadores.\nAs tres especies de papagaios existentes desta familia ocupan nichos ecol\u00f3xicos bastante diferentes, como resultado das din\u00e1micas filoxeogr\u00e1ficas desta superfamilia. O kakapo \u00e9 unha especie nocturna non voadora, con bo camuflaxe para evitar as aves de presa di\u00farnas grandes da illa, xa que os bufos locais son demasiado pequenos como para cazar kakapos de noite. O kakapo \u00e9 a \u00fanica ave non voadora do mundo que usa un sistema de lek para reproducirse. Xeralmente, reprod\u00facense s\u00f3 unha vez cada 3\u20135 anos cando certas \u00e1rbores podocarp\u00e1ceas como o \"Dacrydium cupressinum\" dan abundantes froitos.\nO kea est\u00e1 ben adaptado \u00e1 vida a grandes altitudes e poden observarse regularmente na neve nas estaci\u00f3ns de esqu\u00ed. Como na zona alpina non hai \u00e1rbores, alim\u00e9ntanse no chan en vez de nas \u00e1rbores como ser\u00eda t\u00edpico dos papagaios.\nRelaci\u00f3ns cos humanos.\nImportancia para os maor\u00eds.\nOs papagaios foron importantes para os maor\u00eds de diferentes maneiras. Caz\u00e1banos para comer, t\u00ed\u00f1anos como animal de compa\u00f1\u00eda e usaban as s\u00faas plumas para coselas en roupas como os \"kahu huruhuru\" (manto de plumas). Tam\u00e9n usaban as plumas para decorar a punta da \"taiaha\", unha arma maor\u00ed, pero quit\u00e1banas no momento da batalla. As peles de kakapo coas plumas unidas utiliz\u00e1banse para facer mantos (\"k\u0101kahu\") e capas de vestidos (\"kahu k\u0101k\u0101p\u014d\"), especialmente polas vi\u00favas e fillas de xefes. Os maor\u00eds gostaban de referirse ao \"k\u0101k\u0101\" na \"tauparapara\", o encantamento co que empezaba o seu \"mihi\" (tributo), porque a s\u00faa voz (\"reo\") \u00e9 continua.\nStatus.\nDas cinco especies de estrigopoideos, os kakas da illa Norfolk e da Chatham extingu\u00edronse no per\u00edodo hist\u00f3rico recente. O \u00faltimo exemplar de kaka de Norfolk co\u00f1ecido morreu en catividade en Londres en 1851, e s\u00f3 se conservaron entre sete e 20 peles do animal. O kaka da illa Chatham extinguiuse entre 1550 e 1700 nos tempos preeuropeos, unha vez que os polinesios chegaron a illa, e del s\u00f3 quedan \u00f3so subf\u00f3siles. Das especies superviventes, o kakapo est\u00e1 en perigo cr\u00edtico, e s\u00f3 quedan 209 individuos vivos. O kaka das illas grandes \"Nestor meridionalis\" est\u00e1 na lista das especies en perigo da IUCN, xunto co kea.\nAmeazas.\nA fauna de Nova Zelandia evolucionou durante longo tempo en ausencia de humanos e doutros mam\u00edferos terrestres. Antes da colonizaci\u00f3n humana os \u00fanicos mam\u00edferos presentes eran unhas poucas especies de morcegos, e os \u00fanicos depredadores eran aves de presa que cazaba utilizando a vista. Estas circunstncias influ\u00edron na evoluci\u00f3n dos papagaios de Nova Zelandia, por exemplo, as adaptaci\u00f3ns para facerse unha ave non voadora do kakapo ou para a reproduci\u00f3n no chan do kea. Os polinesios chegaron a Aotearoa (Nova Zelandia) entre o 800 e o 1300 d.C., e introduciron o can (kuri) e a rata (kiore) polinesios. Isto foi desastroso para a fauna nativa, porque os mam\u00edferos predadores poden localizar as presas polo olfacto e a fauna nativa non evolucionara para defenderse diso.\nO kakapo foi cazado pola s\u00faa carne, pel e plumas. Cando chegaron os primeiros colonos europeos, o kakapo xa estaba en declive, pero a\u00ednda estaba moi espallado. A eliminaci\u00f3n a grande escala de bosques e zonas arbustivas destru\u00edu o seu h\u00e1bitat \u00e1 vez que se introduciron m\u00e1is predadores como ratas, gatos e armi\u00f1os, para os cales as aves non voadoras que nidificaban no chan eran doadas de capturar.\nO kaka de Nova Zelandia necesita grandes extensi\u00f3ns de bosque para prosperar e a continua fragmentaci\u00f3n dos bosques debido \u00e1 agricultura e a explotaci\u00f3n da madeira tivo efectos devastadores sobre esta especie. Outra ameaza foi a competici\u00f3n con especies introducidas polo alimento, por exemplo cos falanx\u00e9ridos \"Trichosurus vulpecula\" por plantas como o visco end\u00e9mico e os \"Metrosideros\" e coas avespas polas secreci\u00f3ns de melaza dos insectos cocoideos. As femias, cr\u00edas e ovos son particularmente vulnerables nos ocos de \u00e1rbores nos que ani\u00f1an.\nO kea nidifica en buratos do chan, polo que tam\u00e9n \u00e9 vulnerable aos predadores introducidos. Outra ameaza importante, orixinada polo desenvolvemento das zonas alpinas, \u00e9 a s\u00faa dependencia oportunista de fontes de alimento de orixe humano (por exemplo en estaci\u00f3ns de esqu\u00ed) a medida que as fontes naturais minguan.\nConservaci\u00f3n.\nElabor\u00e1ronse programas para a conservaci\u00f3n do kakapo e o kaka, mentres que ao kea tam\u00e9n se lle fai un seguimento estreito. Os 209 kakapos vivos est\u00e1n todos dentro dun programa de conservaci\u00f3n. A cada un se lle deu un nome para un mellor control."}
{"id": "504894", "revid": "865", "url": "https://gl.wikipedia.org/wiki?curid=504894", "title": "I Don't Want to Go to Bed", "text": "I Don't Want to Go to Bed \u00e9 o segundo \u00e1lbum de estudio da banda estadounidense de rock instrumental Cul de Sac, publicado no ano 1995 a trav\u00e9s do selo Thirsty Ear Recordings."}
{"id": "504896", "revid": "27155", "url": "https://gl.wikipedia.org/wiki?curid=504896", "title": "Estrigopoideos", "text": ""}
{"id": "504897", "revid": "98629", "url": "https://gl.wikipedia.org/wiki?curid=504897", "title": "Poisonous Roses", "text": "Poisonous Roses (en ; \"Ward Masmoum\") \u00e9 un filme exipcio de 2018 dirixido por Fawzi Saleh. Foi escollido como candidato de Exipto para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado.\nSinopse.\nDous irm\u00e1ns viven nun empobrecido distrito do Cairo coa s\u00faa nai, coa cal te\u00f1en unha unha estra\u00f1a relaci\u00f3n."}
{"id": "504902", "revid": "23204", "url": "https://gl.wikipedia.org/wiki?curid=504902", "title": "Yomeddine", "text": "Yomeddine (en ) \u00e9 un filme exipcio de 2018 dirixido por Abu Bakr Shawky cuxa historia se basea nas relaci\u00f3ns de amizade. Foi escollido para competir pola Palma de Ouro no Festival Internacional de Cinema de Cannes de 2018. En Cannes, ga\u00f1ou o Premio Fran\u00e7ois Chalais. Foi escollido como candidato de Exipto para o \u00d3scar \u00f3 mellor filme en lingua non inglesa na 91\u00aa edici\u00f3n dos premios, mais finalmente non foi nomeado."}
{"id": "504903", "revid": "865", "url": "https://gl.wikipedia.org/wiki?curid=504903", "title": "Pod", "text": "Pod \u00e9 o primeiro \u00e1lbum de estudio da banda estadounidense de rock alternativo The Breeders, publicado o 29 de maio de 1990 a trav\u00e9s do selo 4AD. Gravado por Steve Albini, o disco conta coa l\u00edder do grupo Kim Deal na voz e na guitarra, Josephine Wiggs no baixo, Britt Walford na bater\u00eda, e Tanya Donelly na guitarra. A produci\u00f3n de Albini priorizou o son sobre 's production prioritized sound over technical accomplishment; the final takes favor the band's spontaneous live \"in studio\" performances.\nThe Breeders formouse en 1988 cando Deal, baixista nos Pixies, f\u00edxose amiga de Donelly de Throwing Muses durante unha xira por Europa. Xuntas gravaron unha demo con influencias country en 1989, facendo que o cofundador de 4AD, Ivo Watts-Russell, lles financiase un \u00e1lbum, \"Pod\", gravado en xaneiro de 1990 no estudio Palladium de Edimburgo.\nDebido en parte ao traballo de Deal nos Pixies, o \u00e1lbum foi moi esperado, sobre todo en Europa. Foi un \u00e9xito da cr\u00edtica e do p\u00fablico, chegando ao n\u00famero 22 no Reino Unido. Os cr\u00edticos loubaron as s\u00faas letras escuras e sexualizadas, e compar\u00e1rono favorablemente cos Pixies. Kurt Cobain dixo que era un dos seus discos favoritos, \"e\" Pitchfork situouno no n\u00famero 81 da s\u00faa lista dos mellores \u00e1lbums dos 90. A portada foi dese\u00f1ada por Vaughan Oliver e representa a un home realizando un baile de fertilidade mentres levaba un cinto de angu\u00edas."}
{"id": "504904", "revid": "865", "url": "https://gl.wikipedia.org/wiki?curid=504904", "title": "Awake", "text": "Awake \u00e9 o terceiro \u00e1lbum de estudio da banda estadounidense de metal progresivo Dream Theater, publicado o 4 de outubro de 1994 a trav\u00e9s do selo East West Records. Foi o derradeiro disco do grupo en contar co teclista Kevin Moore, que anunciou a s\u00faa decisi\u00f3n de deixar a banda durante a gravaci\u00f3n do traballo.\nGran parte do material para \"Awake\" foi escrito en sesi\u00f3ns de composici\u00f3n entre febreiro e abril de 1994, durante as cales Dream Theater foi presionado polo seu selo para producir un \u00e1lbum tan exitoso como \"Images and Words\" (1992) cun sinxelo semellante a \"Pull Me Under\". A discogr\u00e1fica quer\u00eda que a banda producise un disco m\u00e1is orientado cara o metal, agardando que fose m\u00e1is doado de comercializar. John Purdell e Duane Baron produciron, gravaron e mesturaron o traballo. A portada do \u00e1lbum, dese\u00f1ada pola banda, cont\u00e9n numerosas referencias as letras das canci\u00f3ns."}
{"id": "504905", "revid": "27155", "url": "https://gl.wikipedia.org/wiki?curid=504905", "title": "Strigops habroptila", "text": ""}
{"id": "504906", "revid": "27155", "url": "https://gl.wikipedia.org/wiki?curid=504906", "title": "Nestoridae", "text": ""}
{"id": "504907", "revid": "27155", "url": "https://gl.wikipedia.org/wiki?curid=504907", "title": "Nest\u00f3ridos", "text": ""}
{"id": "504908", "revid": "65337", "url": "https://gl.wikipedia.org/wiki?curid=504908", "title": "Unicorn", "text": "O unicorn foi unha moeda escocesa de ouro do sistema da libra escocesa cu\u00f1ada entre 1484 e 1525, caracterizada pola representaci\u00f3n nos seus anversos dun unicornio, un dos s\u00edmbolos nacionais de Escocia.\nHistoria.\nXacobe III (1460-1488) introduciu o \"unicorn\" como nova moeda de ouro no sistema monetario escoc\u00e9s, co valor de 18 xilins escoceses. Ti\u00f1a un peso de 3,81 gramos, unha lei de 21 quilates e un di\u00e1metro de arredor de 26 mm.\nAqueles primeiros unicorns caracteriz\u00e1banse pola lenda (\"que Deus se erga e que os seus inimigos sexan dispersados\") no anverso, rodeando o motivo principal do unicornio en p\u00e9 cara \u00e1 esquerda cunha coroa no pescozo e unha cadea baixo as patas, que sost\u00e9n un escudo coas armas de Escocia. A lenda do reverso era unha variante da do anverso, , e o centro estaba ocupado por unha estrela de raios ondulados sobre unha cruz florida.\nAs emisi\u00f3ns desta moeda baixo Xacobe IV (1488-1513) reproducen as emitidas polo seu pai, coa \u00fanica diferenza substancial da lenda do anverso, que neste caso era (\"Xacobe, pola graza de Deus, rei dos escoceses\"). Xacobe IV emitiu tam\u00e9n moedas de medio \"unicorn\", con valor de 9 xilins, un peso de 1,9 gramos e un di\u00e1metro de arredor de 19 mm.\nO \"unicorn\" tam\u00e9n foi emitido a nome de Xacobe V (1513-1542), seguindo a mesma tipolox\u00eda xeral dos seus predecesores mais agora cun valor inicialmente de 20 xilins escoceses e que chegou finalmente a 22 xilins. Este monarca foi o derradeiro en cu\u00f1ar o \"unicorn\"."}
{"id": "504909", "revid": "27155", "url": "https://gl.wikipedia.org/wiki?curid=504909", "title": "Strigopidae", "text": ""}
{"id": "504910", "revid": "27155", "url": "https://gl.wikipedia.org/wiki?curid=504910", "title": "Estrig\u00f3pidos", "text": ""}
{"id": "504911", "revid": "65337", "url": "https://gl.wikipedia.org/wiki?curid=504911", "title": "Unicornio (moeda)", "text": ""}
{"id": "504913", "revid": "89787", "url": "https://gl.wikipedia.org/wiki?curid=504913", "title": "Dores Andr\u00e9", "text": "Dores Andr\u00e9 Rodr\u00edguez, nada en Vigo, \u00e9 unha bailarina de ballet galega. Dende o ano 2015 \u00e9 \"prima ballerina\" no Ballet de San Francisco.\nTraxectoria.\nCando ti\u00f1a 11 anos comezou a practicar ballet nun estudio de Vigo. Tan s\u00f3 dous anos m\u00e1is tarde, a mestra de ballet Mar\u00eda de \u00c1vila descubriuna nunha competici\u00f3n e recrutouna na s\u00faa escola de Zaragoza. Con 17 anos \u00eda competir no Premio de Lausana, pero tivo que retirarse por unha lesi\u00f3n na perna. Ap\u00f3s iso, considerou estudar na universidade, pero finalmente escolleu continuar a s\u00faa carreira no ballet.\nDurante un curto per\u00edodo de tempo bailou para unha compa\u00f1\u00eda de Florencia, en Italia, pero despois participou nas audici\u00f3ns do Ballet de San Francisco. Pasou a formar parte da compa\u00f1\u00eda en 2004, solista en 2012 e bailarina principal en 2015. Ao longo da s\u00faa traxectoria foi o papel principal na \"Cinsenta\", Myrtha en \"Giselle\", Xulieta en \"Romeo e Xulieta\" e Olga en \"Onegin\". Tam\u00e9n participou en \"Bound To\" de Christopher Wheeldon e \"Hurry Up, We\u2019re Dreaming\" de Justin Peck. En 2018 volveu bailar nunha gala en Zaragoza, onde se formou.\nComo dese\u00f1adora, Andr\u00e9 dese\u00f1ou traxes para o Ballet Nacional de Estonia e o Ballet Idaho. En xu\u00f1o de 2020 estaba a traballar nos traxes para \"A Bela Dormente\" do Ballet Real de Nova Zelandia."}
{"id": "504914", "revid": "98629", "url": "https://gl.wikipedia.org/wiki?curid=504914", "title": "Corallium rubrum", "text": "Corallium rumbrum \u00e9 unha especie de cnidario antozoo da subclase dos octocoraliarios, orde dos alcion\u00e1ceos, suborde dos escleraxonios, familia dos coral\u00edidos, unha das sete integrantes do x\u00e9nero \"Corallium\".\nA especie co\u00f1\u00e9ces en galego como coral, e tam\u00e9n, de acordo coa denominaci\u00f3n en varias linguas modernas, como coral vermello, para diferencialo dosutras especies de corais como, por exemplo, o coral azul. \nTaxonom\u00eda.\nDescrici\u00f3n.\nA especie foi descrita en 1758 por Linnaeus, baixo o nome de \"Madrepora rubra\". \nEtimolox\u00edas.\nPara a do x\u00e9nero, v\u00e9xase \"Corallium\".\nO ep\u00edteto espec\u00edfico, \"rubrum\", \u00e9 o nominativo singular neutro do adxectivo latino \"ruber, -bra, -brum\", \"vermello\", en alusi\u00f3n \u00e1 cor do seu esqueleto calcario.\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nCaracter\u00edsticas.\n\"Corallium rubrum\" forma colonias r\u00edxidas, debido ao seu esqueleto interno de carbonato c\u00e1lcico duro, dun tama\u00f1o m\u00e1ximo duns 50 cm, que poden ramificarse en todas as direcci\u00f3ns. Os p\u00f3lipos que as forman te\u00f1en c\u00e1lices curtos e semisf\u00e9ricos, e est\u00e1n distribu\u00eddos por todas as ramas. Os p\u00f3lipos expandidos son brancos, transparentes ou transl\u00facidos, e con 8 tent\u00e1culos, ao redor da boca, plumosos, con p\u00ednnulas finas, sen escleritos. Os p\u00f3lipos retr\u00e1ense dentro dos c\u00e1lices unha vez que capturan \u00e1s s\u00faas presas. As esp\u00edculas calcarias (escleritos) do esqueleto, radialmente sim\u00e9tricas, son verrugosas con forma de barra curta. A cor do esqueleto \u00e9 frecuentemente vermella, m\u00e1is ou menos escura, e \u00e1s veces rosa ou mesmo branca.\nH\u00e1bitat e distribuci\u00f3n.\nH\u00e1bitat.\nEsta especie habita adherida a substratos rochosos escarpados submareais caracterizados por teren condici\u00f3nes de luz tenue, a de 5 a 800 m de profundidade, a\u00ednda que a maior\u00eda das s\u00faas poboaci\u00f3ns enc\u00f3ntranse entre os 30 e os 150 m.\nDistribuci\u00f3n.\nAs poboaci\u00f3ns de coral vermello distrib\u00faense polo Mediterr\u00e1neo, desde Grecia e Tunisia at\u00e9 o estreito de Xibraltar, inclu\u00edndo C\u00f3rsega, Sarde\u00f1a e Sicilia, e polo Atl\u00e1ntico oriental, nas costas do sur de Portugal, Marrocos, as Canarias e Cabo Verde. No mar Adri\u00e1tico e o Mediterr\u00e1neo central, as poboaci\u00f3ns son com\u00fans, mentres que no Mediterr\u00e1neo oriental son moito menos abundantes e viven en h\u00e1bitats m\u00e1is profundos; a s\u00faa presenza \u00e9 incierta e/ou non confirmada en Turqu\u00eda, Siria, L\u00edbano e Israel.. A pesar da ampla \u00e1rea de dispersi\u00f3n da especie, a s\u00faa distribuci\u00f3n \u00e9 moi irregular.\nBiolox\u00eda.\nEspecies asociadas.\n\"Coralllium rubrum\" convive cunha rica fauna de invertebrados bent\u00f3nicos, como outras especies de antozoos (gorgonias e corais) e esponxas, e con algas calcarias. \u00c9 unha especie emblem\u00e1tica dos conxuntos coral\u00edxenos mediterr\u00e1neos, as\u00ed como nas covas semiescuras, onde pode encontrarse abundantemente.\nReproduci\u00f3n.\nO coral vermello \u00e9 unha especie gonoc\u00f3rica (a nivel de colonia e p\u00f3lipo) e iter\u00f3para. A maduraci\u00f3n das g\u00f3nadas dura ao redor de un ano nos machos e dous nas femias. A fecundaci\u00f3n \u00e9 interna e prod\u00facese a finais da primavera e principios do ver\u00e1n. O coral vermello incuba as larvas internamente durante uns 30 d\u00edas, e as larvas maduras lib\u00e9ranse desde finais de xu\u00f1o e durante todo o mes de xullo. Recientemente confirmouse que o rendemento reprodutivo sexual avaliado das colonias de coral vermello, entre os 50 e os 130 m de profundidade, que o ciclo de maduraci\u00f3n das femias a estas profundidades termina en pleno ver\u00e1n, as\u00ed como nas poboaci\u00f3ns m\u00e1is superficiais.\nA madurez sexual alc\u00e1nzase en animais con p\u00f3lipos relativamente pequenos (ao redor de 2 mm de di\u00e1metro e 30 mm de altura) que corresponde a idades entre os 7 e os 10 anos, Por\u00e9n, o tama\u00f1o da colonia ten un efecto significativo na reproduci\u00f3n das colonias. As colonias de mis de 5 cm de altura te\u00f1en a maior\u00eda dos p\u00f3lipos gr\u00e1vidos, e o n\u00famero total de p\u00f3lipos por colonia aumenta exponencialmente co tama\u00f1o.\nEsperanza de vida.\nDado que a taxa de crecemento das colonias de coral vermello \u00e9 moi lenta, inf\u00edrese que a vida \u00fatil potencial desta especie pode alcanzar moitas d\u00e9cadas. As recolecci\u00f3nes hist\u00f3ricas de coral vermello que realizadon mergulladores durante as d\u00e9cadas de 1950 e 1960 testemu\u00f1aron que o tama\u00f1o das colonias era considerabelmente maior nos h\u00e1bitats de augas pouco profundas que na actualidade (p. ex., as colonias mostraban m\u00e1is de 4 cm de di\u00e1metro cando hoxe en d\u00eda as colonias de m\u00e1is de 1 cm son moi raras). Tendo en conta as lentas taxas de crecemento, as colonias grandes (de m\u00e1is de 1 cm de di\u00e1metro) poden teren entre 80 e 100 anos, ou incluso m\u00e1is. M\u00e1is recentemente, a esperanza de vida m\u00e1xima estimada para as colonias de coral vermello de Portofino (Italia) e o cabo de Creus (Espa\u00f1a) foi de 60 e 40 anos, respectivamente. Estes valores m\u00e1is baixos poden indicar que a sobreexplotaci\u00f3n da especie pode ter reducido a esperanza de vida da poboaci\u00f3n do cabo de Creus en aproximadamente un terzo.\nUsos.\nO coral vermello utilizouse en xoiar\u00eda desde a antig\u00fcidade. E as pescar\u00edas deste coral seguen activas na actualidade, especialmente en Marrocos, Alxeria, Tunisia, Italia, Francia, Espa\u00f1a, Albania e Croacia, onde case toda a materia prima \u00e9 comprada e procesada por unha industria especializada en Torre del Greco (N\u00e1poles).\nNo pasado, o coral vermello encontr\u00e1base en abundancia a profundidades de 30 a 40 m en paredes rochosas, e en covas, en ambientes tranquilos e con pouca luz na conca mediterr\u00e1nea. Colleitado desde a antig\u00fcidade, o eixe de pedra calcaria do esqueleto das s\u00faas colonias utiliz\u00e1base en xoiar\u00eda (co\u00f1ec\u00edase como o \"ouro vermello mediterr\u00e1neo\").\nHoxe \u00e9 raro e no norte do Mediterr\u00e1neo, onde os \"coralistas\" xenoveses, sicilianos, corsos, sardos, croatas, gregos e catal\u00e1ns coll\u00e9itano a\u00ednda a profundidades de 100, 150 ou incluso 200 m. Esta colleita, cada vez m\u00e1is intensiva, poder\u00eda conducir rapidamente \u00e1 extinci\u00f3n desta especie end\u00e9mica do Mediterr\u00e1neo, v\u00edtima das t\u00e9cnicas de mergullo m\u00e1is eficientes que utilizan, e da lentitude do crecemento e da reproduci\u00f3n deste coral. Esta recolleita tam\u00e9n se realiza ilegalmente en zonas mari\u00f1as protexidas debido ao alto prezo de venda.\nPor\u00e9n, no sur, en Alxeria, est\u00e1n as maiores reservas de coral vermello, xa que a s\u00faa captura est\u00e1 regulada polo Estado.\nO coral vermello tam\u00e9n se usa en homeopat\u00eda. Por outra parte, segundo o pensamento m\u00e1xico, en gran parte do mundo (por exemplo os esqueletos humanos pintados con vermello cinabrio na Am\u00e9rica precolombiana e, especialmente, en Europa) a cor vermella \u00e9 considerada \"fasto\" ou portadora de boa fortuna (por exemplo en idioma ruso a palabra equipar\u00e1bel (\"k\u0440\u0430\u0441\u043d\u044b\u0439\") a \"vermello\" non denota s\u00f3 a unha cor sen\u00f3n \u00e1 beleza e \u00e1 boa sorte). \nA cor vermella polo xeral est\u00e1 asociada \u00e1 vida, \u00e1 forza e \u00e1 forza vital, o que explica que en certa xoiar\u00eda popular de orixe italiana se use o coral vermello (e incluso desde o s\u00e9culo XX a imitaci\u00f3ns de pl\u00e1stico) para o corpo principal, s\u00edmbolo f\u00e1lico do amuleto chamado \"cornicello\" ou \"corno napolitano\".\nAmeazas.\nA colleita intensiva (legal e ilegal) \u00e9 a perturbaci\u00f3n m\u00e1is antiga e m\u00e1is significativa para as poboaciones de coral vermello, que xera cambios significativos na estrutura do tama\u00f1o das poblaci\u00f3ns de coral pouco profundas no mar Mediterr\u00e1neo. Outras ameazas inducidas polo home, que act\u00faan a escala local e subrexional, son a destruci\u00f3n do h\u00e1bitat (pola pesca de arrastre, fondeos, etc.), a sedimentaci\u00f3n, a contaminaci\u00f3n, o mergullo recreativo demasiado frecuente e, m\u00e1is recentemente, os episodios de mortalidade masiva vinculados \u00e1 tendencia actual de quecemento do Mediterr\u00e1neo. Por\u00e9n, alguns dos episodios de mortalidade masiva non te\u00f1en explicaci\u00f3n, particularmente en augas profundas.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN), tendo en conta que a\u00ednda que esta especie est\u00e1 moi estendida, pero cunha grande irregularidade en toda a s\u00faa \u00e1rea de distribuci\u00f3n, e a que se colleita para o comercio, e \u00e9 particularmente suscept\u00edbel a danos f\u00edsicos, e que a diminuci\u00f3n dos desembarques foi do 60 % durante os \u00faltimos trinta anos, combinada cos esgotamentos e extinci\u00f3ns locais observados, leva a sospeitar que a especie sufriu unha importante diminuci\u00f3n no tama\u00f1o da poboaci\u00f3n debido, en particular, aos efectos da extracci\u00f3n e o dano f\u00edsico por actividades de pesca. Esta diminuci\u00f3n case con certeza supera o 30 % durante os \u00faltimos 30 aos (unha xeraci\u00f3n). As ameazas contin\u00faan e \u00e9 prob\u00e1bel que a poboaci\u00f3n contin\u00fae diminu\u00edndo a un ritmo similar ou que aumente. Por todo isto, a UICN inclu\u00edu \u00e1 especie como \"EN\" (en perigo)."}
{"id": "504916", "revid": "25871", "url": "https://gl.wikipedia.org/wiki?curid=504916", "title": "Dores Andr\u00e9 Rodr\u00edguez", "text": ""}
{"id": "504917", "revid": "23204", "url": "https://gl.wikipedia.org/wiki?curid=504917", "title": "Kwangmyongsong", "text": "Kwangmyongsong, ou abreviadamente KMS, \u00e9 o nome dunha serie de sat\u00e9lites artificiais de Corea do Norte.\nCaracter\u00edsticas.\nBaixo a denominaci\u00f3n Kwangmyongsong agr\u00fapase unha serie de sat\u00e9lites heterox\u00e9neos con diferentes finalidades, non sempre claras. A maior parte de sat\u00e9lites Kwangmyongsong non chegaron a \u00f3rbita debido \u00e1 inexperiencia do estado norcoreano en lanzadores espaciais.\nKwangmyongsong 1.\nKwangmyongsong 1 ou KMS 1 foi o primeiro intento de Corea do Norte por po\u00f1er un sat\u00e9lite en \u00f3rbita. Foi lanzado o 30 de agosto de 1998 a bordo dun Taepodong-1, pero o fallo da terceira etapa do foguete imped\u00edu que entrara en \u00f3rbita. KMS 1, cunha masa estimada duns 30 kg e forma de poliedro aproximadamente esf\u00e9rico, estaba destinado a radiar canci\u00f3ns de propaganda unha vez no espazo.\nKwangmyongsong 2.\nO segundo intento do pa\u00eds en po\u00f1er un sat\u00e9lite en \u00f3rbita tam\u00e9n fallou. KMS 2 ti\u00f1a forma de caixa e levaba a bordo un sistema de comunicaci\u00f3ns. Foi lanzado o 5 de abril de 2009 mediante un foguete Unha-2, que non conseguiu po\u00f1elo en \u00f3rbita.\nKwangmyongsong 3 e 3-2.\nHoubo dous sat\u00e9lites da serie Kwangmyongsong: o orixinal e o Kwangmyongsong 3-2. Ti\u00f1an unha masa de 100 kg e unhas dimensi\u00f3ns de 1,4 x 0,6 x 0,7 m. A alimentaci\u00f3n el\u00e9ctrica era proporcionada tanto por c\u00e9lulas solars no corpo do sat\u00e9lite como por dous paneis solares despregables. A s\u00faa funci\u00f3n era de observaci\u00f3n terrestre, levando unha c\u00e1mara a bordo. O primeiro KMS 3 foi lanzado o 12 de abril de 2012 mediante un foguete Unha-3, fallando. O segundo foi lanzado exitosamente cun foguete do mesmo modelo o 12 de decembro de 2012.\nKwangmyongsong 4.\nKwangmyongsong 4 era un sat\u00e9lite de observaci\u00f3n terrestre duns 200 kg de masa equipado cunha c\u00e1mara de televisi\u00f3n, forma de caixa e paneis solares. Foi lanzado o 7 de febreiro de 2016 mediante un Unha 3 e posto en \u00f3rbita, pero non se detectaron transmisi\u00f3ns desde o mesmo e aparentemente o sat\u00e9lite xiraba sen control."}
{"id": "504918", "revid": "89787", "url": "https://gl.wikipedia.org/wiki?curid=504918", "title": "Corallium", "text": "Corallium \u00e9 un x\u00e9nero de cnidarios antozoos da subclase dos octocoraliarios, orde dos alcion\u00e1ceos, suborde dos escleraxonios, o tipo da familia dos coral\u00edidos.\nTaxonom\u00eda.\nDescrici\u00f3n.\nO x\u00e9nero foi descrito en 1798 polo naturalista franc\u00e9s Georges Cuvier, na s\u00faa obra \"Tableau el\u00e9m\u00e9ntaire de l'histoire naturelle des animaux\".\nEtimolox\u00eda.\nO nome cient\u00edfico \"Corallium\" est\u00e1 tomado do lat\u00edn \"corallium\", \"coral\", calco do grego antigo \u03ba\u03bf\u03c1\u03ac\u03bb\u03bb\u03b9\u03bf\u03bd, \"kor\u00e1llion\", co mesmo significado.\nSin\u00f3nimo.\nAdemais de polo nome v\u00e1lido, o x\u00e9nero co\u00f1eceuste tam\u00e9n polo sin\u00f3nimo:\nEspecies.\nNo x\u00e9nero reco\u00f1\u00e9cense na actualidade as seguintes especies:"}
{"id": "504919", "revid": "98629", "url": "https://gl.wikipedia.org/wiki?curid=504919", "title": "Lacrosse (sat\u00e9lites)", "text": "Lacrosse ou Onyx \u00e9 o nome dunha serie de sat\u00e9lites de reco\u00f1ecemento mediante radar dos Estados Unidos.\nCaracter\u00edsticas.\nOs sat\u00e9lites Lacrosse foron fabricados por Martin Marietta (logo parte de Lockheed Martin) e eran operados pola Oficina Nacional de Reco\u00f1ecemento (NRO). Usaban un siste de radar de apertura sint\u00e9tica (SAR, en ingl\u00e9s) para cartografar o terreo, posiblemente cunha resoluci\u00f3n de 1 metro ou mellor. O programa Lacrosse foi aprobado en 1983 e antes do lanzamento do primeiro sat\u00e9lite foi renomeado a Onyx. Os sat\u00e9lites eran lanzados baixo a denominaci\u00f3n \"Programa 3100\" e usaban unha grande antena de radar e paneis solares para xerar potencia el\u00e9ctrica.\nLanz\u00e1ronse cinco sat\u00e9lites Lacrosse, todos con \u00e9xito. O programa rematou despois do lanzamento da quinta unidade e foi continuado polos sat\u00e9lites Topaz."}
{"id": "504920", "revid": "72012", "url": "https://gl.wikipedia.org/wiki?curid=504920", "title": "Onyx", "text": ""}
{"id": "504922", "revid": "72012", "url": "https://gl.wikipedia.org/wiki?curid=504922", "title": "Lacrosse 1", "text": ""}
{"id": "504923", "revid": "72012", "url": "https://gl.wikipedia.org/wiki?curid=504923", "title": "Lacrosse 2", "text": ""}
{"id": "504924", "revid": "72012", "url": "https://gl.wikipedia.org/wiki?curid=504924", "title": "Lacrosse 3", "text": ""}
{"id": "504925", "revid": "72012", "url": "https://gl.wikipedia.org/wiki?curid=504925", "title": "Lacrosse 4", "text": ""}
{"id": "504926", "revid": "72012", "url": "https://gl.wikipedia.org/wiki?curid=504926", "title": "Lacrosse 5", "text": ""}
{"id": "504927", "revid": "72012", "url": "https://gl.wikipedia.org/wiki?curid=504927", "title": "Onyx 1", "text": ""}
{"id": "504928", "revid": "72012", "url": "https://gl.wikipedia.org/wiki?curid=504928", "title": "Onyx 2", "text": ""}
{"id": "504929", "revid": "72012", "url": "https://gl.wikipedia.org/wiki?curid=504929", "title": "Onyx 3", "text": ""}
{"id": "504930", "revid": "72012", "url": "https://gl.wikipedia.org/wiki?curid=504930", "title": "Onyx 4", "text": ""}
{"id": "504931", "revid": "72012", "url": "https://gl.wikipedia.org/wiki?curid=504931", "title": "Onyx 5", "text": ""}
{"id": "504932", "revid": "4817", "url": "https://gl.wikipedia.org/wiki?curid=504932", "title": "LAGEOS", "text": "LAGEOS, acr\u00f3nimo de \"Laser Geodynamics Satellite\", foi unha serie de dous sat\u00e9lites artificiais lanzados para facer estudos xeod\u00e9sicos.\nCaracter\u00edsticas.\nOs sat\u00e9lites LAGEOS eran esferas pasivas cubertas de retrorreflectores para poder facer medici\u00f3ns ultraprecisas da s\u00faa posici\u00f3n mediante l\u00e1seres na superficie terrestre. O primeiro LAGEOS foi constru\u00eddo polos Estados Unidos e lanzado o 4 de maio de 1976 mediante un foguete Delta 2913, mentres que o segundo foi constru\u00eddo por Italia e lanzado durante a misi\u00f3n STS-52 do transbordador espacial Columbia, o 22 de outubro de 1992.\nLAGEOS 1 ti\u00f1a unha masa de 411 kg, mentres que LAGEOS 2 pesaba 405 kg. Ambos ti\u00f1an un di\u00e1metro de 60 cm e estaban cubertos por 426 cubos retrorreflectores e 4 reflectores de xemanio. A gran densidade dos sat\u00e9lites fac\u00eda que a s\u00faa \u00f3rbita fose moi estable, ofrecendo unha referencia moi precisa para facer medici\u00f3ns xeod\u00e9sicas, como movementos da codia terrestre e de fallas, variaci\u00f3ns na rotaci\u00f3n terrestre e mareas terrestres e obter par\u00e1metros relacionados coa din\u00e1mica dos movementos da Terra. Chegouse a planificar o lanzamento dun terceiro sat\u00e9lite, pero nunca se levou a cabo."}
{"id": "504933", "revid": "72012", "url": "https://gl.wikipedia.org/wiki?curid=504933", "title": "LAGEOS 1", "text": ""}
{"id": "504934", "revid": "72012", "url": "https://gl.wikipedia.org/wiki?curid=504934", "title": "LAGEOS 2", "text": ""}
{"id": "504935", "revid": "88215", "url": "https://gl.wikipedia.org/wiki?curid=504935", "title": "Rally da Coru\u00f1a de 1984", "text": "O Rally da Coru\u00f1a de 1984 foi a 14\u00aa edici\u00f3n de dito rally e a pen\u00faltima proba da tempada 1984 do Campionato de Galicia de Rally. Celebrouse o 4 de novembro de 1984 e o vencedor foi Carlos Pi\u00f1eiro, con Julio Orozco como copiloto, sobre un Porsche 911 SC.\nFoi organizado pola Escuder\u00eda Centollo, coa colaboraci\u00f3n da Escuder\u00eda Ferrol e a Escuder\u00eda Berberecho. Dos 44 pilotos inscritos, tomaron a sa\u00edda 33 e chegaron \u00e1 meta s\u00f3 17."}
{"id": "504936", "revid": "88215", "url": "https://gl.wikipedia.org/wiki?curid=504936", "title": "Carlos Pi\u00f1eiro (piloto)", "text": ""}
{"id": "504940", "revid": "98629", "url": "https://gl.wikipedia.org/wiki?curid=504940", "title": "Marc Etchebers", "text": "Marc Etchebers, nado en Donibane Garazi o 22 de xaneiro de 1947, \u00e9 un farmac\u00e9utico e expiloto de rally vasco-franc\u00e9s.\nCompetiu durante gran parte da s\u00faa carreira en Espa\u00f1a, case sempre ligado \u00e1 marca Porsche e coa s\u00faa muller Marie-Christine Etchebers-Rives como copiloto. Participou no Campionato de Espa\u00f1a de Rallys de 1969 a 1984 logrando 39 vitorias e 79 podios. Foi subcampi\u00f3n en 1975, terceiro en 1974 e 1979 e cuarto en 1976, 1977, 1978, 1982 e 1983. Foi subcampi\u00f3n da Copa de Espa\u00f1a en 1985 e 1988 e participou regularmente en rallys do Pa\u00eds Vasco e de Galicia, como o Rally Botafumeiro, que ga\u00f1ou tres veces. \nA\u00ednda que nunca foi campi\u00f3n \u00e9 un dos pilotos con m\u00e1is vitorias (39) e podios (79) no campionato de Espa\u00f1a. Entre os seus triunfos destacan as nove vitorias no Rally Vasco Navarro, cinco no Rally de Ourense, cinco no Rally Costa do Sol, catro no Rally de Ferrol e tres no Rally R\u00edas Baixas.\nTraxectoria.\nComezou a s\u00faa carreira participando en probas de Francia, como o Crit\u00e9rium des C\u00e9vennes, Rallye Bayonne - C\u00f4te Basque ou o Tour de Corse con modelos da marca NSU. \nDebutou no Campionato de Espa\u00f1a en marzo de 1969, participando no Rally Vasco Navarro sobre un NSU 1000 TTS, co que rematou en s\u00e9tima posici\u00f3n. Ese mesmo ano correu o Rally Firestone cun Porsche 911 S, logrando a s\u00faa primeira vitoria no campionato. Ao ano seguinte participou de novo no Rally Vasco Navarro, logrando a s\u00faa segunda vitoria en Espa\u00f1a e a primeira das oito que lograr\u00eda en dito rally. Ademais foi terceiro no Firestone, conducindo un Alpine-Renault A110 1600 e coa s\u00faa muller Marie-Christine como copiloto, coa que correr\u00eda a maior parte da s\u00faa carreira deportiva. As s\u00faas participaci\u00f3ns neses anos lim\u00edtanse principalmente \u00e1s probas celebradas no Pa\u00eds Vasco ou pr\u00f3ximas e sempre con resultados positivos. \nAnos 1970.\nEn 1971 subiu ao podio en terceira posici\u00f3n co Porsche 911 S no Rally Vasco Navarro e no Firestone e quedou quinto no Rally Costa do Sol. Competiu ademais cun BMW 2002 Ti, co que acabou cuarto no Rally do Cid e oitavo no Rally R\u00edas Baixas. Continuou co BMW na primeira parte da seguinte tempada, logrando dous podios m\u00e1is (Vasco Navarro e Rally dos Cavas), mentres que para a parte final da tempada correu co 911, subindo ao podio no Bosch e no R\u00edas Baixas e logrando a vitoria no Rally Aniversario Escuder\u00eda La Restringa. En 1973 disputou cinco probas do campionato de Espa\u00f1a logrando catro podios e correu a Volta Automobilista a Espa\u00f1a onde foi segundo por detr\u00e1s de Julio \u00abRoter Fogel\u00bb Gargallo, ambos con senllos Porsche 911. \nAo ano seguinte participou en oito probas do calendario nacional logrando a vitoria en seis: Rally Vasco Navarro, Crit\u00e9rium Montseny-Guilleries, Crit\u00e9rium Lu\u00eds de Baviera, Rally de Ourense, Rally Catalu\u00f1a e Rally Costa do Sol e o segundo posto no Rally Fallas e o 2000 Viraxes. Con todo s\u00f3 puido ser terceiro na clasificaci\u00f3n final por detr\u00e1s de Antonio Zanini e Juan Carlos Pradera a tan s\u00f3 catro puntos do vencedor. En 1975 obtivo o seu mellor resultado no nacional no que alternou o Porsche 911 co BMW 2002. Logrou cinco triunfos (Vasco Navarro, Ourense, Ferrol, 2000 Viraxes e Costa do Sol) e a s\u00faa regularidade permitiulle finalizar subcampi\u00f3n, de novo por detr\u00e1s de Zanini que avantaxou ao franc\u00e9s esta vez en seis puntos de diferenza. No mes de xullo dese ano debutou no Rally de Portugal, \u00fanica proba do campionato do mundo \u00e1 que acudir\u00eda durante a s\u00faa carreira. F\u00edxoo co BMW 2002 finalizando nun meritorio d\u00e9cimo quinto posto. En 1976 foi cuarto no campionato de Espa\u00f1a, de novo sub\u00edndose ao m\u00e1is alto do podio en varias probas do calendario: Vasco Navarro, por cuarta vez, Fallas, 500 Km Nocturnos de Alacante, Ferrol, 2000 Viraxes e Costa do Sol. Acabou a 2,5 puntos de Jorge de Bagration (3\u00ba) e a 7,5 do galego Beny Fern\u00e1ndez (2\u00ba) pero a case 180 puntos do campi\u00f3n, Zanini. Ao ano seguinte repetiu o cuarto posto no campionato con d\u00faas vitorias, Vasco Navarro e Crit\u00e9rium da Rioxa, e varios podios. Na pen\u00faltima cita, Catalu\u00f1a, sufriu un accidente con Jos\u00e9 Ram\u00f3n Amorena como copiloto, mentres que na \u00faltima, na Costa do Sol, sumou outro abandono. En 1978 sumou unha nova vitoria nos 500km Nocturnos de Alacante e seis podios, rematando a tempada de novo no cuarto lugar. En 1979 o calendario ampliouse at\u00e9 as vinte e unha probas e Etchebers acudiu a oito delas vencendo en seis (Vasco Navarro, 500 km de Alacante, Ferrol, R\u00edas Baixas, El Corte Ingl\u00e9s e 2000 Viraxes) e quedando segundo nas outras d\u00faas (Fallas e Crit\u00e9rium da Rioxa). Finalizou terceiro da xeral a vinte puntos do segundo clasificado, Jos\u00e9 Lu\u00eds Sallent e a 130 do campi\u00f3n, Jorge de Bagration.\nAnos 1980.\nEn 1980 logrou a s\u00faa s\u00e9tima vitoria no Rally Vasco Navarro e logo acudiu ao Crit\u00e9rium Montseny-Guilleries onde foi exclu\u00eddo por non pararse no control horario do \u00faltimo tramo da primeira etapa, cando rodaba na segunda posici\u00f3n por detr\u00e1s de Zanini. Venceu no Rally Sachs e foi segundo nos 500km Nocturnos de Alacante e o Crit\u00e9rium Lu\u00eds de Baviera. Sumou un abandono por avar\u00eda mec\u00e1nica na Rioxa e logo encadeou catro vitorias consecutivas: R\u00edas Baixas, Ferrol (cuarta e \u00faltima vitoria), El Corte Ingl\u00e9s e o 2000 Viraxes. Acabou a tempada en quinta posici\u00f3n, a m\u00e1is de 200 puntos de Antonio Zanini, que sumaba o seu sexto t\u00edtulo.En 1981 cambiou o seu Porsche 911 SC polo Porsche 924, preparado polo franc\u00e9s Bernard Vara, no que manti\u00f1a moitas esperanzas. O seu debut f\u00edxose esperar xa que o seu desenvolvemento atrasouse e non puido debutar con el at\u00e9 o mes de abril nunha proba local do Pa\u00eds Vasco tipo rallysprint onde logrou a vitoria con m\u00e1is dun minuto sobre o segundo clasificado, Olaizola, cun Alpine A110. A primeira cita do nacional que correu foi o Rally Maspalomas, cuarta do calendario, que ademais foi puntuable para o Campionato de Europa. Etchebers non ti\u00f1a ritmo e s\u00f3 puido ser quinto (cuarto no nacional) grazas en gran medida aos abandonos dos rivais. Na seguinte proba, un duro Rally CS, produciuse o abandono de varios Porsche, entre eles o de Etchebers. Esta avar\u00eda impediulle acudir ao Rally Fallas pero logo logrou un bo resultado no Crit\u00e9rium Lu\u00eds de Baviera subindo ao terceiro caix\u00f3n do podio. En Ourense repetiu posici\u00f3n, sen poder facer nada fronte aos dominadores do rally, Beny Fern\u00e1ndez e Zanini. Na Rioxa abandonou moi r\u00e1pido, tras envorcar o Porsche 924 no primeiro tramo disputado. Isto non lle impediu participar unha semana despois nunha proba local, o Rally de La Encina, onde logrou a vitoria. A fraxilidade do Porsche viuse na seguinte carreira, o Pr\u00edncipe de Asturias, onde non puido tomar a sa\u00edda ao romper o delco antes de chegar a Oviedo. No Corte Ingl\u00e9s, a \u00faltima carreira onde participar\u00eda co 924, s\u00f3 puido ser noveno, moi lonxe do Porsche 911 SC do vigu\u00e9s Beny. Na seguinte cita canaria, o Rally Illa de Tenerife decidiu participar cun Opel Ascona 2000 co que logrou a quinta posici\u00f3n, e no Rally Sachs recorreu ao Porsche 911 SC do grupo 4 co que foi cuarto.\nEn 1982 continuou a s\u00faa andanza polo nacional co 911 SC co que logrou de novo varios triunfos. Tras un abandono no Vasco Navarro foi quinto no Rally Sol, e sumou a s\u00faa primeira vitoria do ano no Sierra Morena. Logo foi segundo no Rally Volta a Arag\u00f3n e abandonou de novo en Ourense por unha avar\u00eda no alternador. A partir de a\u00ed subiu ao podio en catro das cinco probas que disputou: foi segundo na Rioxa e no R\u00edas Baixas, mentres que venceu no Rally Sachs Vila de Mena e no Rally Costal do Sol. Rematou a tempada cun novo cuarto posto, por detr\u00e1s de Antonio Zanini, Genito Ortiz e Beny Fern\u00e1ndez. En 1983 s\u00f3 logrou unha vitoria, no Vasco Navarro, mentres que sumou catro podios: Fallas, Llanes, Rioxa e o Pr\u00edncipe de Asturias. Por segundo ano consecutivo e quinto en total, foi cuarto na clasificaci\u00f3n final do campionato de Espa\u00f1a, por detr\u00e1s de Genito Ortiz, Beny Fern\u00e1ndez e Carlos Pi\u00f1eiro. En 1984 disputou s\u00f3 catro probas con tres podios e un triunfo. Ga\u00f1ou no Rally Cidade de Pamplona, pertencente ao campionato vasco e quedou segundo no Rally R\u00edas Baixas e terceiro no Rally El Corte Ingl\u00e9s. En 1985 correu seis probas da Copa de Espa\u00f1a, vencendo en d\u00faas (Rally de Cantabria e Rally de Ourense) e sendo segundo nas outras catro, en todas por detr\u00e1s de Carlos Alonso-Lamberti. Rematou como subcampi\u00f3n da Copa por detr\u00e1s do piloto canario.\nEn 1986 quedou segundo no Rally de Cantabria e obtivo a s\u00faa novena e \u00faltima vitoria no Rally Vasco Navarro. En 1987 ga\u00f1ou o Rally Botafumeiro, as\u00ed como o Rally de Ourense o Rally Costa do Sol, estes dous \u00faltimos pertencentes \u00e1 Copa de Espa\u00f1a, na que rematou como terceiro clasificado, por detr\u00e1s de Chus Puras e Carlos Alonso-Lamberti. Na tempada 1988, o ferrol\u00e1n Humberto Gonz\u00e1lez como copiloto, logrou varios podios na Copa de Espa\u00f1a, entre eles d\u00faas vitorias (no Rally Cidade de Cristal e no de Cantabria) e proclamouse por segunda vez subcampi\u00f3n da Copa. Ademais ga\u00f1ou por segunda vez consecutiva o Rally Botafumeiro, por diante de Alfonso Pav\u00f3n e de Manuel Senra.\n\u00daltimos anos.\nEn 1989 adquiriu un Ford Sierra RS Cosworth co que sumou dous abandonos na Costa de Almer\u00eda e o Rally Cidade de Cristal. Con este coche e con Humberto Gonz\u00e1lez como copiloto disputou varias probas da tempada 1990 do Campionato de Galicia, logrando a vitoria no 7\u00ba Rally de Noia e no 5\u00ba Botafumeiro e quedando terceiro no R\u00edas Baixas, por detr\u00e1s de Germ\u00e1n Castrill\u00f3n e Culebra. En 1992 rematou cuarto no 28\u00ba Rally R\u00edas Baixas e sexto no 10\u00ba Rally da Coru\u00f1a. En 1995 participou en Francia no Rally Nacional do Pa\u00eds Vasco, obtendo o noveno posto."}
{"id": "504942", "revid": "15490", "url": "https://gl.wikipedia.org/wiki?curid=504942", "title": "Instituto de Lugo", "text": ""}
{"id": "504943", "revid": "65337", "url": "https://gl.wikipedia.org/wiki?curid=504943", "title": "Merk", "text": "O merk foi unha moeda escocesa de prata que circulou desde finais do s\u00e9culo XVI ao s\u00e9culo XVII, inicialmente co valor de 13 xilins e 4 peniques escoceses (2/3 da libra escocesa ou medio d\u00f3lar escoc\u00e9s), a\u00ednda que posteriormente adquiriu o valor de 14 xilins.\nHistoria.\nXacobe VI (1567-1603).\nNo estudo da numism\u00e1tica de Xacobe dist\u00ednguense adoito dous per\u00edodos: o primeiro (1567-1603) \u00e9 o anterior ao seu ascenso ao trono de Inglaterra e o segundo (1603-1625) \u00e9 xa co t\u00edtulo de Xacobe VI de Escocia e I de Inglaterra (neste segundo per\u00edodo non se cu\u00f1a o \"merk\" nin as s\u00faas fracci\u00f3ns). No primeiro per\u00edodo consid\u00e9ranse oito series numism\u00e1ticas diferentes.\nFoi na segunda destas series de emisi\u00f3ns, en 1572, cando se cu\u00f1ou por vez primeira unha moeda de prata de medio \"merk\", que recibiu tam\u00e9n o nome de \"noble\" de prata. Nos seus anversos amosaba o escudo de Escocia coroado e, a ambos os lados, a indicaci\u00f3n do seu valor: 6 - 8 (seis xilins e 8 peniques), todo iso rodeado pola lenda . Nos seus reversos represent\u00e1base unha cruz cunha estrela no centro, e nos seus cuarteis alternaban d\u00faas coroas e dous cardos (un dos s\u00edmbolos nacionais escoceses), xunto coa lenda e o ano de cu\u00f1axe. Esta moeda cu\u00f1ouse entre os anos 1572 e 1577, e en 1580. Simultaneamente cu\u00f1ouse tam\u00e9n unha moeda de 1/4 \"merk\", chamada tam\u00e9n medio \"noble\", coa mesma tipolox\u00eda e as mesmas lendas, a\u00ednda que coa metade de peso e valor (indicado como 3 - 4), nos anos 1572-1574, 1576-1577 e 1580.\nA\u00ednda na segunda serie, en 1578 introduc\u00edronse novos tipos coa figura caracter\u00edstica dun gran cardo no reverso. O dobre \"mark\" (ou d\u00f3lar) de Xacobe VI repet\u00eda no anverso a lenda do primeiro \"merk\", en torno ao escudo coroado de Escocia; o cardo dos reversos repres\u00e9ntase coroado e con follas, coa lenda , que foi suxerida polo humanista e poeta escoc\u00e9s George Buchanan (1506-1582). Este dobre \"merk\" foi cu\u00f1ado entre 1578 e 1580, xunto co \"merk\", co que compart\u00eda a tipolox\u00eda.\nDurante a sexta serie de emisi\u00f3ns (1591-1593), en 1591 emitiuse novamente o valor de \"merk\", que retoma para os anversos o escudo escoc\u00e9s co le\u00f3n, en tanto que o novo motivo principal dos reversos \u00e9 agora unha balanza (polo que se co\u00f1ece como \"balance half merk\"), e detr\u00e1s unha espada, rodeadas pola lenda . Xunto con esta moeda emitiuse tam\u00e9n a de 1/4 \"merk\", cos mesmos tipos. A de medio \"merk\" cu\u00f1ouse en 1591-1593, mentres que a dun cuarto s\u00f3 se cu\u00f1ou en 1591.\nXa na oitava serie (1601-1604), produciuse a derradeira cu\u00f1axe do \"merk\", xunto coas fracci\u00f3ns de medio, un cuarto e un oitavo, a nome de Xacobe VI. Nesta serie recuperouse como motivo principal do reverso o cardo (o que lle d\u00e1 o nome de \"thistle merk\"), que nesta ocasi\u00f3n estaba rodeado pola lenda (\"Xehov\u00e1 protexe o rei\").\nCarlos I (1625-1649).\nNun momento en que a Casa da Moeda de Edimburgo comezaba a adaptarse para as primeiras cu\u00f1axes mecanizadas, mediante unha prensa de volante, en 1636 prod\u00facese unha nova emisi\u00f3n de moedas de medio \"merk\", a\u00ednda cu\u00f1adas a martelo. Nos seus anversos represent\u00e1base o busto real cara \u00e1 esquerda, coa lenda (\"Carlos, pola graza de Deus, rei de Escocia, Inglaterra, Francia e Irlanda\") e a marca do valor \u00e1 dereita do busto, consistente nun monograma composto por VI e 8. No reverso, o escudo real coroado, coas armas de Escocia nos cuarteis I e IV, rodeado pola lenda (\"reino baixo o auspicio de Cristo\").\nE o ano seguinte iniciouse unha nova serie de emisi\u00f3ns no per\u00edodo de Carlos I, para a que xa se xeneralizou o uso da prensa de volante. Con esta nova tecnolox\u00eda de cu\u00f1axe emitiuse novamente a moeda de medio merk, cunha tipolox\u00eda case id\u00e9ntica \u00e1 do ano anterior, a\u00ednda que cun tama\u00f1o algo inferior (24 mm, en lugar dos 28 mm da moeda de 1636).\nCarlos II (1660-1685).\nLogo do per\u00edodo da Commonwealth de Inglaterra (1649-1660), no que non se produciu cu\u00f1axe ningunha en Escocia, as emisi\u00f3ns de moeda de prata a nome de Carlos II retom\u00e1ronse na ceca de Edimburgo en 1664. \nBaixo este reinado produc\u00edronse d\u00faas series de emisi\u00f3ns. Na primeira (1664-1675) cu\u00f1\u00e1ronse moedas dun \"merk\" (anualmente) e de medio \"merk\" (s\u00f3 en 1675), ambas cunha tipolox\u00eda semellante: no anverso o busto real cara \u00e1 dereita, rodeado pola lenda (\"Carlos II, pola graza de Deus\"), e no reverso o escudo coas armas dispostas en cruz, coa letra C en cada cuartel e a marca de valor (XIII 4) no centro, coa lenda (\"Rei de Gran Breta\u00f1a, Francia e Irlanda\").\nA segunda serie (1675-1682) veu marcada pola nova denominaci\u00f3n de d\u00f3lar (\"dollar\") para a cantidade de 4 \"merks\". A\u00ednda que non se cu\u00f1ou a unidade, si que se emitiron moedas fraccionarias de 1/4 d\u00f3lar (un \"merk\"), de 1/8 d\u00f3lar (medio merk) e de 1/16 d\u00f3lar (un cuarto de \"merk\")."}
{"id": "504944", "revid": "65337", "url": "https://gl.wikipedia.org/wiki?curid=504944", "title": "Marco escoc\u00e9s", "text": ""}
{"id": "504945", "revid": "5863", "url": "https://gl.wikipedia.org/wiki?curid=504945", "title": "Pencha Santasmarinas", "text": "Prudencia Santasmarinas Raposo, nada en 1943 en Santiago de Compostela e finada no mesmo lugar o 31 de marzo de 2019, foi unha feminista e activista galega que liderou a oposici\u00f3n contra a instalaci\u00f3n dunha central nuclear en Regodela, Xove. En 2010 recibiu\u00a0 a Medalla Castelao polo seu labor para lograr a profesionalizaci\u00f3n do sector marisqueiro galego e da formaci\u00f3n das mulleres que traballaban neste sector.\nTraxectoria.\nPencha Santasmarinas era mestra de formaci\u00f3n e traballou como axente de econom\u00eda dom\u00e9stica na oficina de Extensi\u00f3n Agraria de Viveiro. Xunto a Africa Leira \"participou activamente en labores de concienciaci\u00f3n do campesi\u00f1ado e de oposici\u00f3n \u00e1 explotaci\u00f3n dos seus recursos\". Entre 1976 e 1977 liderou e coordinou a contestaci\u00f3n social contra a instalaci\u00f3n dunha central nuclear en Xove.\nEn 1993\u00a0 incorporouse \u00e1 Conseller\u00eda de Pesca, Marisqueo e Acuicultura como xefa de Extensi\u00f3n Pesqueira, cargo no que empregou os seus co\u00f1ecementos de mellora e organizaci\u00f3n no \u00e1mbito agrario para aplicalos ao marisqueo. Pencha \"foi a impulsora dun proceso de renovaci\u00f3n e cambio da actividade marisqueira en Galicia, contribu\u00edndo \u00e1 profesionalizaci\u00f3n desta actividade practicada por milleiros de mulleres ata ent\u00f3n como unha actividade secundaria e complementaria allea \u00e1 regulaci\u00f3n\".\nReco\u00f1ecementos.\nEn 2010 foi premiada coa Medalla Castelao polo seu traballo coas mulleres do sector marisqueiro.\n\u00c9 unha das protagonistas de \"Digna Rabia\", un documental no que se analiza a represi\u00f3n que o franquismo impuxo \u00e1s mulleres."}
{"id": "504947", "revid": "23204", "url": "https://gl.wikipedia.org/wiki?curid=504947", "title": "Megalosaurus", "text": ""}
{"id": "504948", "revid": "98629", "url": "https://gl.wikipedia.org/wiki?curid=504948", "title": "El robo del siglo", "text": "El robo del siglo \u00e9 unha miniserie de orixe colombiana de 2020 producida por Dynamo para Netflix. Est\u00e1 protagonizada por Andr\u00e9s Parra, Marcela Benjumea, Christian Tappan e Waldo Urrego, quen xa traballaran xuntos no ano 2012 na rodaxe de \"Escobar, el patr\u00f3n del mal\". A sinopse est\u00e1 baseada en feitos reais e conta a historia do asalto ao Banco da Rep\u00fablica en Valledupar que perpetrou en 1994. O tr\u00e1iler da serie estreouse o 27 de xullo de 2020. Estreouse a trav\u00e9s de Netflix o 14 de agosto de 2020."}
{"id": "504949", "revid": "98629", "url": "https://gl.wikipedia.org/wiki?curid=504949", "title": "Goosebumps (filme)", "text": "Goosebumps \u00e9 un filme estadounidense de 2015 escrito por Darren Lemke e dirixido por Rob Letterman. Bas\u00e9ase na serie de libros de terror infantil escritos por R. L. Stine, e conta a historia dun adolescente que tenta salvar a s\u00faa vila coa axuda de Stine logo de que t\u00f3dolos monstros da franqu\u00eda \"Goosebumps\" escaparan dos libros. Est\u00e1 protagonizado por Jack Black, Dylan Minnette, Odeya Rush, Amy Ryan, Ryan Lee e Jillian Bell.\nO desenvolvemento dun filme de \"Goosebumps\" comezou en 1998, con Tim Burton como director. Logo de non conseguir determinar cal libro deb\u00eda ser adaptado, o proxecto foi detido. A comezos de 2008, Columbia Pictures adquiriu os dereitos co obxectivo de crear un filme baseado en \"Goosebumps\", e o proxecto entrou de novo en fase de desenvolvemento. A fotograf\u00eda principal estendeuse dende abril at\u00e9 xullo de 2014 en Candler Park, Atlanta.\n\"Goosebumps\" estreouse nos cinemas dos Estados Unidos o 16 de outubro de 2015, por Columbia Pictures. O filme foi un \u00e9xito comercial e da cr\u00edtica, que eloxiou o humor, o uso dos personaxes orixinais de \"Goosebumps\" as\u00ed como as interpretaci\u00f3ns (particularmente as de Black e Minnette) e conseguiu recadar m\u00e1is de 158 mill\u00f3sn de d\u00f3lares sobre un orzamento de 84 mill\u00f3ns. Unha secuela, titulada \"\", estreouse o 12 de outubro de 2018."}
{"id": "504951", "revid": "23204", "url": "https://gl.wikipedia.org/wiki?curid=504951", "title": "Goosebumps 2", "text": ""}
{"id": "504953", "revid": "72012", "url": "https://gl.wikipedia.org/wiki?curid=504953", "title": "Coralliidae", "text": ""}
{"id": "504956", "revid": "1410", "url": "https://gl.wikipedia.org/wiki?curid=504956", "title": "Monumento aos Descubrimentos", "text": "O Monumento aos Descubrimentos ou Monumento aos Navegantes local\u00edzase na fregues\u00eda de Bel\u00e9m, na cidade e distrito de Lisboa, en Portugal. O concepto arquitect\u00f3nico \u00e9 de Cottinelli Telmo e as esculturas son de Leopoldo de Almeida.\nAt\u00f3pase na marxe dereita do r\u00edo Texo e o monumento orixinal, feito con materiais perecedoiros, foi erguido en 1940 co gallo da Exposici\u00f3n do Mundo Portugu\u00e9s para homenaxear as figuras hist\u00f3ricas relacionadas coa era dos Descubrimentos portugueses. A r\u00e9plica actual, de formig\u00f3n e pedra, \u00e9 posterior, sendo inaugurada en 1960.\nHistoria.\nO monumento foi pensado inicialmente por Cottinelli Telmo como unha homenaxe ao Infante D. Henrique, dentro dun conxunto de varios proxectos e concursos para Sagres, realizados ao longo dos anos sen que ning\u00fan chegase a ser constru\u00eddo. Co gallo da Exposici\u00f3n do Mundo Portugu\u00e9s de 1940, da que Cottinelli Telmo foi arquitecto xefe, transformouse en Monumento dos Descubrimentos, homenaxeando non s\u00f3 o Infante, mais tam\u00e9n os seus colaboradores e seguidores. Concibido por Cottinelli Telmo e polo escultor Leopoldo de Almeida (autor das estatuas) para esa grande exposici\u00f3n, o monumento inicial foi realizado no curto espazo de tempo de oito meses. Feito de materiais perecedeiros, foi desmontado en 1958 e reconstru\u00eddo nos anos seguintes en formig\u00f3n e pedra calcaria, por decisi\u00f3n de Salazar e con ocasi\u00f3n do 5\u00ba centenario do Infante. O monumento ergueuse no lugar orixinal, en Bel\u00e9m.\nConsiderado unha peza emblem\u00e1tica da Exposici\u00f3n do Mundo Portugu\u00e9s, \"\"o grito da exposici\u00f3n e unha s\u00edntese do noso pasado glorioso\" (cartel da \u00e9poca), o Monumento aos Descubrimentos foi amplamente eloxiado (Fernando de Pamplona, \"Ocidente\", 1941; Costa Lima, \"Brot\u00e9ria\"; etc.), mesmo por voces discordantes como a de Adriano de Gusm\u00e3o (\"O Diabo\", 16-11-1940), que xa daquela desexou, como outros, velo \"para sempre trasladado ao m\u00e1rmore ou granito\"\". O monumento actual foi inaugurado en 1960 no contexto das conmemoraci\u00f3ns dos cincocentos anos da morte do Infante D. Henrique.\nEn 1985 o interior foi remodelado, dot\u00e1ndoo dun miradoiro, auditorio e salas de exposici\u00f3ns. O monumento foi daquela inaugurado como Centro Cultural das Descubertas.\nCaracter\u00edsticas.\nO monumento ten a forma dunha carabela estilizada, con tres grandes velas que se prolongan nun bloque central, vertical, decorado a ambos os lados con baixorrelevos representando a bandeira de Xo\u00e1n I de Portugal. Sobre a entrada, a espada da Casa Real de Avis. D. Henrique, o Navegante, \u00e9rguese \u00e1 proa, cunha carabela na man dereita e un mapa na esquerda. En d\u00faas filas descendentes, de cada lado do monumento, est\u00e1n as estatuas de portugueses not\u00e1beis ligados aos descubrimentos entre os que se atopan navegantes, guerreiros, frades, cient\u00edficos, artistas (Nuno Gon\u00e7alves cunha paleta e Cam\u00f5es sostendo \"Os Lus\u00edadas\"). A inspiraci\u00f3n das figuras v\u00e9n do \"clasicismo austero\" proposto por Francisco Franco no seu Monumento a Gon\u00e7alves Zarco (Funchal; 1927), do que Leopoldo de Almeida non se desviou, cumprindo e consolidando os principios academizantes das estatuas oficiais do Estado Novo, a \"idade de ouro da escultura portuguesa\" segundo Ant\u00f3nio Ferro (1949).\nNo chan do espazo orientado ao norte do monumento at\u00f3pase representada unha rosa dos ventos de 50 metros de di\u00e1metro, dese\u00f1ada no obradoiro do arquitecto Lu\u00eds Cristino da Silva e doada por Sur\u00e1frica en 1960. No centro enc\u00f3ntrase un planisferio de 14 metros de largo, decorado con elementos vexetais, rosas dos ventos, buf\u00f3ns, unha serea, un peixe fant\u00e1stico e Neptuno cun tridente montado nun ser mari\u00f1o. \"Datas, naus e caravelas marcam as principais rotas da expans\u00e3o portuguesa, entre os s\u00e9culos XV e XVI\".\nNo interior do monumento, que hoxe acolle o Centro Cultural das Descubertas, existen, no piso inferior, un auditorio con capacidade para 101 persoas e d\u00faas salas de exposici\u00f3n. O andar superior disp\u00f3n de catro dependencias retangulares e, na cuberta hai un miradoiro dende o que se pode ver Bel\u00e9m e o r\u00edo Texo.\nEstatuas.\nM\u00e1is al\u00e1 da estatua principal do Infante Henrique, o Navegante, que sost\u00e9n un modelo dunha carabela, en ambos os dous lados das ramplas do monumento hai un total de 32 figuras da historia dos descubrimentos, especificamente (da esquerda cara a dereita):"}
{"id": "504957", "revid": "25871", "url": "https://gl.wikipedia.org/wiki?curid=504957", "title": "Coral\u00edidos", "text": "A dos coral\u00edidos (\"Coralliidae\") \u00e9 unha familia de cnidarios antozoos da subclase dos octocoraliarios, orde dos alcion\u00e1ceos e suborde dos escleraxonios.\nEnmarcados comunmente entre os corais brandos, xa que carecen de esqueleto, como os corais duros da orde das escleractinias. Forman colonias de p\u00f3lipos, unidos por unha masa carnosa de cen\u00e9nquima, ou tecido com\u00fan xerado por eles. Para darlle consistencia, ao careceren de esqueleto, o seu tecido cont\u00e9n esp\u00edculas de calcita. \nTaxonom\u00eda.\nDescrici\u00f3n.\nA familia foi descrita en 1812 polo bi\u00f3logo e naturalista franc\u00e9s Jean Vincent F\u00e9lix Lamouroux.\nEtimolox\u00eda.\nO nome cient\u00edfico \"Coralliidae\" est\u00e1 formado, como \u00e9 a norma, sobra a base da ra\u00edz \"Coralli-\", do nome do seu x\u00e9nero tipo, \"Corallium\", coa adici\u00f3n do sufixo \"-\u012ddae\", propio das familias de animais.\nClasificaci\u00f3n.\nA familia comprende 3 x\u00e9neros, con aproximadamente 30 especies de gorgonias con p\u00f3lipos dim\u00f3rficos e cun eixe composto de escleritos fusionados solidamente con calcita. \nEstes tres x\u00e9neros son:\nFiloxenia.\nA familia a\u00ednda non foi obxecto dunha an\u00e1lise filoxen\u00e9tica. \nActualmente estanse a realizar estudos que propo\u00f1en ao x\u00e9nero \"Paracorallium\" como sin\u00f3nimo de \"Corallium\" . E a d\u00eda de hoxe (20 de agosto de 2020) o WoRMS aceptouno."}
{"id": "504958", "revid": "72012", "url": "https://gl.wikipedia.org/wiki?curid=504958", "title": "Scleraxonia", "text": ""}
{"id": "504959", "revid": "25871", "url": "https://gl.wikipedia.org/wiki?curid=504959", "title": "Monumento aos Navegantes", "text": ""}
{"id": "504960", "revid": "25871", "url": "https://gl.wikipedia.org/wiki?curid=504960", "title": "Padr\u00e3o dos Descobrimentos", "text": ""}
{"id": "504961", "revid": "27155", "url": "https://gl.wikipedia.org/wiki?curid=504961", "title": "Escleraxonios", "text": "A dos escleraxonios (\"Scleraxonia\") \u00e9 unha suborde de cnidarios antozoos da subclase dos octocoraliarios e orde dos alcion\u00e1ceos.\nEnmarcados comunmente entre os corais brandos, xa que carecen de esqueleto, como os corais duros da orde das escleractinias. Forman colonias de p\u00f3lipos, unidos por unha masa carnosa de cen\u00e9nquima, ou tecido com\u00fan xerado por eles. Para darlle consistencia, ao careceren de esqueleto, o seu tecido cont\u00e9n esp\u00edculas de calcita. As colonias te\u00f1en un \"axis\" (eixe), ou n\u00facleo interno axial, composto predominantemente por esp\u00edculas, que poden estar ou non unidas con calcita. Ocasionalmente, os escleritos poden encontrarse tam\u00e9n en p\u00f3lipos e na parte exterior das ramas.\nSon octocoraliarios cuxa alimentaci\u00f3n pode ser tanto fotosint\u00e9tica, por medio das algas simbiontes zooxantelas nalg\u00fans x\u00e9neros, ou atrapando plancto cos seus oito tent\u00e1culos, isto \u00faltimo especialmente nas especies non fotosint\u00e9ticas que habitan a m\u00e1is de 1\u00a0000 m de profundidade. Tam\u00e9n se alimentan por absorci\u00f3n de materia org\u00e1nica dispersa na auga.\nEsta suborde comprende familias que se achan en augas tropicais e subtropicais dos oc\u00e9anos Pac\u00edfico, \u00cdndico e Atl\u00e1ntico, inclu\u00eddo o mar Mediterr\u00e1neo.\nTaxonom\u00eda.\nDescrici\u00f3n.\nA suborde foi descrita en 1887 polo ornit\u00f3logo e bi\u00f3logo mari\u00f1o su\u00edzo Th\u00e9ophile Rudolphe Studer. \nEtimolox\u00eda.\nO nome cient\u00edfico \"Scleraxonia\" est\u00e1 formado polos elementos do lat\u00edn cient\u00edfico \"scler-\", \"-axon-\" e \"-ia\". O primeiro deriva do grego antigo \u03c3\u03ba\u03bb\u03b7\u03c1\u03cc\u03c2 \"scl\u0113r\u00f3s\", \"duro\"; o segundo do grego antigo \u1f04\u03be\u03c9\u03bd \"\u00e1x\u014dn\", \"eixe\", e \"-ia\" \u00e9 un sufixo indicando plural. Literalmente: \"os que te\u00f1en un eixe duro\".\nFamilias.\nNa suborde reco\u00f1\u00e9cense as seguintes familias:"}
{"id": "504962", "revid": "89787", "url": "https://gl.wikipedia.org/wiki?curid=504962", "title": "Psittacoidea", "text": "Os Psittacoidea (psitacoideos) son a maior superfamilia dos Psittaciformes, que comprende os papagaios \"verdadeiros\" ou t\u00edpicos, unhas 350 especies de aves xeralmente de plumaxe rechamante e case todas voadoras (cunhas poucas notables excepci\u00f3ns: 4 especies viven no chan, tres no x\u00e9nero \"Pezoporus\" e o \"Cyanoramphus unicolor\") peteiros ganchudos, principalmente herb\u00edvoras. \u00c9 unha das tres superfamilias dos Psittaciformes, as outras d\u00faas son a dos Cacatuoidea (cacat\u00faas) e os Strigopoidea (papagaios de Nova Zelandia). Os Psittacoidea est\u00e1n moi espallados, con especies en M\u00e9xico, Am\u00e9rica Central, Am\u00e9rica do Sur, \u00c1frica subsahariana, a India, sueste asi\u00e1tico, Australia, e desde al\u00ed cara ao leste polas illas do Pac\u00edfico ata a Polinesia. Entre eles est\u00e1n a maior\u00eda dos papagaios que nos son m\u00e1is familiares, como guacamaios, cotorras, Lorini, \"Eclectus\", \"Amazona\", \"Psittacus erithacus\" e \"Melopsittacus undulatus\".\nTaxonom\u00eda.\nNas clasificaci\u00f3ns tradicionais, a familia Psittacidae (que nelas, xunto coa Cacatuidae formaba a orde Psittaciformes) consider\u00e1base que conti\u00f1a d\u00faas subfamilias, a Psittacinae e a Loriinae. Por\u00e9n, a \u00e1rbore das familias de papagaios foi agora reorganizada, situ\u00e1ndoa dentro da superfamilia Psittacoidea, e dividindo a familia Psittacidae en tres familias, \u00e1 vez que as tribos Strigopini e Nestorini foron pasadas \u00e1 superfamilia Strigopoidea (papagaios de Nova Zelandia), e creouse tam\u00e9n unha nova superfamilia monot\u00edpica, a dos Cacatuoidea, que cont\u00e9n a familia Cacatuidae.\nA seguinte clasificaci\u00f3n est\u00e1 baseada nas propostas m\u00e1is recentes, que \u00e1 s\u00faa vez est\u00e1n baseadas en todos os descubrimentos recentes relevantes.\nFamilia Psittacidae, papagaios do Novo Mundo e de \u00c1frica\nFamilia Psittrichasiidae, papagaios de illas do oc\u00e9ano \u00cdndico\nFamilia Psittaculidae, papagaios de Asia e Australasia"}
{"id": "504963", "revid": "27155", "url": "https://gl.wikipedia.org/wiki?curid=504963", "title": "Psitacoideos", "text": ""}
{"id": "504966", "revid": "89787", "url": "https://gl.wikipedia.org/wiki?curid=504966", "title": "Kristi Yamaguchi", "text": "Kristine Tsuya Yamaguchi, nada o 12 de xullo de 1971 en Hayward, California, Estados Unidos, \u00e9 unha patinadora art\u00edstica estadounidense, campioa ol\u00edmpica de Albertville 1992 na proba individual feminina. \u00c9 tam\u00e9n campioa mundial en 1991 e 1992 e campioa dos Estados Unidos en 1992.\nAntes diso practicaba a patinaxe en parellas. Con Rudy Galindo logrou as medallas de ouro no campionato dos Estados Unidos xuvenil no ano 1986, e nos campionatos dos Estados Unidos (\"adultos\") de 1989 e 1990. No campionato mundial xuvenil de 1988 logrou d\u00faas medallas de ouro: como patinadora de parellas con Rudy Galindo e como patinadora individual."}
{"id": "504967", "revid": "23204", "url": "https://gl.wikipedia.org/wiki?curid=504967", "title": "Kristine Tsuya Yamaguchi", "text": ""}
{"id": "504968", "revid": "22795", "url": "https://gl.wikipedia.org/wiki?curid=504968", "title": "Cen\u00e9nquima", "text": "Nos antozoos octocoraliarios, denom\u00ednase cen\u00e9nquima ao tecido com\u00fan que rodea e une os p\u00f3lipos coloniais.\nEstrutura.\nConsiste nunha matriz de mesoglea, revestida por epiderme (perisarco) e penetrada por tubos gastrovasculares e cont\u00e9n escleritos, esp\u00edculas microsc\u00f3picas mineralizadas de s\u00edlice ou de carbonato c\u00e1lcico. A porci\u00f3n r\u00edxida e sobresaliente do cen\u00e9nquima que rodea cada p\u00f3lipo adoita estar reforzada por escleritos modificados e denom\u00ednase \"c\u00e1liz\". \nSin\u00f3nimo.\nUn termo tomado da bot\u00e1nica, cenosarco, \u00e9 un nome alternativo. "}
{"id": "504969", "revid": "23204", "url": "https://gl.wikipedia.org/wiki?curid=504969", "title": "Time Trap", "text": "Time Trap \u00e9 un filme estadounidense de 2017 dirixido por Ben Foster e Mark Dennis. Est\u00e1 protagonizado por Brianne Howey, Cassidy Gifford, Olivia Draguicevich, Reiley McClendon e Andrew Wilson, e conta a historia dun grupo de estudantes nunha remota \u00e1rea de Texas que est\u00e1n na procura do seu profesor. Posteriormente, descobren unha misteriosa cova por accidente. Mentres exploran a cova, o grupo experimenta unha serie de estra\u00f1os e perigosos eventos relacionados coa distorsi\u00f3n do tempo."}
{"id": "504970", "revid": "22795", "url": "https://gl.wikipedia.org/wiki?curid=504970", "title": "Esclerito", "text": "O termo esclerito pode referirse a:"}
{"id": "504972", "revid": "25871", "url": "https://gl.wikipedia.org/wiki?curid=504972", "title": "Esclerito (cnidarios)", "text": "Nos antozoos octocoraliarios denom\u00ednase esclerito a unha peza calcaria, de cores variadas, independente ou unida outras estruturas, para constitu\u00edr un tubo que contrib\u00fae ao soporte do corpo do animal.\nAs c\u00e9lulas encargadas de produciren os escleritos denom\u00ednanse escler\u00f3citos. No lugar onde se produce a calcificaci\u00f3n, m\u00faltiples escler\u00f3citos forman membranas expandidas similares a pseud\u00f3podos que se interconectan, formando ves\u00edculas multicelulares ao redor dos escleritos. Estas ves\u00edculas e os \"pseud\u00f3podos\" desaparecen cando maduran os escleritos, seguida da degradaci\u00f3n dos escler\u00f3citos ao redor dos escleritos maduros. Cando na base da colonia de p\u00f3lipos, as ves\u00edculas granulares se distrib\u00faen entre os escleritos, indica un proceso de cementaci\u00f3n en curso."}
{"id": "504973", "revid": "72012", "url": "https://gl.wikipedia.org/wiki?curid=504973", "title": "Escler\u00f3cito", "text": ""}
{"id": "504974", "revid": "23204", "url": "https://gl.wikipedia.org/wiki?curid=504974", "title": "Th\u00e9ophile Rudolphe Studer", "text": "Th\u00e9ophil Rudolf Studer (tam\u00e9n co\u00f1ecido como Th\u00e9ophile Studer e como Theophil Studer), nado o 27 de novembro de 1845 en Berna, e finado o 12 de febreiro de 1922 na mesma cidade, foi un m\u00e9dico e zo\u00f3logo su\u00edzo. \nTraxectoria.\nTh\u00e9ophil Studer era fillo dun te\u00f3logo protestante bern\u00e9s, Gottlieb Ludwig Studer, e da s\u00faa segunda esposa, de solteira Charlotte Sch\u00fcbler. Ingresou na Facultade de Medicina da Universidade de Berna en 1865 e aprobou o seu exame de Estado en 1870. Despois estudou zoolox\u00eda na Universidade de Leipzig. Seu t\u00edo Bernhard Studer, o primeiro xe\u00f3logo especializado en xeolox\u00eda das monta\u00f1as, animou os inicios de seu sobri\u00f1o.\nAlistouse como m\u00e9dico militar voluntario durante a guerra franco-prusiana de 1870 nun rexemento de granadeiros do Reino de Saxonia, e formou parte das tropas que ocuparon Francia durante o Segundo Imperio Franc\u00e9s. Logo regresou a Berna para completar os seus estudos, alcanzando o seu doutoramento en Medicina.\nUniuse \u00e9 Sociedade de Naturalistas Su\u00edzos, da que foi presidente en 1896.\nEn 1872 foi contratado polo Museo de Historia Natural de Berna, do que desde 1878 foi o director das s\u00faas colecci\u00f3ns zool\u00f3xicas, cargo que desempe\u00f1ou at\u00e9 a s\u00faa morte. \nEntre 1874 e 1876 participou, como convidado, nunha viaxe cient\u00edfica ao redor do mundo a bordo da corveta da Armada Imperial alem\u00e1 S.M.S. \"Gazelle\". Nesta viaxe navegou at\u00e9 as illas Kerguelen para estudar o tr\u00e1nsito de Venus, permanecendo al\u00ed durante varios meses durante os cales Studer estudou a s\u00faa fauna. Logo, o barco navegou polos mares do Sur e visitou Ocean\u00eda, pasou o cabo de Fornos e navegou polo Atl\u00e1ntico visitando as illas Azores, para regresar a Kiel a finais de abril de 1876.\nDous anos despois do seu regreso, foi nomeado profesor de zoolox\u00eda e anatom\u00eda comparada na Escola de Medicina Veterinaria de Berna, que en 1900 se converteu na Facultade de Veterinaria da Universidade de Berna, na que foi profesor de Zoolox\u00eda desde 1879. Nos per\u00edodos de 1884-1885 e 1908-1909, foi elixido decano da Facultade, e en 1891-1892, reitor da Universidade.\nO doutor Studer estaba particularmente interesado na paleontolox\u00eda e na ornitolox\u00eda; nesta \u00faltima est\u00e1 a orixe da publicaci\u00f3n dun cat\u00e1logo das aves de Su\u00edza. Tam\u00e9n fou un apaixonado da cinolox\u00eda e grazas a esta afecci\u00f3n, o Museo de Historia Natural de Berna conta con m\u00e1is de dous mil exemplares disecados de cans.\nStuder presidiu o VI Congreso Internacional de Zoolox\u00eda que se celebrou en Berna en 1904.\nCasou en 1880 con Henriette Kappeler. O matrimonio non tivo descendencia, pero Srtuder encontrou na s\u00faa esposa unha colaboradora que o acompa\u00f1ou toda a s\u00faa vida.\nAlgunhas publicaci\u00f3ns.\nCon Victor Fatio publicou as tres primeiras achegas do \"Catalogue des oiseaux de la Suisse\" (Cat\u00e1logo das aves de Su\u00edza).\nOutras obras de Studer incl\u00faen:\nAbreviatura.\nA abreviatura Studer empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "504975", "revid": "1131", "url": "https://gl.wikipedia.org/wiki?curid=504975", "title": "Valent\u00edn Gonz\u00e1lez Carrera", "text": ""}
{"id": "504976", "revid": "89787", "url": "https://gl.wikipedia.org/wiki?curid=504976", "title": "C\u00e9sar Poza Gonz\u00e1lez", "text": "C\u00e9sar Poza Gonz\u00e1lez, nado en Figueirido (Vilaboa) o 25 de abril de 1976, \u00e9 un pol\u00edtico galego do PSdeG-PSOE.\nTraxectoria.\nComezou os estudos de Ciencias Pol\u00edticas pola Universidade de Santiago de Compostela. Nas elecci\u00f3ns municipais de 2007 foi elixido concelleiro de Vilaboa. Nas seguintes elecci\u00f3ns volveu ser concelleiro. Foi secretario xeral dos socialistas de Vilaboa. O 4 de agosto de 2020 o alcalde Francisco Costa Fern\u00e1ndez anunciou a s\u00faa dimisi\u00f3n por motivos persoais, e C\u00e9sar Poza foi elixido alcalde o 20 de agosto."}
{"id": "504978", "revid": "124656", "url": "https://gl.wikipedia.org/wiki?curid=504978", "title": "Walter Pardo A\u00f1\u00f3n", "text": "Walter Pardo A\u00f1\u00f3n, nado en Malpica de Berganti\u00f1os en 1978, \u00e9 un pol\u00edtico galego do PSdeG-PSOE\nTraxectoria.\nFoi mari\u00f1eiro e traballou na lonxa de Malpica. Membro da Asociaci\u00f3n Cultural Malante. Nas elecci\u00f3ns municipais de 2019 encabezou a candidatura do PSdeG \u00e1 alcald\u00eda de Malpica de Berganti\u00f1os e foi elixido alcalde co apoio do BNG e o edil electo de Ciudadanos Alfredo Ca\u00f1izo, formando un goberno de coalici\u00f3n. Trala ruptura do pacto con Ca\u00f1izo, perdeu a alcald\u00eda en setembro de 2021 en favor do PPdeG tras recibir estes o apoio de Ca\u00f1izo. Encabezou novamente a candidatura socialista nas municipais de 2023 e revalidou os seus resultados de 2019, \u00f3 igual que os demais grupos, polo que se mantivo na oposici\u00f3n tras alcanzar un novo acordo o PPdeG con Ca\u00f1izo."}
{"id": "504980", "revid": "98629", "url": "https://gl.wikipedia.org/wiki?curid=504980", "title": "Landsat", "text": "Landsat \u00e9 unha serie de sat\u00e9lites artificiais dos Estados Unidos para a observaci\u00f3n e o estudo da Terra.\nCaracter\u00edsticas.\nOs sat\u00e9lites Landsat comezaron denomin\u00e1ndose ERTS (\"Earth Resources Technological Satellite\"), pero a primeira unidade xa foi renomeada a Landsat 1 unha vez en \u00f3rbita. Son enviados a \u00f3rbitas polares e est\u00e1n adicados \u00e1 observaci\u00f3n e o estudo da Terra para obter informaci\u00f3n sobre recursos forestais, agr\u00edcolas, xeolox\u00eda, recursos minerais e hidrol\u00f3xicos, para facer estudos xeogr\u00e1ficos, cartograf\u00eda, estudos da contaminaci\u00f3n, oceanograf\u00eda e recursos mari\u00f1os e estudar fen\u00f3menos meteorol\u00f3xicos. Lanz\u00e1ronse oito sat\u00e9lites Landsat, cun so fallo, entre 1972 e 2013.\nLandsat 1, 2 e 3.\nOs tres primeiros sat\u00e9lites Landsat eran unha versi\u00f3n modificada do sat\u00e9lite meteorol\u00f3xico Nimbus 4. Cada un levaba a bordo un sistema vidicon para obter imaxes no espectro visible e no infravermello pr\u00f3ximo, un esc\u00e1ner multiespectral de catro canais para obter imaxes radiom\u00e9tricas da Terra e un sistema de comunicaci\u00f3ns para recoller datos de estaci\u00f3ns remotas e envialos a centros cient\u00edficos. Os sat\u00e9lites dispo\u00f1\u00edan de d\u00faas cintas de v\u00eddeo capaces de gravar ata 30 minutos de datos do esc\u00e1ner ou do vidicon, o que lles proporcionaba a capacidade de cubrir practicamente toda a superficie terrestre gardando e enviando datos. Landsat 1 foi lanzado en 1975, Landsat 2 en 1975 e Landsat 3 en 1978, o primeiro mediante un Delta 900 e os dous \u00faltimos mediante Delta 2910.\nLandsat 4 e 5.\nLandsat 4 e 5 eran sat\u00e9lites id\u00e9nticos. Landsat 4 empezou sendo un sat\u00e9lite experimental para probar novos sensores e un novo sistema de datos automatizado. Cada sat\u00e9lite estaba formado por dous m\u00f3dulos: o m\u00f3dulo de instrumentos, cos sensores cient\u00edficos, o panel solar, a antena de comunicaci\u00f3ns e o GPS; e o m\u00f3dulo multimisi\u00f3n, albergando sistemas estandarizados de enerx\u00eda, propulsi\u00f3n, control de actitude, comunicaci\u00f3ns e xesti\u00f3n de datos. Ambos sat\u00e9lites ti\u00f1an unha masa duns 1900 kg e excederon de lonxe o seu tempo planeado de vida, duns tres anos: Landsat 4 se mantivo 25 anos recollendo datos e Landsat 5, 28 anos. Landsat 4 foi lanzado o 16 de xullo de 1982, mentres que Landsat 5 o foi o 1 de marzo de 1984, ambos mediante foguetes Delta 3920.\nLandsat 6 e 7.\nLandsat 6 foi un programa comercial conxunto entre a NOAA e a compa\u00f1\u00eda EOSAT para proporcionar datos a diferentes aplicaci\u00f3ns de busca de recursos terrestres e inclu\u00edndo monitorizaci\u00f3n ambiental, planificaci\u00f3n urban\u00edstica e cartograf\u00eda. O sat\u00e9lite levaba un \u00fanico instrumento a bordo, o ETM, \"Enhanced Thematic Mapper\", que obti\u00f1a imaxes en sete canais espectrais, seis no rango visible cunha resoluci\u00f3n de 30 m e un no rango do infravermello t\u00e9rmico cunha resoluci\u00f3n de 120 m. Landsat 6 estaba baseado no dese\u00f1o dos sat\u00e9lites TIROS-N e foi lanzado o 5 de outubro de 1993 usando un foguete Titan II SLV, pero pouco despois do lanzamento perdeuse contacto coa nave, non conseguindo entrar en \u00f3rbita.\nLandsate 7 pola s\u00faa banda foi un sat\u00e9lite conxunto da NASA, a NOAA e o servizo de estudos xeol\u00f3xicos dos Estados Unidos. Ao igual que Landsat 6, levaba como \u00fanico instrumento un ETM. Foi lanzado o 15 de abril de 1999 mediante un Delta 7920.\nLandsat 8 e 9.\nLandsat 8 e 9 son parte da denominada \"Misi\u00f3n de Continuidade dos Datos de Landsat\" (\"Landsat Data Continuity Mission\"). Te\u00f1en unha masa de 3085 e 2864 kg respectivamente e foron lanzados o 11 de febreiro de 2013 e o 27 de setembro de 2021 mediante foguetes Atlas 5."}
{"id": "504981", "revid": "72012", "url": "https://gl.wikipedia.org/wiki?curid=504981", "title": "Landsat 1", "text": ""}
{"id": "504982", "revid": "72012", "url": "https://gl.wikipedia.org/wiki?curid=504982", "title": "Landsat 2", "text": ""}
{"id": "504983", "revid": "72012", "url": "https://gl.wikipedia.org/wiki?curid=504983", "title": "Landsat 3", "text": ""}
{"id": "504984", "revid": "72012", "url": "https://gl.wikipedia.org/wiki?curid=504984", "title": "Landsat 4", "text": ""}
{"id": "504985", "revid": "72012", "url": "https://gl.wikipedia.org/wiki?curid=504985", "title": "Landsat 5", "text": ""}
{"id": "504986", "revid": "72012", "url": "https://gl.wikipedia.org/wiki?curid=504986", "title": "Landsat 6", "text": ""}
{"id": "504987", "revid": "72012", "url": "https://gl.wikipedia.org/wiki?curid=504987", "title": "Landsat 7", "text": ""}
{"id": "504988", "revid": "72012", "url": "https://gl.wikipedia.org/wiki?curid=504988", "title": "Landsat 8", "text": ""}
{"id": "504989", "revid": "15490", "url": "https://gl.wikipedia.org/wiki?curid=504989", "title": "Alcaldes de Lugo", "text": "O alcalde de Lugo \u00e9 a m\u00e1xima autoridade pol\u00edtica do Concello de Lugo. De acordo coa \"Lei Org\u00e1nica 5/1985\", de 19 de xu\u00f1o, do \"R\u00e9xime Electoral Xeral\" (actualmente en vigor) o alcalde \u00e9 elixido pola corporaci\u00f3n municipal de concelleiros, que \u00e1 s\u00faa vez son elixidos por sufraxio universal polos cidad\u00e1ns e cidad\u00e1s de Lugo con dereito a voto, mediante elecci\u00f3ns municipais celebradas cada catro anos. Na mesma sesi\u00f3n de constituci\u00f3n da corporaci\u00f3n proc\u00e9dese \u00e1 elecci\u00f3n do alcalde, podendo ser candidatos todos os concelleiros que encabezan as correspondentes listas. \u00c9 proclamado electo o candidato que obt\u00e9n a maior\u00eda absoluta dos votos. Se ning\u00fan deles obt\u00e9n esta maior\u00eda \u00e9 proclamado alcalde o concelleiro que encabeza a lista m\u00e1is votada.\nNas elecci\u00f3ns municipais de 2019, present\u00e1ronse as seguintes candidaturas, das que s\u00f3 catro est\u00e1n representadas na corporaci\u00f3n:\nA actual corporaci\u00f3n municipal lucense est\u00e1 composta por 25 concelleiros e a alcaldesa da cidade dende 2015 \u00e9 Lara M\u00e9ndez do PSdeG-PSOE. A alcaldesa subtitu\u00edu, na anterior corporaci\u00f3n, ao alcalde Xos\u00e9 Clemente L\u00f3pez Orozco que renunciou por mor de problemas xudiciais e pol\u00edticos, e revalidou a alcald\u00eda nas municipais de 2019 apoi\u00e1ndose nun pacto de goberno cos 5 concelleiros do BNG para acada-la maior\u00eda absoluta."}
{"id": "504990", "revid": "89787", "url": "https://gl.wikipedia.org/wiki?curid=504990", "title": "Duje Dukan", "text": "Duje Dukan, nado o 4 de decembro de 1991 en Split, \u00e9 un xogador profesional de baloncesto croata con pasaporte estadounidense que xoga no C\u00e1ceres Ciudad del Baloncesto da Liga LEB Ouro.\nTraxectoria profesional.\nTras non ser seleccionado no Draft da NBA de 2015, Dukan uniuse \u00f3s Sacramento Kings para a Liga de Ver\u00e1n da NBA de 2015. O22 de xullo de 2015, Dukan asinou cos Kings. O seu debut na NBA tivo que agardar ata o derradeiro partido da tempada dos Kings, o 13 de abril de 2016, onde fixo seis puntos e catro rebotes na derrota por 116\u201381 contra os Houston Rockets. O 4 de xullo de 2016, foi cortado polos Kings.\nO 3 de agosto de 2016, Dukan asinou un contrato de tres anos co KK Cedevita croata. En xaneiro de 2017 deixou o equipo de mutuo acordo.\nO 19 de xullo de 2019, Dukan asinou unha tempada co CB Estudiantes da Liga ACB. Na s\u00faa \u00fanica tempada na ACB, acadou 4.7 puntos e 1.8 rebotes por encontro.\nO 8 de agosto de 2020, Dukan asinou co AB Castell\u00f3 da Liga LEB Ouro."}
{"id": "504991", "revid": "1131", "url": "https://gl.wikipedia.org/wiki?curid=504991", "title": "C\u00e9sar Poza", "text": ""}
{"id": "504993", "revid": "15490", "url": "https://gl.wikipedia.org/wiki?curid=504993", "title": "Cadeas monta\u00f1osas da costa do Pac\u00edfico", "text": "As cadeas monta\u00f1osas da costa do Pac\u00edfico (en ; oficialmente co\u00f1ecidas como Pacific Mountain System nos Estados Unidos) \u00e9 un grupo de cordilleiras que se estenden ao longo da costa oeste de Norteam\u00e9rica, dende Alasca ata o centro de M\u00e9xico, tam\u00e9n co\u00f1ecida como cordilleira do Pac\u00edfico, especialmente no Canad\u00e1. Forman parte da cordilleira norteamericana (North American Cordillera, \u00e1s veces chamada Western Cordillera, e, no Canad\u00e1, Pacific Cordillera ou Canadian Cordillera), que incl\u00fae as monta\u00f1as Rochosas, as monta\u00f1as de Columbia, as Interior Mountains, a Interior Plateau, a Serra Nevada e outras cordilleiras, ademais de varios altiplanos e concas.\nPor\u00e9n, a expresi\u00f3n \"cadeas monta\u00f1osas da costa do Pac\u00edfico\" s\u00f3 se aplica ao sistema occidental da cordilleira occidental, que comprende as monta\u00f1as Saint Elias, as Coast Mountains, as Insular Mountains, as Olympic Mountains, a Cascade Range, a Oregon Coast Range, as California Coast Ranges, as Transverse Ranges, as Peninsular Ranges e a Serra Madre Occidental.\nXeograf\u00eda.\nO car\u00e1cter das cordilleiras var\u00eda considerablemente, dende os glaciares con remate no mar nas cordilleiras de Alasca ata os baixos a\u00ednda que accidentados outeiros cubertos de matogueiras do sur de California, mais a costa enteira \u00e9 constante en descender abruptamente ata o mar. Ao longo da Columbia Brit\u00e1nica e da costa de Alasca, as monta\u00f1as mest\u00faranse co mar nun complexo labirinto de fiordes, con milleiros de illas.\nExisten bastantes chairas pequenas costeiras nas desembocaduras de r\u00edos que furaron as monta\u00f1as, particularmente no r\u00edo Copper en Alasca, o r\u00edo Fraser na Columbia Brit\u00e1nica, o r\u00edo Columbia entre Washington e Oreg\u00f3n, e os r\u00edos Sacramento e San Joaqu\u00edn en California, que crean a ba\u00eda de San Francisco.\nNas inmediaci\u00f3ns do norte da ba\u00eda de San Francisco, \u00e9 com\u00fan en inverno para as masas inestables de aire fr\u00edo do golfo de Alasca facer terra nunha das cordilleiras costeiras, o que resulta en fortes precipitaciones, tanto de chuvia como de neve, especialmente nas s\u00faas vertentes occidentais."}
{"id": "504994", "revid": "47401", "url": "https://gl.wikipedia.org/wiki?curid=504994", "title": "Caeda costeira do Pac\u00edfico", "text": ""}
{"id": "504995", "revid": "47401", "url": "https://gl.wikipedia.org/wiki?curid=504995", "title": "Pacific Coast Ranges", "text": ""}
{"id": "504996", "revid": "47401", "url": "https://gl.wikipedia.org/wiki?curid=504996", "title": "Cordilleira do Pac\u00edfico", "text": ""}
{"id": "504997", "revid": "85894", "url": "https://gl.wikipedia.org/wiki?curid=504997", "title": "A Maceira, Pastoriza, Arteixo", "text": "A Maceira \u00e9 un lugar da parroquia de Pastoriza no concello coru\u00f1\u00e9s de Arteixo na comarca da Coru\u00f1a."}
{"id": "504998", "revid": "85894", "url": "https://gl.wikipedia.org/wiki?curid=504998", "title": "O Quinto Pino, Pastoriza, Arteixo", "text": "O Quinto Pino \u00e9 un lugar da parroquia de Pastoriza no concello coru\u00f1\u00e9s de Arteixo na comarca da Coru\u00f1a. Recibiu o seu nome por un club de alterne que na d\u00e9cada de 1960 estaba situado xunto \u00e1 parada de autobuses."}
{"id": "504999", "revid": "98629", "url": "https://gl.wikipedia.org/wiki?curid=504999", "title": "Pelo radical", "text": "Un pelo radical, ou pelo absorbente (\u00e1s veces tam\u00e9n pelo radicular) \u00e9 un crecemento tubular dun tricoblasto ou pelo que se forma na epiderme da ra\u00edz das plantas, que equivale ao rizoide das plantas vasculares e ten funci\u00f3ns aborbentes de auga e sales. Son extensi\u00f3ns laterais dunha soa c\u00e9lula da epiderme e raramente est\u00e1n ramificadas, e son grandes dabondo como para verse a simple vista, e con detalle con microscopio \u00f3ptico. Enc\u00f3ntrase s\u00f3 na zona de maduraci\u00f3n da ra\u00edz. Xusto antes e durante o desenvolvemento dos pelos radicais hai unha actividade elevada encim\u00e1tica de fosforilase. As plantas absorben auga e sales do chan por osmose e os pelos radicais est\u00e1n adaptados a facer esta absorci\u00f3n ao teren unha grande \u00e1rea superficial que acelera a osmose. Outra adaptaci\u00f3n \u00e9 que a c\u00e9lula do pelo radical ten un grande vac\u00faolo permanente.\nFunci\u00f3n.\nAs zonas con pelos radicais son onde m\u00e1is absorci\u00f3n de auga se produce. Os pelos son longos e poden penetrar entre as part\u00edculas do solo e impiden que bacterias dani\u00f1as entren ba planta a trav\u00e9s dos vasos do xilema. Te\u00f1en unha grande \u00e1rea superficial para a absorci\u00f3n de auga, polo que fan que a planta sexa m\u00e1is eficiente na absorci\u00f3n de nutrientes e no establecemento de relaci\u00f3ns con microbios.\nO aumento de superficie \u00e9 o factor principal, xa que se demostrou que c\u00e9lulas perid\u00e9rmicas sen pelos poden absorber auga case igual de ben. Unha planta de centeo, por exemplo, ten unha \u00e1rea superficial dos pelos de 232 m2. Unha secci\u00f3n transversal dunha c\u00e9lula do pelo radical mostra que ten unha forma case rectangular cunha longa prolongaci\u00f3n delgada que se estende a un lado do n\u00facleo, o cal est\u00e1 situado en posici\u00f3n parietal.\nA auga pasa desde o solo ao citoplasma da c\u00e9lula do pelo absorbente por osmose. Isto ocorre porque a auga do solo ten un potencial h\u00eddrico m\u00e1is alto que o citoplasma da c\u00e9lula do pelo. A soluci\u00f3n de auga e minerais disoltos captada pasa desde a ra\u00edz ao resto da planta. As c\u00e9lulas dos pelos non te\u00f1en cloroplastos nin fan a fotos\u00edntese.\nFormaci\u00f3n.\nAs c\u00e9lulas dos pelos radicais son crecementos do extremo das ra\u00edces. As c\u00e9lulas dos pelos radicais te\u00f1en un di\u00e1metro entre 15 e 17 micr\u00f3metros e de 80 a 1500 micr\u00f3metros de lonxitude. At\u00f3panse s\u00f3 na zona de maduraci\u00f3n e non na de elongaci\u00f3n da ra\u00edz. Os pelos medran rapidamente, a partir dunha especie de papila na zona apical da c\u00e9lula epid\u00e9rmica, ata polo menos 1\u03bcm/min, polo que son especialmente \u00fatiles para estudar a expansi\u00f3n da c\u00e9lula. A c\u00e9lula apical pode seguir along\u00e1ndose despois da formaci\u00f3n do pelo.\nNalgunhas plantas a epiderme radical presenta c\u00e9lulas formadoras de pelos e c\u00e9lulas que non os forman. En xeral, as c\u00e9lulas formadoras de pelos son m\u00e1is curtas que as outras. As no formadoras de pelos poden ser inducidas a formalos por factores ambientais.\nImportancia.\nOs pelos radicais proporcionan maior superficie para a absorci\u00f3n de auga e nutrientes.\nEst\u00e1n directamente implicados na formaci\u00f3n de n\u00f3dulos radiculares en plantas leguminosas. Os pelos rodean as bacterias e isto permite a formaci\u00f3n dun filamento de infecci\u00f3n nas c\u00e9lulas corticais en divisi\u00f3n para que se forme o n\u00f3dulo.\nOs pelos segregan tam\u00e9n \u00e1cidos (H+ procedente do \u00e1cido m\u00e1lico), que se intercambia con outros minerais e axuda a solubilizalos en forma i\u00f3nica, o que fai que sexan m\u00e1is f\u00e1ciles de absorber.\nSupervivencia.\nOs pelos absorbentes xderalmente s\u00f3 viven uns d\u00edas e despois morren e dedspr\u00e9ndense, e f\u00f3rmanse outros novos, de modo que a superficie cuberta polos pelos permaneza m\u00e1is ou menos igual. Cando os pelos son vellos, colapsan e as membranas das c\u00e9lulas epid\u00e9rmicas suberif\u00edcanse e lignif\u00edcanse. Non obstante, nalgunhas especies os pelos son persistentes, adquiren membranas grosas e talvez perden a s\u00faa capacidade de absorci\u00f3n.\nCando se transplanta unha planta ou cambia de maceta isto pode orixinar a rotura dun n\u00famero significativo de pelos, polo que \u00e1s veces a planta se pode murchar e morrer."}
{"id": "505000", "revid": "27155", "url": "https://gl.wikipedia.org/wiki?curid=505000", "title": "Pelo absorbente", "text": ""}
{"id": "505001", "revid": "27155", "url": "https://gl.wikipedia.org/wiki?curid=505001", "title": "Pelo radicular", "text": ""}
{"id": "505002", "revid": "98629", "url": "https://gl.wikipedia.org/wiki?curid=505002", "title": "Janet McTeer", "text": "Janet McTeer, nada en Newcastle upon Tyne o 8 de maio de 1961, \u00e9 unha actriz inglesa, ga\u00f1adora dun Globo de Ouro e dun Tony e candidata ao \u00d3scar en d\u00faas ocasi\u00f3ns.\nTraxectoria.\nNada en Newcastle upon Tyne, McTeer asistiu \u00e1 Royal Academy of Dramatic Arts e comezou a s\u00faa carreira teatral de \u00e9xito co Royal Exchange Theatre despois de graduarse. O seu traballo televisivo incl\u00fae a produci\u00f3n da BBC de Nigel Nicolson \"Portrait of a Marriage\" protagonizada por Vita Sackville-West e a popular serie da ITV \"The Governor\" escrita por Lynda La Plante. Debutou na gran pantalla con \"Half Moon Street\", un filme de 1986 baseado nunha novela de Paul Theroux, e apareceu na versi\u00f3n cinematogr\u00e1fica de 1992 de \"Wuthering Heights\", protagonizado por Juliette Binoche e Ralph Fiennes, e en \"Carrington\" (1995) xunto a Emma Thompson e Jonathan Pryce.\nEn 1996, McTeer foi aclamada pola s\u00faa interpretaci\u00f3n como Nora nunha produci\u00f3n de Henrik Ibsen no West End, de \"Casa de bonecas\". O ano seguinte, a produci\u00f3n pasou por Broadway e foi galardonada cun premio Tony.\nMentres fac\u00eda o espect\u00e1culo, McTeer foi entrevistada por Charlie Rose no seu programa da PBS, onde foi vista polo cineasta Gavin O'Connor, que estaba a traballar nun gui\u00f3n sobre unha nai solteira que viaxaba polo pa\u00eds coa s\u00faa filla preadolescente. Encantado pola actriz, decidiu que deb\u00eda protagonizar o filme e cando os posibles produtores dubidaron do seu anonimato nos Estados Unidos, produciu o filme el mesmo. \"Tumbleweeds\" foi o filme favorito no Festival de Cinema de Sundance de 1999, e a interpretaci\u00f3n de McTeer valeulle un Globo de Ouro \u00e1 Mellor Actriz de Comedia ou Musical e unha candidatura ao Oscar \u00e1 mellor actriz.\nEntre os cr\u00e9ditos de McTeer incl\u00faense \"Songcatcher\" con Aidan Quinn, \"Waking the Dead\" con Billy Crudup e Jennifer Connelly, o filme dogma \"The King is Alive\" con Jennifer Jason Leigh, \"The Intended\" con Brenda Fricker e Olympia Dukakis, \"Tideland\" escrito e dirixido por Terry Gilliam e \"As You Like It\", dirixido por Kenneth Branagh. Tam\u00e9n protagonizou a dramatizaci\u00f3n de \"Precious Bane\" de Mary Webb.\nApareceu tam\u00e9n nas series de televisi\u00f3n brit\u00e1nica \"The Amazing Mrs Pritchard\" e \"Five Days\", e como Mar\u00eda, ra\u00ed\u00f1a de Escocia en \"Mary Stuart\" no West End de Londres. Protagonizou \"God of Carnage\" no West End xunto a Tamsin Greig, Ken Stott e Ralph Fiennes no Teatro Gielgud. Foi nomeada oficial da Orde do Imperio Brit\u00e1nico (OBE) en 2008."}
{"id": "505003", "revid": "865", "url": "https://gl.wikipedia.org/wiki?curid=505003", "title": "The Sophtware Slump", "text": "The Sophtware Slump \u00e9 o segundo \u00e1lbum de estudio da banda estadounidense de indie rock Grandaddy, publicado o 29 de maio de 2000 a trav\u00e9s do selo V2 Records. \u00c9 considerado por alg\u00fans un \u00e1lbum conceptual sobre problemas relacionados coa tecnolox\u00eda moderna na sociedade.\nComposici\u00f3n e gravaci\u00f3n.\nO \u00e1lbum foi composto e gravado polo l\u00edder Jason Lytle en solitario nunha granxa afastada. Cit\u00f3uselle dicindo: \"S\u00f3 lembro que todo o que hab\u00eda estab poirento. Humidade e po\", e describiu ter feito as gravaci\u00f3ns \"en calz\u00f3ns, dobrado sobre os teclados co suor pingando da mi\u00f1a fronte, frustrado, resacoso e intentando chamar ao meu vendedor de coca\".\nContido.\nO t\u00edtulo do traballo \u00e9 unha referencia a o termo \"sophomore slump\", que se usa para chamar ao segundo \u00e1lbum dun artista que non est\u00e1 \u00e1 altura do primeiro.\n\"Jed the Humanoid\" ref\u00edrese a un androide chamado Jed, e \u00e9 unha eulox\u00eda para o robot, que bebe ata morrer. Con respecto a Jed, que tam\u00e9n aparece en \"Jed's Other Poem (Beautiful Ground)\" e xa aparecera anteriormente no tema \"Jeddy 3's Poem\" do EP de 1999 \"Signal to Snow Ratio\", Lytle destacou: \"Usei a Jed como o meu veh\u00edculo de terapia, supo\u00f1o... Estaba intentando abordar o tema da bebida, e posiblemente o feito de que quizais bebas un pouco de m\u00e1is. [...] O humor sempre estivo moi arriba na mi\u00f1a lista de cousas para lidiar con asuntos que poidan considerarse graves. \u00c1s veces ti non queres que te golpeen na cara con certos anacos de realidade como ese\". O cr\u00edtico musical de \"The Guardian\" Dorian Lynskey, dixo que era \"a canci\u00f3n de robots m\u00e1is triste nunca escrita\".\nA pen\u00faltima canci\u00f3n do \u00e1lbum, \"Miner at the Dial-a-View\", ten a s\u00faa orixe nunha demo caseira de 1989, destacando Lytle: \"Despois dun certo punto, cando \u00e1 Terra se lle esgotan todos os seus recursos, comezan a minar outros planetas. E est\u00e1n esas m\u00e1queinas, son moi semellantes, xa sabes, a xogos de p\u00f3quer de mesa que agora te atopas nos bares, e a idea \u00e9 agregarlle moedas, e podes marcar a latitude e lonxitude de lugares na Terra, e volver a visitalos se queres. E [o narrador] est\u00e1 realmente revisitando a s\u00faa casa, e est\u00e1 vendo que a rapaza que ten en casa est\u00e1 sa\u00edndo con outro tipo, e bota de menos o seu fogar\".\nEdici\u00f3n.\n\"The Sophtware Slump\" publicouse o d\u00eda 29 de maio de 2000, chegando ao n\u00famero 36 da lista brit\u00e1nica de \u00e1lbums na s\u00faa primeira semana. O disco volveu a entrar nesa lista en 2001 situ\u00e1ndose no n\u00famero 63. En febreiro de 2001 o \u00e1lbum levaba vendidas 20 000 copias nos Estados Unidos e case 80 000 en todo o mundo. En 2006 levaba 104 000 unidades vendidas. Lanz\u00e1ronse tres sinxelos do \u00e1lbum: \"The Crystal Lake\", publicado o mesmo d\u00eda e que chegou ao 38 da lista brit\u00e1nica de sinxelos; \"He's Simple, He's Dumb, He's the Pilot.\"; e \"Hewlett's Daughter\", que chegou ao n\u00famero 71 da mesma lista.\nO \u00e1lbum foi reeditado no ano 2011 cun segundo disco con material extra que conti\u00f1a caras b, descartes, demos e temas do \"Through a Frosty Plate Glass E.P.\""}
{"id": "505006", "revid": "85894", "url": "https://gl.wikipedia.org/wiki?curid=505006", "title": "Mar\u00eda Elena V\u00e1zquez Abal", "text": "Mar\u00eda Elena V\u00e1zquez Abal, nada en Pontevedra o 23 de febreiro de 1960, \u00e9 unha matem\u00e1tica galega. Dende 2020 \u00e9 a presidenta da Comisi\u00f3n de Mulleres e Matem\u00e1ticas da Real Sociedade Matem\u00e1tica Espa\u00f1ola (RSME).\nTraxectoria.\nElena V\u00e1zquez Abal licenciouse en Matem\u00e1ticas pola Universidade de Santiago de Compostela, onde tam\u00e9n realizou o seu doutoramento en Matem\u00e1ticas. Cando cursaba os seus estudos, foi diagnosticada da esclerose m\u00faltiple o que non lle impediu continuar a s\u00faa carreira e fixo medrar unha actividade a prol da inclusi\u00f3n. De outubro de 1983 a setembro de 1987 impartiu clases na E.T.S.I. Industriais de Vigo e en outubro de 1987 incorporouse como docente \u00e1 Facultade de Matem\u00e1ticas da USC. Dende 1991 \u00e9 Profesora Titular de Universidade na \u00e1rea de Xeometr\u00eda e Topolox\u00eda da USC. Tam\u00e9n foi vicedecana da Facultade de Matem\u00e1ticas, desde novembro de 2001 a decembro de 2005, e desde agosto de 2009 at\u00e9 xu\u00f1o de 2013.\nA s\u00faa investigaci\u00f3n c\u00e9ntrase na xeometr\u00eda diferencial, en particular no estudo da xeometr\u00eda dos fibrados tanxentes de orde superior, na an\u00e1lise da harmonicidade de aplicaci\u00f3ns entre variedades (semi) riemannianas e no estudo da curvatura e a s\u00faa influencia na estrutura dunha variedade.\nAdemais, desenvolve unha grande actividade divulgadora organizando ciclos de conferencias, concursos fotogr\u00e1ficos e de v\u00eddeos, actividades para alumnado e profesorado de secundaria como: \"A muller, innovadora na ciencia\" (RSME, Premio CIENCIA EN ACCI\u00d3N 2009), o proxecto educativo \u201cO Arcano da Solaina\u201d (2\u00ba Premio ENCIENDE 2013, COSCE), ou o videoxogo \"MatHex (FisiHex, BioHex, QuimiHex\u2026) xogo, estratexia e co\u00f1ecementos\".\nForma parte da Comisi\u00f3n de Mulleres e Matem\u00e1ticas da Real Sociedade Espa\u00f1ola dende a s\u00faa creaci\u00f3n, sendo a actual presidenta. Ademais de participar en actividades para fomentar as vocaci\u00f3ns femininas na ciencia como \"Unha enxe\u00f1eira ou cient\u00edfica en cada cole\". \u00c9 unha das cient\u00edficas da axenda feminista 2016 do Observatorio da Mari\u00f1a pola Igualdade e do proxecto \"Donas do c\u00f3digo\"."}
{"id": "505015", "revid": "25871", "url": "https://gl.wikipedia.org/wiki?curid=505015", "title": "Dafne Schippers", "text": "Dafne Schippers, nada o 15 de xu\u00f1o de 1992 en Utrecht, \u00e9 unha atleta neerlandesa especialista en probas de velocidade, a\u00ednda que tam\u00e9n competiu en h\u00e9ptatlon. Foi campioa nos Mundiais de Atletismo de 2015 e 2017 en 200 metros lisos, as\u00ed como medalla de prata nos Xogos Ol\u00edmpicos de 2016 na mesma proba. \nSchippers pos\u00fae o r\u00e9cord europeo nos 200 metros cun tempo de 21,63 segundos e \u00e9 a terceira muller m\u00e1is r\u00e1pida de t\u00f3dolos tempos nesta categor\u00eda. Tam\u00e9n comparte o r\u00e9cord na categor\u00eda de 4 x 100 metros remudas."}
{"id": "505018", "revid": "47401", "url": "https://gl.wikipedia.org/wiki?curid=505018", "title": "Elena V\u00e1zquez Abal", "text": ""}
{"id": "505019", "revid": "27155", "url": "https://gl.wikipedia.org/wiki?curid=505019", "title": "Epiderme (bot\u00e1nica)", "text": ""}
{"id": "505020", "revid": "89787", "url": "https://gl.wikipedia.org/wiki?curid=505020", "title": "Agnarr Geirr\u00f6\u00f0sson", "text": "Agnarr Geirr\u00f6\u00f0sson, na mitolox\u00eda n\u00f3rdica, era o fillo do rei Geirr\u00f6d (no antigo n\u00f3rdico Geirr\u00f6\u00f0r). Aparece mencionado no poema \"Gr\u00edmnism\u00e1l\" da \"Edda po\u00e9tica\", unha obra compilada por Snorri Sturluson, no s\u00e9culo XIII, a partir de fontes tradicionais m\u00e1is antigas. \nSegundo \"Gr\u00edmnism\u00e1l\", o pequeno Agnarr axuda ao deus Odin, disfrazado de Gr\u00edmnir, a escapar de Geirr\u00f6d, que quer\u00eda torturalo. "}
{"id": "505021", "revid": "23204", "url": "https://gl.wikipedia.org/wiki?curid=505021", "title": "High Score (serie de televisi\u00f3n)", "text": "High Score \u00e9 unha serie documental de Netflix creada por France Costrel. A serie amosa historias e entrevistas cos desenvolvedores e creadores dos primeiros videoxogos. Estreouse o 19 de agosto de 2020.\nEpisodios.\n\"High Score\" cont\u00e9n entrevista e aborda a creaci\u00f3n e o desenvolvemento dos videoxogos nas d\u00e9cadas de 1980 e 1990. Estas entrevistas contan con segmentos animados renderizados en estilo pixel art que imita o estilo dos videoxogos deste per\u00edodo. A secuencia de inicio da serie tam\u00e9n est\u00e1 animado en estilo de arte pixel e incl\u00fae numerosas referencias a videoxogos do pasado, cun tema musical da banda australiana Power Glove. A serie est\u00e1 narrada por Charles Martinet, quen \u00e9 o actor de dobraxe de Mario en ingl\u00e9s."}
{"id": "505023", "revid": "6222786", "url": "https://gl.wikipedia.org/wiki?curid=505023", "title": "Josefina Ling Ling", "text": "Josefina Faen-Faen Ling Ling, nada en Barcelona. \u00c9 unha astr\u00f3noma, profesora e investigadora da Universidade de Santiago de Compostela e do Observatorio Astron\u00f3mico Ram\u00f3n Mar\u00eda Aller. No ano 2014 recibiu o Premio Edmond Girard, concedido pola Sociedade Astron\u00f3mica de Francia.\nTraxectoria.\nJosefina Ling estudou o primeiro ciclo da licenciatura en Matem\u00e1ticas na Universidade Aut\u00f3noma de Madrid e logo decidiu trasladarse \u00e1 Universidade Complutense de Madrid para estudar a especialidade de Astronom\u00eda, Mec\u00e1nica e Xeodesia. Posteriormente en 1983 trasladouse a Santiago de Compostela, realizando o doutoramento na Universidade de Santiago de Compostela (USC). \n\u00c9 profesora titular da \u00e1rea de Astronom\u00eda e Astrof\u00edsica no departamento de Matem\u00e1tica Aplicada da USC, e traballa como investigadora e divulgadora no Observatorio Astron\u00f3mico R. M. Aller. Tam\u00e9n foi secretaria do equipo de goberno da Facultade de Matem\u00e1ticas desde 2009 at\u00e9 2017. \nA s\u00faa investigaci\u00f3n c\u00e9ntrase nos Sistemas Estelares Dobres e M\u00faltiples, na mec\u00e1nica celeste e na contaminaci\u00f3n luminosa. Ten participado en numerosas campa\u00f1as de observaci\u00f3n astron\u00f3mica, en diferentes observatorios internacionais, para a obtenci\u00f3n posici\u00f3ns relativas destes astros utilizando t\u00e9cnicas microm\u00e9tricas e de interferometr\u00eda speckle. No transcurso dunha delas descubriu a estrela dobre, LING 1, situada na constelaci\u00f3n de Cassiopeia. \u00c9 membro da Comisi\u00f3n G1da Uni\u00f3n Astron\u00f3mica Internacional e asesora cient\u00edfica da Sociedade Astron\u00f3mica de Francia.\nPertence \u00e1 Comisi\u00f3n Muller e Astronom\u00eda da Sociedade Espa\u00f1ola de Astronom\u00eda, e desenvolve unha importante actividade divulgadora, participando en actividades para fomentar as vocaci\u00f3ns femininas en ciencias como \"Unha enxe\u00f1eira ou cient\u00edfica en cada cole\". Foi comisaria, xunto con Eulalia P\u00e9rez Sede\u00f1o, da exposici\u00f3n \"Con A de Astr\u00f3nomas\", e coordinou o calendario \"Astr\u00f3nomas que fixeron historia\". \u00c9 unha das cient\u00edficas da axenda feminista 2016 do Observatorio da Mari\u00f1a pola Igualdade e do proxecto \"Donas do c\u00f3digo\".\nReco\u00f1ecementos.\nEn 2010 recibiu o I premio \u00e1 Introduci\u00f3n da Perspectiva de X\u00e9nero na Docencia da USC, e en 2014 o premio Edmond Girad da Sociedade Astron\u00f3mica de Francia."}
{"id": "505025", "revid": "98629", "url": "https://gl.wikipedia.org/wiki?curid=505025", "title": "When a Stranger Calls (filme de 2006)", "text": "When a Stranger Calls \u00e9 un filme estadounidense de 2006 dirixido por Simon West e escrito por Jake Wade Wall. Est\u00e1 protagonizado por Camilla Belle, Brian Geraghty, Katie Cassidy e Clark Gregg."}
{"id": "505026", "revid": "89787", "url": "https://gl.wikipedia.org/wiki?curid=505026", "title": "\u00dej\u00f3\u00f0\u00f3lfr \u00f3r Hv\u00edni", "text": "\u00dej\u00f3\u00f0\u00f3lfr de Hvinir (en n\u00f3rdico antigo) ou Thj\u00f3d\u00f3lf de Hv\u00ednir (en ingl\u00e9s), Tjodolv den kvinv\u00e6rske (en noruegu\u00e9s), Thjodolf den Hvinverske (en dinamarqu\u00e9s), Tjodolv av Hvin (en sueco), \u00e9 un escaldo noruegu\u00e9s que viviu a finais do s\u00e9culo IX e comezos do X, na corte de Harald I de Noruega. Foi o autor do \"Ynglingatal\" e do \"Haustl\u00f6ng\", d\u00faas das fontes de maior antig\u00fcidade da mitolox\u00eda n\u00f3rdica. \nTraxectoria.\nThj\u00f3d\u00f3lf \u00e9, sen d\u00fabida, orixinario, como o seu nome suxire, do Hv\u00ednir (ou Hvinir), unha rexi\u00f3n situada ao redor do fiorde que hoxe leva o nome de fiorde \"Feda\" (\"Fedafjord\" en noruegu\u00e9s), no territorio do municipio de Kvinesdal, no sur de Noruega. \nFoi escaldo do rei Harald de Noruega (\"Hinn h\u00e1rfagri\") e tam\u00e9n foi \"un amigo moi \u00edntimo\" do rei \"(Saga de Harald, o de fermosa cabeleira\", como titor do seu fillo Gudrod lj\u00f3mi. \nObras.\nO \"Ynglingatal\".\n\"Ynglingatal\" significa \"Lista dos Ynglingar\u201d. Foi composta por \u00dej\u00f3\u00f0\u00f3lfr, para R\u00f6gnvald o Glorioso (ou \"Heidumh\u00e6re\") un xefe de Vestfold, curm\u00e1n de Harald I de Noruega. \u00c9 unha xenealox\u00eda versificada en trinta e sete estrofas da dinast\u00eda real sueca de Uppsala, a dinast\u00eda Ynglingar (\u00e9 dicir, descendentes do rei Yngvi ou Yngvi-Freyr), na que se mencionan vinte e sete antepasados do rei. A enumeraci\u00f3n comeza co lendario rei Fj\u00f6lnir e se indica, en cada caso, o xeito en que morreu e o lugar do seu enterramento. \nO \"Ynglingatal\" serviulle como fonte a Snorri Sturluson para escribir a s\u00faa \"Saga Ynglingar\". As\u00ed o reco\u00f1ece no pr\u00f3logo da s\u00faa \"Heimskringla\" ou \"Historia dos Reis de Noruega\" (da que a \"Saga dos Ynglingar\" constit\u00fae a primeira parte), e c\u00edtao sistematicamente na s\u00faa saga. Con todo, na medida en que Snorri afirma no seu pr\u00f3logo que trinta devanceiros de Rognvald est\u00e1n no \"Ynglingatal,\" \u00e9 posible que a parte inicial desaparecese.\nA \"Haustl\u00f6ng\".\nSnorri tam\u00e9n transmitiu o \"Haustl\u00f6ng\" (\"Sk\u00e1ldskaparm\u00e1l\", , ). O seu nome significa \"Outono longo\", que quizais se refira ao tempo que o escaldo empregrou na composici\u00f3n. Do mesmo xeito que o \"Ragnarsdr\u00e1pa\", a \"Haustl\u00f6ng\" describe escenas mitol\u00f3xicas representadas sobre un escudo que lle fora ofrecido ao escaldo por Thorleif o sabio (\"spaki\"). Con vinte estrofas (pero quizais fose m\u00e1is longo na orixe) escrito en \"dr\u00f3ttkvaett,\" o que se conserva c\u00e9ntrase en d\u00faas escenas mitol\u00f3xicas: o poema que narra a traiz\u00f3n de Loki a I\u00f0unn, a \"cura da vellez\" dos \u00c6sir, que foi raptada polo \"j\u01ebtunn\" \u00dejazi en forma de aguia e o que narra o vitorioso combate de Thor contra o m\u00e1is forte dos \"j\u01ebtnar\", Hrungnir. \nOutras estrofas.\nNo seu \"Edda\" (\"Gylfaginning\", e \"Sk\u00e1ldskaparm\u00e1l\", ), Snorri tam\u00e9n atrib\u00fae a Thj\u00f3d\u00f3lf d\u00faas estrofas hoxe consideradas como parte do \"Haraldskv\u00e6\u00f0i\" ou \"Hrafnsm\u00e1l\", obra doutro escaldo na corte de Harald I, Th\u00f3rbj\u00f6rn hornklofi. "}
{"id": "505027", "revid": "23204", "url": "https://gl.wikipedia.org/wiki?curid=505027", "title": "Cr\u00edmenes de familia", "text": "Cr\u00edmenes de familia \u00e9 un filme arxentino de 2020 dirixido por Sebasti\u00e1n Schindel, escrito por Pablo Del Teso e Sebasti\u00e1n Schindel e protagonizado por Cecilia Roth, Miguel \u00c1ngel Sol\u00e1 e Sof\u00eda Gala Castiglione."}
{"id": "505028", "revid": "15490", "url": "https://gl.wikipedia.org/wiki?curid=505028", "title": "Thj\u00f3d\u00f3lf de Hv\u00ednir", "text": ""}
{"id": "505030", "revid": "23204", "url": "https://gl.wikipedia.org/wiki?curid=505030", "title": "Sheikh Jackson", "text": "Sheikh Jackson (en ) \u00e9 un filme exipcio de 2017 dirixido por Amr Salama. Estreouse na secci\u00f3n Presentaci\u00f3ns Especiais do Festival Internacional de Cinema de Toronto de 2017. Foi escollido como candidato de Exipto para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, mais finalmente non foi nomeado."}
{"id": "505031", "revid": "23204", "url": "https://gl.wikipedia.org/wiki?curid=505031", "title": "Eshtebak", "text": "Eshtebak (en ) \u00e9 un filme franco-exipcio de 2016 dirixido por Mohamed Diab. Foi escollido oficialmente para o Festival Internacional de Cinema de Cannes de 2016 e foi o filme inaugural da secci\u00f3n Un Certain Regard ese ano. Foi escollido como candidato de Exipto para o \u00d3scar \u00f3 mellor filme en lingua non inglesa na 89\u00aa edici\u00f3n dos premios, mais finalmente non foi nomeado. Ga\u00f1ou o premio \u00f3 mellor filme no Festival Internacional de Cinema de Kerala."}
{"id": "505032", "revid": "98629", "url": "https://gl.wikipedia.org/wiki?curid=505032", "title": "Corais hermat\u00edpicos", "text": " \nDenom\u00ednanse corais hermat\u00edpicos a aqueles antozoos que contrib\u00faen significativamente \u00e1 construci\u00f3n dos arrecifes coralinos, mediante a achega de carbonato c\u00e1lcico proveniente dos seus esqueletos. Os corais anhermat\u00edpicos, pola contra, son aquelas especies de corais que non contrib\u00faen \u00e1 construci\u00f3n de arrecifes. \nConcepto.\nO termo hermat\u00edpico foi cu\u00f1ado por Wells en 1933, condicionando a s\u00faa definici\u00f3n de 'coral hermat\u00edpico' a aqueles corais que conte\u00f1en algas zooxantelas simbi\u00f3ticas. \nPor\u00e9n, esta xeneralizaci\u00f3n \u00e9 err\u00f3nea, e foi utilizada at\u00e9 hoxe en gran parte da bibliograf\u00eda cient\u00edfica sobre os corais. De feito, as\u00f3cianse os corais hermat\u00edpicos con aquelas especies que viven en augas superficiais, e que por tanto reciben a suficiente cantidade de luz solar para alimentar as zooxantelas que conviven nos tecidos dos seus p\u00f3lipos coralinos. Pero existen especies coralinas de augas profundas, como \"Lophelia pertusa\", que son importantes construtoras de arrecifes, ou especies de augas superficiais do x\u00e9nero \"Tubastraea\", que carecen de zooxantelas polo que son anhermat\u00edpicas.\nEtimolox\u00eda.\nO adxectivo hermat\u00edpico deriva dos termos do grego antigo \u1f12\u03c1\u03bc\u03b1 \"h\u00e9rma\", \"rocha\", \"escollo\", \"arrecife\", e \u03c4\u03c5\u03c0\u03c4\u03ad\u03b9\u03bd \"typt\u00e9in\", \"modelar\", \"formar\", co sufixo \"-ico\", propio dos adxectivos.\nAntozoos hermat\u00edpicos.\nOs corais hermat\u00edpicos son corais coloniais da subclase dos hexacoraliarios, orde das escleractinias ou escleractinios (os chamados corais duros) con esqueleto de carbonato c\u00e1lcico que viven en mares tropicais, en augas temperadas (a m\u00e1is de 8 \u00b0C) e ben iluminadas (a menos de 36 m de profundidade)."}
{"id": "505033", "revid": "72012", "url": "https://gl.wikipedia.org/wiki?curid=505033", "title": "Coral hermat\u00edpico", "text": ""}
{"id": "505034", "revid": "27155", "url": "https://gl.wikipedia.org/wiki?curid=505034", "title": "Grupo acetoxi", "text": "O grupo acetoxi, abreviado como AcO ou OAc, cuxo nome preferido pola IUPAC \u00e9 acetiloxi, \u00e9 un grupo qu\u00edmico funcional coa estrutura CH3-C(=O)-O-. Difer\u00e9nciase dun grupo acetilo (CH3-C(=O)-) pola presenza dun \u00e1tomo de ox\u00edxeno adicional. O nome acetoxi \u00e9 a forma curta de \"acetil-oxi\".\nFunctionalidade.\nUn grupo acetoxi pode utilizarse como unha proteci\u00f3n para unha funcionalidade alcohol nunha ruta sint\u00e9tica a\u00ednda que o propio grupo protector se denomina grupo acetilo."}
{"id": "505035", "revid": "27155", "url": "https://gl.wikipedia.org/wiki?curid=505035", "title": "Acetoxi", "text": ""}
{"id": "505036", "revid": "27155", "url": "https://gl.wikipedia.org/wiki?curid=505036", "title": "Acetiloxi", "text": ""}
{"id": "505037", "revid": "89787", "url": "https://gl.wikipedia.org/wiki?curid=505037", "title": "D\u0101vis Roz\u012btis", "text": "D\u0101vis Roz\u012btis, nado o 16 de marzo de 1990 en C\u0113sis, \u00e9 un xogador profesional de baloncesto let\u00f3n que xoga no TAU Castell\u00f2 da Liga LEB Ouro.\nTraxectoria profesional.\nO 7 de novembro de 2017, Roz\u012btis asinou por un mes e medio co For\u00e7a Lleida CE da Liga LEB Ouro.\nO 17 de decembro de 2017, Roz\u012btis asinou ata final de tempada polo Club Ourense Baloncesto da Liga LEB Ouro. O 11 de xu\u00f1o de 2018, anunciouse a renovaci\u00f3n de Roz\u012btis por unha tempada m\u00e1is co Ourense.\nO 5 de xullo de 2019, Roz\u012btis converteuse en xogador do Gipuzkoa Basket da Liga LEB Ouro por unha tempada.\nO 26 de xullo de 2020, Roz\u012btis asinou por unha tempada co B\u00e0squet Girona, acabado de ascender \u00e1 Liga LEB Ouro.\nO 8 de agosto de 2021, Roz\u012btis asinou polo AB Castell\u00f2 da LEB Ouro."}
{"id": "505041", "revid": "7523", "url": "https://gl.wikipedia.org/wiki?curid=505041", "title": "Davis Rozitis", "text": ""}
{"id": "505042", "revid": "23204", "url": "https://gl.wikipedia.org/wiki?curid=505042", "title": "Fataat El Masnaa", "text": "Fataat El Masnaa (en ) \u00e9 un filme exipcio de 2013 dirixido por Mohamed Khan. O filme estreouse no Festival Internacional de Cinema de Dubai en decembro de 2013. Foi escollido como candidato de Exipto para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado."}
{"id": "505043", "revid": "72012", "url": "https://gl.wikipedia.org/wiki?curid=505043", "title": "Corais anhermat\u00edpicos", "text": ""}
{"id": "505044", "revid": "4817", "url": "https://gl.wikipedia.org/wiki?curid=505044", "title": "LARES", "text": "LARES (acr\u00f3nimo de \"Laser Relativity Satellite\") \u00e9 un sat\u00e9lite artificial da Axencia Espacial Italiana lanzado o 13 de febreiro de 2012 mediante un foguete Vega desde o Centro Espacial de Kourou.\nCaracter\u00edsticas.\nLARES \u00e9 un sat\u00e9lite pasivo de forma esf\u00e9rica e 400 kg de masa cun di\u00e1metro de 376 mm e feito de tungsteno. A s\u00faa superficie est\u00e1 cuberta de 92 espellos retrorreflectores para poder facer medici\u00f3ns moi precisas enviando feixes l\u00e1ser desde terra cara o sat\u00e9lite e facer estudos do campo gravitatorio terrestre e da teor\u00eda da relatividade, en concreto o efecto Lense-Thirring."}
{"id": "505045", "revid": "72012", "url": "https://gl.wikipedia.org/wiki?curid=505045", "title": "Laser Relativity Satellite", "text": ""}
{"id": "505046", "revid": "23204", "url": "https://gl.wikipedia.org/wiki?curid=505046", "title": "El sheita elli fat", "text": "El sheita elli fat (en \u200e) \u00e9 un filme exipcio de 2012 dirixido por Ibrahim El Batout. O filme foi escollido como candidato de Exipto para o \u00d3scar \u00f3 mellor filme en lingua non inglesa na 86\u00aa edici\u00f3n dos premios, mais finalmente non foi nomeado."}
{"id": "505047", "revid": "23204", "url": "https://gl.wikipedia.org/wiki?curid=505047", "title": "El Shoq", "text": "El Shoq (en ) \u00e9 un filme exipcio de 2011 dirixido por Khaled El Hagar. O filme foi escollido como candidato de Exipto para o \u00d3scar \u00f3 mellor filme en lingua non inglesa na 84\u00aa edici\u00f3n dos premios, mais finalmente non foi nomeado."}
{"id": "505048", "revid": "72012", "url": "https://gl.wikipedia.org/wiki?curid=505048", "title": "Cosm\u00f3dromo de Kapustin Yar", "text": ""}
{"id": "505049", "revid": "72012", "url": "https://gl.wikipedia.org/wiki?curid=505049", "title": "Escleractinios", "text": ""}
{"id": "505050", "revid": "4817", "url": "https://gl.wikipedia.org/wiki?curid=505050", "title": "Larets", "text": "Larets \u00e9 un sat\u00e9lite artificial ruso lanzado o 27 de setembro de 2003 mediante un foguete Kosmos 3M desde o Cosm\u00f3dromo de Plesetsk.\nCaracter\u00edsticas.\nLarets \u00e9 un sat\u00e9lite pasivo de forma esf\u00e9rica duns 21 kg de masa coa superficie cuberta con 60 espellos retrorreflectores para poder facer medici\u00f3ns moi precisas desde terra usando feixes l\u00e1ser con finalidades xeod\u00e9sicas. O sat\u00e9lite sirve tam\u00e9n como obxectivo para calibraci\u00f3n de radares en terra."}
{"id": "505051", "revid": "23204", "url": "https://gl.wikipedia.org/wiki?curid=505051", "title": "Rassayel El Bahr", "text": "Rassayel El Bahr (en ) \u00e9 un filme exipcio de 2010 dirixido por Daoud Abdel Sayed. O filme foi escollido como candidato de Exipto para o \u00d3scar \u00f3 mellor filme en lingua non inglesa na 83\u00aa edici\u00f3n dos premios, mais finalmente non foi nomeado."}
{"id": "505052", "revid": "88215", "url": "https://gl.wikipedia.org/wiki?curid=505052", "title": "51\u00ba Rally de Ferrol", "text": ""}
{"id": "505053", "revid": "25871", "url": "https://gl.wikipedia.org/wiki?curid=505053", "title": "Aleksandr Laveikin", "text": "Aleksandr Ivanovich Laveikin, nado en Moscova o 21 de abril de 1951, \u00e9 un cosmonauta sovi\u00e9tico que formou parte da misi\u00f3n Soiuz TM-2.\nTraxectoria.\nLaveikin graduouse como enxe\u00f1eiro na Escola T\u00e9cnica Superior Bauman de Moscova en 1974. Entrou no corpo de cosmonautas en 1989, e participou na misi\u00f3n Soiuz TM-2, pasando un total de 174,14 d\u00edas no espazo."}
{"id": "505055", "revid": "23204", "url": "https://gl.wikipedia.org/wiki?curid=505055", "title": "El-Gezeira", "text": "El-Gezeira () \u00e9 un filme exipcio de 2007 dirixido por Sherif Arafa. Est\u00e1 prtoagonizado por Ahmed El Sakka, Mahmoud Yacine, Hend Sabri e Khaled Elsawy. Foi escollido como candidato de Exipto para o \u00d3scar \u00f3 mellor filme en lingua non inglesa na 81\u00aa edici\u00f3n dos premios, mais finalmente non foi nomeado."}
{"id": "505056", "revid": "4817", "url": "https://gl.wikipedia.org/wiki?curid=505056", "title": "Wendy B. Lawrence", "text": "Wendy Barrien Lawrence, nada en Jacksonville, Florida, o 2 de xullo de 1959, \u00e9 unha astronauta estadounidense retirada que formou parte da misi\u00f3ns STS-114, STS-67, STS-91 e STS-86.\nTraxectoria.\nLawrence graduouse en enxe\u00f1er\u00eda oce\u00e1nica pola Academia Naval dos Estados Unidos en 1981 e \u00e9 m\u00e1ster na mesma materia polo Instituto Tecnol\u00f3xico de Massachusetts e a Instituci\u00f3n Oceanogr\u00e1fica Woods Hole en 1988.\nFoi seleccionada como astronauta pola NASA en marzo de 1992, participando nas misi\u00f3ns STS-114, STS-67, STS-91 e STS-86 e pasando un total de 51,16 d\u00edas no espazo."}
{"id": "505057", "revid": "23204", "url": "https://gl.wikipedia.org/wiki?curid=505057", "title": "Fi shaket Masr El Gedeeda", "text": "Fi shaket Masr El Gedeeda (en ) \u00e9 un filme exipcio de 2007 dirixido por Mohamed Khan. Foi escollido como candidato de Exipto para o \u00d3scar \u00f3 mellor filme en lingua non inglesa na 80\u00aa edici\u00f3n dos premios, mais finalmente non foi nomeado."}
{"id": "505059", "revid": "72012", "url": "https://gl.wikipedia.org/wiki?curid=505059", "title": "Vasili Lazarev", "text": "Vasili Grigorievich Lazarev, nado en Poroshino o 23 de febreiro de 1928 e finado o 31 de decembro de 1990, foi un cosmonauta sovi\u00e9tico que formou parte das misi\u00f3ns Soiuz 12 e Soiuz 18-1.\nTraxectoria.\nLazarev graduouse na Escola Superior da Forza A\u00e9rea e doutorouse en medicina en 1951. Entrou no corpo de cosmonautas en 1966, e participou nas misi\u00f3n Soiuz 12 e Soiuz 18-1, convert\u00e9ndose nun dos dous primeiros tripulantes en sobrevivir a unha execci\u00f3n durante un lanzamento. Pasou un total de 1,98 d\u00edas no espazo."}
{"id": "505060", "revid": "23204", "url": "https://gl.wikipedia.org/wiki?curid=505060", "title": "Tundama (filme)", "text": "Tundama \u00e9 un filme de animaci\u00f3n en 3D colombiano estreado o 20 de xullo de 2020. Dirixido por Diego e Edison Yaya, contou coas voces de Leonardo Castellanos, Zulma Rinc\u00f3n, Omar Moyano, \u00d3scar Peraff\u00e1n e Magdalena S\u00e1nchez. A realizaci\u00f3n do filme tardou arredor de seis anos e contou coa participaci\u00f3n de 75 profesionais. Perante a continxencia xerada pola pandemia de COVID-19, \"Tundama\" foi unha das primeiras produci\u00f3ns cinematogr\u00e1ficas colombianas estreadas en formato de autocinema. \u00c9 o primeiro filme rodado en lingua muisca, unha lingua que desapareceu c. 1800.\nSinopse.\nO valente cacique Tundama enfronta a devastadora chegada dos colonizadores espa\u00f1ois a Am\u00e9rica. No medio desta cruenta batalla, dous nenos en busca da s\u00faa irm\u00e1 secuestrada quedan no medio do conflito de culturas e sacan \u00e1 boia todo tipo de sentimentos que at\u00e9 ent\u00f3n ti\u00f1an profundamente agochados."}
{"id": "505061", "revid": "4817", "url": "https://gl.wikipedia.org/wiki?curid=505061", "title": "Aleksandr Lazutkin", "text": "Aleksandr Ivanovich Lazutkin, nado en Moscova o 30 de outubro de 1957, \u00e9 un cosmonauta ruso que formou parte da misi\u00f3n Soiuz TM-25.\nTraxectoria.\nLazutkin graduouse como enxe\u00f1eiro e entrou no corpo de cosmonautas en 1992, participando na misi\u00f3n Soiuz TM-25 e pasando un total de 184,92 d\u00edas no espazo."}
{"id": "505063", "revid": "22570", "url": "https://gl.wikipedia.org/wiki?curid=505063", "title": "Lincoln Calibration Sphere", "text": "Lincoln Calibration Sphere ou LCS foron unha serie de sat\u00e9lites artificiais pasivos dos Estados Unidos usados como obxectivos para a calibraci\u00f3n de radares terrestres.\nCaracter\u00edsticas.\nOs sat\u00e9lites LCS eran esferas hocas de aluminio cunha secci\u00f3n precisa para servir como obxectivo para a calibraci\u00f3n de radares terrestres. Eran constru\u00eddos por Rohr Corp. para o Laboratorio Lincoln, de onde lles ven o nome. Ti\u00f1an un di\u00e1metro de 1,12 m e un espesor de 3,2 mm, cunha masa duns 34 kg. Lanz\u00e1ronse catro LCS entre 1965 e 1971, dos cales dous non chegaron a \u00f3rbita por problemas nos foguetes lanzadores. Os dous que a\u00ednda est\u00e1n en \u00f3rbita util\u00edzanse a\u00ednda con fins de calibraci\u00f3n."}
{"id": "505064", "revid": "72012", "url": "https://gl.wikipedia.org/wiki?curid=505064", "title": "LCS", "text": ""}
{"id": "505068", "revid": "1131", "url": "https://gl.wikipedia.org/wiki?curid=505068", "title": "H\u00f3rreo da Reitoral de San Marti\u00f1o de Vilaboa", "text": "O h\u00f3rreo da casa reitoral da parroquia de Vilaboa, situado no lugar do Toural, \u00e9 o meirande h\u00f3rreo do concello de Vilaboa (seguido de preto pola paneira de Cobres) e, asemade, \u00e9 a segunda \u201ch\u00f3rrea\u201d de canter\u00eda sobre esteos de maior tama\u00f1o de toda Galicia logo da do mosteiro de San Xo\u00e1n de Poio.\n\u00c1chase dentro dun exclusivo grupo de h\u00f3rreos alongados e moi anchos de ampla cox\u00eda sustentados por tr\u00edos de p\u00e9s, cepas transversais ou celeiros denominados \u201ch\u00f3rreas\u201d. Tipoloxicamente tr\u00e1tase dunha construci\u00f3n de pedra similar ao cl\u00e1sico h\u00f3rreo tipo Morrazo.\nDescrici\u00f3n.\nData do s\u00e9culo XVIII e pos\u00fae 36 p\u00e9s organizados en tres fileiras de 12 p\u00e9s, 33 vans, un corpo feito exclusivamente con pedra, unha \u00fanica porta de acceso no lado oeste con frontispicio ou pinche do penal que a diferencia doutros edificios similares, e mais unha cuberta a d\u00faas augas de tellas \u00e1rabes cer\u00e1micas soportada por seis rexas tesoiras de casti\u00f1eiro. Os esteos est\u00e1n rematados en tornarratos troncoc\u00f3nicos, o piso da c\u00e1mara aparece composto por longos perpia\u00f1os, todo o per\u00edmetro da mesma \u00e1chase embelecido cunha cornixa superior de granito e os pinch\u00f3ns das fachadas est\u00e1n aireados por tres postes biselados lixeiramente separados, tal e como fan as pedras caladas que ventilan os costados. Ten 17,3 metros de longura, 3,4 de anchura, 4 de altura (2 na c\u00e1mara) e 58,82 metros cadrados de superficie.\nNa fachada norte destacan d\u00faas faces riseiras.\nEn decembro do 2012 logo dun forte treb\u00f3n as podres trabes da fachada sur cederon, levando consigo o teito da metade do h\u00f3rreo, tirando varias pilastras da parede leste e movendo as pezas de canter\u00eda da c\u00e1mara. O Concello de Vilaboa contactou coa arquidiocese de Santiago de Compostela, e en 2014 comezaron as obras de restauraci\u00f3n."}
{"id": "505072", "revid": "54334", "url": "https://gl.wikipedia.org/wiki?curid=505072", "title": "Rosana Rodr\u00edguez L\u00f3pez", "text": "Rosana Rodr\u00edguez L\u00f3pez \u00e9 unha docente e investigadora en matem\u00e1ticas na Universidade de Santiago de Compostela.\nTraxectoria.\nRosana Rodr\u00edguez L\u00f3pez \u00e9 doutora en matem\u00e1ticas, obtendo o doutoramento no ano 2005 coa tese doutoral \"Soluci\u00f3ns peri\u00f3dicas para ecuaci\u00f3ns diferenciais non lineais\" dirixida por Juan Jos\u00e9 Nieto Roig. \nMembro do antigo Departamento de An\u00e1lise Matem\u00e1tica e actual Departamento de Estat\u00edstica, An\u00e1lise Matem\u00e1tica e Optimizaci\u00f3n, \u00e9 docente investigadora e vicedecana da Facultade de Matem\u00e1ticas dende 2017 e coordinadora do grao en Matem\u00e1ticas. Anteriormente gozou dunha Bolsa de Formaci\u00f3n para Persoal Investigador (FPI) e foi docente en centros de secundaria.\n\u00c9 de destacar as\u00ed mesmo o seu labor como divulgadora, principalmente no \u00e1mbito local da cidade de Santiago.\nOs seus campos de investigaci\u00f3n son as ecuaci\u00f3ns diferenciais e a matem\u00e1tica difusa.\nObtivo o reco\u00f1ecemento mundial da comunidade matem\u00e1tica en 2005, cando publicou na revista \"Order\" o artigo \u201cContractive Mapping Theorems in Partially \"Ordered\" Sets and Applications to Ordinary Differential Equations\u201d, xunto a Juan Jos\u00e9 Nieto. Este traballo \u00e9 un dos m\u00e1is citados no \u00e1mbito acad\u00e9mico matem\u00e1tico de orixe espa\u00f1ola. Desde ent\u00f3n asinou preto de setenta traballos de an\u00e1lise matem\u00e1tica, con alto grao de citaci\u00f3n."}
{"id": "505074", "revid": "104999", "url": "https://gl.wikipedia.org/wiki?curid=505074", "title": "Alicia Calder\u00f3n Taz\u00f3n", "text": "Alicia Calder\u00f3n \u00e9 unha f\u00edsica, investigadora espa\u00f1ola, que traballa no Instituto de F\u00edsica de Cantabria, centro mixto Universidade de Cantabria e CSIC. \nTraxectoria.\nAlicia Calder\u00f3n \u00e9 licenciada e doutora en Ciencias F\u00edsicas. Realizou a s\u00faa tese doutoral no sistema de ali\u00f1amento das c\u00e1maras de muones do detector CMS dentro do Instituto de F\u00edsica de Cantabria (IFCA), Centro Mixto do Consello Superior de Investigaci\u00f3ns Cient\u00edficas (CSIC) e a Universidade de Cantabria (UC), Cantabria, Espa\u00f1a. \u00c9 investigadora no IFCA desde 2012.\nEn 2012 foi investigadora JAE-DOC dentro do grupo de F\u00edsica de Part\u00edculas no (IFCA). \u00c9 especialista na an\u00e1lise dos datos recollidos polo Experimento CMS (tam\u00e9n denominado detector de part\u00edculas CMS ou Compact Muon Solenoid), ferramenta de ouro do Gran Colisionador de Hadrones (tam\u00e9n chamado acelerador LHC o Large Hadron Collider) do CERN..\nEn novembro de 2014 foi responsable xunto a outros investigadores do IFCA e do experimento CMS, do desenvolvemento e implementaci\u00f3n da pol\u00edtica de publicaci\u00f3n de datos de CMS en aberto impulsada por Teresa Rodrigo Anoro, investigadora do IFCA e presidenta do consello da colaboraci\u00f3n CMS. A contribuci\u00f3n espa\u00f1ola \u00e1 iniciativa de Open Data do CERN considerouse moi relevante dentro do proxecto de publicaci\u00f3n dos resultados dos experimentos do Gran Colisionador de Hadrones a trav\u00e9s dun portal de datos abertos (open data) cos datos das colisi\u00f3ns reais producidos polos experimentos do LHC, a disposici\u00f3n para a comunidade cient\u00edfica e proxectos educativos. Kati Lassila-Perini confirma que esta colaboraci\u00f3n CMS foi o primeiro experimento en F\u00edsica de Altas Enerx\u00edas en facer p\u00fablicos os seus datos.\nEn 2015, Calder\u00f3n empezou a ser co\u00f1ecida polo seu traballo e \u00e9 habitualmente requirida como relatora. En decembro dese ano, por exemplo,participou na mesa redonda 'Mulleres cient\u00edficas. Mulleres na Ciencia', no marco da exposici\u00f3n \"Muller e Ciencia. 13 nomes para cambiar o mundo\" organizada pola Biblioteca Central de Cantabria en Santander coa colaboraci\u00f3n da Universidade de Cantabria e do Goberno Rexional de Cantabria, creada pola C\u00e1tedra Tom\u00e1s Pascual Sanz-CENIEH, en colaboraci\u00f3n coa Fundaci\u00f3n Espa\u00f1ola para a Ciencia e a Tecnolox\u00eda (FECYT).\n\u00c9 unha gran defensora da divulgaci\u00f3n cient\u00edfica na sociedade, para provocar curiosidade, para ampliar o co\u00f1ecemento xeral e para explicar a importancia da ciencia e da educaci\u00f3n para o futuro e o desenvolvemento da sociedade a trav\u00e9s de industrias competitivas e un aceptable nivel tecnol\u00f3xico que merecen unha investimento en ciencia e tecnolox\u00eda.\nReco\u00f1ecementos.\nEn 2021 \u00e9 elixida como unha das dez cient\u00edficas m\u00e1is relevantes de Espa\u00f1a pola Fundaci\u00f3n Aquae."}
{"id": "505076", "revid": "23204", "url": "https://gl.wikipedia.org/wiki?curid=505076", "title": "Chirostenotes", "text": "Chirostenotes \u00e9 un x\u00e9nero de dinosauros oviraptorosauros que viviron no Cret\u00e1ceo serodio (hai uns 76,5 mill\u00f3ns de anos) en Alberta, Canad\u00e1. A especie de tipo \u00e9 Chirostenotes pergracilis.\nHistoria da descuberta.\n\"Chirostenotes\" ten unha confusa historia de descubrimento e nomeamento. Os primeiros f\u00f3siles de \"Chirostenotes\", un par de mans, foron atopados en 1914 por George Fryer Sternberg preto de Little Sandhill Creek na Formaci\u00f3n Dinosaur Park do Campaniano do Canad\u00e1, a cal achegou m\u00e1is dinosauros que calquera outra formaci\u00f3n canadense. Os esp\u00e9cimes foron estudados por Lawrence Morris Lambe quen, por\u00e9n, morreu antes de ser quen de nomealo formalmente. En 1924, Charles Whitney Gilmore adoptou o nome que atopou nos apuntamentos de Lambe e describiu a especie tipo como \"Chirostenotes pergracilis\". O nome xen\u00e9rico deriva do grego \"cheir\", \"man\", e \"stenotes\", \"estreitez\". O nome espec\u00edfico quere dicir \"en todo\", \"per~\", \"gracil\", \"gracilis\", en lat\u00edn. O holotipo \u00e9 NMC 2367, o par de mans. Outro f\u00f3sil conectado con \"Chirostenotes\" \u00e9 o esp\u00e9cime CMN\u00a08776, unhas mand\u00edbulas con dentes estra\u00f1os que foron orixinalmente referidos por Gilmore como \"Chirostenotes pergracilis\". Hoxe s\u00e1bese que \"Chirostenotes\" era un oviraptosauro sen dentes, e as mand\u00edbulas foron renomeadas como \"Richardoestesia\" e proceden dun dinosauro desco\u00f1ecido, probablemente un Dromaeosauridae."}
{"id": "505077", "revid": "23204", "url": "https://gl.wikipedia.org/wiki?curid=505077", "title": "Chirostenotes pergracilis", "text": ""}
{"id": "505078", "revid": "89787", "url": "https://gl.wikipedia.org/wiki?curid=505078", "title": "Victoria Otero", "text": "Mar\u00eda Victoria Otero Espinar, nada en Lugo en 1962, \u00e9 unha matem\u00e1tica galega, profesora e investigadora na Universidade de Santiago de Compostela.\nTraxectoria.\nLicenciada en Matem\u00e1ticas pola Universidade de Santiago de Compostela (USC), Otero completou a s\u00faa formaci\u00f3n investigando en centros de Estados Unidos e de Francia. En 1992, finalizou o seu doutoramento sobre sistemas din\u00e1micos discretos na USC baixo a supervisi\u00f3n de Charles Tresser (Universidade de Niza Sophia Antipolis e Centro de Investigaci\u00f3n IBM en Nova York) e do catedr\u00e1tico Fernando Costal Pereira.\nTraballa na USC como profesora do Departamento de Estat\u00edstica, An\u00e1lise Matem\u00e1tica e Optimizaci\u00f3n, e \u00e9 membro do Consello Cient\u00edfico do Instituto de Matem\u00e1ticas da USC. Ademais, foi Vicerreitora de Titulaci\u00f3ns desde desde 2018 at\u00e9 marzo de 2020. Participou en m\u00e1is de vinte proxectos de I+D financiados en convocatorias p\u00fablicas e \u00e9 autora de m\u00e1is de 40 artigos cient\u00edficos en revistas inclu\u00eddas na publicaci\u00f3n especializada \"Journal Citation Reports\" (JCR). Colabora con investigadores da USC e con especialistas internacionais como Ravi Agarwal (Florida Institute of Technology), Hyman Bass (Universidade de Columbia) ou Paul Glendinning (Cambridge University).\nVictoria Otero foi decana da Facultade de Matem\u00e1ticas da USC entre 2009 e 2017, un per\u00edodo moi frut\u00edfero para o centro . \nEn paralelo \u00e1 s\u00faa carreira acad\u00e9mica, Otero preside a Comisi\u00f3n Profesional da Real Sociedade Matem\u00e1tica Espa\u00f1ola desde 2007, \u00e9 membro do grupo de investigaci\u00f3n \"Ecuaci\u00f3ns diferenciais non lineares\", e foi presidenta da Conferencia de Decanos de Matem\u00e1ticas entre 2016 e 2017.\nReco\u00f1ecementos.\nEn 2015, as redacci\u00f3ns do Grupo Correo Galego reco\u00f1eceron unanimemente a traxectoria e o traballo de Otero \u00e1 fronte da Facultade de Matem\u00e1ticas da USC polo que ingresou no club Galegos do Ano."}
{"id": "505079", "revid": "98629", "url": "https://gl.wikipedia.org/wiki?curid=505079", "title": "Im\u0101rat Ya\u02bfq\u016bb\u012b\u0101n or Omaret Yakobean", "text": "Im\u0101rat Ya\u02bfq\u016bb\u012b\u0101n or Omaret Yakobean (en ) \u00e9 un filme exipcio de 2006 dirixido por Marwan Hamed. Bas\u00e9ase na novela hom\u00f3nima do autor Alaa al-Aswani. Foi escollido como candidato de Exipto para o \u00d3scar \u00f3 mellor filme en lingua non inglesa na 79\u00aa edici\u00f3n dos premios, mais finalmente non foi nomeado."}
{"id": "505081", "revid": "23204", "url": "https://gl.wikipedia.org/wiki?curid=505081", "title": "Baheb el cima", "text": "Baheb el cima (en ) \u00e9 un filme exipcio de 2004 dirixido por Osama Fawzy, protagonizado por Mahmoud Hemaidah e Laila Elwi. \u00c9 unha comedia dram\u00e1tica con \u00e9nfase nos problemas sociais, culturais e relixiosos da sociedade exipcia que introduce a arte como unha salvadora. Foi escollido como candidato de Exipto para o \u00d3scar \u00f3 mellor filme en lingua non inglesa na 77\u00aa edici\u00f3n dos premios, mais finalmente non foi nomeado."}
{"id": "505082", "revid": "23204", "url": "https://gl.wikipedia.org/wiki?curid=505082", "title": "Sahar el layaly", "text": "Sahar el layaly (en ) \u00e9 un filme exipcio de 2003 dirixido por Hani Khalifa. Foi escollido como candidato de Exipto para o \u00d3scar \u00f3 mellor filme en lingua non inglesa na 76\u00aa edici\u00f3n dos premios, mais finalmente non foi nomeado."}
{"id": "505083", "revid": "23204", "url": "https://gl.wikipedia.org/wiki?curid=505083", "title": "A Girl's Secret", "text": "A Girl's Secret (en ) \u00e9 un filme exipcio de 2001 dirixido por Magdy Ahmed Aly. Foi escollido como candidato de Exipto para o \u00d3scar \u00f3 mellor filme en lingua non inglesa na 75\u00aa edici\u00f3n dos premios, mais finalmente non foi nomeado."}
{"id": "505084", "revid": "6", "url": "https://gl.wikipedia.org/wiki?curid=505084", "title": "Solenoide compacto de mu\u00f3ns", "text": "O Solenoide compacto de mu\u00f3ns (en ingl\u00e9s, \"Compact Muon Solenoid\", CMS) \u00e9 un dos dous detectores de part\u00edculas de prop\u00f3sito xeral do gran colisor de hadr\u00f3ns (LCH) do CERN.\nPara constru\u00edlo te\u00f1en colaborado 2600 persoas de 180 institutos cient\u00edficos de diversos pa\u00edses. Est\u00e1 situado na caverna de Cessy (Francia). Ten forma cil\u00edndrica, de 21 metros de longo por 16 de largo, e pesa 12 500 toneladas. En 2020 a s\u00faa actividade xerara xa 1000 publicaci\u00f3ns cient\u00edficas, cada unha con ata 3000 asinantes.\nXunto con ATLAS, foi un dos dous experimentos que levou a cabo o descubrimento do Bos\u00f3n de Higgs."}
{"id": "505085", "revid": "23204", "url": "https://gl.wikipedia.org/wiki?curid=505085", "title": "Al-massir", "text": "Al-massir (en ) \u00e9 un filme franco-exipcio de 1997 dirixido por Youssef Chahine. Estreouse f\u00f3ra de competici\u00f3n no Festival Internacional de Cinema de Cannes de 1997. O filme foi escollido como candidato de Exipto para o \u00d3scar \u00f3 mellor filme en lingua non inglesa na 70\u00aa edici\u00f3n dos premios, mais finalmente non foi nomeado.\nO filme conta a historia de Averroes, un fil\u00f3sofo do s\u00e9culo XII orixinario de Al-Andalus."}
{"id": "505086", "revid": "98629", "url": "https://gl.wikipedia.org/wiki?curid=505086", "title": "Aloidendron", "text": "Aloidendron \u00e9 un x\u00e9nero de plantas suculentas da subfamilia Asphodeloideae. A\u00ednda que algunhas te\u00f1en aspecto de \u00e1rbore, en realidade est\u00e1n relacionadas cos \u00e1loes. O x\u00e9nero foi separado do x\u00e9nero m\u00e1is amplo \"Aloe\" en 2013.\nTaxonom\u00eda.\nOs estudos filoxen\u00e9ticos indicaron que varias especies que estaban situadas tradicionalmente no x\u00e9nero \"Aloe\" eran xeneticamente distintas e formaban un clado separado. En 2013, estas especies foron separadas e clasificadas nun novo x\u00e9nero, \"Aloidendron\", unha decisi\u00f3n que foi confirmada por Manning et al. en 2014.\nEspecies.\nEn 2017, a World Checklist of Selected Plant Families aceptaba as seguintes especies dentro deste x\u00e9nero:"}
{"id": "505091", "revid": "89787", "url": "https://gl.wikipedia.org/wiki?curid=505091", "title": "Aloidendron dichotomum", "text": "Aloidendron dichotomum, antes chamada Aloe dichotoma, \u00e9 unha planta suculenta alta e ramificada con aspecto de \u00e1rbore, a\u00ednda que en realidae est\u00e1 relacionada cos \u00e1loes. \u00c9 nativa do sur de \u00c1frica, concretamente da rexi\u00f3n do Cabo Setentrional de Sur\u00e1frica e de partes do sur de Namibia.\nNomes.\nO nome local na lingua do pobo san \u00e9 \"choje\". Os san utilizaban as p\u00f3las desta planta para facer alxabas para gardar as s\u00faas frechas, unha vez que lle quitaban o interior deix\u00e1ndoas ocas. Como alxaba en ingl\u00e9s se di \"quiver\", de a\u00ed v\u00e9n o nome local ingl\u00e9s que se lle d\u00e1 na zona, \"quiver tree\" ou '\u00e1rbore das alxabas'. O ep\u00edteto do nome cient\u00edfico \"dichotomum\" ref\u00edrese \u00e1 ramificaci\u00f3n dic\u00f3toma da planta. A especie anteriormente estaba clasificada no x\u00e9nero \"Aloe\" como \"Aloe dichotoma\", pero estudos filoxen\u00e9ticos aconsellaron separala no x\u00e9nero \"Aloidendron\" co nome \"Aloidendron dichotomum\" en 2013.\nEspecies relacionadas.\n\"A. dichotomum\" est\u00e1 moi relacionada con outras d\u00faas especies, \"A. pillansii\" e \"A. ramosissimum\", que viven nas mesmas zonas \u00e1ridas do Richtersveld e no deserto de Namibia na zona da fronteira entre Sur\u00e1frica e Namibia. \u00c1s tres especies d\u00e9ronlles diferentes cualificaci\u00f3ns na Lista de especies ameazadas da IUCN: 'vulnerable' para \"A. dichotomum\", 'en perigo cr\u00edtico' para \"A. pillansii\" e 'en perigo' para \"A. ramossisimum\".\nAs tres especies poden distinguirse por algunhas caracter\u00edsticas ben aparentes. En \"A. pillansii\", as inflorescencias colgan por debaixo das follas m\u00e1is baixas, en vez de creceren ergueitas. \"A. ramosissimum\" \u00e9 considerablemetne m\u00e1is pequena, chegando dificilmente a m\u00e1is de 2\u00a0m de altura, polo que ten aspecto de arbusto. A\u00ednda que hai unha gradaci\u00f3n entre a forma arb\u00f3rea de \"A. dichotomum\" e a arbustiva de \"A. ramosissimum\", a relativamente peculiar poboaci\u00f3n de \"A. pillansii\" est\u00e1 separada polo seu diferente tempo de floraci\u00f3n, polo que non se hibrida coas outras d\u00faas especies.\nDistribuci\u00f3n e conservaci\u00f3n.\nUn dos poucos exemplos de bosque espont\u00e1neo de \"A. dichotomum\" \u00e9 o Quiver Tree Forest, a uns 14\u00a0km ao norte de Keetmanshoop, en Namibia. Outro est\u00e1 localizado no Cabo Setentrional, Sur\u00e1frica, en Gannabos.\nEn gran parte da s\u00faa \u00e1rea de distribuci\u00f3n este especie est\u00e1 en declive. A modelizaci\u00f3n da distribuci\u00f3n de \"Aloidendron dichotomum\" en Sur\u00e1frica e Namibia contribu\u00edu a comprender a necesidade de que haxa \u00e1reas protexidas en resposta ao cambio clim\u00e1tico. Os declives desta especie nesas \u00e1reas foron confirmados recentemente por estudos de campo.\nCultivo.\n\"Aloidendron dichotomum\" cult\u00edvase en \u00e1reas \u00e1ridas de todo o mundo para crear paisaxe. A lenta velocidade de crecemento e a relativa rareza da planta fan que sexa bastatnte cara. Tam\u00e9n \u00e9 relativamente dif\u00edcil facela crecer f\u00f3ra do seu h\u00e1bitat natural.\nEn cultivo require un solo de area mineral grosa extremadamente ben drenado (preferiblemente con algo de marga e fari\u00f1a de \u00f3sos para mantela activa e en crecemento), clima solleiro, boa aireaci\u00f3n e moi pouca auga, principalmente en inverno (como ocorre nos desertos con chuvias de inverno). Nos raros casos en que est\u00e1 pouco regada, as follas enr\u00f3scanse e empezan a morrer polas puntas; isto non \u00e9 letal para a planta, mais indica que est\u00e1 relativamente seca.\n\u00c9 bastante proclive a sufrir infestaci\u00f3ns de \u00e1fidos e outros insectos entre as follas e isto acent\u00faase cando non est\u00e1 a pleno sol e exposta a un movemento de aire fresco constante. As plantas mantidas en interiores requiren frecuentes tratamentos contra estas pragas. \u00c1s veces eng\u00e1dese funxicida para protexela da podremia.\nPode propagarse por semente e (con m\u00e1is dificultade) por gallos ou estacas. Os gallos deben ser secados completamente durante varias semanas nunha zona sombreada antes de plantalos.\nEn pel\u00edculas.\nA \u00e1rbore aparece na pel\u00edcula de Stanley Kubrick \"2001: A Space Odissey\"."}
{"id": "505094", "revid": "27155", "url": "https://gl.wikipedia.org/wiki?curid=505094", "title": "Aloe dichotoma", "text": ""}
{"id": "505095", "revid": "1131", "url": "https://gl.wikipedia.org/wiki?curid=505095", "title": "Experimento CMS", "text": ""}
{"id": "505097", "revid": "98629", "url": "https://gl.wikipedia.org/wiki?curid=505097", "title": "Kyle Hill", "text": "Kyle Eric Hill, nado o 7 de abril de 1979 en Chicago, Illinois, \u00e9 un ex xogador profesional de baloncesto estadounidense. Cunha estatura de 1,90 metros xogaba nas posici\u00f3ns de base e escolta.\nTraxectoria profesional.\nHill foi escollido na 43\u00aa posici\u00f3n do Draft da NBA de 2001 polos Dallas Mavericks, e foise a xogar a Europa onde asinou co ASVEL Basket franc\u00e9s, onde acadou 13.4 puntos por encontro e ga\u00f1ou a copa francesa. Tras un ano no ASVEL, Hill asinou por outro equipo franc\u00e9s, o Pau-Orthez, onde fixo 9.5 puntos por partido en 25 minutos de xogo por encontro.\nO 30 de xullo de 2008, Hill asinou co CB Lucentum Alicante da Liga LEB Ouro, co que ascendeu \u00e1 Liga ACB en 2009. O 1 de marzo de 2010, o club alicantino rescindiu o contrato de Hill.\nO 23 de xaneiro de 2012, Hill asinou co Club Ourense Baloncesto da LEB Ouro ata final de tempada."}
{"id": "505098", "revid": "89787", "url": "https://gl.wikipedia.org/wiki?curid=505098", "title": "Ghats occidentais", "text": "Os Ghats occidentais (en tulu e ; en marathi e konkani: \u0938\u0939\u094d\u092f\u093e\u0926\u094d\u0930\u0940; en malayalam: \u0d38\u0d39\u0d4d\u0d2f\u0d3e\u0d26\u0d4d\u0d30\u0d3f / \u0d38\u0d39\u0d4d\u0d2f\u0d2a\u0d30\u0d4d\u200d\u0d35\u0d24\u0d02; e en ), tam\u00e9n co\u00f1ecidos como Sahyadri (\"monta\u00f1as benevolentes\"), son unha cadea monta\u00f1osa da India. Percorre ao longo o bordo occidental da meseta do Deccan, e sep\u00e1raa do mar Ar\u00e1bigo un estreito chan costeiro. Atravesa os estados de Tamil Nadu, Kerala, Karnataka, Goa, Maharashtra e Gujarat. Foi declarado Patrimonio de Humanidade pola UNESCO en 2012 e \u00e9 un dos oito puntos quente da diversidade biol\u00f3xica no mundo.Cont\u00e9n unha gran proporci\u00f3n da flora e da fauna da India, con moitas especies que s\u00f3 se atopan nese pa\u00eds. Polo menos 325 especies ameazadas habitan nos Ghats occidentais.\nXeograf\u00eda.\nComezan ao sur do r\u00edo Tapti preto do l\u00edmite entre Gujarat e Maharashtra, e percorre aproximadamente 1600 quil\u00f3metros polos estados de Maharashtra, Goa, Karnataka, Kerala e Tamil Nadu, ata chegar ao cabo Comor\u00edn na cidade de Kanyakumari, no sur da pen\u00ednsula india.\nA elevaci\u00f3n media est\u00e1 arredor dos 900 metros.\nOs picos m\u00e1is altos local\u00edzanse na zona norte, en Maharashtra, salientando o Kalsubai (1646\u00a0m), o Mahabaleshwar (1438\u00a0m) e o Harishchandragad (1424\u00a0m). Ao suroeste do estado de Karnataka, est\u00e1n tam\u00e9n o Kudremukh (1862\u00a0m) e o Mullayanagiri (1925\u00a0m). Na parte sur da serra, est\u00e1 o Anai Mudi, no estado de Kerala con 2695\u00a0m, que \u00e9 o pico m\u00e1is alto dos Ghats occidentais."}
{"id": "505099", "revid": "89787", "url": "https://gl.wikipedia.org/wiki?curid=505099", "title": "Trenton Hassell", "text": "Trenton Lavar Hassell, nado o 4 de marzo de 1979 en Clarksville, Tennessee, \u00e9 un ex xogador profesional de baloncesto estadounidense. Cunha estatura de 1,96 metros xogaba nas posici\u00f3ns de ala e escolta.\nTraxectoria profesional.\nHassell foi escollido na 30\u00aa posici\u00f3n do Draft da NBA de 2001 polos Chicago Bulls. Na s\u00faa primeira tempada na NBA cos Bulls, acadou 8.7 puntos, 3.3 rebotes e 2.2 asistencias por encontro en 78 partidos. Na s\u00faa segunda tempada, Hassell disputou todos os partidos, nos que fixo 4.2 puntos, 3.1 rebotes e 1.8 asistencias por encontro.\nO 23 de outubro de 2003, Hassell foi cortado polos Bulls, e seis d\u00edas m\u00e1is tarde asinou cos Minnesota Timberwolves, nos que foi titular habitual e asumiu o rol de especialista defensivo. O 28 de setembro de 2007, os Timberwolves traspasaron a Hassell \u00f3s Dallas Mavericks a cambio de Greg Buckner.\nO 19 de febreiro de 2008, Hassell foi traspasado \u00f3s New Jersey Nets xunto a Keith Van Horn, Devin Harris, DeSagana Diop, Maurice Ager, 3 mill\u00f3ns de d\u00f3lares e d\u00faas elecci\u00f3ns da primeira rolda dos Drafts de 2008 e 2010. Os Mavericks recibiron a cambio a Jason Kidd, Malik Allen e Antoine Wright."}
{"id": "505100", "revid": "89787", "url": "https://gl.wikipedia.org/wiki?curid=505100", "title": "Jamaal Tinsley", "text": "Jamaal Lee Tinsley, nado o 28 de febreiro de 1978 en Brooklyn, Nova York, \u00e9 un ex xogador profesional de baloncesto estadounidense. Cunha estatura de 1,91 metros xogaba na posici\u00f3n de base.\nTraxectoria profesional.\nTinsley foi escollido na 27\u00aa posici\u00f3n do Draft da NBA de 2001 polos Vancouver Grizzlies, pero foi traspasado \u00f3s Indiana Pacers. Na s\u00faa primeira tempada na NBA cos Pacers, acadou 9.4 puntos e 8.1 asistencias por encontro. O 22 de xullo de 2009, Tinsley foi cortado polos Pacers.\nO 14 de novembro de 2009, Tinsley asinou cos Memphis Grizzlies.\nO 12 de decembro de 2011, Tinsley asinou cos Utah Jazz. O 29 de xu\u00f1o de 2012, os Jazz decidiron renovar o contrato de Tinsley unha tempada m\u00e1is. O 26 de outubro de 2013, renovar de novo o seu contrato cos Jazz. O 12 de novembro de 2013, foi cortado polos Jazz."}
{"id": "505101", "revid": "47401", "url": "https://gl.wikipedia.org/wiki?curid=505101", "title": "Ghats Occidentais", "text": ""}
{"id": "505102", "revid": "47401", "url": "https://gl.wikipedia.org/wiki?curid=505102", "title": "Gates occidentais", "text": ""}
{"id": "505103", "revid": "47401", "url": "https://gl.wikipedia.org/wiki?curid=505103", "title": "Gates Occidentais", "text": ""}
{"id": "505104", "revid": "89787", "url": "https://gl.wikipedia.org/wiki?curid=505104", "title": "Fran\u00e7ois de La Rochefoucauld", "text": "Fran\u00e7ois VI, duque de La Rochefoucauld, nado en Par\u00eds o 15 de setembro de 1613 e finado na mesma cidade o 17 de marzo de 1680, foi un escritor, arist\u00f3crata, pol\u00edtico, militar, poeta e fil\u00f3sofo franc\u00e9s, co\u00f1ecido, sobre todo, polas s\u00faas m\u00e1ximas.\nTraxectoria.\nComo todos os primox\u00e9nitos da casa de La Rochefoucauld, recibiu o nome de Fran\u00e7ois en honra a Francisco I e, dende o seu nacemento, xa era Pr\u00edncipe de Marcillac en tanto que herdeiro do ducado de La Rochefoucauld. Os seus estudos non foron moitos xa que os abandonou aos dezaseis anos para alistarse na mari\u00f1a e, inmediatamente, comezou a darse a co\u00f1ecer na vida p\u00fablica. Foi casado nominalmente aos catorce anos con Andr\u00e9e de Vivonne que, ao parecer, o adoraba, antes de que se vise implicada nun esc\u00e1ndalo. Durante alg\u00fans anos, La Rochefoucauld participou en diferentes batallas militares nas que amosou unha gran valent\u00eda, a\u00ednda que nunca logrou a consideraci\u00f3n dos seus capit\u00e1ns. Comezou ent\u00f3n a frecuentar a contorna de Marie de Rohan, a primeira das tres mulleres soadas que ter\u00edan, sucesivamente, unha grande influencia na s\u00faa vida.\nPor mediaci\u00f3n de Marie de Rohan, achegouse \u00e1 ra\u00ed\u00f1a Ana de Austria colaborando nas numerosas intrigas levadas a cabo contra o cardeal Richelieu. Con todo, estas non tiveron ning\u00fan \u00e9xito, foi desterrado en varias ocasi\u00f3ns e, en 1637 foi encerrado na Bastilla durante oito d\u00edas. Despois diso tivo que retirarse aos dominios do seu pai. En 1642, trala morte de Richelieu, a situaci\u00f3n pareceu volverse m\u00e1is favorable para a ambici\u00f3n que animaba a metade da nobreza de Francia. La Rochefoucauld tivo un papel importante tomando parte activa na reconciliaci\u00f3n da ra\u00ed\u00f1a con Cond\u00e9, participando nunha liga contra Gast\u00f3n, duque de Orle\u00e1ns. Non obstante, a crecente influencia de Mazarin supuxo un obst\u00e1culo e a amizade que manti\u00f1a cara a 1645 coa duquesa Ana de Longueville inclinouno, definitivamente, polos ideais da Fronda onde interveu de forma moi activa, e chegou a ostentar un dos principais graos do ex\u00e9rcito rebelde. Interveu de xeito destacable no asalto de Par\u00eds, bat\u00e9ndose valentemente nos combates e foi gravemente ferido no asedio de Mardyke.\nNo segundo asedio da Fronda, La Rochefoucauld correu a mesma sorte que Cond\u00e9. Trala morte do seu pai, en 1650 produciuse un incidente caracter\u00edstico. A nobreza das provincias reuniuse para asistir aos funerais e o novo duque de La Rochefoucauld tentou convencelos para unirse a el e enfrontarse \u00e1 gornici\u00f3n de Saumur, o que non conseguiu. Participou, despois, en diversas acci\u00f3ns da Fronda sen demasiada fortuna e, na batalla da Faubourg Saint Antoine (1652), foi ferido na cabeza cheg\u00e1ndose a temer pola perda da s\u00faa vista. Precisou dun ano para recuperarse, que pasou na cidade de Verteuil. Tras vinte anos pasados en diferentes combates, atopouse cunha sa\u00fade moi debilitada, unha fortuna diminu\u00edda e moitos conflitos con todos aqueles que agora ti\u00f1an alg\u00fan poder no Estado. Permaneceu alg\u00fans anos retirado e recuperouse, especialmente grazas \u00e1 axuda de Gourville que estivo ao seu servizo despois de estar ao servizo de Mazarin e Cond\u00e9, co que obtivo fortuna e influencias. La Rochefoucauld volveu \u00e1 corte despois do falecemento de Mazarin.\nA partir de ent\u00f3n dedicouse a levar unha existencia totalmente mundana frecuentando asiduamente todos os sal\u00f3ns, especialmente o sal\u00f3n de Madeleine de Sabl\u00e9 membro da contorna de Rambouillet e fundadora de varios sal\u00f3ns. La Rochefoucauld pasou os seus anos de retiro escribindo as s\u00faas \"Memorias\" que foron publicadas, clandestina e parcialmente, en 1662, en Bruxelas polos Elzevires. A s\u00faa publicaci\u00f3n causou un tremendo balbordo e moitos dos seus amigos sent\u00edronse fondamente ofendidos por canto afectaban a s\u00faa reputaci\u00f3n, a\u00ednda que el apresurouse a negar que estas fosen aut\u00e9nticas. Tres anos m\u00e1is tarde publicou as s\u00faas \"Reflexi\u00f3ns ou sentenzas e m\u00e1ximas morais\", cl\u00e1sico da afor\u00edstica universal, que o situaron, de golpe, entre os m\u00e1is grandes escritores da \u00e9poca., which established his position among the men of letters of the time. Pouco despois iniciou a s\u00faa amizade con Madame de La Fayette que durou ata o final dos seus d\u00edas.\nMantivo un c\u00edrculo de amigos ferventes tanto nos sal\u00f3ns como na corte, foi reco\u00f1ecido como un moralista e escritor de gran val\u00eda, claro e conciso, perfecto co\u00f1ecedor da aristocracia francesa do s\u00e9culo XVII. Morreu de gota en 1680; o seu fillo, o Pr\u00edncipe de Marcillac, ao que cedeu pouco antes da s\u00faa morte todos os seus t\u00edtulos e honras, gozou dunha posici\u00f3n superior na Corte.\nObra.\nComo a maior parte dos seus contempor\u00e1neos, consideraba a pol\u00edtica como un xogo de xadrez. Denuncia interminable de todas as aparencias de virtude, as \"M\u00e1ximas\" anunciaban o fin do ideal do heroe corneilleano. \nAlg\u00fans autores consid\u00e9rano a fonte de inspiraci\u00f3n de Mandeville, autor da f\u00e1bula das abellas, \"cuxa filosof\u00eda poder\u00eda ser resumida como unha elaboraci\u00f3n da m\u00e1xima de La Rochefoucault \"as nosas virtudes son a mi\u00fado vicios disimulados\", co \"a mi\u00fado\" cambiado por \"sempre\"\".\nSuced\u00e9ronse varias edici\u00f3ns das M\u00e1ximas, antes e despois da morte do autor, a\u00ednda que a edici\u00f3n definitiva con setecentos aforismos, non apareceu at\u00e9 1817."}
{"id": "505105", "revid": "5863", "url": "https://gl.wikipedia.org/wiki?curid=505105", "title": "Miguel Bendamio", "text": "Miguel Bendamio Montero, nado en Ares en 1873 e finado na Habana en 1938, foi un xornalista e escritor galego.\nTraxectoria.\nEmigrou a Cuba a finais da d\u00e9cada de 1880. Traballou na f\u00e1brica de tabacos La Cruz Roja e despois estableceuse como propietario da sociedade de importaci\u00f3n M. Bendamio y C\u00eda. Participou na fundaci\u00f3n da Alianza Aresana de Instrucci\u00f3n en 1904, da que foi secretario en 1905, secretario contador en 1908, vicepresidente en 1918-19, presidente en 1920 e secretario en 1922. Participou nos labores da comisi\u00f3n xestora da Asociaci\u00f3n Iniciadora y Protectora de la Academia Gallega. Colaborou en \"La Tierra Gallega\", no semanario galaico-habaneiro \"Galicia\" e en \"Heraldo de Galicia\" e \"Eco de Galicia\", e foi correspondente en Cuba de \"Galicia en Madrid\". Publicou na Habana en 1925 a novela \"C\u00f3mo se llega a millonario. Novela corta del ambiente aresano\" (Imprenta Fouce y Guerra)."}
{"id": "505106", "revid": "47401", "url": "https://gl.wikipedia.org/wiki?curid=505106", "title": "Fran\u00e7ois de la Rochefoucauld", "text": ""}
{"id": "505107", "revid": "1888", "url": "https://gl.wikipedia.org/wiki?curid=505107", "title": "Miguel Bendamio Montero", "text": ""}
{"id": "505108", "revid": "89787", "url": "https://gl.wikipedia.org/wiki?curid=505108", "title": "You Made Me Realise", "text": "You Made Me Realise \u00e9 o terceiro EP da banda de rock alternativo My Bloody Valentine, publicado o 8 de agosto de 1988 a trav\u00e9s do selo Creation Records, sendo o seu primeiro disco lanzado a trav\u00e9s desta discogr\u00e1fica.\nEdici\u00f3n.\nTanto a versi\u00f3n en sinxelo como en EP public\u00e1ronse o 8 de agosto de 1988. A edici\u00f3n en sinxelo limitouse a 1 000 copias. A versi\u00f3n do EP de Mercury Records lanzouse en novembro de 1988 cos temas do seguinte EP da banda, \"Feed Me with Your Kiss\".\nO v\u00eddeo promocional foi dirixido polo ex-baixista de The Jesus and Mary Chain Douglas Hart.\nRecepci\u00f3n.\n\"O\" EP \"You Made Me Realise\" foi moi ben recibido pola cr\u00edtica.\nA revista \"Spin\" dixo que o disco era \"aombroso\". AllMusic escribiu que o EP \"fixo que os cr\u00edticos se puxesen de p\u00e9 e se decatasen das cousas brillantes que estaba facendo My Bloody Valentine; desenvolveu alg\u00fans dos impresionantes sons de guitarra que se converter\u00edan na marca da banda, e conta con temas que son igual de innovadores\".\nEn 2005 \"Stylus Magazine\" situou \u00e1 li\u00f1a de baixo da canci\u00f3n t\u00edtulo no n\u00famero 24 da s\u00faa lista das \"50 mellores li\u00f1as de baixo da historia\".\nOs usuarios da p\u00e1xina web Rate Your Music cualific\u00e1rono como o segundo mellor EP de todos os tempos."}
{"id": "505109", "revid": "17467", "url": "https://gl.wikipedia.org/wiki?curid=505109", "title": "Canastro da Reitoral de San Marti\u00f1o de Vilaboa", "text": ""}
{"id": "505110", "revid": "23204", "url": "https://gl.wikipedia.org/wiki?curid=505110", "title": "Lee Remick", "text": "Lee Ann Remick, nada en Quincy (Massachusetts) o 14 de decembro de 1935 e finada nos \u00c1nxeles (California) o 2 de xullo de 1991, foi unha actriz estadounidense.\nTraxectoria.\nDespois de estudar danza, debutou no teatro e na televisi\u00f3n antes de dar o salto ao cine grazas a Elia Kazan, que a fixo aparecer en \"A Face in the Crowd\" (1957) xunto ao tam\u00e9n debutante Andy Griffith. O seu aspecto sensual fixo que Remick fose a int\u00e9rprete feminina revelaci\u00f3n da tempada (chegou a aparecer na prensa como \"a resposta americana\" \u00e1 francesa Brigitte Bardot), e este estado confirmouse ao final desa d\u00e9cada coas s\u00faas actuaci\u00f3ns en \"The Long, Hot Summer\", de Martin Ritt (1958), \"Anatom\u00eda dun asasinato\", de Otto Preminger (1959) e \"These Thousand Hills\", de Richard Fleischer (1959).\nEn 1957 casou co produtor e director Bill Colleran con quen tivo dous fillos. Divorci\u00e1ronse once anos despois.\nNa d\u00e9cada de 1960 demostrou o seu talento na interpretaci\u00f3n con filmes como \"R\u00edo salvaxe\" (1960) con Montgomery Clift e dirixido por Elia Kazan, \"D\u00edas de vi\u00f1o e rosas\" (1962), unha filme sobre o alcoholismo coprotagonizado por Jack Lemmon e dirixido por Blake Edwards que lle valeu unha candidatura ao \u00d3scar; \"Experiment in Terror\" (1962) tam\u00e9n de Edwards e con Glenn Ford, \"The Running Man\" (1963) de Carol Reed, \"Wheeler Dealers\" (1963) de Arthur Hiller, \"Baby the Rain Must Fall\" (1965) de Robert Mulligan, \"The Detective\" (1968) de Gordon Douglas, ou \"No Way to Treat a Lady\" (1968) de Jack Smight.\nNesa d\u00e9cada tam\u00e9n volveu \u00e1 pequena pantalla e aos escenarios de Broadway, onde brillou e foi recompensada cunha candidatura ao Premio Tony pola s\u00faa interpretaci\u00f3n na obra \"Wait until Dark\".\nA alternancia entre os medios continuou nos anos setenta, cando Lee aumentou as s\u00faas aparici\u00f3ns televisivas. No cine destacaron t\u00edtulos como \"\u00c1s veces unha grande noci\u00f3n\" (1971) de Paul Newman, \"The Omen\" (1976) de Richard Donner, \"Telefon\" (1977) de Don Siegel ou \"The Europeans\" (1979) de James Ivory.\nDurante os anos 80 e 90 continuou a traballar case exclusivamente en produci\u00f3ns de televisi\u00f3n e ela mesma, xunto con Peter Duchow e James Garner, fundou a s\u00faa propia produtora en 1988.\nDespois de divorciarse de Colleran en 1968, casou con William Rory Gowans en 1970, que quedou vi\u00favo o 2 de xullo de 1991 cando a actriz de Massachusetts morreu de cancro nos \u00c1nxeles. S\u00f3 ti\u00f1a 55 anos."}
{"id": "505111", "revid": "17467", "url": "https://gl.wikipedia.org/wiki?curid=505111", "title": "Horreo da Reitoral de San Marti\u00f1o de Vilaboa", "text": ""}
{"id": "505112", "revid": "5863", "url": "https://gl.wikipedia.org/wiki?curid=505112", "title": "H\u00f3rrea do Toural", "text": ""}
{"id": "505114", "revid": "23204", "url": "https://gl.wikipedia.org/wiki?curid=505114", "title": "Ard el ahlam", "text": "Ard el ahlam (en ) \u00e9 un filme exipcio de 1993 dirixido por Daoud Abdel Sayed. O filme foi escollido como candidato de Exipto para o \u00d3scar \u00f3 mellor filme en lingua non inglesa na 67\u00aa edici\u00f3n dos premios, mais finalmente non foi nomeado."}
{"id": "505115", "revid": "23204", "url": "https://gl.wikipedia.org/wiki?curid=505115", "title": "Iskandria Kaman wa Kaman", "text": "Iskandria Kaman wa Kamane (en ) \u00e9 un filme exipcio de 1989 dirixido por Youssef Chahine. Terceiro t\u00edtulo da trilox\u00eda de Chahine, foi precedida por \"Iskanderija... lih\" (1978) e \"Hadduta misrija\" (1982). O filme foi escollido como candidato de Exipto para o \u00d3scar \u00f3 mellor filme en lingua non inglesa na 63\u00aa edici\u00f3n dos premios, mais finalmente non foi nomeado."}
{"id": "505116", "revid": "23204", "url": "https://gl.wikipedia.org/wiki?curid=505116", "title": "Ahl el qema", "text": "Ahl el qema (en ) \u00e9 un filme exipcio de 1981 dirixido por Ali Badrakhan. O filme foi escollido como candidato de Exipto para o \u00d3scar \u00f3 mellor filme en lingua non inglesa na 54\u00aa edici\u00f3n dos premios, mais finalmente non foi nomeado."}
{"id": "505117", "revid": "5863", "url": "https://gl.wikipedia.org/wiki?curid=505117", "title": "Digital Garbage", "text": "Digital Garbage \u00e9 o d\u00e9cimo \u00e1lbum de estudio da banda estadounidense de rock alternativo Mudhoney, publicado o 19 de setembro de 2018 a trav\u00e9s do selo Sub Pop Records, sendo o seu s\u00e9timo \u00e1lbum editado por esta discogr\u00e1fica."}
{"id": "505118", "revid": "23204", "url": "https://gl.wikipedia.org/wiki?curid=505118", "title": "Iskanderija... lih", "text": "Iskanderija... lih (en ) \u00e9 un filme exipcio de 1979 dirixido por Youssef Chahine. Participou na 29\u00aa edici\u00f3n do Festival Internacional de Cinema de Berl\u00edn, onde ga\u00f1ou o Oso de Prata do Premio do Xurado. O filme foi escollido como candidato de Exipto para o \u00d3scar \u00f3 mellor filme en lingua non inglesa na 52\u00aa edici\u00f3n dos premios, mais finalmente non foi nomeado."}
{"id": "505119", "revid": "89787", "url": "https://gl.wikipedia.org/wiki?curid=505119", "title": "Eohippus", "text": "Eohippus \u00e9 un x\u00e9nero extinto f\u00f3sil de mam\u00edferos ungulados da familia dos \u00e9quidos. A \u00fanica especie reco\u00f1ecida \u00e9 E.\u00a0angustidens, a cal tradicionalmente fora considerada unha especie do x\u00e9nero \"Hyracotherium\". Os seus restos atop\u00e1ronse en Am\u00e9rica do Norte e datan do Eoceno temper\u00e1n, piso Ypresiano.\nDescubrimento e clasificaci\u00f3n.\n \nEn 1876, Othniel C. Marsh describiu un esqueleto atopado como \"Eohippus validus\", a partir do grego \u03b7\u03ce\u03c2 (e\u014ds, 'mencer') e \u03b9\u03c0\u03c0\u03bf\u03c2 (hippos, 'cabalo'), polo que significar\u00eda 'cabalo do mencer'. As s\u00faas semellanzas co f\u00f3sil \"Hyracotherium leporinum\" descrito previamente por Richard Owen foron sinaladas formalmente nun artigo de 1932 de sir Clive Forster Cooper. Como consecuencia, \"E. validus\" foi reclasificado no x\u00e9nero \"Hyracotherium\", o cal ti\u00f1a prioridade como nome de x\u00e9nero, as\u00ed que \"Eohippus\" se considerou sin\u00f3nimo j\u00fanior deste x\u00e9nero durante bastante tempo. M\u00e1is recentemente encontrouse que \"Hyracotherium\" era un grupo parafil\u00e9tico de especies, polo que foi dividido e agora este x\u00e9nero s\u00f3 incl\u00fae a especie \"H. leporinum\" de Owen (distinta de \"Eohippus\"). Por outra parte, determinouse que \"E. validus\" era id\u00e9ntico a unha especie que xa fora nomeada antes, \"Hyracotherium angustidens\" (Cope, 1875), e o nome binomial resultante aceptado \u00e9 ent\u00f3n \"Eohippus angustidens\".\nTama\u00f1o.\nEn moitos libros \u00e9 com\u00fan que \"Eohippus\" sexa descrito como un animal \"do tama\u00f1o dun pequeno Fox Terrier\". Esta antiga analox\u00eda era tan curiosa que mesmo Stephen Jay Gould escribiu un ensaio sobre ela (\"The Case of the Creeping Fox Terrier Clone\", O caso do clon do fox terrier que se arrastraba, recompilado no seu libro \"Bully for Brontosaurus\", ~Afortunado brontosauro), na cal conclu\u00edu que Henry Fairfield Osborn, de quen procede a frase, que o describira nun folleto amplamente distribu\u00eddo, e que era un entusiasta cazador de raposos, fixo unha asociaci\u00f3n natural entre os cabalos e os cans que os acompa\u00f1an. \"Eohippus\" mide aproximadamente 30,5\u00a0cm de alto ata a cruz, polo que \u00e9 comparable a un Fox Terrier, que mide uns 33\u00a0cm ata a cruz."}
{"id": "505120", "revid": "27155", "url": "https://gl.wikipedia.org/wiki?curid=505120", "title": "Eohippus angustidens", "text": ""}
{"id": "505121", "revid": "23204", "url": "https://gl.wikipedia.org/wiki?curid=505121", "title": "Al\u0101 man nutliq al-rus\u0101s", "text": "Al\u0101 man nutliq al-rus\u0101s (en ) \u00e9 un filme exipcio de 1975 dirixido por Kamal El Sheikh. O filme foi escollido como candidato de Exipto para o \u00d3scar \u00f3 mellor filme en lingua non inglesa na 49\u00aa edici\u00f3n dos premios, mais finalmente non foi nomeado."}
{"id": "505122", "revid": "19415", "url": "https://gl.wikipedia.org/wiki?curid=505122", "title": "Jokipojat", "text": ""}
{"id": "505124", "revid": "23204", "url": "https://gl.wikipedia.org/wiki?curid=505124", "title": "Oridu hallan", "text": "Oridu hallan (en ) \u00e9 un filme exipcio de 1975 dirixido por Said Marzouk. O filme foi escollido como candidato de Exipto para o \u00d3scar \u00f3 mellor filme en lingua non inglesa na 48\u00aa edici\u00f3n dos premios, mais finalente non foi nomeado. O filme critica as leis que regulan o matrimonio e o divorcio en Exipto. O gui\u00f3n foi escrito por Said Marzouk e Faten Hamama. O filme est\u00e1 inspirado por unha historia real e \u00e9 a terceira longametraxe de Marzouk."}
{"id": "505125", "revid": "88215", "url": "https://gl.wikipedia.org/wiki?curid=505125", "title": "HIFK Fotboll", "text": "O HIFK Fotboll (Idrottsf\u00f6reningen Kamraterna, Helsingfors) \u00e9 un equipo de f\u00fatbol\u00a0da cidade de Helsinqui, Uusimaa (Finlandia). \u00c9 a secci\u00f3n de f\u00fatbol do club polideportivo HIFK, fundado en 1897, mentres que a secci\u00f3n foi fundada en 1907. En 2020 compite na Veikkausliiga, a m\u00e1xima categor\u00eda do f\u00fatbol finland\u00e9s. Xoga os seus partidos como local no Telia 5G -areena, un estadio con capacidade para 10\u00a0770 persoas situado no distrito de T\u00f6\u00f6l\u00f6. O seu uniforme titular \u00e9 camiseta vermella e pantal\u00f3n branco, mentres que a reserva \u00e9 completamente branca.\nO HIFK ga\u00f1ou o campionato finland\u00e9s en sete ocasi\u00f3ns (1930, 1931, 1933, 1937, 1947, 1959 e 1961) e foi subcampi\u00f3n da Suomen Cup unha vez (1959). En 2019 equipo ocupaba a d\u00e9cimo primeira posici\u00f3n na clasificaci\u00f3n hist\u00f3rica da liga."}
{"id": "505126", "revid": "98629", "url": "https://gl.wikipedia.org/wiki?curid=505126", "title": "LE-5", "text": "LE-5 foi un motor foguete fabricado por Mitsubishi e usado como motor da segunda etapa nos foguete H-I. Foi sucedido polos motores LE-5A e LE-5B, con varias melloras."}
{"id": "505127", "revid": "98629", "url": "https://gl.wikipedia.org/wiki?curid=505127", "title": "LE-5A", "text": "LE-5A foi un motor foguete fabricado por Mitsubishi derivado do LE-5 e usado como motor da segunda etapa nos foguete H-II. Foi sucedido polo motor LE-5B, con varias melloras."}
{"id": "505128", "revid": "4817", "url": "https://gl.wikipedia.org/wiki?curid=505128", "title": "LE-5B", "text": "LE-5B foi un motor foguete fabricado por Mitsubishi derivado do LE-5 e o LE-5A e usado como motor da segunda etapa nos foguete H-II e H-IIA. Usaba o hidr\u00f3xeno para arrefriar a c\u00e1mara de combusti\u00f3n e o gas resultante us\u00e1base para impulsar a turbina."}
{"id": "505129", "revid": "98629", "url": "https://gl.wikipedia.org/wiki?curid=505129", "title": "LE-7", "text": "LE-7 foi un motor foguete fabricado por Mitsubishi usado como motor da primeira etapa nos foguete H-II. O motor non pod\u00eda regularse en potencia e voou por primeira vez en 1994. Foi sucedido polo motor LE-7A."}
{"id": "505130", "revid": "4817", "url": "https://gl.wikipedia.org/wiki?curid=505130", "title": "LE-7A", "text": "LE-7A foi un motor foguete fabricado por Mitsubishi usado como motor da primeira etapa nos foguete H-IIA e H-IIB que tivo como predecesor ao LE-7. O motor ten un ciclo de combusti\u00f3n en d\u00faas etapa e voou por primeira vez en 2001."}
{"id": "505131", "revid": "4817", "url": "https://gl.wikipedia.org/wiki?curid=505131", "title": "Valentin Lebedev", "text": "Valentin Vitalievich Lebedev, nado en Moscova o 14 de abril de 1942, \u00e9 un cosmonauta sovi\u00e9tico que formou parte das misi\u00f3ns Soiuz 13, Soiuz T-5 e Soiuz T-7.\nTraxectoria.\nLebedev graduouse na Escola Superior da Forza A\u00e9rea en Oremburgo como enxe\u00f1eiro en 1960 e doutorouse en ciencias t\u00e9cnicas en 1985. Entrou no corpo de cosmonautas en 1972 e participou nas misi\u00f3n Soiuz 13, Soiuz T-5 e Soiuz T-7. Pasou un total de 219,25 d\u00edas no espazo."}
{"id": "505135", "revid": "85894", "url": "https://gl.wikipedia.org/wiki?curid=505135", "title": "Paula Ojea", "text": "Paula Ojea Fern\u00e1ndez-Colmeiro, nada en Nigr\u00e1n en 1983, \u00e9 unha enxe\u00f1eira e ceramista galega. En 2019 recibiu o Premio Nacional de Artesan\u00eda na categor\u00eda de Premio Produto.\nTraxectoria.\nPaula Ojea comezou a facer cer\u00e1mica de nena no taller municipal de Nigr\u00e1n, onde tivo a Emilia Guimer\u00e1ns como profesora. Estudou enxe\u00f1er\u00eda de cami\u00f1os,canais e portos na Universidade da Coru\u00f1a e posteriormente traballou en Nova York como enxe\u00f1eira de estruturas. Tras realizar un m\u00e1ster en sostenibilidade e transporte en Londres marchou a Barcelona, onde traballou nunha compa\u00f1\u00eda adicada ao dese\u00f1o e montaxe de torres para turbinas e\u00f3licas. \nPosteriormente deixou o seu traballo en Barcelona para dedicarse a cer\u00e1mica en Vigo, creando o seu estudo. En 2017 recibiu a bolsa Eloy Gesto, outorgada nos Premios de Artesan\u00eda de Galicia.\nReco\u00f1ecementos.\nEn 2019 obtivo o reco\u00f1ecemento na categor\u00eda de produto nos Premios Nacionais de Artesan\u00eda que convoca o Ministerio de Industria, Comercio e Turismo."}
{"id": "505136", "revid": "865", "url": "https://gl.wikipedia.org/wiki?curid=505136", "title": "El mundo da vueltas", "text": "El mundo da vueltas \u00e9 o d\u00e9cimo cuarto \u00e1lbum de estudio da banda viguesa de rock Siniestro Total, publicado no ano 2016 a trav\u00e9s do selo Trilobite Records. O disco conta coas colaboraci\u00f3ns de Lu\u00eds Tosar e S\u00e9s, entre outros. Gravouse en varias sesi\u00f3ns entre setembro de 2013 e febreiro de 2016 no estudio Casa de Tolos de Segundo Grand\u00edo, antigo baixista do grupo, e foi producido por Joe Hardy, colaborador habitual de Siniestro dende os anos 90.\nO traballo foi lanzado exclusivamente en vinilo de 10\" nunha tirada de tan s\u00f3 600 copias."}
{"id": "505137", "revid": "89787", "url": "https://gl.wikipedia.org/wiki?curid=505137", "title": "Altiplano de Siberia Central", "text": "O altiplano de Siberia Central (en , en ) \u00e9 unha rexi\u00f3n xeogr\u00e1fica siberiana formada por un conxunto de mesetas pouco elevadas que se atopan entre os r\u00edos Ienisei e Lena. Cobre dous terzos de Siberia.\nTen unha extensi\u00f3n de m\u00e1is de 3\u00a0500\u00a0000\u00a0km\u00b2 e a parte m\u00e1is elevada \u00e9 a meseta de Putorana que chega ata os 1700\u00a0m. \u00c9 unha rexi\u00f3n cun clima hostil, continental e fr\u00edo e, a\u00ednda que pos\u00fae unha considerable riqueza mineral, mant\u00edvose practicamente deshabitada.\nA maior parte do territorio est\u00e1 cuberto por bosques de con\u00edferas. O r\u00edo m\u00e1is importante do altiplano \u00e9 o r\u00edo Tunguska Inferior. O clima \u00e9 continental, con ver\u00e1ns curtos e c\u00e1lidos e longos invernos moi fr\u00edos.\nAdministrativamente, pertence \u00e1 Federaci\u00f3n Rusa, concretamente \u00e1 rep\u00fablica de Sakha, o \u00f3blast de Irkutsk e o krai de Krasnoiarsk.\nXeograf\u00eda.\nO altiplano de Siberia Central est\u00e1 limitado, ao norte pola chaira de Siberia Setentrional en que se atopa a chaira pantanosa Taimyr; ao sur polos diferentes macizos monta\u00f1osos de Siberia meridional, como os montes Saian e as monta\u00f1as Baikal que bordean o lago Baikal; ao oeste polo r\u00edo Ienisei, que a separa da chaira de Siberia Occidental; ao leste, pola chaira de Iacutia Central, pola que discorre o curso baixo do r\u00edo Lena. Ao leste do r\u00edo sit\u00faase a cordilleira Verkhoiansk, que pertence \u00e1s monta\u00f1as de Siberia Oriental. \nEst\u00e1 constitu\u00edda principalmente por mesetas e cadeas monta\u00f1osas claramente separadas, cunha altitude media de entre 500 e 700\u00a0m, pero con alg\u00fans subconxuntos que superan os 1000\u00a0m. O altiplano culmina na s\u00faa parte central a 1044\u00a0m, no suroeste aos 1104\u00a0m (dentro das monta\u00f1as do Ienisei) e ao nord\u00e9s na meseta do Viliui, que separa as concas do r\u00edo Oleniok e do r\u00edo Lena, a 962\u00a0m. O punto m\u00e1is alto do altiplano est\u00e1 localizado no noroeste dos montes Putorana (1701\u00a0m).\nXeolox\u00eda.\nO altiplano forma parte da Traps Siberianas, rexi\u00f3n xeol\u00f3xica creada por unha importante erupci\u00f3n volc\u00e1nica hai uns 500 mill\u00f3ns de anos entre os per\u00edodos P\u00e9rmico e Tri\u00e1sico. O altiplano \u00e9 rico en recursos minerais e enerx\u00e9ticos: ouro, diamantes, ferro, carb\u00f3n, petr\u00f3leo e gas natural.\nFlora.\nO altiplano est\u00e1 cuberto principalmente pola taiga, que cara ao norte vai sendo substitu\u00edda pola tundra e a tundra boscosa. Esta \u00faltima caracter\u00edzase pola vexetaci\u00f3n a nivel do chan de musgos, fieitos e arbustos."}
{"id": "505138", "revid": "47401", "url": "https://gl.wikipedia.org/wiki?curid=505138", "title": "Meseta de Siberia Central", "text": ""}
{"id": "505139", "revid": "1093", "url": "https://gl.wikipedia.org/wiki?curid=505139", "title": "Ram\u00f3n Gil Sequeiros", "text": ""}
{"id": "505141", "revid": "865", "url": "https://gl.wikipedia.org/wiki?curid=505141", "title": "Ayudando a los enfermos", "text": "Ayudando a los enfermos \u00e9 o primeiro EP da banda viguesa de rock Siniestro Total, publicado no ano 1982 a trav\u00e9s do selo DRO. O EP est\u00e1 formado por catro temas, que posteriormente aparecer\u00edan no disco extra da reedici\u00f3n de 2002 de \"\u00bfCu\u00e1ndo se come aqu\u00ed?\" e no recompilatorio \"\u00bfQui\u00e9nes somos? \u00bfDe d\u00f3nde venimos? \u00bfAd\u00f3nde vamos?\"."}
{"id": "505142", "revid": "22570", "url": "https://gl.wikipedia.org/wiki?curid=505142", "title": "Adrien-Marie Legendre", "text": "Adrien-Marie Legendre, nado en Par\u00eds o 18 de setembro de 1752 e finado na mesma cidade o 9 de xaneiro de 1833, foi un matem\u00e1tico franc\u00e9s co\u00f1ecido polo seu traballo sobre integrais el\u00edpticas e teor\u00eda de n\u00fameros.\nTraxectoria.\nLegendre estaba extremadamente reservado, polo que se co\u00f1ecen poucos detalles da s\u00faa vida. Como dixo Poisson despois da s\u00faa morte: Tanto as\u00ed, que o seu lugar de nacemento non \u00e9 co\u00f1ecido con toda certeza e alg\u00fans autores dubidan en localizalo en Par\u00eds ou en Tolosa, mentres que outros o sit\u00faan directamente na primeira cidade. Non obstante, todos coinciden en que viviu en Par\u00eds dende moi novo. Fillo dunha familia acomodada, recibiu unha boa educaci\u00f3n no \"Coll\u00e8ge des Quatre Nations\" (co\u00f1ecido popularmente como o \"Coll\u00e8ge Mazarin\") e viviu sempre da renda familiar.\nEn 1770, aos dezaoito anos, defendeu as s\u00faas disertaci\u00f3ns en matem\u00e1ticas e f\u00edsica no \"Coll\u00e8ge\" \"Mazarin\" e, a partir de ent\u00f3n, dedicouse \u00e1 investigaci\u00f3n. Entre 1775 e 1780 tam\u00e9n foi profesor de matem\u00e1ticas na Escola Militar, xunto con Laplace.\nEn 1782 ga\u00f1ou o premio da Academia de Berl\u00edn polo seu traballo na traxectoria dos proxect\u00eds, que chamou a atenci\u00f3n de Lagrange, que se interesou polo mozo matem\u00e1tico nunha carta a Laplace.\nEn 1783 foi nomeado axudante da Real Academia das Ciencias de Par\u00eds, da que foi sucesivamente membro asociado (1785), membro do equipo de medida da Terra (1787) e membro do Comit\u00e9 de Pesas e Medidas (1791).\nEn 1793 casou con Marguerite Couhin, que o axudou a superar a perda da s\u00faa propiedade familiar debido \u00e1 Revoluci\u00f3n Francesa. Como el mesmo escribiu anos despois a Jacobi:\nA partir de 1792, xunto con de Prony e Carnot, dirixiu un amplo equipo para obter t\u00e1boas logar\u00edtmicas e trigonom\u00e9tricas moi precisas. A obra rematouse en 1801.\nEn 1795, coa reapertura da Academia das Ciencias (pechada pola Revoluci\u00f3n), volveu ser membro; mais en 1824, ao negarse a votar o candidato gobernamental \u00e1 Academia, foille retirada a s\u00faa pensi\u00f3n e acabou morrendo en Auteil (agora en Par\u00eds) na pobreza, v\u00edtima dunha dolorosa enfermidade. A s\u00faa muller, que faleceu en 1856, fixo un recordo inxenuo e relixioso na s\u00faa lembranza, traslad\u00e1ndose a vivir en Auteil e conservando todo o que lle pertenc\u00eda. Non tiveron fillos.\nTraballo.\nOs campos nos que Legendre traballou principalmente foron a teor\u00eda de n\u00fameros, as funci\u00f3ns e as integrais el\u00edpticas, e a xeometr\u00eda elemental.\nTeor\u00eda de n\u00fameros.\nEn 1785 publicou unha memoria titulada \"Recherches d'analyse ind\u00e9termin\u00e9e\". O m\u00e1is orixinal deste traballo \u00e9 a s\u00faa contribuci\u00f3n \u00e1 lei de reciprocidade cuadr\u00e1tica, ao establecer os oito teoremas seguintes, a\u00ednda que non pode demostralos completamente:\nLegendre publicou o seu gran tratado sobre o tema en 1798 co t\u00edtulo \"Essai sur la th\u00e9orie des nombres\" (3 volumes) e nel introduce a palabra \"reciprocidade\" e o s\u00edmbolo de Legendre. Por\u00e9n case ao mesmo tempo apareceron as \"Disquisitiones arithmeticae\" de Gauss (1801), que influ\u00edron moito m\u00e1is no desenvolvemento posterior da disciplina que a de Legendre.\nTam\u00e9n realizou un traballo destacado sobre os n\u00fameros primos, establecendo, por exemplo, a conxectura de Legendre que a\u00ednda non foi probada e que Edmund Landau incorporou \u00e1 s\u00faa lista de problemas inabordables; ou traballando coa funci\u00f3n de reconto de n\u00fameros primos.\nEn 1830 probou o \u00faltimo teorema de Fermat para formula_1.\nFunci\u00f3ns e integrais el\u00edpticas.\nEn 1786, Legendre publicou dous traballos sobre a integraci\u00f3n por arcos de elipse. E continuou a traballar no tema das funci\u00f3ns el\u00edpticas, como por exemplo nos seus \"Exercicios de c\u00e1lculo integral\" (1811), que cont\u00e9n a maior\u00eda dos resultados importantes que descubrira no estudo das integrais el\u00edpticas. O traballo final sobre o tema foi publicado en 1825-1826: \"Trait\u00e9 des fonctions eliptiques\". Todos estes traballos tiveron unha influencia decisiva nos estudos de Abel e Jacobi.\nXeometr\u00eda.\nPor suxesti\u00f3n de Condorcet, Legendre prop\u00faxose volver a xeometr\u00eda ao rigor que, segundo el, perdera nos libros de divulgaci\u00f3n publicados no s\u00e9culo XVIII. O resultado foron os \"\u00c9lements de G\u00e9om\u00e9trie\" publicados por primeira vez en 1794 e dos que se fixeron ata doce reimpresi\u00f3ns ampliadas e modificadas e que continuaron a ser reimpresas despois da s\u00faa morte.\nUn dos prop\u00f3sitos de Legendre era probar o quinto postulado de Euclides (o postulado das paralelas). Nas distintas edici\u00f3ns propuxo diferentes demostraci\u00f3ns, todas elas incorrectas xa que hoxe se sabe que non se pode deducir dos outros postulados. Mesmo pouco antes da s\u00faa morte, cando leu o texto de Bolyai (1832) en que se demostrou que a xeometr\u00eda consistente pode negar o postulado, afirmou: \nOutras obras.\nLegendre foi bastante prol\u00edfico e, ademais dos tres temas principais mencionados, tam\u00e9n escribiu sobre a integraci\u00f3n de ecuaci\u00f3ns diferenciais (a co\u00f1ecida transformaci\u00f3n de Legendre), sobre ecuaci\u00f3ns en derivadas parciais, sobre como distinguir m\u00e1ximos e m\u00ednimos no c\u00e1lculo de variaci\u00f3ns (as co\u00f1ecidas condici\u00f3ns de Legendre), na trigonometr\u00eda e tri\u00e1ngulos esf\u00e9ricos.\nQuizais a s\u00faa contribuci\u00f3n m\u00e1is orixinal sexa o m\u00e9todo dos m\u00ednimos cadrados; a\u00ednda que quizais Gauss o empregase con anterioridade, non hai d\u00fabida de que a primeira publicaci\u00f3n do m\u00e9todo se debeu a Legendre, que en 1805 escribiu un ap\u00e9ndice titulado \"Nouvelles M\u00e9thodes pour la D\u00e9termination des Orbites de Comets\", en que exp\u00f3n o seu sistema para resolver un sistema de ecuaci\u00f3ns lineares sobredeterminado.\nO retrato de Legendre.\nOutro exemplo do car\u00e1cter retra\u00eddo de Legendre \u00e9 a confusi\u00f3n que persistiu durante m\u00e1is de cen anos sobre o seu retrato. O retrato de Legendre que se pode atopar en numerosos libros (mesmo publicados recentemente) en realidade non ten nada que ver con Adrien-Marie Legendre: \u00e9 o pol\u00edtico Louis Legendre (1752-1797), compa\u00f1eiro de Danton e Robespierre no partido m\u00e1is radical da Revoluci\u00f3n Francesa, que non era parente de Legendre, a pesar de compartir apelido.\nFoi en 2005, cando dous estudantes da Universidade de Estrasburgo se deron de conta de que o mesmo retrato se atribu\u00eda a d\u00faas persoas diferentes e, pouco despois, confirmouse que o retrato non era do matem\u00e1tico, sen\u00f3n do pol\u00edtico. Foi ent\u00f3n cando comezou unha busca para atopar un aut\u00e9ntico retrato de Adrien-Marie Legendre. En 2008, atopouse por casualidade na Biblioteca do Institiuto de Francia, unha colecci\u00f3n de setenta e tres caricaturas de membros da instituci\u00f3n, feita por Julien-L\u00e9opold Boilly arredor de 1820, que nunha das s\u00faas l\u00e1minas, incl\u00fae as caricaturas de Legendre e Fourier, s\u00f3 coas caras, xa que os seus corpos s\u00f3 est\u00e1n debuxados a lapis. Esta \u00e9 a \u00fanica imaxe co\u00f1ecida de Legendre. O caderno de debuxos animados estivo en mans privadas ata que Daniel Wildenstein, membro do Instituto de Francia, o adquiriu nunha poxa en 1999 e en 2001, o doou \u00e1 Academia de Belas Artes."}
{"id": "505143", "revid": "89787", "url": "https://gl.wikipedia.org/wiki?curid=505143", "title": "Hyracotherium", "text": "Hyracotherium \u00e9 un x\u00e9nero extinto de mam\u00edfero ungulado perisod\u00e1ctilo bastante pequeno (uns 60\u00a0cm de lonxitude) cuxo primeiro exemplar se encontrou fosilizado na formaci\u00f3n London Clay (arxilas de Londres) do Eoceno temper\u00e1n. Este pequeno animal do tama\u00f1o dun can foi outrora considerado como o membro m\u00e1is antigo da familia do cabalo (Equidae) antes de que a especie tipo \"H. leporinum\", fose reclasificada como paleoterio, \u00e9 dicir, un animal perisod\u00e1ctilo basal tanto respecto dos cabalos coma dos brontoterios, polo que non pertencer\u00eda exactamente \u00e1 familia dos \u00e9quidos. Unha vez que se produciron os cambios taxon\u00f3micos, a \u00fanica especie que quedou dentro deste x\u00e9nero foi Hyracotherium leporinum, mentres que o resto das especies que estaban antes nel foron trasladadas a outros x\u00e9neros, entre eles \"Eohippus\", o antepasado do cabalo, que durante alg\u00fan tempo fora considerado como sin\u00f3nimo de \"Hyracotherium\".\nDescubrimento.\nO primeiro f\u00f3sil que se identificou como pertencente a este x\u00e9nero foi o esp\u00e9cime holotipo BMNH M16336, que se atopou nos cant\u00eds de Studd Hill preto de Herne Bay, Kent, e foi descrito polo paleont\u00f3logo Richard Owen nun artigo que leu na Sociedade Xeol\u00f3xica de Londres o 18 de decembro de 1839 como un \"pequno cranio mutilado aproximadamente do tama\u00f1o do dunha lebre\". Identificouno como pertencente \u00e1 orde extinta dos Pachydermata, con dentes que lembraban aos de \"Chseropotamus\" e a forma xeral do cranio \"compart\u00eda un car\u00e1cter intermedio entre o do porco e o dam\u00e1n, a\u00ednda que o gran tama\u00f1o do seu ollo debeu de darlle \u00e1 fisionom\u00eda do animal un parecido con ese roedor\". Refer\u00edndose \u00e1 s\u00faa semellanza co dam\u00e1n (\"Hyrax\"), Owen propuxo que o novo x\u00e9nero se chamase \"Hyracotherium\". Na s\u00faa descrici\u00f3n formal publicada pola Sociedade Xeol\u00f3xica en 1841, Owen escribiu: \"Sen pretender implicar que o presente pequeno paquidermo extinto estaba m\u00e1is estreitamente aliado co Hyrax como para ser un membro da mesma orde, e de tama\u00f1o similar, propo\u00f1o chamar ao novo x\u00e9nero o cal iso incuestionablemente indica, \"Hyracotherium\", co nome espec\u00edfico \"leporinum.\"\"\nIn 1876, en Am\u00e9rica, Othniel C. Marsh atopou un esqueleto completo, que situou no x\u00e9nero novo \"Eohippus\", (en grego 'cabalo do mencer'). As s\u00faas semellanzas cos f\u00f3siles descritos por Owen foron sinalados formalmente nun artigo de 1932 de Clive Forster Cooper. A \u00fanica especie do x\u00e9nero, \"E. angustidens\", foi seguidamente trasladada ao x\u00e9nero \"Hyracotherium\", que ti\u00f1a prioridade segundo as normas de nomenclatura, polo que \"Eohippus\" se converteu nun sin\u00f3nimo j\u00fanior dese x\u00e9nero. Moitos outros \u00e9quidos norteamericanos foron despois clasificados como especies de \"Hyracotherium\"; por\u00e9n esta sinonimia foi recentemente cuestionada, e esas especies foron pasadas a outros x\u00e9neros e mesmo foi \"resucitado\" o x\u00e9nero \"Eohippus\", mentres que a \u00fanica especie de \"Hyracotherium\" que quedou foi a inicial \"H. leporinum\" de Owen.\nTaxonom\u00eda e evoluci\u00f3n.\nA especie tipo \"H. leporinum\" \u00e9 agora considerada como un paleoterio en lugar dun cabalo propiamente dito. A maior\u00eda das outras especies que foran consideradas \"Hyracotherium\" a\u00ednda se consideran verdadeiros \u00e9quidos, pero xa foron cambiadas a outros x\u00e9neros, como \"Arenahippus\", \"Minippus\", \"Sifrhippus\", \"Xenicohippus\", \"Pliolophus\", \"Protorohippus\" e o resurrecto x\u00e9nero \"Eohippus\". Nun tempo \"Xenicohippus\" era considerado un brontoterio temper\u00e1n. A parte principal da evoluci\u00f3n do cabalo ocorreu en Am\u00e9rica do Norte."}
{"id": "505145", "revid": "27155", "url": "https://gl.wikipedia.org/wiki?curid=505145", "title": "Hyracotherium leporinum", "text": ""}
{"id": "505146", "revid": "27155", "url": "https://gl.wikipedia.org/wiki?curid=505146", "title": "Hyracotherim vasacciense", "text": ""}
{"id": "505147", "revid": "25871", "url": "https://gl.wikipedia.org/wiki?curid=505147", "title": "Presidente do Per\u00fa", "text": ""}
{"id": "505148", "revid": "5863", "url": "https://gl.wikipedia.org/wiki?curid=505148", "title": "Paleot\u00e9ridos", "text": "A dos paleot\u00e9ridos (Palaeotheriidae) \u00e9 unha familia extinta de mam\u00edferos perisod\u00e1ctilos herb\u00edvoros relacionada cos \u00e9quidos. Viviron en Europa e Asia desde o Eoceno ata o Oligoceno temper\u00e1n, desde hai 55 a 33\u00a0mill\u00f3ns de anos, polo que existiron durante un per\u00edodo de aproximadamente 22 mill\u00f3ns de anos.\nViv\u00edan en bosques densos e com\u00edan follas brandas, brotes, bagas e outros vexetais que atopaban no chan do bosque.\nRecentemente inclu\u00eduse dentro dos paleot\u00e9ridos ao x\u00e9nero \"Hyracotherium\" (unha vez que se separaron del \"Eohippus\" e outros x\u00e9neros), que se relacionou cos cabalos.\nMorfolox\u00eda.\nO tama\u00f1o dos paleoterios \u00eda de 20 a 75\u00a0cm de altura ata a cruz, e o seu peso est\u00edmase entre 10 e 30\u00a0kg.\nExtinci\u00f3n.\nAs probas suxiren que os paleot\u00e9ridos se extinguiron en Eurasia durante o Oligoceno temper\u00e1n, aproximadamente hai 33\u00a0mill\u00f3ns de anos, como parte do evento de renovaci\u00f3n de fauna que tivo lugar na chamada Grande Coupure (Gran Corte). Na transici\u00f3n Eoceno-Oligoceno houbo un significativo arrefriamento global do clima causado polo comezo da glaciaci\u00f3n ant\u00e1rtica. Isto tivo como resultado a creaci\u00f3n de h\u00e1bitats m\u00e1is secos e abertos, que dominaban o Oligoceno temper\u00e1n e a perda dos densos bosques que caracterizaron a \u00e9poca do Eoceno. Este cambio ambiental, acoplado \u00e1 chegada de grupos de mam\u00f1iferos novos e mellor adaptados desde Asia, supuxo o comezo do declive dos mam\u00edferos end\u00e9micos de Europa, como os palaeot\u00e9ridos e os anoplot\u00e9ridos. Na cunca de Hampshire do sur de Inglaterra os \u00faltimos paleot\u00e9ridos rexistrados son do Membro Hamstead Inferior da Formaci\u00f3n Bouldnor, que datan de aproximadamente 33,6\u00a0mill\u00f3ns de anos.\nX\u00e9neros.\nA familia dos paleot\u00e9ridos comprende 18 x\u00e9neros: "}
{"id": "505149", "revid": "27155", "url": "https://gl.wikipedia.org/wiki?curid=505149", "title": "Paleoterios", "text": ""}
{"id": "505150", "revid": "27155", "url": "https://gl.wikipedia.org/wiki?curid=505150", "title": "Paleoterio", "text": ""}
{"id": "505151", "revid": "27155", "url": "https://gl.wikipedia.org/wiki?curid=505151", "title": "Palaeotheriidae", "text": ""}
{"id": "505152", "revid": "81969", "url": "https://gl.wikipedia.org/wiki?curid=505152", "title": "Sein\u00e4joen Jalkapallokerho", "text": "Sein\u00e4joki, Ostrobotnia do Sur\nO Sein\u00e4joen Jalkapallokerho ou SJK \u00e9 un equipo de f\u00fatbol\u00a0da cidade de Sein\u00e4joki, Ostrobotnia do Sur (Finlandia). foi fundado o 5 de novembro de 2007. En 2020 compite na Veikkausliiga, a m\u00e1xima categor\u00eda do f\u00fatbol finland\u00e9s. Xoga os seus partidos como local no OmaSp Stadion, un estadio con capacidade para 5\u00a0817 persoas. O seu uniforme titular \u00e9 integramente negro, mentres que o reserva \u00e9 completamente branco.\nO SJK ga\u00f1ou o campionato finland\u00e9s nunha ocasi\u00f3n en 2015 e foi subcampi\u00f3n en 2014 e bronce en 2016, tam\u00e9n conquistou a Suomen Cup unha vez (2016) e a Liigacup noutra ocasi\u00f3n en 2014, e foi subcampi\u00f3n de ambas copas nas tempadas 2017 e 2016 respectivamente. En 2019 equipo ocupaba a trix\u00e9sima posici\u00f3n na clasificaci\u00f3n hist\u00f3rica da liga con tan s\u00f3 seis tempadas disputadas na m\u00e1xima competici\u00f3n do f\u00fatbol finland\u00e9s."}
{"id": "505153", "revid": "22570", "url": "https://gl.wikipedia.org/wiki?curid=505153", "title": "Iteroparidade", "text": "A iteroparidade e a semelparidade son d\u00faas pos\u00edbeis clases de estratexias reprodutivas dispo\u00f1\u00edbeis para os organismos viventes. Unha especie \u00e9 considerada iter\u00f3para se se caracteriza por ter m\u00faltiples ciclos reprodutivos no curso da s\u00faa vida e sem\u00e9lpara cando se caracteriza por ter un \u00fanico episodio reprodutivo antes de morrer. Ao describir este fen\u00f3meno nas plantas util\u00edzanse os termos paralelos policarpismo e monocarpismo.\nNas especies verdadeiramente sem\u00e9lparas, a morte despois da reproduci\u00f3n \u00e9 parte dunha estratexia global que incl\u00fae usar todos os recursos dispo\u00f1\u00edbeis en maximizar a reproduci\u00f3n, a expensas da continuaci\u00f3n da vida. \nEn calquera poboaci\u00f3n iter\u00f3para suceder\u00e1 que alg\u00fans individuos morrer\u00e1n entre os seus primeiro e segundo episodios reprodutivos, pero, a non ser que isto sexa parte dun s\u00edndrome de morte programada despois da reproduci\u00f3n, este fen\u00f3meno non deber\u00eda confundirse coa semelparidade.\nEsta distinci\u00f3n relaci\u00f3nase coa diferenza entre plantas anuais e perennes. Unha planta anual \u00e9 unha planta que completa o seu ciclo de vida nunha \u00fanica estaci\u00f3n, e \u00e9 normalmente sem\u00e9lpara. As plantas perennes viven durante m\u00e1is de unha estaci\u00f3n e son normalmente (pero non sempre) iter\u00f3paras.\nA semelparidade e a iteroparidade non son, estritamente falando, as \u00fanicas alternativas estrat\u00e9xicas, sen\u00f3n extremos ao longo dun continuo de modos pos\u00edbeis de reproduci\u00f3n. Moitos organismos considerados sem\u00e9lparos poden, baixo certas condici\u00f3ns, separar a s\u00faa \u00fanica oportunidade de reproduci\u00f3n en dous ou m\u00e1is episodios."}
{"id": "505154", "revid": "72012", "url": "https://gl.wikipedia.org/wiki?curid=505154", "title": "Semelparidade", "text": ""}
{"id": "505156", "revid": "4817", "url": "https://gl.wikipedia.org/wiki?curid=505156", "title": "Mark C. Lee", "text": "Mark Charles Lee, nado en Viroqua, Wisconsin, o 14 de agosto de 1952, \u00e9 un astronauta estadounidense retirado que formou parte das misi\u00f3ns STS-30, STS-47, STS-64 e STS-82.\nTraxectoria.\nLee graduouse en enxe\u00f1er\u00eda civil pola Academia da Forza A\u00e9rea dos Estados Unidos en 1974 e \u00e9 m\u00e1ster en enxe\u00f1er\u00eda mec\u00e1nica polo Instituto Tecnol\u00f3xico de Massachusetts en 1980.\nFoi seleccionado como astronauta pola NASA en maio de 1984, participando nas misi\u00f3ns STS-30, STS-47, STS-64 e STS-82 e pasando un total de 32,92 d\u00edas no espazo. Retirouse da NASA o 1 de xullo de 2001."}
{"id": "505158", "revid": "5863", "url": "https://gl.wikipedia.org/wiki?curid=505158", "title": "Portofino", "text": "Portofino \u00e9 unha comuna de Italia da provincia de X\u00e9nova, na rexi\u00f3n de Liguria.\nXeograf\u00eda.\nA comuna est\u00e1 situada nunha ba\u00eda ao p\u00e9 do promontorio hom\u00f3nimo, a 36 km de X\u00e9nova. O municipio ocupa unha superficie de 2,6 km\u00b2, e segundo o censo no 2005 ti\u00f1a unha poboaci\u00f3n de 532 habitantes, cunha densidade de poboaci\u00f3n nese ano de 205 hab./km\u00b2.\nO territorio de Portofino forma parte do Parque natural rexional de Portofino, no que est\u00e1n outras seis comunas, na Reserva mari\u00f1a de Portofino."}
{"id": "505159", "revid": "25871", "url": "https://gl.wikipedia.org/wiki?curid=505159", "title": "David Leestma", "text": "David Cornell Leestma, nado en Muskegon, M\u00edchigan, o 6 de maio de 1949, \u00e9 un astronauta estadounidense retirado que formou partes da misi\u00f3ns STS-41-G, STS-28 e STS-45.\nTraxectoria.\nLeestma graduouse en enxe\u00f1er\u00eda aeron\u00e1utica pola Academia Naval dos Estados Unidos en 1971 e \u00e9 m\u00e1ster na mesma materia pola Escola Naval de Posgraduados dos Estados Unidos en 1972.\nFoi seleccionado como astronauta pola NASA en maio de 1980, participando nas misi\u00f3ns STS-41-G, STS-28 e STS-45 e pasando un total de 22,19 d\u00edas no espazo. Retirouse da NASA o 30 de maio de 2014."}
{"id": "505160", "revid": "72012", "url": "https://gl.wikipedia.org/wiki?curid=505160", "title": "David C. Leestma", "text": ""}
{"id": "505161", "revid": "72012", "url": "https://gl.wikipedia.org/wiki?curid=505161", "title": "William B. Lenoir", "text": "William Benjamin \"Bill\" Lenoir, nado en Miami o 14 de marzo de 1939 e finado o 26 de agosto de 2010, foi un astronauta estadounidense que formou parte da misi\u00f3n STS-5.\nTraxectoria.\nLenoir graduouse en enxe\u00f1er\u00eda el\u00e9ctrica polo Instituto Tecnol\u00f3xico de Massachusetts en 1961.\nFoi seleccionado como astronauta pola NASA en agosto de 1967, participando na misi\u00f3n STS-5 e pasando un total de 5,09 d\u00edas no espazo."}
{"id": "505164", "revid": "4817", "url": "https://gl.wikipedia.org/wiki?curid=505164", "title": "Lincoln Experimental Satellite", "text": "Lincoln Experimental Satellite ou LES foi unha serie de sat\u00e9lites artificiais dos Estados Unidos adicados a probar novas t\u00e9cnicas de comunicaci\u00f3n.\nCaracter\u00edsticas.\nOs sat\u00e9lites LES eran constru\u00eddos polo Lincoln Laboratory do MIT para a Forza A\u00e9rea dos Estados Unidos como parte dun programa para probar novos e sat\u00e9lites en \u00f3rbita. Lanz\u00e1ronse oito sat\u00e9lites LES entre 1965 e 1976, m\u00e1is unha s\u00e9tima unidade (\"LES 7\") que se cancelou.\nLES 1 e 2.\nOs dous primeiros sat\u00e9lites LES lanz\u00e1ronse en 1965, o primeiro o 11 de febreiro e o segundo o 6 de maio, os dous usando foguetes Titan 3A. Ambos sat\u00e9lites eran case id\u00e9nticos e ti\u00f1an unha masa de 31 e 37 kg respectivamente. Levaban a bordo un transpondedor en banda X e unha antena de corno conmutable electronicamente. Ademais das probas de comunicaci\u00f3ns lev\u00e1ronse a cabo experimentos co control de actitude e con varios sensores. LES-1 non acadou a s\u00faa \u00f3rbita definitiva debido a un problema coa \u00faltima etapa do seu foguete lanzador, e cumprindo so parcialmente a s\u00faa misi\u00f3n. Deixou de transmitir en 1967, pero en 2013 o sat\u00e9lite volveu a emitir sinais de forma inesperada, posiblemente debido a que as s\u00faas bater\u00edas fallaron de tal xeito que transmiten directamente electricidade ao transmisor cando o sat\u00e9lite se exp\u00f3n \u00e1 luz solar.\nLES 3.\nLES 3 foi lanzado o 21 de decembro de 1965 mediante un Titan 3C, quedando nunha \u00f3rbita incorrecta por problemas co foguete lanzador. A misi\u00f3n do sat\u00e9lite era servir como emisor dun sinal UHF para facer experimentos de propagaci\u00f3n utilizando receptores situados en terra e en aeronaves. Ti\u00f1a unha masa de 16 kg e aliment\u00e1base mediante c\u00e9lulas solares. Reentrou na atmosfera o 6 de abril de 1968.\nLES 4.\nA misi\u00f3n de LES 4 foi similar \u00e1 de LES 1 e 2. Ti\u00f1a unha masa de 52 kg, estaba cuberto por c\u00e9lulas solares e estabiliz\u00e1base mediante xiro. Levaba a bordo tam\u00e9n unha antena de corno e estaba previsto inxectalo en \u00f3rbita xeoc\u00e9ntrica. Foi lanzado o 21 de decembro de 1965 no mesmo foguete que LES 3, e debido ao mesmo fallo no foguete non chegou \u00e1 s\u00faa \u00f3rbita prevista. LES 4 levaba tam\u00e9n a bordo un instrumento para medir a enerx\u00eda dos electr\u00f3ns na s\u00faa \u00f3rbita. A pesar dos problemas de non estar na \u00f3rbita prevista, LES 4 levou a cabo alg\u00fans dos seus obxectivos. Reentrou na atmosfera o 1 de agosto de 1977\nLES 5.\nLES 5 foi posto nunha \u00f3rbita case xeoestacionaria mediante un Titan 3C o 1 de xullo de 1967. Con 194 kg e forma cil\u00edndrica, o sat\u00e9lite fixo probas na banda de UHF e levaba a bordo experimentos para estudar a interferencia en radiofrecuencia e a degradaci\u00f3n das c\u00e9lulas solares no espazo. Foi desactivado en maio de 1971, pero a principios de 2020 comezou a enviar telemetr\u00eda de maneira inesperada.\nLES 6.\nLES 6, con 163 kg, era case id\u00e9ntico a LES 5. Foi lanzado o 26 de setembro de 1968 cun Titan 3C e tam\u00e9n estaba adicado a experimentos en UHF e levaba experimentos de radiointerferencia, degradaci\u00f3n de c\u00e9lulas solares e, adicionalmente, un prototipo de sistema de mantemento aut\u00f3nomo da posici\u00f3n en \u00f3rbita. Foi apagado a principios de 1976 despis de cumprir a s\u00faa misi\u00f3n para non interferir co sat\u00e9lite Marisat 1, lanzado en febreiro de 1976.\nLES 8 e 9.\nLES 8 e 9 foron lanzados o 15 de marzo de 1976 a bordo do mesmo foguete Titan 3C. Cada un ti\u00f1a unha masa de 454 kg e estaban alimentados por xeradores termoel\u00e9ctricos de radiois\u00f3topos. A s\u00faa finalidade era probar m\u00e9todos para separar datos e voz nas comunicaci\u00f3ns por sat\u00e9lite. Foron postos en \u00f3rbita xeoestacionaria, cunha separaci\u00f3n de 90\u00ba entre eles, e levaron a cabo a primeira ligaz\u00f3n en banda K entre sat\u00e9lites. Tam\u00e9n probaron propulsores ablativos de plasma pulsado como m\u00e9todo para manter a posici\u00f3n."}
{"id": "505166", "revid": "4817", "url": "https://gl.wikipedia.org/wiki?curid=505166", "title": "Frederick W. Leslie", "text": "Fred Weldon Leslie, nado en Anc\u00f3n, Panama, o 19 de decembro de 1951, \u00e9 un astronauta estadounidense que formou parte da misi\u00f3n STS-73.\nTraxectoria.\nLeslie graduouse en enxe\u00f1er\u00eda pola Universidade de Texas en 1974 e ten un doutoramento en meteorolox\u00eda pola Universidade de Oklahoma en 1977.\nFoi seleccionado como astronauta pola NASA en agosto de 1980, participando na misi\u00f3n STS-73 e pasando un total de 15,91 d\u00edas no espazo."}
{"id": "505167", "revid": "5863", "url": "https://gl.wikipedia.org/wiki?curid=505167", "title": "Prudencia Santasmarinas Raposo", "text": ""}
{"id": "505168", "revid": "5863", "url": "https://gl.wikipedia.org/wiki?curid=505168", "title": "Prudencia Santasmarinas", "text": ""}
{"id": "505169", "revid": "15490", "url": "https://gl.wikipedia.org/wiki?curid=505169", "title": "Xacoba de Castro e Puga", "text": ""}
{"id": "505170", "revid": "72012", "url": "https://gl.wikipedia.org/wiki?curid=505170", "title": "Anatoli Levchenko", "text": "Anatoly Semyonovich Levchenko, nado en Krasnokutsk o 21 de maio de 1941 e finado o 6 de agosto de 1988, foi un cosmonauta sovi\u00e9tico que formou parte das misi\u00f3ns Soiuz TM-4 e Soiuz TM-3.\nTraxectoria.\nLevchenko graduouse na Escola Superior da Forza A\u00e9rea en Chernigov en 1964 e entrou no corpo de cosmonautas en 1978, adestrando ata xullo de 1980. Participou nas misi\u00f3ns Soiuz TM-3 e Soiuz TM-3, pasando un total de 7,92 d\u00edas no espazo. Faleceu o 6 de agosto de 1988 de cancro cerebral."}
{"id": "505172", "revid": "23204", "url": "https://gl.wikipedia.org/wiki?curid=505172", "title": "O que queda do d\u00eda", "text": "O que queda do d\u00eda (en ) \u00e9 un filme brit\u00e1nico-estadounidense de 1993 dirixido por James Ivory, producido por Ismail Merchant, Mike Nichols e John Calley e adaptado por Ruth Prawer Jhabvala. Est\u00e1 protagonizado por Anthony Hopkins no papel de James Stevens e Emma Thompson como Miss Kenton, xunto con James Fox, Christopher Reeve e Hugh Grant nos papeis secundarios.\nO filme foi nomeado a oito Premios \u00d3scar na 66\u00aa edici\u00f3n dos premios, inclu\u00edndo as categor\u00edas de mellor filme, mellor actor (Hopkins), mellor actriz (Thompson) e mellor gui\u00f3n adaptado (Jhabvala). En 1999, o British Film Institute clasificou \"O que queda do d\u00eda\" no posto 64 dos 100 mellores filme brit\u00e1nico do s\u00e9culo XX.\nEstreouse en galego o 16 de outubro de 1996 a trav\u00e9s da TVG."}
{"id": "505173", "revid": "23204", "url": "https://gl.wikipedia.org/wiki?curid=505173", "title": "The Remains of the Day (filme)", "text": ""}
{"id": "505174", "revid": "65337", "url": "https://gl.wikipedia.org/wiki?curid=505174", "title": "Bawbee", "text": "O bawbee foi unha moeda escocesa co valor de seis peniques escoceses (equivalentes a medio penique ingl\u00e9s), cu\u00f1ada por primeira vez en bill\u00f3n por Xacobe V en 1538 e que se deixou de emitir, xa como moeda de cobre, baixo o reinado de Guillerme II de Escocia (1694-1701).\nEtimolox\u00eda.\nConsonte o \"Brewer's Dictionary of Phrase and Fable\", hai d\u00faas posibles orixes da denominaci\u00f3n desta moeda. A m\u00e1is sustentable atrib\u00faea a unha derivaci\u00f3n do top\u00f3nimo Sillebawby, parroquia de orixe dun dos mestres de ceca (Alexander Orok, Lord of Sillebawby) que se ocupou da cu\u00f1axe dos primeiros \"bawbees\", segundo consta nun apuntamento das contas do tesoureiro da ceca de 1541: \"In argento receptis a Jacobo Atzinsone, et Alexandro Orok de Sillebawby respective.\"\nA segunda hip\u00f3tese, considerada como m\u00e1is especulativa, sit\u00faa a orixe desta denominaci\u00f3n na expresi\u00f3n francesa \"bas billon\" (\"baixo bill\u00f3n\", pola escasa proporci\u00f3n de prata na aliaxe).\nEmisi\u00f3ns.\nO primeiro \"bawbee\", introducido por Xacobe V (1513-1542), naceu en 1538 como moeda de bill\u00f3n equivalente a seis peniques (ou un terzo do \"groat\" naquel momento). Esta moeda amosaba no anverso un monograma I5 (\"Iacobus V\") que flanqueaba o caracter\u00edstico cardo coroado da moeda escocesa, e no reverso unha ampla cruz de Santo Andr\u00e9 cunha coroa no centro. As lendas eran (\"Xacobe rei dos escoceses pola graza de Deus\") no anverso e (cidade de Edimburgo) no reverso Xacobe V emitiu asemade moedas fraccionarias de medio \"bawbee\" e dun cuarto de \"bawbee\". \nCara ao ano 1544, a vi\u00fava de Xacobe V e ra\u00ed\u00f1a consorte, Mar\u00eda de Guisa, emitiu tam\u00e9n \"bawbees\" no castelo de Stirling, co monograma MR no anverso, rodeado pola lenda , e a cruz de Lorena no reverso. \nA emisi\u00f3n de \"bawbees\" e de medios \"bawbees\" foi retomada as\u00ed mesmo pola s\u00faa filla, Mar\u00eda Estuardo (1542-1567). A\u00ednda en bill\u00f3n, estas moedas foron cu\u00f1adas na ceca establecida no palacio de Holyrood, en Edimburgo, e tam\u00e9n na casa de moeda de Stirling.\nA partir de 1677, durante o reinado de Carlos II (1660-1685), o \"bawbee\" pasou a cu\u00f1arse en cobre. Unha das caracter\u00edsticas desta moeda foi a s\u00faa lenda, (\"Ningu\u00e9n me provoca impunemente\"), un lema que a\u00ednda aparece en ocasi\u00f3ns impreso no canto das actuais moedas dunha libra esterlina."}
{"id": "505181", "revid": "23204", "url": "https://gl.wikipedia.org/wiki?curid=505181", "title": "Christopher D'Olier Reeve", "text": ""}
{"id": "505182", "revid": "7523", "url": "https://gl.wikipedia.org/wiki?curid=505182", "title": "Liga de Campi\u00f3ns da UEFA 2019-20", "text": "A Liga de Campi\u00f3ns da UEFA 2019\u201320 foi a 65.\u00aa edici\u00f3n da Liga de Campi\u00f3ns da UEFA, a m\u00e1xima competici\u00f3n europea de f\u00fatbol a nivel de clubs organizada pola UEFA.\nO Bayern M\u00fcnchen conseguiu o seu sexto trofeo tras ga\u00f1ar \u00f3 Paris Saint-Germain por 1-0, clasific\u00e1ndose desta forma para a Supercopa de Europa de 2020 contra o Sevilla, campi\u00f3n da UEFA Europa League 2019-20. Esta vitoria tam\u00e9n os clasifica directamente para a fase de grupos da Liga de Campi\u00f3ns da UEFA 2020-21, pero como xa se clasificaron debido a s\u00faa posici\u00f3n na liga, esa praza pasou \u00f3 l\u00edder da Eredivisie cando foi suspendida pola pandemia por coronavirus, o AFC Ajax.\nDebido a esta pandemia, os cuartos de final e as semifinais xog\u00e1ronse a partido \u00fanico en estadios neutrais en Lisboa, Portugal. Esta fase final xogouse dos d\u00edas 12 a 23 de agosto de 2020 no Est\u00e1dio da Luz e no Est\u00e1dio Jos\u00e9 Alvalade.\nRolda previa.\n!colspan=4|Semifinais\n!colspan=4|Final\nFase final.\nOitavos de final.\nOs partidos de ida xog\u00e1ronse o 18, 19, 25 e 26 de febreiro, e tam\u00e9n o primeiro grupo dos de volta o 10 e 11 de marzo de 2020. Debido \u00e1s complicaci\u00f3ns en Europa coa pandemia por coronavirus, o resto de partidos de volta de oitavos de final foron pospostos pola UEFA o 13 de marzo de 2020. O 17 de xu\u00f1o de 2020, a UEFA anunciou que os partidos de volta restantes ter\u00edan lugar os d\u00edas 7 e 8 de agosto de 2020.\nCuartos de final.\nOs partidos de cuartos de final xog\u00e1ronse do 12 \u00f3 15 de agosto de 2020.\nSemifinais.\nOs partidos de semifinais xog\u00e1ronse os d\u00edas 18 e 19 de agosto de 2020.\nEstat\u00edsticas.\nNas estat\u00edsticas non se te\u00f1en en conta as roldas previas."}
{"id": "505185", "revid": "12452", "url": "https://gl.wikipedia.org/wiki?curid=505185", "title": "Washington Redskins", "text": ""}
{"id": "505189", "revid": "23204", "url": "https://gl.wikipedia.org/wiki?curid=505189", "title": "48 horas m\u00e1is", "text": "48 horas m\u00e1is (en ) \u00e9 un filme estadounidense de 1990 dirixido por Walter Hill e protagonizado por Eddie Murphy, Nick Nolte, Brion James, Andrew Divoff e Ed O'Ross. \u00c9 a continuaci\u00f3n do filme de 1982 \"48 Hrs.\".\nEstreouse en galego o 24 de abril de 1996 a trav\u00e9s da TVG."}
{"id": "505190", "revid": "23204", "url": "https://gl.wikipedia.org/wiki?curid=505190", "title": "Another 48 Hrs.", "text": ""}
{"id": "505191", "revid": "65337", "url": "https://gl.wikipedia.org/wiki?curid=505191", "title": "Hatpiece", "text": "O hatpiece (do ingl\u00e9s: \"hat piece\") foi unha moeda escocesa de ouro con valor de 80 xilins escoceses cu\u00f1ada a nome de Xacobe VI de Escocia (1567-1625), caracterizada polo busto real do seu anverso, que loce un chapeu particularmente alto.\nHistoria e caracterizaci\u00f3n.\nO \"hatpiece\" cu\u00f1ouse entre os anos 1591 e 1593 no curso da sexta serie de emisi\u00f3ns de Xacobe VI de Escocia, dez anos antes da ascensi\u00f3n ao trono de Inglaterra co nome de Xacobe I. Est\u00edmase en arredor de 25.000 a cantidade de pezas cu\u00f1adas durante os tres anos de emisi\u00f3n.\nA moeda ti\u00f1a un peso de 69,8 grans (ca. 4,5 gramos), un di\u00e1metro de 27 mil\u00edmetros e unha lei de 22 quilates, e o seu valor equival\u00eda a catro esterlinas escocesas ou, o que \u00e9 o mesmo, 80 xilins escoceses. \nNos seus anversos amosa como motivo principal o busto real cara \u00e1 dereita dotado dun chapeu dunha altura notable (que lle d\u00e1 o nome), cun cardo \u00e1 s\u00faa esquerda e rodeado pola lenda (\"Xacobe sexto, Deus dos escoceses pola graza de Deus\"). Pola s\u00faa banda, os seus reversos representan un le\u00f3n coroado sedente que sost\u00e9n coa gadoupa dereita un cetro coa palabra Xehov\u00e1 escrita sobre el con caracteres hebreos (\u05d9\u05d4\u05d5\u05d4). A lenda do reverso \u00e9 (\"S\u00f3 te temo a ti\").\nPost\u00falase que esta moeda foi emitida co prop\u00f3sito de harmonizar o sistema monetario escoc\u00e9s co ingl\u00e9s. Co\u00f1\u00e9cense falsificaci\u00f3ns xa desde poucos anos despois da s\u00faa produci\u00f3n; unha delas aparece recollida na obra de Robert Pitcairn \"Criminal Trials of Scotland\" (1599), que fai menci\u00f3n de \"false hat-peiceis, pistulettis, and crownis\"."}
{"id": "505192", "revid": "65337", "url": "https://gl.wikipedia.org/wiki?curid=505192", "title": "Hat piece", "text": ""}
{"id": "505193", "revid": "27155", "url": "https://gl.wikipedia.org/wiki?curid=505193", "title": "Cup\u00e9didos", "text": "Os cup\u00e9didos (Cupedidae) son unha pequena familia de escaravellos, notables polo seu dese\u00f1o de \"fiestras\" cadradas (partes non esclerotizadas) nos seus \u00e9litros (\u00e1s anteriores duras), que fan que se lles dea tam\u00e9n o nome de escaravellos reticulados. Te\u00f1en antenas longas e protuberancias na cabeza.\nA familia consta duns 30 especies distribu\u00eddas en 9 x\u00e9neros, cunha distribuci\u00f3n mundial. Co\u00f1\u00e9cense moitas especies extintas deste grupo, que datan do Mesozoico.\nEstes escaravellos tenden a ser alongados cun corpo aplanado dorsoventralmente, con lonxitudes entre 10 e 20\u00a0mm, de cores de tons mar\u00f3ns, negros ou grises. As larvas furan a madeira e viven normalmente en madeira infestada por fungos e \u00e1s veces at\u00f3panse en construci\u00f3ns de madeira. As larvas desta especie comen a madeira morta atacada por fungos ou das ra\u00edces de \u00e1rbores, mentres que os adultos se cre que subsisten comendo pole e zumes de plantas.\nOs machos de \"Priacma serrata\" (do oesde de Am\u00e9rica do Norte) son notables por seren fortemente atra\u00eddos pola lixivia usada para a limpeza das casas. Isto suxire que alg\u00fans compostos da lixivia poden lembrarlles a compostos que son atractivos para eles na natureza.\nDescrib\u00edronse x\u00e9neros de cup\u00e9didos f\u00f3siles atopados en varios dep\u00f3sitos de \u00e1mbar de diversas idades, como o \u00e1mbar birmano. "}
{"id": "505194", "revid": "27155", "url": "https://gl.wikipedia.org/wiki?curid=505194", "title": "Cupedidae", "text": ""}
{"id": "505195", "revid": "23204", "url": "https://gl.wikipedia.org/wiki?curid=505195", "title": "\u00c1 procura da felicidade", "text": "\u00c1 procura da felicidade (en ) \u00e9 un filme estadounidense de 1971 dirixido por Robert Mulligan. O produtor foi David Susskind e o produtor asociado Alan Shayne. O gui\u00f3n foi escrito por Jon Boothe e George L. Sherman.\nEstreouse en galego o 14 de xaneiro de 2004 a trav\u00e9s da TVG."}
{"id": "505196", "revid": "23204", "url": "https://gl.wikipedia.org/wiki?curid=505196", "title": "The Pursuit of Happiness (filme de 1971)", "text": ""}
{"id": "505197", "revid": "55340", "url": "https://gl.wikipedia.org/wiki?curid=505197", "title": "Balero", "text": ""}
{"id": "505199", "revid": "98629", "url": "https://gl.wikipedia.org/wiki?curid=505199", "title": "Depresi\u00f3n de Turan", "text": "A depresi\u00f3n de Turan, (en ; en ) \u00e9 unha extensa depresi\u00f3n de Asia Central, ba\u00f1ada polos r\u00edos Amu Daria e Sir Daria. O Amu Daria percorre en direcci\u00f3n sueste-noroeste a trav\u00e9s desas terras baixas. Forma a maior parte do territorio de Turkmenist\u00e1n e abrangue \u00e1reas significativas en Kazhakhst\u00e1n e Uzbekist\u00e1n.\nA depresi\u00f3n est\u00e1 localizada ao leste do mar Caspio e ao sueste do mar de Aral. \u00c9 unha das maiores extensi\u00f3ns de area do mundo. De media, a rexi\u00f3n recibe menos de 381\u00a0mm de chuvia por ano. O deserto de Karakum queda na porci\u00f3n meridional das terras baixas de Turan. A cidade de Vpadina Akchanaya, en Turkmenist\u00e1n, chega a 81 metros baixo o nivel do mar."}
{"id": "505200", "revid": "47401", "url": "https://gl.wikipedia.org/wiki?curid=505200", "title": "Depresi\u00f3n de Tur\u00e1n", "text": ""}
{"id": "505201", "revid": "47401", "url": "https://gl.wikipedia.org/wiki?curid=505201", "title": "Depresi\u00f3n do Tur\u00e1n", "text": ""}
{"id": "505202", "revid": "25871", "url": "https://gl.wikipedia.org/wiki?curid=505202", "title": "Hilde Holger", "text": "Hilde Boman-Behram, nada como Hilde Sofer en Viena o 18 de outubro de 1905 e finada en Londres o 24 de setembro de 2001, foi unha bailarina expresionista, core\u00f3grafa e profesora de danza co\u00f1ecida como Hilde Holger. O seu traballo pioneiro en danza transformou a danza moderna.\nFamilia.\nA familia de Hilde era xud\u00eda liberal. Era filla de Alfred e Elise Sofer Schreiber. O seu pai escrib\u00eda poes\u00eda, mais faleceu en 1908. O seu av\u00f3 fabricaba zapatos para a corte austr\u00edaca.\nDespois de que a Alema\u00f1a nazi invadise Austria, Holger fuxiu de Viena en 1939, e como non se lle permitiu entrar en Inglaterra, foi para a India. En Bombai co\u00f1eceu o Dr. Ardershir Kavasji Boman-Behram, con quen casou en 1940. A nai da Hilde, o seu padrasto e outros catorce parentes morreron no holocausto.\nHilda Holger tivo dous fillos, sendo a primeira unha filla en 1946 nada na India, de nome Primavera Boman-Behram. O ano 1948 a familia de Holger emigrou para Inglaterra. O seu segundo fillo foi un neno, Darius Boman-Behram, nado en 1949 con s\u00edndrome de Down; ese feito inspirou a Holger a traballar con persoas con discapacidades f\u00edsicas.\nCarreira.\nHilde Holger comezou a bailar con seis anos de idade. Como era demasiado nova para entrar na Academia Estatal de M\u00fasica e Artes Dram\u00e1ticas na Academia Estatal de Viena, comezou a estudar danza de sal\u00f3n xunto coa s\u00faa irm\u00e1 (Hedi Sofer) ata que foi aceptada para estudar coa bailarina radical Gertrud Bodenweiser, que naquela \u00e9poca era profesora na Academia Estatal de Viena. Eran admiradores do traballo de Isadora Duncan e de Ruth St. Denis. Holger axi\u00f1a chegou a ser a bailarina principal e grande amiga de Bodenweiser, e viaxaba coa compa\u00f1\u00eda dela por todas as partes de Europa occidental e oriental. Viaxaba tam\u00e9n co seu propio grupo, o Grupo de Danza Hilde Holger. Cando ti\u00f1a 18 anos fixo a s\u00faa primeira presentaci\u00f3n en solitario na Secession Vienesa, e m\u00e1is tarde no Hagenbund de Viena, Par\u00eds e Berl\u00edn. A s\u00faa danza expressionista, moi eloxiada, creou unha reacci\u00f3n f\u00f3ra de serie. Por causa da s\u00faa paix\u00f3n pola danza, o ano 1926 formou a Nova Escola da Arte de Movemento no Palacio Ratibor no centro de Viena. As presentaci\u00f3ns de nenos foron bailados nos parques e na fronte de monumentos al\u00ed. O d\u00eda 12 de marzo de 1938 a Alema\u00f1a nazi mandou soldados entraren na Austria e creou unha lei que unificaba Alema\u00f1a con Austria, a Anschluss. Naquela \u00e9poca tornouse ilegal para xudeus participar en calquera actividade de arte.\nHolger recibiu axuda do seu amigo Carlos Petrach para fuxir do pa\u00eds. Decidiu ir para a India porque dixo que a arte da India era a m\u00e1is imperiosa para a cultura occidental naquela \u00e9poca.\nNa India tivo a oportunidade de empregar novas experiencias no seu traballo, especialmente os xestos da danza india. A danza India cl\u00e1sica ten m\u00e1is do que trescentos xestos, usados para expresar a vida e a natureza. En 1941 Holger fundou unha nova escola de danza en Bombai, aceptando persoas de calquera raza, relixi\u00f3n e etnia, sen prexu\u00edzo. Do mesmo xeito que fixo cando estaba en Viena, Holger participou de novo na comunidade art\u00edstica. Entre os seus amigos estaba o bailar\u00edn indio Ram Gopal, que tam\u00e9n bailaba na escola de Holger. En 1948 mudouse de novo por causa da partici\u00f3n da India e a violencia que estaba crecendo entre musulm\u00e1ns e hind\u00fas. Desta vez Hilde partiu para Londres.\nDespois de chegar ao Reino Unido, o seu Grupo Moderno de Ballet present\u00e1base nos parques, nas igrexas e nos teatros. Unha vez m\u00e1is ela abriu unha nova escola de danza, a Escola da Hilde Holger de Danza Contempor\u00e1nea, e ficou fiel ao estilo de sempre, que o corpo e a mente ten que formar unha soa unidade, para que o bailar\u00edn sexa o mellor. O progreso m\u00e1is importante que consiguio en Londres, o ano 1951, foi a celebraci\u00f3n da estrea de \u201cUnder the Sea\u201d, que foi inspirado polas composici\u00f3ns de Camille Saint-Sa\u00ebns.\nEn 1972 presentou unha danza chamada \u201cMan against Flood\u201d para honrar a Rewi Alley, membro do Partido Comunista da China. Esta danza inclu\u00edu participantes que formaron unha parede humana contra unha inundaci\u00f3n de auga.\nA s\u00faa interpretaci\u00f3n \u201cApsaras\u201d (1983) explotou as s\u00faas experiencias na India. No ver\u00e1n de 1983 Holger volveu \u00e1 India, onde traballou como core\u00f3grafa para un grupo grande de danza dirixido por Sachin Shankar.\nHolger ti\u00f1a orgullo especial do seu traballo con persoas con discapacidade. Creou unha forma de terapia de danza para nenos con s\u00edndrome de Down. Holger foi a primeira persoa que integrou bailar\u00edns profesionais con mozos e adultos que ti\u00f1a discapacidades graves. Realizou o seu so\u00f1o en 1968 en Sadler's Wells cando creou \u201cTowards the Light\u201d con m\u00fasica por Edward Grieg. Foi traballo pioneiro e unha das primeiras presentaci\u00f3ns de danza integrada que se realizou nun escenario profesional.\nLegado.\nHilde Holger deixou unha marca moi forte en tres xeraci\u00f3ns de bailar\u00edns, e en quen traballaba con coreograf\u00eda. Cando estaba ensinando, as s\u00faas expectativas eran altas e non ti\u00f1a medo de correr riscos. Aceptaba as persoas sen prexu\u00edzo, tam\u00e9n aquelas discapacitadas. S\u00f3 esperaba sinceridade por parte de todos.\nUn dos seus alumnos, Wolfgang Stange, continuou o traballo que comezou con persoas discapacitadas, como aquelas con s\u00edndrome de Down ou autismo, do mesmo xeito que aceptaba calquera persoa discapacitada fisicamente. A compa\u00f1\u00eda de Stange, Compa\u00f1\u00eda de Teatro de Danza en Gran Breta\u00f1a creou \u201cHilde\u201d que foi presentada no Teatro Riverside de Londres o ano 1996, e tam\u00e9n no Ode\u00f3n en Viena en 1998. Esta presentaci\u00f3n de \u201cHilde\u201d en Viena emocionou o Mestre de Ballet da Casa Estatal de \u00d3pera e Ballet de Viena de tal xeito, que presentou unha interpretaci\u00f3n no escenario da casa de \u00f3pera, feita por persoas con problemas de aprendizaxe que foi recibida con moitos aplausos.\nAs \u00faltimas semanas da s\u00faa vida Holger continuou a impartir clases de danza no seu estudo de Camden Town, onde moraba dende hab\u00eda m\u00e1is de cincuenta anos. Entre os seus alumnos estiveron Liz Aggiss, Jane Asher, primavera Boman, Carol Brown, Carl Campbell, Sophie Constanti, Jeff Henry, Ivan Illich, Luke Jennings, Thomas Kampe, Claudia Kappenberg, Cecilia Keen Abdeen, Lindsay Kemp, Juliet Miangay-Cooper, Royston Maldoom OBE, Anna Niman, David Niman, Litz Pisk, Kristina Rihanoff, Kelvin Rotardier, Feroza Seervai, Rebecca Skelton, Marion Stein, Sheila Styles, Jacqueline Waltz e Vally Wieselthier."}
{"id": "505203", "revid": "23204", "url": "https://gl.wikipedia.org/wiki?curid=505203", "title": "Eric Banadinovi\u0107", "text": ""}
{"id": "505205", "revid": "98629", "url": "https://gl.wikipedia.org/wiki?curid=505205", "title": "8mm (filme)", "text": "8mm \u00e9 un filme estadounidense-alem\u00e1n de 1999 dirixido por Joel Schumacher e escrito por Andrew Kevin Walker. Est\u00e1 protagonizado por Nicolas Cage, no papel dun investigador privado que se introduce no escuro mundo os filmes snuff. Joaquin Phoenix, James Gandolfini, Peter Stormare e Anthony Heald aparecen nos papeis secundarios."}
{"id": "505207", "revid": "23204", "url": "https://gl.wikipedia.org/wiki?curid=505207", "title": "O abominable Dr. Phibes", "text": "O abominable Dr. Phibes (en ) \u00e9 un filme brit\u00e1nico de 1971 producido por Ronald S. Dunas e Louis M. Heyward, dirixido por Robert Fuest, escrito por William Goldstein e James Whiton, e protagonizado por Vincent Price e Joseph Cotten. Os seus escenarios art deco, comedia negra e interpretaci\u00f3n de Price converteron o filme e a s\u00faa secuela, \"Dr. Phibes Rises Again\" como filmes de culto.\nEstreouse en galego o 21 de agosto de 2004 a trav\u00e9s da TVG."}
{"id": "505208", "revid": "23204", "url": "https://gl.wikipedia.org/wiki?curid=505208", "title": "The Abominable Dr. Phibes", "text": ""}
{"id": "505209", "revid": "27155", "url": "https://gl.wikipedia.org/wiki?curid=505209", "title": "Coptocl\u00e1vidos", "text": "Os coptocl\u00e1vidos (Coptoclavidae) son unha familia extinta de escaravellos da suborde Adephaga. Viviron desde o Xur\u00e1sico\nao Cret\u00e1ceo temper\u00e1n. Coptoclavidae \u00e9 un clado dos Dytiscoidea. P\u00e9nsase que a causa da s\u00faa extinci\u00f3n foi o incremento das poboaci\u00f3ns de peixes tele\u00f3steos e a competici\u00f3n cos Gyrinidae e Dytiscidae."}
{"id": "505210", "revid": "89787", "url": "https://gl.wikipedia.org/wiki?curid=505210", "title": "Emberatoriet meem", "text": "Emberatoriet meem (en ) \u00e9 un filme exipcio de 1972 dirixido por Hussein Kamal. O filme estreouse na 8\u00aa edici\u00f3n do Festival Internacional de Cinema de Moscova en 1973. Foi escollido como candidato de Exipto para o \u00d3scar \u00f3 mellor filme en lingua non inglesa na 46\u00aa edici\u00f3n dos premios, mais finalmente non foi nomeado."}
{"id": "505211", "revid": "27155", "url": "https://gl.wikipedia.org/wiki?curid=505211", "title": "Coptoclavidae", "text": ""}
{"id": "505213", "revid": "23204", "url": "https://gl.wikipedia.org/wiki?curid=505213", "title": "Zawgaty Wal Kalb", "text": "Zawgaty Wal Kalb (en ) \u00e9 un filme exipcio de 1971 dirixido por Said Marzouk. O filme foi escollido como candidato de Exipto para o \u00d3scar \u00f3 mellor filme en lingua non inglesa na 45\u00aa edici\u00f3n dos premios, mais finalmente non foi nomeado."}
{"id": "505214", "revid": "27155", "url": "https://gl.wikipedia.org/wiki?curid=505214", "title": "Maruxi\u00f1a", "text": ""}
{"id": "505215", "revid": "27155", "url": "https://gl.wikipedia.org/wiki?curid=505215", "title": "Coccinellidae", "text": ""}
{"id": "505216", "revid": "89787", "url": "https://gl.wikipedia.org/wiki?curid=505216", "title": "Imra'ah wa ragoul", "text": "Imra'ah wa ragoul (en ) \u00e9 un filme exipcio de 1971 dirixido por Houssam Eddine Mostafa. O filme foi escollido como candidato de Exipto para o \u00d3scar \u00f3 mellor filme en lingua non inglesa na 44\u00aa edici\u00f3n dos premios, mais finalmente non foi nomeado."}
{"id": "505217", "revid": "23204", "url": "https://gl.wikipedia.org/wiki?curid=505217", "title": "Al-Mummia", "text": "Al-Mummia (en ) \u00e9 un filme exipcio de 1969 dirixido por Shadi Abdel Salam. O filme foi escollido como candidato de Exipto para o \u00d3scar \u00f3 mellor filme en lingua non inglesa na 43\u00aa edici\u00f3n dos premios, mais finalmente non foi nomeado."}
{"id": "505219", "revid": "89787", "url": "https://gl.wikipedia.org/wiki?curid=505219", "title": "Al-Q\u0101hira 30", "text": "Al-Q\u0101hira 30 (en ) \u00e9 un filme exipcio de 1966 dirixido por Sal\u0101\u1e25 Abu Seif, e baseado na novela de 1945 de Naguib Mahf\u00fas. O filme foi escollido como candidato de Exipto para o \u00d3scar \u00f3 mellor filme en lingua non inglesa na 39\u00aa edici\u00f3n dos premios, mais finalmente non foi nomeado."}
{"id": "505220", "revid": "27155", "url": "https://gl.wikipedia.org/wiki?curid=505220", "title": "Maruxi\u00f1a de sete puntos", "text": ""}
{"id": "505221", "revid": "27155", "url": "https://gl.wikipedia.org/wiki?curid=505221", "title": "Xoani\u00f1a de sete puntos", "text": ""}
{"id": "505223", "revid": "23204", "url": "https://gl.wikipedia.org/wiki?curid=505223", "title": "El mustahil", "text": "El mustahil (en ) \u00e9 un filme exipcio de 1965 dirixido por Hussein Kamal. O filme foi escollido como candidato de Exipto para o \u00d3scar \u00f3 mellor filme en lingua non inglesa na 38\u00aa edici\u00f3n dos premios, mais finalmente non foi nomeado."}
{"id": "505224", "revid": "23204", "url": "https://gl.wikipedia.org/wiki?curid=505224", "title": "Omm el aroussa", "text": "Omm el aroussa (en ) \u00e9 un filme exipcio de 1963 dirixido por Atef Salem. O filme foi escollido como candidato de Exipto para o \u00d3scar \u00f3 mellor filme en lingua non inglesa na 37\u00aa edici\u00f3n dos premios, mais finalmente non foi nomeado."}
{"id": "505226", "revid": "23204", "url": "https://gl.wikipedia.org/wiki?curid=505226", "title": "El less wal kilab", "text": "El less wal kilab (en ) \u00e9 un filme exipcio de 1962 dirixido por Kamal El Sheikh, baseado na novela \"The Thief and the Dogs\" por Naguib Mahf\u00fas. Estreouse na 13\u00aa edici\u00f3n do Festival Internacional de Cinema de Berl\u00edn. Foi escollido como candidato de Exipto para o \u00d3scar \u00f3 mellor filme en lingua non inglesa na 35\u00aa edici\u00f3n dos premios, mais finalmente non foi nomeado."}
{"id": "505227", "revid": "23204", "url": "https://gl.wikipedia.org/wiki?curid=505227", "title": "Wa Islamah", "text": "Wa Islamah (en ) \u00e9 un filme exipcio de 1961 dirixido por Enrico Bomba e Andrew Marton. O filme foi escollido como candidato de Exipto para o \u00d3scar \u00f3 mellor filme en lingua non inglesa na 34\u00aa edici\u00f3n dos premios, mais finalmente non foi nomeado."}
{"id": "505228", "revid": "23204", "url": "https://gl.wikipedia.org/wiki?curid=505228", "title": "El morahekate", "text": "El morahekate (en ) \u00e9 un filme exipcio de 1961 dirixido por Ahmed Diaa Eddine. O filme foi escollido como candidato de Exipto para o \u00d3scar \u00f3 mellor filme en lingua non inglesa na 33\u00aa edici\u00f3n dos premios, mais finalmente non foi nomeado."}
{"id": "505229", "revid": "1888", "url": "https://gl.wikipedia.org/wiki?curid=505229", "title": "Arturo S\u00e1nchez Cidr\u00e1s", "text": "Arturo S\u00e1nchez Cidr\u00e1s, nado en Loira (Seixo, Mar\u00edn) o 22 de xullo de 1950, \u00e9 un profesor e escritor galego.\nTraxectoria.\nFixo maxisterio na USC. Foi mestre en Seixo, Moa\u00f1a, Pa\u00eds Vasco e desde o curso 1979-1980 no CEIP A Pedra de Bueu, no que se xubilou en 2011, despois de m\u00e1is de 20 anos de xefe de estudos e de promover a revista escolar \"O Candil\" (ISSN 1137-1994)\".\nFoi profesor promotor e responsable da \"Aula de Acuicultura\" en concerto coa Conseller\u00eda de Pesca desde 1988 ata 1995.\nParticipou na xesti\u00f3n e Control de Direcci\u00f3n, Produci\u00f3n e Realizaci\u00f3n da serie de 13 cap\u00edtulos, dirixida por Valent\u00edn Carrera para TVG \"Os viaxeiros da luz\". Tam\u00e9n na elaboraci\u00f3n do Plan de Aproveitamento Tur\u00edstico de \u201cLa V\u00eda de la Plata\u201d como programador inform\u00e1tico encargado da coordinaci\u00f3n e tratamento estat\u00edstico da enquisa \u00e1 demanda. Ministerio de transportes, Turismo y Comunicaciones, dirixido por Valent\u00edn Carrera.\nPublicou artigos en \"Diario de Pontevedra\", \"Faro de Vigo\", e nas revistas \"Os Galos\" e \"Aunios\".\nXestiona a web \"Bueu: historias, contos, novidades, comunicados, achados...\""}
{"id": "505230", "revid": "27155", "url": "https://gl.wikipedia.org/wiki?curid=505230", "title": "Coccinella", "text": "Coccinella \u00e9 o x\u00e9nero m\u00e1is com\u00fan de maruxi\u00f1as. Os \u00e9litros da maior\u00eda das especies son vermellos ou laranxa avermellado con manchas negras. O x\u00e9nero enc\u00f3ntrase no hemisferio norte, con numerosas especies en Eurasia e s\u00f3 11 especies nativas de Norteam\u00e9rica. O nome ref\u00edrese \u00e1 s\u00faa cor vermella ou escarlata, do lat\u00edn \"coccineus\".\nOs adultos e as larvas alim\u00e9ntanse principalmente de \u00e1fidos. Algunhas especies, como \"C. septempunctata\" util\u00edzanse como controis biol\u00f3xicos."}
{"id": "505231", "revid": "23204", "url": "https://gl.wikipedia.org/wiki?curid=505231", "title": "Doaa al-Karawan", "text": "Doaa al-Karawan (en ) \u00e9 un filme exipcio de 1959 dirixido por Henry Barakat e baseado nunha novela do escritor Taha Hussein. Est\u00e1 protagonizado por Faten Hamama e Ahmed Mazhar. O filme foi escollido como candidato de Exipto para o \u00d3scar \u00f3 mellor filme en lingua non inglesa na 32\u00aa edici\u00f3n dos premios, mais finalmente non foi nomeado."}
{"id": "505233", "revid": "23204", "url": "https://gl.wikipedia.org/wiki?curid=505233", "title": "B\u0101b al-\u1e24ad\u012bd", "text": "B\u0101b al-\u1e24ad\u012bd (en ) \u00e9 un filme exipcio de 1958 dirixido por Youssef Chahine. Foi estreado na competici\u00f3n da 8\u00aa edici\u00f3n do Festival Internacional de Cinema de Berl\u00edn. O filme foi escollido como candidato de Exipto para o \u00d3scar \u00f3 mellor filme en lingua non inglesa na 31\u00aa edici\u00f3n dos premios, mais finalmente non foi nomeado."}
{"id": "505235", "revid": "5863", "url": "https://gl.wikipedia.org/wiki?curid=505235", "title": "Gregorio Ferro Requeixo", "text": ""}
{"id": "505238", "revid": "98629", "url": "https://gl.wikipedia.org/wiki?curid=505238", "title": "Lewis (sat\u00e9lite)", "text": "Lewis, tam\u00e9n co\u00f1ecido como SSTI 1 (\"Small Spacecraft Technology Initiative 1\") foi un sat\u00e9lite artificial da NASA lanzado o 23 de agosto de 1997 mediante un foguete Athena 1 desde a Base Vandenberg da Forza A\u00e9rea.\nCaracter\u00edsticas.\nLewis foi o primeiro sat\u00e9lite do programa SSTI de pequenos sat\u00e9lites funcionando como demostradores tecnol\u00f3xicos. A instrumentaci\u00f3n de Lewis consist\u00eda en\nDespois de chegar a \u00f3rbita o sat\u00e9lite empezou a xirar f\u00f3ra de control ao quedar atascado un dos propulsores de control de actitude m\u00e1is tempo do esperado, perdendo enerx\u00eda d\u00edas despois. Lewis non puido manobrar para chegar \u00e1 s\u00faa \u00f3rbita operativa e reentrou na atmosfera o 28 de setembro de 1997."}
{"id": "505239", "revid": "72012", "url": "https://gl.wikipedia.org/wiki?curid=505239", "title": "Coral vermello", "text": ""}
{"id": "505240", "revid": "23204", "url": "https://gl.wikipedia.org/wiki?curid=505240", "title": "Avimimus", "text": "Avimimus (do lat\u00edn: \"avis\" = ave + \"mimus\" = imitador) \u00e9 un x\u00e9nero de dinosauro ter\u00f3podo oviraptorosauro, nomeado polas s\u00faas caracter\u00edsticas semellantes \u00e1s dun paxaro, que viviu no Cret\u00e1ceo tard\u00edo no que agora \u00e9 Mongolia, hai entre 85 e 70\u00a0mill\u00f3ns de anos. O primeiro esp\u00e9cime foi descuberto na Formaci\u00f3n de Djadochta e foi descrito oficialmente polo doutor Sergi Kurzanov en 1981. En 1991, Sankar Chatterjee creou a orde Avimimiformes para inclu\u00edr a \"Avimimus\", mais no presente st\u00e1 en desuso. A especie tipo \u00e9 \"Avimimus portentosus\", e unha segunda especie foi nomeada en 2018, chamada \"Avimimus nemegtensis\".\nDescrici\u00f3n.\nO \"Avimimus\" era un dinosauro pequeno semellante a unha ave cunha lonxitude do corpo de 1,5\u00a0m\u00a0."}
{"id": "505241", "revid": "89787", "url": "https://gl.wikipedia.org/wiki?curid=505241", "title": "Os Trintas de Trives", "text": "Os Trintas de Trives foron un cuarteto de gaita, clarinete en mi bemol (requinto), redobrante (caixa) e bombo, creado por iniciativa do compositor Ricardo Courtier a finais do s\u00e9culo XIX na localidade ourens\u00e1 da Pobra de Trives. O grupo estaba formado por tres irm\u00e1ns, F\u00e9lix, Ferm\u00edn e Roxelio e polo bombeiro Lu\u00eds \u00c1lvarez.\nTraxectoria.\nO pai dos tres irm\u00e1ns \u00c1lvarez, Xos\u00e9, ti\u00f1a o alcume de \"O Trinta\", que lle vi\u00f1a dado polo do seu propio pai, a quen chamaban \"O Vintenove\". As\u00ed que cando os irm\u00e1ns tiveron que decidir o nome do conxunto escolleron \"Os Trintas\", en plural. Foron un grupo diferente ao que se pode considerar hoxe en d\u00eda unha formaci\u00f3n de m\u00fasica tradicional, xa que todos tocaban na banda de m\u00fasica de Trives, sendo m\u00fasicos con formaci\u00f3n e por tanto afeitos ao emprego de partituras. Ricardo Courtier, o seu director na banda, decidiu conformar o cuarteto inspirado polo exemplo dos gaiteiros \"innovadores\" da \u00e9poca, como Xan M\u00edguez \"O Ventosela\" ou os gaiteiros de Sobrado. Estes novos gaiteiros inclu\u00edan no seu repertorio pezas non tradicionais, e tocaban acompa\u00f1ados da instrumentaci\u00f3n procedente das bandas populares. O repertorio dos Trintas composto por Courtier, mesturaba as melod\u00edas populares galegas cos ritmos de moda no momento, como zarzuelas, pasodobres ou fox-trot, e empregaba arranxos de obras de compositores como Xo\u00e1n Montes, Chan\u00e9 ou Federico Chueca. \nNo seu tempo foron aclamados tanto polo p\u00fablico como pola prensa que se fac\u00eda eco das s\u00faas actuaci\u00f3ns por Galicia. Adquiriron fama na d\u00e9cada de 1890 polas s\u00faas actuaci\u00f3ns nos xogos florais e nas festas das cidades galegas, pasando posteriormente a actuar noutras urbes da pen\u00ednsula como Madrid, Barcelona ou Bilbao. No ano 1902 foron convidados a tocar na coroaci\u00f3n do rei Afonso XIII, o que multiplicou a s\u00faa popularidade, de xeito que comezaron a ser reclamados desde os distintos centros galegos espallados polo mundo, como o da Habana ou o de Buenos Aires, no que non puideron actuar por enfermaren un dos irm\u00e1ns.\nO \u00e9xito da formaci\u00f3n viuse rapidamente imitado, aparecendo gran cantidade de cuartetos con clarinete por todo o territorio galego, o que converteu a esta combinaci\u00f3n instrumental en agrupaci\u00f3n tipo da m\u00fasica galega ata a aparici\u00f3n dos cuartetos con d\u00faas gaitas, cara o ano 1925. Os Trintas continuaron en activo at\u00e9 os anos cincuenta do s\u00e9culo XX."}
{"id": "505242", "revid": "1131", "url": "https://gl.wikipedia.org/wiki?curid=505242", "title": "Okupa", "text": ""}
{"id": "505243", "revid": "65337", "url": "https://gl.wikipedia.org/wiki?curid=505243", "title": "Sword &amp; sceptre", "text": "A sword &amp; sceptre (en galego \"espada e cetro\") era unha moeda escocesa de ouro cu\u00f1ada por Xacobe VI entre 1601 e 1604, co valor de seis libras escocesas ou 120 xilins escoceses.\nHistoria e caracterizaci\u00f3n.\nA \"sword &amp; sceptre\" foi introducida por Xacobe VI no marco da s\u00faa oitava serie de emisi\u00f3ns (a derradeira antes de acceder ao trono de Inglaterra), como unha nova moeda de ouro cun peso de 78,52 grans (ca. 5,07 gramos), un di\u00e1metro de 29 mil\u00edmetros, unha lei de 22 quilates e un valor de 120 xilins escoceses (seis libras escocesas), en substituci\u00f3n do antigo \"rider\". O seu nome v\u00e9nlle da espada e o cetro que caracterizan o seu reverso.\nO motivo principal do anverso da \"sword &amp; sceptre\" \u00e9 o escudo de armas de Escocia co caracter\u00edstico le\u00f3n, rodeado pola lenda (\"Xacobe VI, pola graza de Deus, rei dos escoceses\"). A espada e o cetro do seu reverso disp\u00f3\u00f1ense formando entre eles unha cruz de Santo Andr\u00e9, cunha coroa arriba e a data abaixo, flanqueados por dous cardos, e todo rodeado pola lenda (\"A seguridade do pobo \u00e9 a lei suprema\").\nXunto coa unidade, introduciuse tam\u00e9n como moeda fraccionaria a media \"sword &amp; sceptre\", de 60 xilins ou tres libras, coa mesma tipolox\u00eda, a\u00ednda que coa metade de peso e cun di\u00e1metro de 22 mm.\nCo\u00f1\u00e9cense exemplares de falsificaci\u00f3ns de \u00e9poca desta moeda en prata durada, datados en 1611."}
{"id": "505244", "revid": "23204", "url": "https://gl.wikipedia.org/wiki?curid=505244", "title": "Chuquiago Marka", "text": ""}
{"id": "505245", "revid": "1131", "url": "https://gl.wikipedia.org/wiki?curid=505245", "title": "Praia do Vao", "text": ""}
{"id": "505249", "revid": "23204", "url": "https://gl.wikipedia.org/wiki?curid=505249", "title": "Helena Salgueiro", "text": "Helena Salgueiro Gol\u00e1n, nada en Santiago de Compostela en 1995, \u00e9 unha poeta, actriz e performer galega.\nTraxectoria.\nEstudou Filolox\u00eda Galega e Teor\u00eda e Cr\u00edtica Literarias. Estando na universidade, en 2013, fundou a compa\u00f1\u00eda e asociaci\u00f3n GN TEATRO, na que dirixiu e actuou nos espect\u00e1culos \"Natureza Viva\", \"Kraft\" e \"Cabaret Salom\u00e9\". En 2012 publicou o seu primeiro poemario \"Intermitencia da cidade\", co que ga\u00f1ara o premio de poes\u00eda Avelina Valladares. En 2016 ga\u00f1ou o II Certame de Poes\u00eda Rosal\u00eda de Castro do Concello de Padr\u00f3n con \"As flores\". \nNo ver\u00e1n de 2021, creou a compa\u00f1\u00eda de teatro ABAR, coa que estreou a obra \"ferro, federici\" na que desenvolve as teses de Silvia Federici a trav\u00e9s da arte. En 2022 estreou \"Come and Go\", unha versi\u00f3n do texto hom\u00f3nimo de Samuel Beckett."}
{"id": "505250", "revid": "1888", "url": "https://gl.wikipedia.org/wiki?curid=505250", "title": "Helena Salgueiro Gol\u00e1n", "text": ""}
{"id": "505251", "revid": "65337", "url": "https://gl.wikipedia.org/wiki?curid=505251", "title": "Libra escocesa", "text": "A libra escocesa (en ingl\u00e9s: \"pound scots\"; en scots: \"pund scots\") foi unha moeda escocesa base do sistema monetario do Reino de Escocia con anterioridade \u00e1 s\u00faa unificaci\u00f3n co Reino de Inglaterra en 1707. \nHistoria.\nA libra escocesa foi introducida no s\u00e9culo XII polo rei escoc\u00e9s David I (1124-1153), tomando como modelo a moeda de Inglaterra e de Francia, e dividiuse desde ent\u00f3n en 20 xilins, e cada un destes en 12 peniques (240 peniques por libra). A moeda escocesa sufriu posteriormente un proceso de desvalorizaci\u00f3n en relaci\u00f3n coa libra esterlina e xa en tempos de Xacobe III (1460-1488) esta \u00faltima equival\u00eda xa a catro libras escocesas.\nO penique (\"penny\") foi a \u00fanica denominaci\u00f3n monetaria deste sistema cu\u00f1ada ata 1280, cando comezaron a emitirse moedas da metade do seu valor (\"half penny\") e tam\u00e9n da s\u00faa cuarta parte (\"farthing)\", introducidas por Alexandre III (1249-1286). As emisi\u00f3ns base\u00e1ronse neses tres valores ata a reforma monetaria de David II (1329-1371), producida en 1357, que deu lugar \u00e1 aparici\u00f3n de novos valores en ouro (como o \"noble\", de 6 xilins e 8 peniques) e en prata (como o \"groat\", de 4 peniques).\nA partir de a\u00ed, nos s\u00e9culos seguintes xurdiu unha ampla variedade de denominaci\u00f3ns en cobre, bill\u00f3n, prata e ouro, como fracci\u00f3ns e m\u00faltiplos da libra escocesa e co seu valor expresado en xilins e en peniques (\"bawbee\", \"merk\", \"unicorn\", etc).\nCoa subida do monarca escoc\u00e9s Xacobe VI (1567-1625) ao trono de Inglaterra, co nome de Xacobe I de Inglaterra, en 1603, reformouse o sistema monetario escoc\u00e9s para o harmonizar co sistema ingl\u00e9s, e estableceuse unha equivalencia de 12 libras escocesas por cada libra esterlina.\nLogo da Lei de Uni\u00f3n de ambos os reinos de 1707, a libra escocesa foi abolida e substitu\u00eduse pola esterlina mantendo a mesma relaci\u00f3n de 12 a 1 (unha libra escocesa equival\u00eda, xa que logo, a 1 xilin e 8 peniques ingleses), e a libra escocesa continuou utiliz\u00e1ndose e Escocia unicamente como unidade de conta ao longo de todo o s\u00e9culo XVIII, en tanto que a moeda real era xa a unificada para todo o Reino Unido.\nA partir dese momento non volveu existir unha libra escocesa diferente da libra esterlina. As\u00ed e todo, os tres bancos principais de Escocia (\"Royal Bank of Scotland\", \"Bank of Scotland\" e \"Clydesdale Bank\") imprimen a\u00ednda hoxe os seus propios billetes. A denominaci\u00f3n do seu valor facial est\u00e1, no entanto, expresada en libras esterlinas e os billetes te\u00f1en curso legal en todo o Reino Unido (a\u00ednda que se atopan con m\u00e1is frecuencia en Escocia), e representan o mesmo valor en libras esterlinas que os billetes emitidos polo Banco de Inglaterra en Inglaterra e en Gales."}
{"id": "505255", "revid": "1093", "url": "https://gl.wikipedia.org/wiki?curid=505255", "title": "Herminia Borrell Feij\u00f3o", "text": ""}
{"id": "505259", "revid": "5863", "url": "https://gl.wikipedia.org/wiki?curid=505259", "title": "Redobrante", "text": ""}
{"id": "505261", "revid": "5863", "url": "https://gl.wikipedia.org/wiki?curid=505261", "title": "Os Trinta de Trives", "text": ""}
{"id": "505262", "revid": "5863", "url": "https://gl.wikipedia.org/wiki?curid=505262", "title": "Trinta de Trives", "text": ""}
{"id": "505263", "revid": "5863", "url": "https://gl.wikipedia.org/wiki?curid=505263", "title": "Trintas de Trives", "text": ""}
{"id": "505269", "revid": "85894", "url": "https://gl.wikipedia.org/wiki?curid=505269", "title": "Alvar\u00edn, Pereira, O Pino", "text": "Alvar\u00edn \u00e9 un lugar da parroquia de Pereira, no concello coru\u00f1\u00e9s do Pino, na comarca de Arz\u00faa. Segundo o IGE, en 2019 ti\u00f1a 22 habitantes (13 homes e 9 mulleres).\nTr\u00e1tase dunha zona rural orientada ao leste cara \u00e1 bac\u00eda do Brandelos, de pouca pendente, e ao oeste cara \u00e1 plataforma do aeroporto de Santiago-Rosal\u00eda de Castro, polo que hai unha acusada pendente. A poboaci\u00f3n aparece co casar\u00edo relativamente disperso ao longo de m\u00e1is de 400 m, ao car\u00f3n da estrada DP-6603."}
{"id": "505270", "revid": "32797", "url": "https://gl.wikipedia.org/wiki?curid=505270", "title": "Alvar\u00edn", "text": "O top\u00f3nimo Alvar\u00edn pode referirse a un dos seguintes lugares de Galicia:"}
{"id": "505271", "revid": "85894", "url": "https://gl.wikipedia.org/wiki?curid=505271", "title": "A Igrexa, Pereira, O Pino", "text": "A Igrexa ou Pereira ou San Miguel \u00e9 un lugar da parroquia de Pereira no concello coru\u00f1\u00e9s do Pino, na comarca de Arz\u00faa. Os seus habitantes est\u00e1n inclu\u00eddos dentro do n\u00famero que o IGE determina para o lugar da Alta de Pereira.\nToponimia.\nA orixe do top\u00f3nimo \u00e9 o lat\u00edn , o lugar da igrexa.\nPatrimonio.\nNesta poboaci\u00f3n at\u00f3pase a igrexa parroquial de San Miguel de Pereira, constru\u00edda no s\u00e9culo XVIII en estilo barroco e cunha espadana. Conta cunha planta rectangular cun presbiterio remarcado na estrutura.\nApenas a 80 m ao noroeste at\u00f3pase o cruceiro de Pereira, orixinalmente do s\u00e9culo XVII, pero con engadidos e arranxos que chegan ao s\u00e9culo XX. O podio ou base \u00e9 cadrado sobre o que hai un pedestal m\u00e1is pequeno da mesma forma. \u00c1lzase sobre esta estrutura un fuste de secci\u00f3n circular. A cruz ten remates en flor de lis, coas figuras do Crucificado e a Virxe orante sobre unha peana de tres anxos con \u00e1s. O capitel \u00e9 pseudotoscano, cun \u00e1baco moldurado que se apoia sobre un equino cadrado e un colari\u00f1o cil\u00edndrico.\nO cemiterio municipal est\u00e1 integrado no adro da igrexa en dous niveis unidos por unha escaleira con pasam\u00e1ns."}
{"id": "505275", "revid": "25871", "url": "https://gl.wikipedia.org/wiki?curid=505275", "title": "Celta", "text": ""}
{"id": "505279", "revid": "5863", "url": "https://gl.wikipedia.org/wiki?curid=505279", "title": "Germ\u00e1n Labrador M\u00e9ndez", "text": ""}
{"id": "505298", "revid": "54334", "url": "https://gl.wikipedia.org/wiki?curid=505298", "title": "Herminia Feij\u00f3o", "text": ""}
{"id": "505299", "revid": "27155", "url": "https://gl.wikipedia.org/wiki?curid=505299", "title": "Nova York (estado)", "text": ""}
{"id": "505303", "revid": "68878", "url": "https://gl.wikipedia.org/wiki?curid=505303", "title": "Estrela Rosal\u00eda de Castro", "text": ""}
{"id": "505304", "revid": "68878", "url": "https://gl.wikipedia.org/wiki?curid=505304", "title": "Planeta R\u00edo Sar", "text": ""}
{"id": "505306", "revid": "68878", "url": "https://gl.wikipedia.org/wiki?curid=505306", "title": "Rosal\u00eda de Castro (estrela)", "text": ""}
{"id": "505307", "revid": "68878", "url": "https://gl.wikipedia.org/wiki?curid=505307", "title": "R\u00edo Sar (planeta)", "text": ""}
{"id": "505335", "revid": "865", "url": "https://gl.wikipedia.org/wiki?curid=505335", "title": "Technocracy", "text": "Technocracy \u00e9 un EP da banda estadounidense de heavy metal Corrosion of Conformity, publicado o 24 de abril de 1987 a trav\u00e9s do selo Metal Blade Records. O EP reeditouno en 1992 Relativity Records con catro canci\u00f3ns adicionais, inclu\u00eddas tres versi\u00f3ns demo de temas do EP co baixista Mike Dean cantando. "}
{"id": "505336", "revid": "109216", "url": "https://gl.wikipedia.org/wiki?curid=505336", "title": "K Records", "text": "K Records \u00e9 un selo discogr\u00e1fico independente de Olympia, Washington fundado no ano 1982. Polo selo realizaron os seus primeiros lanzamentos artistas como Beck, Modest Mouse e Built to Spill. A discogr\u00e1fica foi considerada \"clave no desenvolvemento da m\u00fasica independente\" dende os anos 80.\nO selo foi fundado polo l\u00edder de Beat Happening Calvin Johnson e foi dirixido durante moitos anos por Candice Pedersen. Moitos dos primeiros lanzamentos de K Records foron en formato casete, convertendo ao selo nun dos reflexos m\u00e1is duradeiros da cultura do casete dos 70 e principios dos 80. A\u00ednda que K edita principalmente pop pouco convencional e indie rock, o selo est\u00e1 considerado como un dos pioneiros do movemento riot grrrl e da segunda vaga de punk estadounidense nos 90. \nHistoria.\nJohnson fundou K Records no ver\u00e1n de 1982 coa intenci\u00f3n de distribu\u00edr casetes dunha banda local, The Supreme Cool Beings, \u00e1 que gravara actuando para o seu programa de radio na emisora da Evergreen State College, KAOS (FM). Segundo a autora Gina Arnold, o nome \"K\" orixinalmente vi\u00f1a de \"knowledge\" (co\u00f1ecemento). Johnson, por\u00e9n, declarou que \"non est\u00e1 claro por que o nome \u00e9 K\".\nK foi dirixido dende a coci\u00f1a de Johnson en Olympia ata xaneiro de 1986, cando contratou a Candice Pedersen por 20 d\u00f3lares a semana e cr\u00e9ditos acad\u00e9micos na Evergreen State College. Pedersen converteuse en socia en 1989 ata que vendeu a s\u00faa metade do selo a Johnson en 1999. En 2016, Pedersen d\u00edxolle a The Stranger que a separaci\u00f3n fora en termos pouco amigables, e que Calvin acordou de mala gana un plan para pagarlle a s\u00faa participaci\u00f3n, que lle devolver\u00eda ao longo de 20 anos.\nA primeira edici\u00f3n en vinilo do selo foi o sinxelo de 1984 de Beat Happening \"Our Secret / What's Important\", pero a meirande parte dos primeiros lanzamentos de K foron en cintas de casete, \"cuns 20\" editados segundo unha entrevista de 1986 a \"Flipside\", ademais de \"4 m\u00e1is en proceso\".\nJohnson destacou:Un casete \u00e9 ideal para unha escena local como a de Olympia porque unha banda pode editar un casete e non ten que gastar os seus posibles aforros. Se tivesen que imprimor 50 discos a\u00ed marchar\u00edan todos os seus aforros. Pero se fas un casete, fas tantos como precises, son baratos, e se non os vendes podes usalos.Este gran grupo de lanzamentos locais s\u00f3 en casete realizouse a trav\u00e9s da distribuci\u00f3n por correo, o que finalmente converteuse nun traballo a tempo completo para Johnson e Pederson. K Records comezou a publicar un bolet\u00edn para apoiar as operaci\u00f3ns de pedido por correo, que en 1986 ti\u00f1a unha tirada duns 2 000 exemplares. O selo tam\u00e9n se beneficiou dun primeiro contrato de distribuci\u00f3n con Rough Trade Records en 1985.\nA lista de distribuci\u00f3n de K foi aumentando a medida que Johnson se achegaba a artistas que descubr\u00eda a trav\u00e9s do seu programa de radio en KAOS-FM. Os artitas recib\u00edan distribuci\u00f3n a trav\u00e9s dos bolet\u00edns e os recompilatorios en casete da discogr\u00e1fica.\nMariella Luz, unha antiga empregada, \u00e9 no presente a directora xeral. En 2016 varios artistas de K Records compartiron a s\u00faa preocupaci\u00f3n sobre royalties perdidos do selo, describindo Kimya Dawson de The Moldy Peaches o selo como un \"barco roto afund\u00edndose\". Phil Elverum de The Microphones e Jared Warren de KARP tam\u00e9n falaron sobre o pago dos royalties e as dificltades que atravesaba K Records. Johnson dixo que o selo liquidar\u00eda as s\u00faas acci\u00f3ns para pagar as d\u00e9bedas aos artistas, pero que K non estaba en perigo."}
{"id": "505339", "revid": "865", "url": "https://gl.wikipedia.org/wiki?curid=505339", "title": "Live Skull (EP)", "text": "Live Skull \u00e9 o EP de estrea da banda estadounidense de noise rock Live Skull, publicado no ano 1984 a trav\u00e9s do selo Massive Records."}
{"id": "505348", "revid": "25871", "url": "https://gl.wikipedia.org/wiki?curid=505348", "title": "Byron Lichtenberg", "text": "Byron Kurt Lichtenberg, nado en Straudsburg, Pensilvania, o 19 de febreiro de 1948, \u00e9 un astronauta estadounidense que formou parte das misi\u00f3ns STS-9 e STS-45.\nTraxectoria.\nLichtenberg graduouse en enxe\u00f1ar\u00eda aeroespacial pola Universidade Brown en 1969, en enxe\u00f1er\u00eda mec\u00e1nica polo Instituto Tecnol\u00f3xico de Massachusetts (MIT) en 1975 e en enxe\u00f1er\u00eda biom\u00e9dica tam\u00e9n polo MIT en 1979.\nFoi seleccionado como astronauta pola NASA en 1978, participando nas misi\u00f3ns STS-9 e STS-45 e pasando un total de 19,25 d\u00edas no espazo."}
{"id": "505355", "revid": "98629", "url": "https://gl.wikipedia.org/wiki?curid=505355", "title": "I.R.S. Records", "text": "I.R.S. Records foi un selo discogr\u00e1fico estadounidense fundado por Miles Copeland III, Jay Boberg e Carl Grasso en 1979. I.R.S. publicou traballos dalgunhas das bandas m\u00e1is populares dos anos 80, e foi particularmente co\u00f1ecida por editar discos de artistas de college rock, new wave e rock alternativo, como R.E.M., The Go-Go's, Wall of Voodoo e Fine Young Cannibals.\nHistoria.\nMiles Copeland III, fillo do axente da CIA Miles Copeland Jr., xogou moitos roles na industria brit\u00e1nica do punk rock e o new wave de mediados a finais dos 70: axente, representante, produtor, editor de revista e dono de discogr\u00e1fica. O seu irm\u00e1n Ian era o director dunha axencia de talentos, Frontier Booking International (F.B.I.), mentres que o seu outro irm\u00e1n, Stewart, tocaba a bater\u00eda en The Police, un grupo representado por Copeland. O primeiro \u00e1lbum de The Police publicouse en 1978 a trav\u00e9s de A&amp;M Records cun exitoso sinxelo, \"Roxanne\", que Copeland describiu como un punto de inflexi\u00f3n na s\u00faa vida.\nGrazas ao seu \u00e9xito con The Police, Copeland convenceu a Jerry Moss, co-propietario de A&amp;M, para crear a divisi\u00f3n I.R.S. en 1979. I.R.S. \u00e9 o acr\u00f3nimo de International Record Syndicate.\nDe 1983 a 1987, I.R.S. Records promocionou un programa mensual da MTV chamado \"I.R.S. Records Presents The Cutting Edge\", presentado por Peter Zaremba de The Fleshtones. A serie centr\u00e1base nas bandas que gravaban coa discogr\u00e1fica. O seu concepto posteriormete evolucionou cara o programa de rock alternativo \"120 Minutes\", estreado en 1986 e que coexist\u00edu con \"Cutting Edge\" durante un ano e medio.\nOs lanzamentos de I.R.S. foron distribu\u00eddos por A&amp;M ata 1985, despois por MCA Records ata 1990, e finalmente por EMI ata a desaparici\u00f3n do selo en 1996. En 1985 Copeland realizou un acordo para cambiar o distribuidor do selo a MCA Records. Segundo o acordo A&amp;M continuou editando o cat\u00e1logo anterior a 1985, gran parte do cal a\u00ednda se atopa baixo a etiqueta de A&amp;M.\nO selo desapareceu en maio de 1996, sendo o seu derradeiro lanzamento \"All Set\" dos Buzzcocks, publicado d\u00faas semanas antes do peche da discogr\u00e1fica. Pouco despois Copeland creou Ark 21 Records.\nEn 2011 EMI resucitou o selo; no ano seguinte ti\u00f1a fichados a Chiddy Bang e a Foxy Shazam. En outubro de 2013, pouco despois da integraci\u00f3n de EMI no seu sucesor, Universal Music Group, o selo resucitou novamente como I.R.S. Nashville, con artistas como Striking Matches, Marc Scibilia e Cowboy Jack Clement, antes de ser pechado novamente en 2015."}
{"id": "505356", "revid": "89787", "url": "https://gl.wikipedia.org/wiki?curid=505356", "title": "Arabinogalactano", "text": "O arabinogalactano \u00e9 un biopol\u00edmero formado polos monosac\u00e1ridos arabinosa e galactosa. Na natureza hai d\u00faas clases de arabinogalactanos: os de plantas e os microbianos. Nas plantas, \u00e9 un compo\u00f1ente principal de moitas gomas, inclu\u00edndo a goma ar\u00e1biga e a goma ghatti. Adoita encontrarse unido a prote\u00ednas, e a arabinogalactano prote\u00edna (AGP) resultante funciona tanto como mol\u00e9cula de sinalizaci\u00f3n intercelular coma fai unha funci\u00f3n de cola que sela as feridas das plantas.\nO arabinogalactano microbiano \u00e9 un importante compo\u00f1ente estrutural da parede celular das micobacterias. Nesta mol\u00e9cula a arabinosa e a galactosa est\u00e1n s\u00f3 na configuraci\u00f3n furanosa. A porci\u00f3n galactano do arabinogalactano microbiano \u00e9 linear, consta de aproximadamente 30 unidades ligadas con enlaceces glicos\u00eddicos alternantes \u03b2-(1-5) e \u03b2-(1-6). A cadea arabinano, que consta duns 30 residuos, est\u00e1 unida a tres puntos de ramificaci\u00f3n da cadea de galactano, que se cre est\u00e1n nos residuos 8, 10 e 12.\nA porci\u00f3n arabinano do pol\u00edmero \u00e9 unha estrutura ramificada complexa, que xeralmente leva nos extremos \u00e1cido mic\u00f3lico; os enlaces glicos\u00eddicos no arabinano son \u03b1-(1-3), \u03b1-(1-5) e \u03b2-(1-2).\nO arabinogalactano micobacteriano \u00e9 reco\u00f1ecido como unha aparente inmunolectina intelectina presente en cordados.\nEstrutura do arabinogalactano microbiano.\nO extremo redutor do arabinogalactano microbiano consta da secuencia terminal \u21925)-D-Gal\"f\"-(1\u21924)-L-Rha\"p\"-(1\u21923)-D-GlcNAc. Un muramil-6-P tam\u00e9n se encontra dentro do peptidoglicano. O micolilarabinogalactano das micobacterias est\u00e1 unido ao peptidoglicano pola ponte diglicosilfosforil espec\u00edfica de actimomicete, L-Rha\"p\"-(1\u21923)-D-GlcNAc-(1\u2192P).\nO arabinogalactano cont\u00e9n unha cadea de galactano, con residuos alternantes unidos ao C5 de \u03b2-D-galactofuranosyl (Gal\"f\") e unidos ao C6 de \u03b2-D-Gal\"f\". As cadeas arabinano est\u00e1 unidas ao C5 dalg\u00fans dos residuos de Gal\"f\" unidos ao C6. Hai tres dominios estruturais principais para o arabinano. O primeiro \u00e9 un dominio que consta de residuos lineares unidos a C5 de \u03b1-D-Ara\"f\". O segundo \u00e9 un dominio con residuos con enlace 3,5 ramificados de \u03b1-D-Ara\"f\" substitu\u00eddos por unidades unidas a C5 de \u03b1-D-Ara\"f\" en ambas as posici\u00f3ns ramificadas, e o terceiro \u00e9 un dominio non redutor A terminal para o arabinano terminal que consta dun residuo con enlace 3,5 de \u03b1-D-Ara\"f\" substitu\u00eddo en ambas as posici\u00f3ns ramificadas co disac\u00e1rido \u03b2-D Ara\"f\"-(1\u21922)- \u03b1-D-Ara\"f\". Estas tres cadeas de arabinano est\u00e1 unidas ao galactano nos residuos 8, 10 e 12.\nO extremo non redutor do arabinogalactano est\u00e1 unido covalentemente aos \u00e1cidos mic\u00f3licos da membrana externa. A hidrofobicidade dos \u00e1cidos mic\u00f3licos \u00e9 unha barreira \u00e1 entrada de f\u00e1rmacos. Ademais, o micolil arabinogalactano peptidoglicano \u00e9 responsable de aspectos da patox\u00e9nese de enfermidades e de gran parte da resposta de anticorpos en infecci\u00f3ns. Os substitu\u00edntes micolil est\u00e1n distribu\u00eddos selectiva e igualmente nas funci\u00f3ns 5-hidroxilo dos residuos terminal e pen\u00faltimo de Ara\"f\" unidos a C2. Os residuos micolil est\u00e1n agrupados en grupos de catro sobre a unidade pentaarabinosil do terminal non redutor (\u03b2-Ara\"f\"-(1\u21922)-\u03b1-Araf)2-3,5-\u03b1-Ara\"f \". As\u00ed, a maior\u00eda (66%) das unidades pentaarabinosil est\u00e1n substitu\u00eddas por \u00e1cidos mic\u00f3licos, deixando unha minor\u00eda (33%) dispo\u00f1ible para a interacci\u00f3n co sistema inmunitario.\nAproximadamente unha de cada tres cadeas de arabinosil unidas \u00e1 cadea de galactano conte\u00f1en grupos succinil. A\u00ednda que o gruipo succinil \u00e9 o grupo m\u00e1is com\u00fan, poden atoparse ata tres grupos succinil por fragmento de arabinano liberado nos oligo-arabinanos. Por\u00e9n, os fragmentos de arabinano substitu\u00eddos por GalNH2 non est\u00e1n succinilados. Un dato importante \u00e9 que no caso de \"Mycobacterium tuberculosis\" e moi probablemente en todos os organismo de crecemento lento, est\u00e1n presentes tanto cargas positivas (GalNH2 as GalNH3+ protonados) coma negativas (succinil) nas rexi\u00f3ns medias do arabinano, especificamente en O-2 das unidades interiores de 3,5-\u03b1-D-Ara\"f\". Os residuos de succinil est\u00e1n na cadea non micolilada. Recentemente, prop\u00faxose un modelo primario completo de arabinogalactano.\nAplicaci\u00f3ns comerciais.\nActualmente o arabinogalactano est\u00e1 utiliz\u00e1ndose como aditivo alimentario (s\u00f3 ou en combinaci\u00f3n), alimentaci\u00f3n animal, cosm\u00e9tica, farmacia, construci\u00f3n, produci\u00f3n de polpa, produci\u00f3n de petr\u00f3leo, crecemento das plantas, etc."}
{"id": "505357", "revid": "27155", "url": "https://gl.wikipedia.org/wiki?curid=505357", "title": "Succinil", "text": ""}
{"id": "505359", "revid": "23204", "url": "https://gl.wikipedia.org/wiki?curid=505359", "title": "Jean-Andr\u00e9 Peyssonnel", "text": "Jean-Andr\u00e9 Peyssonnel, nado o 19 de xu\u00f1o de 1694 en Marsella, e finado o 24 de decembro de 1759 en Saint-Bertrand, na illa de Grande-Terre, Guadalupe, foi un m\u00e9dico e naturalista franc\u00e9s.\nTraxectoria.\nSeu ppi, Charles Peyssonnel, n\u00e9 en 1640, foi un m\u00e9dico de gran sona que faleceu aos 80 anos durante a gran peste de Marsella de 1720, v\u00edtima da s\u00faa atenci\u00f3n aos enfermos do H\u00f4tel-Dieu.\nJena-Andr\u00e9 efectou os seus estudos secundarios no \"Coll\u00e8ge des Oratoriens\" de Marsella, prestando grande atenci\u00f3n \u00e1 historia da ciencia, e despois na Universidade de Aix-en-Provence, onde obtivo o ser grao de doutor en Medicina en 1718. Antes de comezar a s\u00faa carreira de naturalista, traballou como m\u00e9dico, e a s\u00faa su dedicaci\u00f3n aos enfermos durante a epidemia de peste de Marsella de 1720 foi recompensada polo rei cunha pensi\u00f3n anual. A proximidade do mar e a s\u00faa curiosidade cient\u00edfica, empux\u00e1rono paulatinamente cara \u00e1 investigaci\u00f3n sobre os \"produtos mari\u00f1o\", como os corais, as esponxas e as algas.\nO conde Luigi Ferdinando Marsigli, fundador do Instituto de Bolo\u00f1a, iniciouno na historia natural. Peyssonnel emprendeu varias viaxes polas costas mediterr\u00e1neas para estudar a natureza do coral. A Academia de Ciencias de Par\u00eds nomeouno correspondete en 1723 de \u00c9tienne-Fran\u00e7ois Geoffroy e, a partir de 1731, de Antoine de Jussieu. \nEn 1724 traladouse a norte de \u00c1frica. Escribiu un libro de memorias, \"Voyage dans les Regions de Tunis et d'Alger\". De volta a Marsella, participou na fundaci\u00f3n da Academia de Marsella, en 1726.\nEn 1727 foi nomeado m\u00e9dico real en Guadalupe, e partiu cara a ese destino, onde realizou unha met\u00f3dica investigaci\u00f3n do arquip\u00e9lago, en particular da Soufri\u00e8re, un volc\u00e1n actvo, da que enviou o 1 de xullo de 1733 \u00e1 Academia de Marsella unha not\u00e1bel descrici\u00f3n. En Guadalupe continuou as s\u00faas investigaci\u00f3n sobre os corais. En 1750 demostrou por primeira vez que os corais non eran vexetais nin minerais, sen\u00f3n que pertenc\u00edan ao reino animal. Peyssonnel enviou os seus achados \u00e1 Academia de Ciencias de Par\u00eds onde, ao principio, burl\u00e1ronse del e, despois, ignor\u00e1rono. As\u00ed mesmo, enviou un traballo sobre isto \u00e1 Royal Society de Londres. Este traballo aparecu s\u00f3 como unha an\u00e1lise nas \"Transacci\u00f3ns filos\u00f3ficas\" da Royal Society. Pero o 7 de maio de 1752, William Watson presentou \u00e1 Sociedade un resumo desta obra, destacando a alta calidade do trabajo de Peyssonnel. Isto foi quizais o que o impulsou a exiliarse en Inglaterra, porque que en Francia dic\u00edan que estaba equivocado. S\u00f3 lle deron a raz\u00f3n cando o su\u00edzo Abraham Trembley descubriu as hidras de auga doce.\nA s\u00faa morte, o 24 de decembro de 1759, permaneceu desco\u00f1ecida para os membros da Acadamia de Marsella durante moito tempo. Non se lle rendeu homenaxe at\u00e9 1778 polo se\u00f1or Coll\u00e9 no seu discurso de recepci\u00f3n; confirmou o descubrimento mediante an\u00e1lises qu\u00edmicos, e protestou enrxicamente contra un artigo de Michel Adanson que apareceu nun suplemento de \"L'Encyclop\u00e9die\".\nPola s\u00faa parte, Ren\u00e9-Antoine Ferchault de R\u00e9aumur, que ao principio dubidou deste descubrimento, certamente que ningu\u00e9n o proclamou posteriormente con m\u00e1is nobreza.\nGeorges-Louis Leclerc, conde de Buffon, no artigo VII da s\u00faa \"Historiae natural\" indica que \u00abPeyssonnel foi o ptiemiro en observar e reco\u00f1ocer que os corais eran orixinados por animais\u00bb."}
{"id": "505360", "revid": "19415", "url": "https://gl.wikipedia.org/wiki?curid=505360", "title": "Tampereen Ratikka", "text": ""}
{"id": "505361", "revid": "25871", "url": "https://gl.wikipedia.org/wiki?curid=505361", "title": "Enxe\u00f1er\u00eda aeroespacial", "text": ""}
{"id": "505370", "revid": "88215", "url": "https://gl.wikipedia.org/wiki?curid=505370", "title": "V\u00edtor Manuel II", "text": ""}
{"id": "505371", "revid": "89787", "url": "https://gl.wikipedia.org/wiki?curid=505371", "title": "Ver\u00f3nica Salgueiri\u00f1o", "text": "Ver\u00f3nica Salgueiri\u00f1o Maceira, nada no Porri\u00f1o en 1975, \u00e9 unha investigadora e profesora da Universidade de Vigo. En 2008 foi galardoada cunha bolsa de investigaci\u00f3n do programa L'Oreal-Unesco \u201cPor las Mujeres en la Ciencia\u201d.\nTraxectoria.\nVer\u00f3nica Salgueiri\u00f1o licenciouse en Qu\u00edmica na Universidade de Santiago de Compostela en 1999 e realizou o doutoramento na Universidade de Vigo. Despois de realizar estancias posdoutorais na Universit\u00e4t Duisburg-Essen (Alema\u00f1a) e na Arizona State University (EEUU), incorporouse ao Grupo Nanomag da Universidade de Santiago de Compostela. En marzo de 2009 incorporouse \u00e1 Universidade de Vigo como bolseira Ram\u00f3n y Cajal. Dende maio de 2017 \u00e9 profesora do departamento de F\u00edsica Aplicada, onde lidera o Grupo de Materiais Magn\u00e9ticos.\nA s\u00faa investigaci\u00f3n c\u00e9ntrase na s\u00edntese de nanomateriais, estudo das propiedades magn\u00e9ticas de nanopart\u00edculas e nanocristais e o desenvolvemento de nanoestruturas magn\u00e9ticas para o seu uso en hipertermia e administraci\u00f3n controlada de f\u00e1rmacos.\nAdemais do seu labor docente e investigador desenvolve unha importante actividade divulgadora, promovendo as vocaci\u00f3ns cient\u00edficas femininas.\nReco\u00f1ecementos.\nEn 2014 foi galardoada cunha bolsa de investigaci\u00f3n do programa L'Oreal-Unesco \u201cPor las Mujeres en la Ciencia\u201d."}
{"id": "505372", "revid": "1505", "url": "https://gl.wikipedia.org/wiki?curid=505372", "title": "Monumentos do patrimonio hist\u00f3rico de Espa\u00f1a", "text": ""}
{"id": "505373", "revid": "1131", "url": "https://gl.wikipedia.org/wiki?curid=505373", "title": "MAGIC", "text": "O Major Atmospheric Gamma Imaging Cherenkov (Maior Atmosf\u00e9rico Cherenkov de Imaxes Gamma, co\u00f1ecido polas s\u00faas siglas en lingua inglesa MAGIC) \u00e9 un telescopio situado no conxunto de observatorios do Roque dos Muchachos, na illa da Palma, en Canarias. \u00c9 o antecesor do Cherenkov Telescope Array (CTA), situado no mesmo lugar."}
{"id": "505374", "revid": "88215", "url": "https://gl.wikipedia.org/wiki?curid=505374", "title": "Conde de Cavour", "text": ""}
{"id": "505375", "revid": "98629", "url": "https://gl.wikipedia.org/wiki?curid=505375", "title": "Cordilleira Americana", "text": "A Cordilleira Americana \u00e9 unha cadea de cordilleiras que consiste nunha secuencia case continua de cordais que forman a \"columna vertebral\" occidental de Norte, Sur e Centroam\u00e9rica. \u00c9 tam\u00e9n o eixe do arco volc\u00e1nico que forma a metade oriental do cinto de lume do Pac\u00edfico.\nDescrici\u00f3n.\nAm\u00e9rica do Norte.\nAs monta\u00f1as da Cordillera dende M\u00e9xico cara ao norte co\u00f1\u00e9cese colectivamente como Cordilleira Norteamericana.\nDende o norte ao sur, esta secuencia de cordais parelos e sobrepostos comeza coa Cordilleira de Alasca e a Cordilleira Brooks en Alasca e segue por Yuk\u00f3n e a Columbia Brit\u00e1nica. O cinto principal das Monta\u00f1as Rochosas xunto coas paralelas Monta\u00f1as de Columbia e as cadeas da costa do Pac\u00edfico de monta\u00f1as e illas contin\u00faan pola Columbia Brit\u00e1nica e a illa de Vancouver. Nos Estados Unidos, as ramas da Cordilleira incl\u00faen as Monta\u00f1as Rochosas, a Seerra Nevada, as Cascades, e varias pequenas cordilleiras litorais. En M\u00e9xico, a Cordillera contin\u00faa pola Serra Madre Occidental e a Serra Madre Oriental, as\u00ed como nas monta\u00f1as vertebradoras da Pen\u00ednsula de Baja California.\nAm\u00e9rica do Sur.\nA Cordilleira contin\u00faa polos cordais de Am\u00e9rica Central en Guatemala, Honduras, Nicaragua, Costa Rica e Panam\u00e1, e dev\u00e9n nas monta\u00f1as dos Andes en Am\u00e9rica do Sur. Os Andes coas s\u00faas cadeas paralelas e as cadeas nas illas da costa de Chile contin\u00faa por Colombia, Venezuela, Ecuador, o Per\u00fa, Bolivia, a Arxentina e Chile ata o punto m\u00e1is meridional do continente na Terra do Fogo. A Cordilleira contin\u00faa a\u00ednda ao longo do Scotia Arc antes de alcanzar as monta\u00f1as da pen\u00ednsula Ant\u00e1rtica."}
{"id": "505376", "revid": "47401", "url": "https://gl.wikipedia.org/wiki?curid=505376", "title": "Cordilleira americana", "text": ""}
{"id": "505377", "revid": "89787", "url": "https://gl.wikipedia.org/wiki?curid=505377", "title": "Meseta do Columbia", "text": "A meseta do Columbia (en ) \u00e9 unha ampla meseta da zona do Pac\u00edfico Noroeste dos Estados Unidos atravesada polo r\u00edo Columbia, unha meseta de inundaci\u00f3n de basalto localizada entre a Cascade Range e as Monta\u00f1as Rochosas. \u00c9 unha rexi\u00f3n xeol\u00f3xica e xeogr\u00e1fica que administrativamente comprende parte dos estados de Washington, Oreg\u00f3n e Idaho. Unha das acepci\u00f3ns do termo \u00abconca do Columbia\u00bb (\"Columbia Basin\") ref\u00edrese m\u00e1is ou menos \u00e1 mesma zona que a meseta do Columbia.\nXeolox\u00eda.\nA finais do Mioceno e principios do Plioceno, unha das maiores inundaci\u00f3ns de basalto, de arredor de 160\u00a0000\u00a0km\u00b2 xurdiu do Pac\u00edfico Noroeste, formando unha gran provincia \u00edgnea. Durante un per\u00edodo talvez de 10 a 15 mill\u00f3ns anos, flu\u00edu a lava despois de que o fluxo se derramase pola superficie, acumulando en \u00faltima instancia ata un espesor de m\u00e1is de 1,8\u00a0km. A medida que a rocha fundida chegaba \u00e1 superficie, a codia da Terra afund\u00edase aos poucos ocupando o espazo deixado pola lava que xurd\u00eda.\nEsa subsidiencia da codia produciu esta gran meseta, unha ampla chaira de lava lixeiramente deprimida que \u00e1s veces tam\u00e9n se co\u00f1ece como conca do Columbia. O antigo r\u00edo Columbia viuse obrigado a discorrer polo seu curso actual pola lava que avanzaba cara ao noroeste. A lava, cando flu\u00eda sobre a \u00e1rea, encheu primeiro os vales fluviais, formando diques que \u00e1 s\u00faa vez provocaron a creaci\u00f3n de encoros ou lagos. Nos leitos deses lagos hai impresi\u00f3ns f\u00f3siles de follas, madeira petrificada, insectos f\u00f3siles e \u00f3sos de animais vertebrados.\nFlora.\nParte da meseta do Columbia as\u00f3ciase coa kecorrexi\u00f3n da Meseta do Columbia, parte da ecorrexi\u00f3n co\u00f1ecida como Nearctic temperate and subtropical grasslands, savannas, and shrublands (\u00abpradar\u00edas ne\u00e1rticas t\u00e9pedas e subtropicales, sabanas e matogueiras\u00bb) do bioma \u00abpasteiros, sabanas e matogueiras t\u00e9pedas\u00bb."}
{"id": "505379", "revid": "88215", "url": "https://gl.wikipedia.org/wiki?curid=505379", "title": "Mujaid Sadick Aliu", "text": "Mujaid Sadick Aliu, co\u00f1ecido como Mujaid, nado en Logro\u00f1o o 14 de marzo do 2000, \u00e9 un futbolista espa\u00f1ol. Xoga como defensa e o seu club actual \u00e9 o KRC Genk, da Primeira divisi\u00f3n belga. \nTraxectoria.\nNaceu en Logro\u00f1o, fillo de inmigrantes de Nixeria e Ghana. Comezou a xogar nas categor\u00edas inferiores do Club Valvanera Deportivo da Rioxa e en 2016 incorporouse \u00e1 canteira do Deportivo da Coru\u00f1a. \nEn outubro de 2017 debutou co Real Club Deportivo Fabril na Segunda Divisi\u00f3n B \u00e1s ordes de Crist\u00f3bal Parralo despois de destacar no Xuvenil 'A' da Divisi\u00f3n de Honra dirixido por Rub\u00e9n Com\u00e9ndez. O club blindou ao xogador cun contrato profesional, coa intenci\u00f3n de que alg\u00fan d\u00eda chegase ao primeiro equipo. \nO 12 de maio de 2018 debutou na elite do f\u00fatbol espa\u00f1ol da man do adestrador holand\u00e9s Clarence Seedorf na segunda metade do partido do Deportivo contra o Villarreal CF (2-4) no estadio de Riazor. F\u00edxoo co 34 \u00e1s costas e s\u00f3 unhas horas despois volveu xogar, esta vez co n\u00famero 4 e no centro da zaga, un partido da Copa do Rei Xuvenil, tam\u00e9n con derrota deportivista (3-4). \nEn xullo de 2018 renovou o seu contrato co club por catro anos m\u00e1is cunha cl\u00e1usula de rescisi\u00f3n de 20 mill\u00f3ns de euros. Despois do descenso \u00e1 Segunda Divisi\u00f3n do Deportivo, Mujaid, a\u00ednda con ficha do Fabril, comezou a xogar de xeito habitual co primeiro equipo, tanto con Luis C\u00e9sar Sampedro como con Fernando V\u00e1zquez, e converteuse nun dos xogadores m\u00e1is destacados do equipo galego a pesar da s\u00faa xuventude, disputando 28 partidos de liga e ga\u00f1ando en d\u00faas ocasi\u00f3ns o premio ao mellor xogador do mes. \nNa tempada 2020/21, co Deportivo na Segunda B, foi o xogador con m\u00e1is minutos disputados do equipo, sendo un fixo na defensa branquiazul, que encaixou s\u00f3 13 goles durante a campa\u00f1a. \nO 18 de maio de 2021 f\u00edxose oficial o seu traspaso por dous mill\u00f3ns de euros ao KRC Genk, da Primeira divisi\u00f3n de B\u00e9lxica, o traspaso m\u00e1is caro da historia da Segunda B."}
{"id": "505380", "revid": "88215", "url": "https://gl.wikipedia.org/wiki?curid=505380", "title": "Mujaid Sadick", "text": ""}
{"id": "505381", "revid": "47401", "url": "https://gl.wikipedia.org/wiki?curid=505381", "title": "Meseta de Columbia", "text": ""}
{"id": "505382", "revid": "23204", "url": "https://gl.wikipedia.org/wiki?curid=505382", "title": "Linguas celtas insulares", "text": ""}
{"id": "505383", "revid": "23204", "url": "https://gl.wikipedia.org/wiki?curid=505383", "title": "Irm\u00e1ns Montgolfier", "text": "Os Irm\u00e1ns Montgolfier, Joseph-Michel (nado en Annonay, o 26 de agosto de 1740 e finado en Balaruc-les-Bains o 26 de xu\u00f1o de 1810) e Jacques-\u00c9tienne (nado en Annonay o 6 de xaneiro de 1745 e finado en Serri\u00e8res o 2 de agosto de 1799), foron dous irm\u00e1ns inventores franceses, que constru\u00edron o primeiro globo tripulado do mundo, que elevou a \u00c9tienne ao ceo en 5 de xu\u00f1o de 1783.\nDebido a ese feito, en decembro de 1783, o pai deles, Pierre, foi elevado \u00e1 nobreza con bras\u00f3n propio e o sobrenome de Montgolfier pasou a ser hereditario, por decreto do rei Lu\u00eds XVI.\nTraxectoria.\nOs irm\u00e1ns eran fillos dun fabricante de papel (a f\u00e1brica Canson, que contin\u00faa a ser unha das compa\u00f1\u00edas m\u00e1is tradicionais e modernas do mundo) de Annonay, ao sur de Li\u00f3n, Francia. Segundo consta, cando os irm\u00e1ns xogaban cun saco de papel aberto invertido sobre o lume, repararon que o saco frotaba. En 1777 iniciaron a construci\u00f3n de modelos, que foron evolucionando ata o ano 1782, cando Joseph fixo un experimento definitivo; mentres resid\u00eda na cidade de Avi\u00f1\u00f3n e contemplaba unha fogueira, imaxinou un asalto \u00e1 fortaleza de Xibraltar (inexpugn\u00e1bel por terra e polo mar), con tropas erguidas pola mesma forza que elevaban as brasas da fogueira. Todos aqueles experimentos e observaci\u00f3ns reforzaron a idea de que poder\u00edan finalmente realizar o gran so\u00f1o da humanidade, o de voar. Pasaron ent\u00f3n a facer diversos experimentos con varios materiais ata constru\u00edren un globo pr\u00e1ctico.\nComo resultado desas pescudas iniciais, Joseph iniciou a construci\u00f3n dunha c\u00e1mara en formato de caixa cunha estrutura de madeira fina recoberta de tafet\u00e1n que med\u00eda 1\u00d71\u00d71,3\u00a0m. Amasou e queimou alg\u00fans papeis baixo o modelo, que inmediatamente alzou o voo e chegou ao teito. Despois diso, Joseph e Jacques iniciaron o proxecto de construci\u00f3n dun modelo m\u00e1is grande (27 veces maior en termos de volume). No primeiro voo dese modelo maior, realizado o 14 de decembro de 1782, a forza de sustentaci\u00f3n foi tan grande que perderon o control do dispositivo, que voou preto de dous quil\u00f3metros e foi destru\u00eddo despois de pousarse.\nDecididos a facer unha demostraci\u00f3n p\u00fablica para reivindicar a autor\u00eda do invento, os irm\u00e1ns Montgolfier constru\u00edron un globo en forma de esfera feito de arpilleira con tres capas de papel no interior, con capacidade de 790\u00a0m\u00b3 de aire que pesaba 225\u00a0kg, constitu\u00eddo por catro partes (o cumio e tres laterais m\u00e1is) aseguradas por 1800 bot\u00f3ns e unha rede de pesca reforzada. O d\u00eda 5 de xu\u00f1o de 1783, fixeron a s\u00faa demostraci\u00f3n p\u00fablica do globo en Annonay na presenza dun grupo de dignitarios do \"\u00c9tats particuliers\". O seu voo estendeuse por 2\u00a0km, durou preto de 10 minutos e acadou unha altitude estimada de 1600 a 2000\u00a0m. As noticias dese \u00e9xito chegaron rapidamente a Par\u00eds. \u00c9tienne foi \u00e1 capital para facer m\u00e1is demostraci\u00f3ns e solidificar a reivindicaci\u00f3n da \"invenci\u00f3n do voo\".\nEn colaboraci\u00f3n co fabricante de papel de parede, Jean-Baptiste R\u00e9veillon, \u00c9tienne constru\u00edu un globo a\u00ednda maior, con 1060\u00a0m\u00b3 de capacidade de aire, feito de tafet\u00e1n vernizado con alume (que ten propiedades antichamas). O globo era azul, decorado con flores douradas, signos do zod\u00edaco e soles. A proba seguinte tivo lugar en 11 de setembro de 1783 en terras pr\u00f3ximas \u00e1 casa de R\u00e9veillon. A semana seguinte, o 19 de setembro de 1783, fronte ao Palacio de Versalles perante un p\u00fablico en que estaban o rei Lu\u00eds XVI e a ra\u00ed\u00f1a Mar\u00eda Antonieta, o \"A\u00e9rostat R\u00e9veillon\" voou cos primeiros seres vivos a bordo: unha ovella, un pato e un galo (a pesar de que o rei propuxese enviar dous criminais). Este voo durou preto de oito minutos, estendeuse por 3\u00a0km chegando a case 460\u00a0m de altitude e pous\u00e1ndose en terra con seguranza.\nDespois da demostraci\u00f3n con \u00e9xito en Versailles, e novamente coa axuda de R\u00e9veillon, \u00c9tienne iniciou a construci\u00f3n doutro globo, desta vez con 1700\u00a0m\u00b3 de capacidade de aire, co obxectivo de transportar seres humanos. Este novo globo ti\u00f1a preto de 23\u00a0m de altura e 15\u00a0m de di\u00e1metro, e estaba ricamente decorado con temas e cores fornecidos por R\u00e9veillon, que inclu\u00edan o rostro de Lu\u00eds XVI entrelazado co monograma real. Polo que se sabe, \u00c9tienne Montgolfier foi o primeiro ser humano que levantou o voo do solo, facendo como m\u00ednimo un voo asegurado por cordas no patio do taller de R\u00e9veillon en Faubourg Saint-Antoine, suburbio de Par\u00eds, probabelmente o 15 de outubro de 1783. M\u00e1is tarde aquel mesmo d\u00eda, Pil\u00e2tre de Rozier converteuse no segundo ser humano que voou nun globo atinxindo preto de 24 m de altitude, que era a lonxitude da corda.\nEn 21 de novembro de 1783, ocorreu o primeiro voo libre con seres humanos nun globo, executado por Pil\u00e2tre xuntamente co oficial do ex\u00e9rcito, marqu\u00e9s d'Arlandes. O voo partiu das terras do castelo de la Muette, preto Bois de Boulogne, ao oeste de Par\u00eds. Voaron por 9\u00a0km a preto de 910\u00a0m por riba da cidade; despois de 25 minutos, o aparello pousouse entre os mu\u00ed\u00f1os de Butte-aux-Cailles, despois de que o voo fose abreviado por un principio de incendio no tecido que recubr\u00eda o globo.\nEses primeiros voos foron moi celebrados, e fix\u00e9ronse varios gravados, esculturas e outros tipos de artesan\u00eda nos que se retrataban os globos.\nNo inicio de 1784, un globo, ent\u00f3n bautizado como \"Flesselles\", en homenaxe \u00e1 Jacques de Flesselles fixo unha aterraxe forzada coa s\u00faa tripulaci\u00f3n. En xu\u00f1o de 1784, o globo bautizado de \"La Gustave\" levou como pasaxeira a aeronauta cantante, \u00c9lisabeth Thible.\nLegado.\nEn 1799, Etienne de Montgolfier faleceu de cami\u00f1o entre Li\u00f3n e Annonay. O seu xenro, Barth\u00e9l\u00e9my Barou de la Lombardi\u00e8re de Canson (1774\u20131859), sucedeuno como xefe da empresa polo seu matrimonio con Alexandrine de Montgolfier. A compa\u00f1\u00eda converteuse en \"Montgolfier et Canson\" en 1801, e en \"Canson-Montgolfier\" en 1807. A compa\u00f1\u00eda a\u00ednda existe en Annonay co nome Canson. Produce papel para belas artes e escolar e papel fotogr\u00e1fico que vende en 150 pa\u00edses.\nEn 1983, os irm\u00e1ns Montgolfier foron inclu\u00eddos no International Air &amp; Space Hall of Fame do San Diego Air &amp; Space Museum."}
{"id": "505384", "revid": "47401", "url": "https://gl.wikipedia.org/wiki?curid=505384", "title": "Joseph-Michel Montgolfier", "text": ""}
{"id": "505385", "revid": "47401", "url": "https://gl.wikipedia.org/wiki?curid=505385", "title": "Jacques-\u00c9tienne Montgolfier", "text": ""}
{"id": "505386", "revid": "65337", "url": "https://gl.wikipedia.org/wiki?curid=505386", "title": "Sword and sceptre", "text": ""}
{"id": "505387", "revid": "65337", "url": "https://gl.wikipedia.org/wiki?curid=505387", "title": "Espada e cetro", "text": ""}
{"id": "505388", "revid": "89787", "url": "https://gl.wikipedia.org/wiki?curid=505388", "title": "Eclecticismo (arquitectura)", "text": "O eclecticismo, en arquitectura, \u00e9 unha tendencia que mestura elementos de diferentes estilos e \u00e9pocas da historia da arte e da arquitectura. Naceu en Francia e exportouse rapidamente por toda Europa e Rusia, e despois aos Estados Unidos. O estilo desenvolveuse en occidente entre 1860 e finais da d\u00e9cada de 1920.\nO voc\u00e1bulo \"ecl\u00e9ctico\" procede do adxectivo grego \u03b5\u03ba\u03bb\u03b5\u03ba\u03c4\u03cc\u03c2, que significa \"escolleito\", que \u00e1 s\u00faa vez deriba do verbo \u03b5\u03ba\u03bb\u03ad\u03b3\u03c9, \"escoller\". O que fixeron os arquitectos e artistas en xeral da \u00e9poca foi escoller de toda a historia da arte o que m\u00e1is lles interesaba.\nTam\u00e9n se empregou para definir ese per\u00edodo a palabra historicismo, refer\u00edndose a unha nova visi\u00f3n da historia, en que se pescuda filosoficamente. Por\u00e9n, eclecticismo ou historicismo non se refiren ao mesmo, xa que o historicismo \u00e9 o uso dunha linguaxe anterior e o eclecticismo emprega varias linguaxes anteriores nunha mesma arquitectura. As referencias principais do historicismo foron a arte g\u00f3tica (neog\u00f3tico), a arte rom\u00e1nica (neorrom\u00e1nico) e a arte oriental (orientalismo e exotismo).\nEste foi un per\u00edodo complexo da historia da arquitectura en que coexistiron moitas tendencias entrecruzadas, con algunhas versi\u00f3ns de car\u00e1cter nacional, xa que cada pa\u00eds intentou revivir as s\u00faas tradici\u00f3ns m\u00e1is aut\u00f3ctonas, coincidindo cos movementos nacionalistas ou rexionalistas.\nHistoria.\nO eclecticismo comezou a practicarse durante o s\u00e9culo XIX, cando os arquitectos comezaron a buscar un estilo que lles permitise manter alg\u00fans precedentes hist\u00f3ricos e \u00e1 vez crear os seus propios dese\u00f1os. A partir dun completo cat\u00e1logo de estilos pasados, a capacidade de mesturar e combinar estilos permitiu unha liberdade m\u00e1is expresiva e proporcionou unha fonte de inspiraci\u00f3n sen fin. Mentres outros profesionais do dese\u00f1o trataban de imitar escrupulosamente os estilos do pasado, os ecl\u00e9cticos difer\u00edan, sendo a forza que os dirix\u00eda a creaci\u00f3n e non a nostalxia, conservando o desexo de que os seus dese\u00f1os fosen orixinais.\nO entusiasmo pola imitaci\u00f3n hist\u00f3rica comezou a decaer na d\u00e9cada de 1930 e o eclecticismo foi apartado dos curr\u00edculos das escolas de dese\u00f1o en favor dun novo estilo. O cambio ao estilo moderno foi significativo e as novas tecnolox\u00edas e novos materiais que se produciron nesa \u00e9poca permitiron maiores innovaci\u00f3ns. A pesar do afastamento do eclecticismo, a era continuou a ser historicamente significativa xa que \"reabriu as portas \u00e1 innovaci\u00f3n e \u00e1s novas formas\" para a arquitectura dos anos seguintes."}
{"id": "505389", "revid": "47401", "url": "https://gl.wikipedia.org/wiki?curid=505389", "title": "Arquitectura ecl\u00e9ctica", "text": ""}
{"id": "505390", "revid": "85894", "url": "https://gl.wikipedia.org/wiki?curid=505390", "title": "Cimadevila, Castrofeito, O Pino", "text": "Cimadevila \u00e9 un lugar da parroquia de Castrofeito, no concello coru\u00f1\u00e9s do Pino, na comarca de Arz\u00faa. Segundo o IGE, en 2019 ti\u00f1a 34 habitantes (15 homes e 19 mulleres).\nXeograf\u00eda.\nEste casar\u00edo algo disperso enc\u00f3ntrase dividido entre as parroquias de Castrofeito e de Pereira, a\u00ednda que o IGE contabiliza a s\u00faa propia poboaci\u00f3n para esta \u00faltima parroquia. A divisi\u00f3n entre unha e outra parroquia ven determinada pola ladeira do monte da Barreira na que se atopa, unha na bac\u00eda do r\u00edo Brandelos (Pereira) e outra na bac\u00eda do rego do Amenal (Castrofeito).\nTr\u00e1tase dunha zona rural orientada ao leste cara \u00e1 plataforma do aeroporto de Santiago-Rosal\u00eda de Castro, polo que xusto neste lugar d\u00e1 comezo unha acusada pendente, e tam\u00e9n ao car\u00f3n da N-547, poucos metros despois de ter pasado O Amenal. Como o Cami\u00f1o Franc\u00e9s a Santiago pasa por esta pequena poboaci\u00f3n xusto antes e durante a devandita suba ao aeroporto, tense desenvolvido unha pequena infraestrutura hostaleira neste lugar, especialmente xunto \u00e1 estrada nacional.\nO monte da Barreira de Arriba (que acada os 376 m de altitude), no que as d\u00faas Cimadevilas se estriban na s\u00faa cara leste, non s\u00f3 serve de soporte a unha parte fundamental da pista de aterraxe do aeroporto, sen\u00f3n tam\u00e9n \u00e1 malograda infraestrutura do Pol\u00edgono Industrial do Pino, que se ve atravesada polo Cami\u00f1o tralo seu paso por Cimadevila."}
{"id": "505391", "revid": "98629", "url": "https://gl.wikipedia.org/wiki?curid=505391", "title": "Noble (moeda escocesa)", "text": "Noble \u00e9 a denominaci\u00f3n de senllas moedas escocesas de ouro e de prata, a primeira delas introducida en 1357 polo rei David II (1329-1371) e a segunda cu\u00f1ada por primeira vez por Xacobe VI (1567-1625) antes de acceder ao trono de Inglaterra.\n\"Noble\" de ouro.\nDavid II (1329-1371).\nNa s\u00faa reforma monetaria de 1357, David II introduciu no sistema monetario escoc\u00e9s d\u00faas novas moedas: o \"groat\" de prata e o \"noble\", como primeira moeda de ouro do pa\u00eds. No mesmo ano, Adam Tor, o responsable da Casa da Moeda de Edimburgo, recibiu a encarga de ocuparse das cu\u00f1axes dos dous novos valores. Nos libros de contas da ceca figura unha menci\u00f3n a \"James Mulekyn, de Florencia\", como mestre gravador en Escocia, probablemente autor dos cu\u00f1os de ambas as moedas.\nO \"noble\" escoc\u00e9s de ouro foi creado tomando como base o \"noble\" ingl\u00e9s cu\u00f1ado a partir de 1354 por Eduardo III de Inglaterra (1327-1377), que se caracterizaba pola figura do rei sobre un nav\u00edo no anverso, en p\u00e9 e cunha espada e o escudo coas armas de Inglaterra e de Francia, e unha cruz ornamentada no reverso, con le\u00f3ns coroados nos seus cuarteis.\nA moeda escocesa, poucos anos posterior, retomou a mesma tipolox\u00eda, a\u00ednda que cunha notable modificaci\u00f3n no anverso: no escudo que sost\u00e9n o rei sobre o nav\u00edo, en lugar das armas inglesas e francesas introduciuse por vez primeira nunha moeda o caracter\u00edstico le\u00f3n rampante das armas escocesas, que fora introducido por Guillerme I (1165-1214). A lenda que rodea os motivos do anverso \u00e9 (\"David, pola graza de Deus, rei dos escoceses\") e a do reverso coincid\u00eda exactamente coa do \"noble\" ingl\u00e9s: (\"Mais Xes\u00fas, pasando entre eles, marchou\").\nO \"noble\" ti\u00f1a un peso de 120 grans troy (ca. 7,77 gramos) e un di\u00e1metro de 36 mil\u00edmetros. Estaba cu\u00f1ado en ouro cunha lei de 23,875 quilates e ti\u00f1a un valor de 6 xilins e 8 peniques ou, o que \u00e9 o mesmo, un terzo da libra escocesa.\nCo\u00f1\u00e9cense unicamente sete exemplares desta moeda, que se conservan nas colecci\u00f3ns numism\u00e1ticas do Museo Hunterian (Glasgow), do Museo Nacional de Escocia (Edimburgo); do Departamento de Moedas e Medallas do Museo Brit\u00e1nico (Londres) e do Museo Ashmolean (Oxford).\nXacobe VI (1567-1625).\n\"Lion noble\".\nLogo de tres s\u00e9culos de existencia doutras diversas moedas de ouro no sistema monetario escoc\u00e9s (\"lion\", \"unicorn\", \"hatpiece\", \"sword &amp; sceptre\" etc.) Xacobe VI retomou o \"noble\" na s\u00faa cuarta serie de emisi\u00f3ns, coa cu\u00f1axe en 1584 do chamado \"lion noble\". O anverso desta nova moeda est\u00e1 caracterizado pola figura dun gran le\u00f3n coroado en posici\u00f3n sedente, cunha espada e un cetro en senllas gadoupas dianteiras, rodeado pola lenda . No reverso reprod\u00facese unha cruz cuxos brazos est\u00e1n formados polo monograma I R (\"Iacobus rex\") e un S no centro, coa lenda e o ano de emisi\u00f3n.\nO valor desta moeda era de 3 libras escocesas e 15 xilins (ou 75 xilins escoceses). Med\u00eda 31,8 mm de di\u00e1metro e ti\u00f1a un peso de 78,5 grans (ca. 5 gramos).\n\"Thistle noble\".\nXa na quinta serie de emisi\u00f3ns, no per\u00edodo 1588-1590, Xacobe VI emitiu novamente o \"noble\", denominado agora \"thistle noble\", pola presenza no reverso do cardo (\"thistle\"), un dos s\u00edmbolos nacionais de Escocia. Esta nova moeda retoma a figura do nav\u00edo no anverso, sobre a que agora aparece un grande escudo co le\u00f3n rampante escoc\u00e9s, rodeada pola lenda (\"Xacobe VI, pola graza de Deus, rei dos escoceses\"). No reverso am\u00f3sase unha cruz formada por cetros, cun cardo no centro, rodeado por catro coroas, cardos e le\u00f3ns rampantes, coa lenda (\"Os cetros florecen cos piadosos, Xehov\u00e1 d\u00e1lles reinos e num\u00e9raos\").\nO valor do \"thistle noble\" era de 146 xilins e 8 peniques (equivalente a 11 \"merks\" ou a 22/3 de libra escocesa). A moeda ti\u00f1a un peso de 7,63 gramos e un di\u00e1metro de 36 mm.\nO gravador dos cu\u00f1os foi Thomas Foulis.\n\"Noble\" de prata.\nA mesma denominaci\u00f3n de \"noble\" recibiuna tam\u00e9n outra moeda, de prata, cu\u00f1ada por vez primeira no marco da segunda serie de emisi\u00f3ns a nome de Xacobe VI, ininterrompidamente entre 1572 e 1580. O valor inicial do \"noble\" de prata era de 6 xilins e 8 peniques (= medio \"merk\" ou 1/3 de libra escocesa), polo que coincid\u00eda co do primeiro \"noble\" de ouro, de David II. O seu peso era de 105 grans (ca. 6,80 gramos).\nA lenda do anverso \u00e9 (\"Xacobe VI, pola graza de Deus, rei dos escoceses\") e o motivo principal \u00e9 un grande escudo coas armas escocesas, flanqueado pola marca de valor 6 - 8 (6 xilins e 8 peniques). No reverso repres\u00e9ntase unha cruz ornamentada, cunha estrela no centro e con coroas e cardos alternando entre os seus cuarteis; a s\u00faa lenda \u00e9 (\"Oh, Se\u00f1or! Salva o teu pobo\").\nNos mesmos anos e tam\u00e9n ininterrompidamente cu\u00f1ouse tam\u00e9n a moeda fraccionaria de medio \"noble\", coa metade de peso e valor. A s\u00faa tipolox\u00eda \u00e9 id\u00e9ntica \u00e1 do \"noble\", coas \u00fanicas excepci\u00f3ns do seu di\u00e1metro (25 mm fronte aos 32 mm do \"noble\") e da marca de valor, que neste caso \u00e9 3 - 4 (3 xilins e 4 peniques, ou 1/3 de \"merk\", ou 1/6 de libra escocesa).\nCu\u00f1aron tam\u00e9n pezas dun nobre de prata (ou \u00bd \"merk\") Carlos I (entre 1636 e 1638) e Carlos II (entre 1664 e 1775)."}
{"id": "505392", "revid": "85894", "url": "https://gl.wikipedia.org/wiki?curid=505392", "title": "Cimadevila, Pereira, O Pino", "text": "Cimadevila \u00e9 un lugar da parroquia de Pereira, no concello coru\u00f1\u00e9s do Pino, na comarca de Arz\u00faa. Segundo o IGE, en 2019 ti\u00f1a 11 habitantes (3 homes e 8 mulleres). Este casar\u00edo algo disperso enc\u00f3ntrase dividido entre as parroquias de Castrofeito e de Pereira, a\u00ednda que o IGE contabiliza a s\u00faa propia poboaci\u00f3n para aquela parroquia. A divisi\u00f3n entre unha e outra parroquia ven determinada pola ladeira do monte da Barreira na que se atopa, unha na bac\u00eda do r\u00edo Brandelos (Pereira) e outra na bac\u00eda do rego do Amenal (Castrofeito).\nO monte da Barreira de Arriba (que acada os 376 m. de altitude), no que as d\u00faas Cimadevilas se estriban na s\u00faa cara leste, non s\u00f3 serve de soporte a unha parte fundamental da pista de aterraxe do aeroporto, sen\u00f3n tam\u00e9n \u00e1 malograda infraestrutura do Pol\u00edgono Industrial do Pino, que se ve atravesada polo Cami\u00f1o tralo seu paso por Cimadevila."}
{"id": "505393", "revid": "85894", "url": "https://gl.wikipedia.org/wiki?curid=505393", "title": "Alvite, Pereira, O Pino", "text": "Alvite \u00e9 un lugar da parroquia de Pereira, no concello coru\u00f1\u00e9s do Pino, na comarca de Arz\u00faa. Segundo o IGE, en 2019 ti\u00f1a 14 habitantes (4 homes e 10 mulleres).\nTr\u00e1tase dunha zona rural orientada ao leste cara \u00e1 bac\u00eda do Brandelos e ao oeste cara \u00e1 plataforma do aeroporto de Santiago-Rosal\u00eda de Castro, que se asenta sobre o monte da Barreira de Abaixo, polo que hai unha acusada pendente. Na s\u00faa contorna at\u00f3pase a Fonte da Devesa, lugar de nacemento do r\u00edo Brandelos."}
{"id": "505394", "revid": "85894", "url": "https://gl.wikipedia.org/wiki?curid=505394", "title": "O Castro, Pereira, O Pino", "text": "O Castro \u00e9 un lugar da parroquia de Pereira, no concello coru\u00f1\u00e9s do Pino, na comarca de Arz\u00faa. Os seus habitantes est\u00e1n inclu\u00eddos dentro do n\u00famero que o IGE determina para o lugar da Alta de Pereira.\nO Castro fai xunto aos lugares da Alta de Pereira e da Igrexa un tri\u00e1ngulo poboado dunhas 23 hect\u00e1reas. O Castro estr\u00edbase entre o monte de Castro, que acada os 347 m de altitude, e a Pena do Raposo, que chega aos 372 m, que fan fronteira co concello de Touro. Cara ao norte, ori\u00e9ntase cara \u00e1 bac\u00eda dun regato que nace poucos metros antes e que apenas 1.400 m despois desauga no Brandelos, polo que o cami\u00f1o que o cruza en direcci\u00f3n \u00e1 Alta de Pereira salva unha pendente algo acusada cara a abaixo."}
{"id": "505395", "revid": "98629", "url": "https://gl.wikipedia.org/wiki?curid=505395", "title": "Don L. Lind", "text": "Don Leslie Lind, nado en Midvale, Utah, o 18 de maio de 1930 e finado o 30 de agosto de 2022, foi un astronauta estadounidense que formou parte da misi\u00f3n STS-51-B.\nTraxectoria.\nLind graduouse en f\u00edsica pola Universidade de Utah en 1953 e ten un doutoramento en f\u00edsica nuclear de altas enerx\u00edas pola Universidade de California en Berkeley en 1964. Fixo estudos de postdoutoramento no Instituto Xeof\u00edsico da Universidade de Alasca entre 1975 e 1976.\nFoi seleccionado como astronauta pola NASA en abril de 1966, sendo parte das tripulaci\u00f3ns de respaldo para a misi\u00f3ns Skylab 3 e Skylab 4 e participando na misi\u00f3n STS-51-B, pasando un total de 7,01 d\u00edas no espazo. Finou o 30 de agosto de 2022, con 92 anos de edade."}
{"id": "505396", "revid": "4817", "url": "https://gl.wikipedia.org/wiki?curid=505396", "title": "Kjell Lindgren", "text": "Kjell Norwood Lindgren, nado en Taipei o 23 de xaneiro de 1973, \u00e9 un astronauta estadounidense que formou parte da misi\u00f3n Soiuz TMA-17M e foi membro das expedici\u00f3ns 44 e 45 \u00e1 Estaci\u00f3n Espacial Internacional.\nTraxectoria.\nLindgren graduouse en biolox\u00eda pola Academia da Forza A\u00e9rea dos Estados Unidos en 1995 e \u00e9 m\u00e1ster en fisiolox\u00eda cardiovascular pola Universidade do Estado de Colorado en 1996, onde tam\u00e9n obtivo un doutoramento en [medicina en 2002.\nFoi seleccionado como astronauta pola NASA en xu\u00f1o de 2009, participando na misi\u00f3n Soiuz TMA-17M e sendo membro das expedici\u00f3ns 44 e 45 \u00e1 Estaci\u00f3n Espacial Internacional. Pasou un total de 141,67 d\u00edas no espazo."}
{"id": "505397", "revid": "25871", "url": "https://gl.wikipedia.org/wiki?curid=505397", "title": "Steven Lindsey", "text": "Steven Wayne Lindsey, nado en Arcadia, California, o 24 de agosto de 1960, \u00e9 un astronauta estadounidense retirado que formou parte das misi\u00f3ns STS-121, STS-133, STS-95, STS-104 e STS-87.\nTraxectoria.\nLindsey graduouse en enxe\u00f1er\u00eda pola Academia da Forza A\u00e9rea dos Estados Unidos en 1982 e \u00e9 m\u00e1ster en enxe\u00f1er\u00eda aeron\u00e1utica polo Instituto de Tecnolox\u00eda da Forza A\u00e9rea en 1990.\nFoi seleccionado como astronauta pola NASA en marzo de 1995, participando nas misi\u00f3ns STS-121, STS-133, STS-95, STS-104 e STS-87 e pasando un total de 62,94 d\u00edas no espazo."}
{"id": "505398", "revid": "72012", "url": "https://gl.wikipedia.org/wiki?curid=505398", "title": "Steven W. Lindsey", "text": ""}
{"id": "505399", "revid": "25871", "url": "https://gl.wikipedia.org/wiki?curid=505399", "title": "Jerry M. Linenger", "text": "Jerry Michael Linenger, nado en Eastpointe, M\u00edchigan, o 16 de xaneiro de 1955, \u00e9 un astronauta estadounidense que formou parte das misi\u00f3ns STS-64, STS-84 e STS-81.\nTraxectoria.\nLinenger graduouse en biociencias pola Academia Naval dos Estados Unidos en 1977 e ten un doutoramento en medicina pola Universidade do Estado de Wayne en 1981. \u00c9 m\u00e1ster en xesti\u00f3n de sistemas pola Universidad do Sur de California en 1988 e en pol\u00edticas de sa\u00fade p\u00fablica pola Universidade de Carolina do Norte en 1989, as\u00ed como doutor en epidemiolox\u00eda por esta \u00faltima universidade nese mesmo ano.\nFoi seleccionado como astronauta pola NASA en agosto de 1992, participando nas misi\u00f3ns STS-64, STS-84 e STS-81 e pasando un total de 143,12 d\u00edas no espazo."}
{"id": "505400", "revid": "72012", "url": "https://gl.wikipedia.org/wiki?curid=505400", "title": "SSTI 1", "text": ""}
{"id": "505401", "revid": "6575414", "url": "https://gl.wikipedia.org/wiki?curid=505401", "title": "G\u00e1lata Ludovisi", "text": "O G\u00e1lata Ludovisi \u00e9 escultura helen\u00edstica de m\u00e1rmore que est\u00e1 exposta no Palazzo Massimo alle Terme, e est\u00e1 estilisticamente dentro da Escola de P\u00e9rgamo, unha escola helen\u00edstica que se inclinou cara a sentimentos pat\u00e9ticos e violentos. \nHistoria.\nA s\u00faa orixe reside na decisi\u00f3n do rei \u00c1talo I de P\u00e9rgamo, que decidiu conmemorar a importante vitoria sobre os g\u00e1latas no 233 a.C. cun conxunto formado por seis esculturas. No centro estaba o \"g\u00e1lata Ludovisi\", que acababa de matar \u00e1 s\u00faa muller; mentres sost\u00e9n o cad\u00e1ver volve a cabeza cara ao seu inimigo ao mesmo tempo que se suicida; ao seu arredor hai outros catro g\u00e1latas tendidos no chan, inclu\u00eddo o \"G\u00e1lata moribundo\" . \n\u00c9 probablemente unha copia romana do s\u00e9culo I a.C. en m\u00e1rmore dunha estatua grega xa desaparecida, a\u00ednda que a orixinal foi feita en bronce. A comisi\u00f3n f\u00edxose entre o 230 a.C. e 220 a.C. Desco\u00f1\u00e9cese a identidade do escultor, pero alg\u00fans suxiren que Ep\u00edgono, o escultor da corte da dinast\u00eda at\u00e1lida de P\u00e9rgamo, puido ser o autor."}
{"id": "505402", "revid": "1131", "url": "https://gl.wikipedia.org/wiki?curid=505402", "title": "Xos\u00e9 Miguel P\u00e9rez Blecua", "text": "Xos\u00e9 Miguel P\u00e9rez Blecua, nado en San Xo\u00e1n de R\u00edo en 1985, \u00e9 un enxe\u00f1eiro e pol\u00edtico galego.\nTraxectoria.\nEnxe\u00f1eiro de telecomunicaci\u00f3ns pola Universidade de Vigo. Militou en AMI. Foi fundador e presidente da Asociaci\u00f3n Cultural R\u00edoMola, e da Asociaci\u00f3n Xuvenil R\u00edo. Foi elixido concelleiro de San Xo\u00e1n de R\u00edo polo BNG nas elecci\u00f3ns municipais de 2007 e foi concelleiro de Cultura, Deporte e Benestar Social. Despois pasou a militar en Anova-Irmandade Nacionalista. Nas municipais de 2019 encabezou a candidatura da Agrupaci\u00f3n de Electores de San Xo\u00e1n de R\u00edo (RIO) e foi elixido alcalde con maior\u00eda absoluta. O 25 de agosto de 2020 afiliouse ao PPdeG pero mant\u00e9ndose como alcalde da Agrupaci\u00f3n de Electores RIO. En 2023 pasou a formar parte do goberno da Deputaci\u00f3n de Ourense."}
{"id": "505404", "revid": "98629", "url": "https://gl.wikipedia.org/wiki?curid=505404", "title": "Electroforese en xel de campo pulsado", "text": "A electroforese en xel de campo pulsado, xeralmente abreviada PFGE, do ingl\u00e9s \"pulsed-field gel electrophoresis\", \u00e9 unha t\u00e9cnica electrofor\u00e9tica de laboratorio utilizada para a separaci\u00f3n de mol\u00e9culas grandes de ADN ao aplicarlle a unha matriz de xel un campo el\u00e9ctrico que periodicamente cambia de direcci\u00f3n.\nHistoria.\nAs t\u00e9cnicas est\u00e1ndar de electroforese en xel para a separaci\u00f3n de mol\u00e9culas de ADN proporcionou grandes vantaxes na investigaci\u00f3n en biolox\u00eda molecular. Por\u00e9n, non serv\u00edan para separar con efectividade as mol\u00e9culas de ADN moi grandes. As mol\u00e9culas de ADN maiores de 15\u201320 kb que migran a trav\u00e9s dun xel moveranse esencialmente xuntas independentemente do seu tama\u00f1o. Na Universidade de Columbia en 1984, David C. Schwartz e Charles Cantor desenvolveron unha variante sobre o protocolo est\u00e1ndar ao introduciren un gradiente de voltaxe alternante para mellorar a resoluci\u00f3n desas mol\u00e9culas m\u00e1is grandes.\nEsta t\u00e9cnica acabou co\u00f1ec\u00e9ndose como electroforese en xel de campo pulsado ou en campo pulsado (PFGE). O desenvolvemento da PFGE ampliou o rango de resoluci\u00f3n de fragmentos de ADN en d\u00faas ordes de magnitude.\nProcedemento.\nO procedemento desta t\u00e9cnica \u00e9 relativamenre similar ao usado ao realizar unha electroforese en xel est\u00e1ndar excepto que en vez de aplicar constantemente a voltaxe nunha soa direcci\u00f3n, esta \u00e9 cambiada periodicamente entre tres direcci\u00f3ns; unha que se aplica polo eixe central do xel e d\u00faas que se aplican nun \u00e1ngulo de 60 graos a ambos os lados. Os tempos dos pulsos el\u00e9ctricos son iguais en cada direcci\u00f3n, o que ten como resultado a migraci\u00f3n neta cara a adiante do ADN. Para mol\u00e9culas extremadamente grandes (de ata unhas 2 Mb), poden utilizarse incrementos no intervalo de cambio que aumenten os tempos dos pulsos en cada direcci\u00f3n durante o lapso de varias horas, por exemplo, incrementando o pulso linearmente desde 10 segundos a 0 horas a 60 segundos a 18 horas.\nEste procedemento leva m\u00e1is tempo que a electroforese en xel normal debido ao tama\u00f1o dos fragmentos que se van resolver e a que o ADN non se move en li\u00f1a recta a trav\u00e9s do xel.\nTeor\u00eda.\nA\u00ednda que en xeral os fragmentos pequenos de ADN poden abrirse paso a trav\u00e9s da matriz do xel m\u00e1is doadamente que os fragmentos grandes, existe un limiar de lonxitudes por riba dos 30\u201350 kb, nos que os fragmentos grandes se mover\u00e1n todos \u00e1 mesma velocidade e aparecen nun xel como unha soa banda grande difusa.\nPor\u00e9n, co cambio peri\u00f3dico da direcci\u00f3n do campo, as diversas lonxitudes do ADN reaccionan ao cambio a diferentes velocidades. \u00c9 dicir, os fragmentos m\u00e1is grandes ser\u00e1n m\u00e1is lentos \u00e1 hora de reali\u00f1ar a s\u00faa carga cando se cambia a direcci\u00f3n do campo, mentres que os m\u00e1is pequenos ser\u00e1n m\u00e1is r\u00e1pidos. Co paso do tempo con este consistente cambio de direcci\u00f3ns, cada banda empezar\u00e1 a separarse m\u00e1is e m\u00e1is mesmo cando son de lonxitudes moi grandes. As\u00ed, faise posible a separaci\u00f3n de cachos de ADN moi grandes usando PFGE.\nAplicaci\u00f3ns.\nA PFGE pode utilizarse para a xenotipificaci\u00f3n ou a pegada xen\u00e9tica. Consid\u00e9rase xeralmente como o procedemento est\u00e1ndar en estudos de epidemiolox\u00eda de organismos pat\u00f3xenos. Por exemplo, a subtipificaci\u00f3n f\u00edxose m\u00e1is doada para discriminar entre cepas de \"Listeria monocytogenes\" e as\u00ed ligar os illamentos ambientais ou alimentarios coas infecci\u00f3ns cl\u00ednicas."}
{"id": "505405", "revid": "1410", "url": "https://gl.wikipedia.org/wiki?curid=505405", "title": "C\u00e9lticos", "text": "Os c\u00e9lticos (en lat\u00edn: \"Celctici\", que quere dicir celta) \u00e9 o nome dado aos celtas que habitaban na zona do Alentejo occidental, no sur de Portugal, o sur da provincia de Badaxoz e o norte da provincia de Huelva formando a zona occidental da Beturia: a Beturia C\u00e9ltica.\nSegundo Jorge de Alar\u00e7\u00e3o, \"a designaci\u00f3n Celtici\" ser\u00eda un colectivo que abarcar\u00eda a diversos pobos, como os saefes e os cempsii e se cadra tam\u00e9n os lusitanos. De feito prop\u00faxose unha orixe \"c\u00e9ltica\" para o etn\u00f3nimo dos Cempsii que ser\u00eda unha adaptaci\u00f3n grega do orixinal \"Cimb\"ii as\u00ed recollido nunha estla do Algarbe para un tal kimbaitis 'dos Cimbios', e que se relaciona co antigo irland\u00e9s cimb 'tributo' e \"cimbid\" 'dador de tributos - vencido' &lt; *\"kimbiatis\".\nAs poboaci\u00f3ns dos c\u00e9lticos en Lusitania eran Lac\u00f3briga, Caepiana, Braetolaeum, Mir\u00f3briga, Arc\u00f3briga, Meribriga, Catraleucus e Arandis..\nOs c\u00e9lticos eran veci\u00f1os dos turdetanos cos que compart\u00edan as chairas do Alentejo, ocupando os c\u00e9lticos a parte occidental. \u00c9 Tolomeo (c. 90 - c. 168), baseado en autores m\u00e1is antigos como Posidonio e Artemidoro o que distingue entre os dous pobos no s\u00e9culo II. Segundo relata Plinio na s\u00faa obra, \"Historia Naturalis\" os \"Celticii\" ocuparon territorio at\u00e9 a Huelva andaluza, como pobo cadete dos Lusitanos, cos cales Plinio identificaba as leis, fala, o seu culto e nomes de \"oppidas\". Os pobos c\u00e9lticos ensinaron a metalurxia do ferro aos habitantes da zona mediterr\u00e1nea."}
{"id": "505406", "revid": "27155", "url": "https://gl.wikipedia.org/wiki?curid=505406", "title": "Electroforese de ADN", "text": ""}
{"id": "505407", "revid": "27155", "url": "https://gl.wikipedia.org/wiki?curid=505407", "title": "Electroforese en xel en campo pulsado", "text": ""}
{"id": "505408", "revid": "27155", "url": "https://gl.wikipedia.org/wiki?curid=505408", "title": "PFGE", "text": ""}
{"id": "505410", "revid": "1131", "url": "https://gl.wikipedia.org/wiki?curid=505410", "title": "Peto de \u00e1nimas do Toural", "text": "O peto de \u00e1nimas do Toural \u00e9 un peto de estilo barroco do s\u00e9culo XIX con exiguos restos de policrom\u00eda que destaca polo seu gran tama\u00f1o e a combinaci\u00f3n da ed\u00edcula, onde unha serie de expresivas figuras narran unha historia moralizante, co cruceiro que a coroa e diante do cal aparece a Virxe. As\u00ed mesmo, a variada e detallada iconograf\u00eda e o sistema narrativo visual, coas tallas separadas en d\u00faas vi\u00f1etas horizontais, difer\u00e9nciano da maior\u00eda dos petos de \u00e1nimas de Galicia.\nLocal\u00edzase na aldea do Toural, aos p\u00e9s da actual casa consistorial de Vilaboa, nun antigo cruzamento de cami\u00f1os a pouca distancia da igrexa parroquial de San Marti\u00f1o. Os petos ergu\u00edanse nas encrucilladas posto que no imaxinario popular estas son zonas frecuentadas por todo tipo de esp\u00edritos, inclu\u00eddos os que compo\u00f1en a m\u00edtica Santa Compa\u00f1a.\nDescrici\u00f3n.\nA obra escult\u00f3rica est\u00e1 labrada en altorrelevo en granito do pa\u00eds, e o fornelo e mais a cruz sit\u00faanse sobre unha mesa-altar formada por unha lousa rectangular rematada nun semic\u00edrculo sa\u00ednte e apoiada en bloques de pedra modernos, que non pertencen \u00e1 estrutura orixinal, nunha disposici\u00f3n piramidal.\nA funci\u00f3n principal destes altares era a colocaci\u00f3n dun peto de madeira ou metal, que d\u00e1 nome a estas construci\u00f3ns, onde os crentes deixaban esmolas para agradeceren feitos venturosos ou para pedilos desexando, asemade, que as almas penitentes entrasen no Para\u00edso. Hoxe en d\u00eda o peto desapareceu e a xente s\u00f3 deposita cirios para recordar os defuntos.\nNo corpo da ed\u00edcula ou fornelo, cunha forma cuadrangular arredondada nos \u00e1ngulos superiores, aparecen no primeiro nivel as almas dos condenados encarnadas nun home espido botado sobre unha ardente grella martirial por uns demos representados por seis facianas monstruosas que rin a cach\u00f3n. Comezando pola esquerda a terceira face, coroada e m\u00e1is grande ca as outras, parece ser a do mesm\u00edsimo Satan\u00e1s. Estas horripilantes caras chaman a atenci\u00f3n polas fondas engurras, ag\u00e1s a primeira comezando pola esquerda que ten beizos grosos.\nNun segundo nivel do gravado est\u00e1n as sinuosas chamas do Purgatorio onde abrollan os rostros de catro almas penitentes (a primeira \u00e9 unha monxa, da seguinte s\u00f3 se ve o cabelo tonsurado dun frade, a terceira e a cuarta te\u00f1en mitra, e a derradeira \u00e9 un home barbado), dous anxos espidos en arcos rampantes laterais axud\u00e1ndoas a sa\u00edr das lapas e no c\u00e9nit a cara riseira sobre un par de \u00e1s dun anxo grandeiro que intercede polas almas ante Deus.\nRiba do Purgatorio, separada da escena por un pequeno fuste e un capitel moldurado e fronte a unha cruz latina de longos brazos, achamos \u00e1 Virxe da Soidade vestida con t\u00fanica e capa con capucha coas mans xuntas diante do peito pregando pola salvaci\u00f3n dos esp\u00edritos dos finados.\nOs responsables eclesi\u00e1sticos daquel ent\u00f3n pretend\u00edan con estas imaxes infundir o temor entre os fregueses para que se comportasen cristiamente e non pecasen, a\u00ednda que os petos de \u00e1nimas non adoitaban ser tan ameazadores. De feito, por normal xeral neles s\u00f3 aparece o Purgatorio, cando aqu\u00ed o Inferno est\u00e1 graficamente representado."}
{"id": "505412", "revid": "7523", "url": "https://gl.wikipedia.org/wiki?curid=505412", "title": "Carsen Edwards", "text": "Carsen Cade Edwards, nado o 12 de marzo de 1998 en Houston, Texas, \u00e9 un xogador profesional estadounidense de baloncesto que xoga no FC Bayern M\u00fcnchen da Basketball Bundesliga alem\u00e1. Con 1,80 metros de estatura xoga na posici\u00f3n de base.\nTraxectoria profesional.\nO 20 de xu\u00f1o de 2019, Edwards foi seleccionado polos Philadelphia 76ers na 33\u00aa posici\u00f3n do Draft da NBA de 2019, e os seus dereitos foron traspasados \u00f3s Boston Celtics. O 14 de xullo de 2019, Edwards asinou cos Celtics. O 23 de outubro de 2019 fixo o seu debut na NBA, na derrota dos Celtics por 93\u2013107 contra os Philadelphia 76ers, facendo tres puntos e un rebote.\nO 15 de setembro de 2021, Edwards foi traspasado xunto a Kris Dunn \u00f3s Memphis Grizzlies."}
{"id": "505413", "revid": "7523", "url": "https://gl.wikipedia.org/wiki?curid=505413", "title": "Romeo Langford", "text": "Romeo James Langford, nado o 25 de outubro de 1999 en New Albany, Indiana, \u00e9 un xogador profesional estadounidense de baloncesto que xoga nos San Antonio Spurs da National Basketball Association (NBA). Con 1,93 metros de estatura xoga nas posici\u00f3ns de escolta e ala.\nTraxectoria profesional.\nO 20 de xu\u00f1o de 2019, Langford foi seleccionado polos Boston Celtics na 14\u00aa posici\u00f3n do Draft da NBA de 2019. O 11 de xullo de 2019, Langford asinou cos Celtics.\nO 10 de febreiro de 2022, Langford foi traspasado xunto a Josh Richardson \u00f3s San Antonio Spurs, a cambio de Derrick White."}
{"id": "505414", "revid": "23204", "url": "https://gl.wikipedia.org/wiki?curid=505414", "title": "Ling Qiao", "text": "Ling Qiao ou LQ \u00e9 un sat\u00e9lite artificial chin\u00e9s lanzado o 4 de setembro de 2014 mediante un foguete Longa Marcha 2 desde o Centro de Lanzamento de Sat\u00e9lites de Jiuquan.\nCaracter\u00edsticas.\nLing Qiao \u00e9 un sat\u00e9lite experimental para comunicaci\u00f3ns multimedia en \u00f3rbita baixa desenvolvido pola Universidade de Tsinghua e a empresa Beijing Xinwei Telecom Technology Co.. Ten unha masa de 135 kg e funciona alimentado por paneis solares."}
{"id": "505415", "revid": "72012", "url": "https://gl.wikipedia.org/wiki?curid=505415", "title": "LQ", "text": ""}
{"id": "505416", "revid": "25871", "url": "https://gl.wikipedia.org/wiki?curid=505416", "title": "Richard M. Linnehan", "text": "Richard Michael Linnehan, nado en Lowell, Massachusetts, o 19 de setembro de 1957, \u00e9 un astronauta estadounidense retirado que formou parte das misi\u00f3ns STS-90, STS-123, STS-109 e STS-78.\nTraxectoria.\nLinnehan graduouse en ciencias animais pola Universidade de New Hampshire en 1980 e ten un doutoramento en veterinaria pola Universidade do Estado de Ohio en 1985.\nFoi seleccionado como astronauta pola NASA en marzo de 1992, participando nas misi\u00f3ns STS-90, STS-123, STS-109 e STS-78 e pasando un total de 59,50 d\u00edas no espazo."}
{"id": "505417", "revid": "25871", "url": "https://gl.wikipedia.org/wiki?curid=505417", "title": "Gregory T. Linteris", "text": "Gregory Thomas Linteris, nado en Demarest, Nova Jersey, o 4 de outubro de 1957, \u00e9 un astronauta estadounidense que formou parte das misi\u00f3ns STS-94 e STS-83.\nTraxectoria.\nLinteris graduouse en enxe\u00f1er\u00eda qu\u00edmica pola Universidade de Princeton en 1979 e \u00e9 m\u00e1ster pola Universidade de Stanford en 1984. Ten un doutoramento en enxe\u00f1er\u00eda mec\u00e1nica e aeroespacial por Princeton en 1990.\nParticipou nas misi\u00f3ns STS-94 e STS-83, pasando un total de 19,67 d\u00edas no espazo."}
{"id": "505418", "revid": "98629", "url": "https://gl.wikipedia.org/wiki?curid=505418", "title": "Living Plume Shield", "text": "Living Plume Shield ou LIPS foi unha serie de sat\u00e9lites artificiais dos Estados Unidos adicados a probar diferentes tecnolox\u00edas.\nCaracter\u00edsticas.\nOs sat\u00e9lites LIPS eran en realidade a cuberta inferior dos dispensadores MSD utilizados para despregar os sat\u00e9lites Parcae e cuxa funci\u00f3n era protexer a estes sat\u00e9lites da sa\u00edda de gases do motor do dispensador. Tres destas cubertas, con forma de aro, foron modificadas para levar a cabo diversos experimentos. Foron enviados ao espazo entre 1980 e 1987 a bordo de foguetes Atlas E e Atlas H.\nLIPS 1, xunto con Parcae 4, non chegou ao espazo polo fallo do seu foguete lanzador.\nLIPS 2 chegou a \u00f3rbita e a s\u00faa misi\u00f3n consistiu en probar a descarga directa de datos t\u00e1cticos desde \u00f3rbita baixa, levando a bordo un transpondedor en UHF dun so canal. Usaba ademais tres paneis solares de dobre cara con diferentes tipos de c\u00e9lulas solares para producir enerx\u00eda el\u00e9ctrica.\nLIPS 3 tam\u00e9n foi posto en \u00f3rbita e usouse para probar c\u00e9lulas solares de nova tecnolox\u00eda."}
{"id": "505419", "revid": "72012", "url": "https://gl.wikipedia.org/wiki?curid=505419", "title": "LIPS", "text": ""}
{"id": "505420", "revid": "72012", "url": "https://gl.wikipedia.org/wiki?curid=505420", "title": "LIPS 3", "text": ""}
{"id": "505421", "revid": "72012", "url": "https://gl.wikipedia.org/wiki?curid=505421", "title": "LIPS 2", "text": ""}
{"id": "505422", "revid": "72012", "url": "https://gl.wikipedia.org/wiki?curid=505422", "title": "LIPS 1", "text": ""}
{"id": "505423", "revid": "1505", "url": "https://gl.wikipedia.org/wiki?curid=505423", "title": "Valentia", "text": ""}
{"id": "505424", "revid": "4817", "url": "https://gl.wikipedia.org/wiki?curid=505424", "title": "LISA Pathfinder", "text": "LISA Pathfinder ou LPF foi un sat\u00e9lite artificial da ESA lanzado o 3 de decembro de 2015 mediante un foguete Vega desde o Centro Espacial de Kourou.\nCaracter\u00edsticas.\nLISA Pathfinder foi un sat\u00e9lite da Axencia Espacial Europea lanzado para probar novas tecnolox\u00edas a ser usadas no observatorio de ondas gravitatorias LISA. O experimento principal de LISA Pathfinder consist\u00eda en medir con precisi\u00f3n extrema os cambios na distancia entre d\u00faas masas en voo libre usando novos sensores e o mesmo tipo de interferometr\u00eda por l\u00e1ser que usar\u00e1 LISA. Usaba tam\u00e9n propulsores capaces de proporcionar pulos de so microNewtons de forza para mover a nave con enorme precisi\u00f3n.\nA misi\u00f3n de LISA Pathfinder finalizou o 30 de xu\u00f1o de 2017 despois de cumprir os seus obxectivos. O 18 de xullo dese ano foi apagado definitivamente."}
{"id": "505425", "revid": "72012", "url": "https://gl.wikipedia.org/wiki?curid=505425", "title": "LPF", "text": ""}
{"id": "505426", "revid": "4817", "url": "https://gl.wikipedia.org/wiki?curid=505426", "title": "Liu Boming", "text": "Liu Boming, nado na provincia de Heilongjiang o 29 de outubro de 1966, \u00e9 un astronauta chin\u00e9s que formou parte da misi\u00f3n Shenzhou 7.\nTraxectoria.\nLiu Boming participou na misi\u00f3n Shenzhou 7, pasando un total de 2,85 d\u00edas no espazo."}
{"id": "505427", "revid": "55340", "url": "https://gl.wikipedia.org/wiki?curid=505427", "title": "Liu Wang", "text": "Liu Wang, nado en Shanxi o 25 de marzo de 1969, \u00e9 un astronauta chin\u00e9s que formou parte da misi\u00f3n Shenzhou 9.\nTraxectoria.\nLiu Wang participou na misi\u00f3n Shenzhou 9, pasando un total de 12,64 d\u00edas no espazo."}
{"id": "505428", "revid": "4817", "url": "https://gl.wikipedia.org/wiki?curid=505428", "title": "Liu Yang", "text": "Liu Yang, nada en Zhengzhou o 6 de outubro de 1978, \u00e9 unha astronauta chinesa que formou parte da misi\u00f3n Shenzhou 9.\nTraxectoria.\nLiu Yang, a primeira astronauta chinesa da Historia, participou na misi\u00f3n Shenzhou 9, pasando un total de 12,64 d\u00edas no espazo."}
{"id": "505429", "revid": "98629", "url": "https://gl.wikipedia.org/wiki?curid=505429", "title": "Academia de Ciencias de Francia", "text": "A Academia de Ciencias de Francia (en franc\u00e9s, \"Acad\u00e9mie des sciences\") \u00e9 a instituci\u00f3n francesa que: \u00ab\"Anima e protexe o esp\u00edrito da investigaci\u00f3n, e contrib\u00fae ao progreso das ciencias e as s\u00faas aplicaci\u00f3ns\"\u00bb. \nCreada en 1666, durante o reinado de [Lu\u00eds XIV baixo o patrocinio do seu primeiro ministro Jean-Baptiste Colbert, contou inicialmente con cient\u00edficos como Ren\u00e9 Descartes, considerado o pai da filosof\u00eda, Blaise Pascal e Pierre de Fermat. \nTr\u00e1tase dunha das cinco academias francesas que constit\u00faen o actual Instituto de Francia.\nFoi a primeira instituci\u00f3n que adoptou e sistema m\u00e9trico decimal como sistema universal.\nHistoria.\nO 20 de abril de 1699, Lu\u00eds XIV d\u00e1 \u00e1 \"Academia Real de Ciencias\" o seu primeiro regulamento: composta nun principio por 70 membros, a Academia recibe o t\u00edtulo de real e inst\u00e1lase no Louvre.\nDurante o s\u00e9culo XVIII contrib\u00fae ao movemento cient\u00edfico do seu tempo por medio das s\u00faas publicaci\u00f3ns, e xoga un rol de asesor para o poder. O 8 de agosto de 1793, a Convenci\u00f3n Nacional suprime todas as academias. Dous anos m\u00e1is tarde, o 22 de agosto de 1795, foi creado no seu lugar un \"Instituto Nacional de Ciencias e Artes\" reagrupando as antigas academias cient\u00edficas, literarias e art\u00edsticas. A primeira clase do \"Instituto de Ciencias F\u00edsicas e Matem\u00e1ticas\" foi a m\u00e1is numerosa, con 66 membros de 144.\nEn 1816, a Academia de Ciencias recupera a s\u00faa autonom\u00eda participando no Instituto de Francia. O xefe do Estado \u00e9 o seu protector.\nEn 1835, baixo a influencia de Fran\u00e7ois Arago, foron creadas as \u00abActas da Academia de Ciencias\u00bb, que volve a ser un instrumento de primeira importancia para a difusi\u00f3n de traballos de cient\u00edficos franceses e estranexiros.\nMembros distinguidos.\nAlg\u00fans dos membros m\u00e1is distinguidos desta instituci\u00f3n foron: Pierre Simon Laplace, Henri L\u00e9on Lebesgue, Joseph Fourier, Simeon Poisson, Jean-Victor Poncelet, Henri Poincar\u00e9, Charles Hermite, \u00c9mile Borel, Alfred Grandidier, Frederick Sanger, Pedro Vicente Maldonado, Antoine Lavoisier, Louis Pasteur."}
{"id": "505432", "revid": "89787", "url": "https://gl.wikipedia.org/wiki?curid=505432", "title": "All-Night Lotus Party", "text": "All-Night Lotus Party \u00e9 o segundo \u00e1lbum de estudio da banda estadounidense de rock alternativo Volcano Suns, publicado no ano 1986 a trav\u00e9s do selo Homestead Records. En 2009 o disco foi remasterizado por Bob Weston e reeditado por Merge Records con canci\u00f3ns extra. "}
