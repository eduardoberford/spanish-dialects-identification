{"id": "404842", "revid": "98629", "url": "https://gl.wikipedia.org/wiki?curid=404842", "title": "Troilo", "text": "Troilo (en grego antigo \u03a4\u03c1\u03c9\u03af\u03bb\u03bf\u03c2 Tr\u00f3ilos, en lat\u00edn Troilus) \u00e9 un personaxe lendario que aparece nos relatos da Guerra de Troia polo menos desde a \u00e9poca hom\u00e9rica. \nNa mitolox\u00eda cl\u00e1sica \u00e9 un xove pr\u00edncipe troiano, fillo de Pr\u00edamo (ou nalgunhas fontes de Apolo) e H\u00e9cuba. O seu destino foi ligado por unha profec\u00eda ao da cidade, polo que Aquiles lle tendeu unha emboscada e matouno.\nNas versi\u00f3ns medievais e renacentistas da lenda, Troilo \u00e9 o menor dos cinco fillos lex\u00edtimos de Pr\u00edamo con H\u00e9cuba, o suficientemente maior como para ser un dos principais xefes dos troianos na batalla. Nun engadido popular \u00e1 s\u00faa historia orixinario do s\u00e9culo XII, Troilo namor\u00e1base de Cr\u00e9sida, cuxo pai desertara do bando grego. Cr\u00e9sida promet\u00edalle o seu amor, pero cando \u00e9 enviada polo seu pai a un intercambio de ref\u00e9ns, os seus sentimentos cambian pronto cara ao heroe grego Diomedes. Tanto Chaucer como Shakespeare at\u00f3panse entre os autores que escribiron obras sobre este tema.\nTras o s\u00e9culo XVII, Troilo perdeu importancia como personaxe literario. Con todo, reapareceu en versi\u00f3ns da Guerra de Troia escritas nos s\u00e9culos XX e XXI.\nA historia de Troilo na antig\u00fcidade.\nA\u00ednda que \u00e9 s\u00f3 un episodio dun relato que abarca varias d\u00e9cadas, a morte de Troilo ten un papel estrutural dentro do ciclo troiano de oito poemas da \u00e9poca arcaica grega que xuntos narran a lenda da Guerra de Troia. O destino de Troilo presaxia as subseguintes mortes do seu asasino, Aquiles, o seu sobri\u00f1o Astianacte e a s\u00faa irm\u00e1 Pol\u00edxena. A importancia simb\u00f3lica adicional do personaxe queda en evidencia coa an\u00e1lise ling\u00fc\u00edstica do seu nome grego, \u00abTroilo\u00bb, que pode interpretarse como unha elisi\u00f3n dos nomes \u00abTros\u00bb e \u00abIlo\u00bb (que foron os lendarios fundadores de Troia), como un hipocor\u00edstico (\u2018pequeno Tros\u2019), ou mesmo como procedente de \u00abTroi\u00eb\u00bb (\u2018Troia\u2019) e do verbo \u00ably\u00f6\u00bb (\u2018destru\u00edr\u2019). Sexa cal for a aut\u00e9ntica etimolox\u00eda, os antigos gregos ver\u00edan estas m\u00faltiples posibilidades como acentuadoras do v\u00ednculo prof\u00e9tico entre os destinos de Troilo e da cidade na que viviu.\nNon se conserva ningunha fonte antiga que recolla a historia completa de Troilo tal como existiu nos per\u00edodos arcaico e cl\u00e1sico da antiga Grecia. A maior\u00eda das fontes literarias prehel\u00e9nicas que aluden ao personaxe e todas as que inclu\u00edan un relato detallado perd\u00e9ronse ou sobreviven s\u00f3 en fragmentos ou resumos. As fontes escritas posteriores contradinse a mi\u00fado entre si e non sempre coinciden coa forma que os investigadores modernos cren que o mito ter\u00eda en tempos anteriores.\nA historia das circunstancias da morte de Troilo foi con todo un tema popular entre os antigos pintores de cer\u00e1mica e outros artistas pl\u00e1sticos dos per\u00edodos arcaicos e cl\u00e1sico. As d\u00faas principais referencias acad\u00e9micas respecto diso analizaron tanto as fontes literarias como as pict\u00f3ricas para lograr comprender a historia de Troilo e as variantes que existiron na \u00e9poca antiga.\nO mito est\u00e1ndar: Troilo asasinado.\nTroilo era un raparigo ou efebo, fillo de H\u00e9cuba, ra\u00ed\u00f1a de Troia. Debido \u00e1 s\u00faa excepcional beleza cr\u00edase que era fillo de Apolo en lugar do marido de H\u00e9cuba, Pr\u00edamo, a\u00ednda que este o trataba con agarimo.\nAs profec\u00edas ataban o destino de Troilo ao da propia Troia. As\u00ed, pouco despois de iniciada a guerra, Aquiles foi animado por Atenea a cazar ao raparigo. O xove pr\u00edncipe adoitaba montar dacabalo, as\u00ed que Aquiles emboscou a Troilo e \u00e1 s\u00faa irm\u00e1 Pol\u00edxena nunha fonte preto do templo de Apolo en Timbra, unha rexi\u00f3n xusto nos arredores de Troia. Aquiles quedou asombrado pola beleza dos dous mozos troianos, quen fuxiron. Foi Troilo a quen Aquiles o dos p\u00e9s veloces logrou atrapar, baix\u00e1ndoo do seu cabalo polo pelo.\nDalgunha forma Troilo logrou escapar do acoso sexual de Aquiles e fuxiu ao interior do templo. Pero o guerreiro seguiuno at\u00e9 al\u00ed, mat\u00e1ndoo coa s\u00faa espada e mutilando o corpo antes de que puidese chegar axuda ningunha. A dor dos troianos pola morte de Troilo foi enorme. M\u00e1is tarde Apolo vingar\u00edase do asasino.\nFontes literarias que apoian o mito est\u00e1ndar.\nHomero e os textos perdidos dos per\u00edodos arcaico e cl\u00e1sico.\nA referencia literaria m\u00e1is antiga conservada referente a Troilo aparece na \"Il\u00edada\" de Homero. Mentres Pr\u00edamo reprende aos seus fillos sobreviventes comp\u00e1raos desfavorabelmente cos que morreron, inclu\u00edndo a \"hippiocharm\u00ean\" Troilo.\nCrese que o nome de Troilo non foi inventado por Homero e que xa exist\u00eda unha versi\u00f3n anterior da s\u00faa historia. A s\u00faa morte era descrita na \"Cipria\", unha parte do ciclo troiano hoxe perdida que cubr\u00eda os sucesos anteriores \u00e1 Guerra de Troia e a primeira parte desta. Si se conserva un antigo resumo do seu contido atribu\u00eddo a Eutiquio Proclo, que no fragmento 1 menciona que Aquiles matou a Troilo, sen dar m\u00e1is detalles.\nOs antigos dramaturgos Fr\u00ednico e S\u00f3focles escribiron senllas obras tituladas \"Troilos\", atribu\u00edndose ademais ao c\u00f3mico Estratis a autor\u00eda dunha parodia. Do considerados nove poetas l\u00edricos dos per\u00edodos arcaico e cl\u00e1sico, Estes\u00edcoro puido aludir \u00e1 historia de Troilo na s\u00faa \"Iliupersis\", e tam\u00e9n se sup\u00f3n que \u00cdbico escribiu con detalle sobre o personaxe. Todo o que se conserva destes textos son pequenos fragmentos ou resumos e referencias doutros autores. Isto significa que carecemos dos extensos relatos que narraban a historia de Troilo completa tal como existiron na \u00e9poca prehel\u00e9nica.\nA \"Alexandra\".\nO primeiro texto conservado que cont\u00e9n m\u00e1is que unha breve menci\u00f3n a Troilo \u00e9 un poema helen\u00edstico do s\u00e9culo -III: a \"Alexandra\" de Licofr\u00f3n, un poema formado polos cr\u00edpticos desvar\u00edos prof\u00e9ticos de Casandra:Esta pasaxe \u00e9 explicada no escolio do escritor bizantino Xo\u00e1n Tzetzes como unha referencia a Troilo buscando evitar o asalto sexual de Aquiles para o que busca refuxio no templo do seu pai Apolo. Cando refusa sa\u00edr, Aquiles entra e m\u00e1tao sobre o altar. As\u00ed pois, Troilo \u00e9 mozo, popular e fermoso, ten ascendencia divina e foi decapitado por rexeitar ao seu amante grego (Aquiles) e, para Homero, ten relaci\u00f3n cos cabalos. A referencia a el como un \u00abcachorro de le\u00f3n\u00bb indica a perda dun gran potencial.\nOutras fontes.\nNon existe outra pasaxe extensa sobre Troilo anterior \u00e1 \u00e9poca de Augusto, cando xurdiron outras versi\u00f3ns da historia do personaxe. As fontes conservadas compat\u00edbeis co mito est\u00e1ndar son as seguintes:\nArte antiga e fontes gr\u00e1ficas.\nNa arte grega antiga presente en pezas cer\u00e1micas e outros restos aparecen con frecuencia tres escenas relacionadas con Troilo.\nNa emboscada, Troilo e Pol\u00edxena ach\u00e9ganse a unha fonte na que Aquiles est\u00e1 a esperalos. Esta escena era o suficientemente popular na antig\u00fcidade como para existir unha parodia de c. -400 mostrando a un gordecho Troilo guiando unha mula cara \u00e1 fonte. Na maior\u00eda das representaci\u00f3ns serias da escena Troilo monta un cabalo, normalmente con outro xunto a el. Adoita ser retratado, a\u00ednda que non sempre, como un mozo imberbe. A mi\u00fado aparece espido, levando o resto das veces unha t\u00fanica. Aquiles sempre est\u00e1 armado e leva armadura. Ocasionalmente, Troilo ou Pol\u00edxena est\u00e1n ausentes, indicando como a emboscada est\u00e1 relacionada con cada unha das s\u00faas historias. Na versi\u00f3n m\u00e1is antiga definitivamente identificada desta historia (unha vasilla corintia c. -580) tam\u00e9n est\u00e1 presente Pr\u00edamo, o que resulta pouco usual. \u00c9 m\u00e1is com\u00fan que apareza un paxaro pousado sobre a fonte, normalmente un corvo, s\u00edmbolo de Apolo e os seus poderes prof\u00e9ticos. Nalgunhas versi\u00f3ns Troilo ten un can correndo xunto a el. Nunha vasilla etrusca aparecen pombas voando de Aquiles a Troilo, o que suxire o agasallo amoroso mencionado por Servio. Pode dicirse que o retrato m\u00e1is famoso da emboscada \u00e9 o presente na Tumba dos Touros etrusca.\nA versi\u00f3n identificada m\u00e1is antiga da persecuci\u00f3n ou caza est\u00e1 datada no terceiro cuarto do s\u00e9culo -VII. A seguinte cronoloxicamente \u00e9 a famosa versi\u00f3n do Vaso Fran\u00e7ois, obra de Clitias. O n\u00famero de personaxes mostrado nas escenas de cer\u00e1mica cambia segundo o espazo dispo\u00f1\u00edbel e a forma da vasilla. O Vaso Fran\u00e7ois est\u00e1 decorado con varias escenas en franxas longas, o que significa que o friso de Troilo est\u00e1 moi poboado. No centro aparece Troilo fuxindo, montando un cabalo e coas rendas doutro na man. Baixo el aparece a vasilla que Pol\u00edxena (parcialmente perdida), que lle leva dianteira, deixou caer. Aquiles est\u00e1 perdido en gran parte pero vese claramente que leva armadura. Aparecen correndo cara a Troia, onde Antenor xesticula cara a Pr\u00edamo. H\u00e9ctor e Polites, os irm\u00e1ns de Troilo, emerxen das murallas da cidade coa esperanza de salvalo. Detr\u00e1s de Aquiles aparecen varias deidades: Atenea, Tetis (a s\u00faa nai), Hermes e Apolo (chegando). Dous troianos tam\u00e9n est\u00e1n presentes, facendo xestos \u00e1 muller para chamar a atenci\u00f3n dun mozo que enche a s\u00faa copa. Como as deidades aparecen s\u00f3 nas versi\u00f3ns pict\u00f3ricas da escena, o seu papel \u00e9 obxecto de varias interpretaci\u00f3ns. O profesor e experto en Troilo Piero Boitani ve a Atenea exhortando a Aquiles, e a Tetis preocupada pola chegada de Apolo que, como protector de Troilo, representa unha futura ameaza para o seu fillo, sen indicar nada sobre o que Hermes pode estar a lle dicir. O historiador Thomas H. Carpenter ve a Hermes como un observador neutral, a Atenea e Tetis exhortando a Aquiles e a chegada de Apolo como a indicaci\u00f3n do artista sobre o futuro papel do deus na morte do heroe.\nOs elementos est\u00e1ndar da escena da persecuci\u00f3n son Troilo, Aquiles, Pol\u00edxena, os dous cabalos e a vasilla ca\u00edda. Sobre un tr\u00edpode, unha \u00e1nfora e unha copa, Aquiles xa ten a Troilo suxeito polo pelo. Unha famosa vasilla conservada no Museo Brit\u00e1nico, que deu ao Pintor de Troilo o nome co que se co\u00f1ece na actualidade, mostra a dos troianos mirando atr\u00e1s asustados, mentres o fermoso mozo azouta ao seu cabalo. A auga derram\u00e1ndose da vasilla rota baixo el simboliza o sangue de Troilo a piques de ser derramado.\nA iconograf\u00eda das oito patas e cascos dos cabalos pode usarse para identificar a Troilo na cer\u00e1mica onde o seu nome non aparece, por exemplo nunha vasilla corintia onde o mostran disparando aos seus perseguidores, e nunha pac\u00edfica escena dunha cr\u00e1tera calc\u00eddica na que as parellas de Paris e Helena, e Heitor e Andr\u00f3maca est\u00e1n etiquetadas, pero o mozo montando un par de cabalos non.\nNa s\u00faa investigaci\u00f3n da historia de Troilo ao longo do tempo, Boitani considera importante que d\u00faas vasillas de \u00e9pocas diferentes relacionen as mortes de Troilo e Pr\u00edamo mostr\u00e1ndoas nas d\u00faas caras do mesmo xerro, coma se fosen o comezo e o final da historia da ca\u00edda de Troia.\nUnha interpretaci\u00f3n posterior do sur de Italia da historia m\u00f3strase en d\u00faas vasillas: unha na que Troilo aparece cun s\u00f3 cabalo tentando defenderse dunha lanza que lle guindaron, e outra na que Aquiles est\u00e1 a derrubar o cabalo do novo.\nAs representaci\u00f3ns m\u00e1is antigas co\u00f1ecidas da morte ou asasinato de Troilo son bandas de escudos de finais do s\u00e9culo -VII e principios do -VI achados en Olimpia. Nelas aparece un guerreiro cunha espada disposto a apu\u00f1alar a un mozo espido nun altar. Nunha, Troilo af\u00e9rrase a unha \u00e1rbore, que Boitani toma polo loureiro consagrado a Apolo. Na \u00faltima das bandas de escudos un galo, a mi\u00fado un agasallo amoroso, aparece baixo Troilo resist\u00edndose. Unha cr\u00e1tera contempor\u00e1nea deste \u00faltimo mostra a Aquiles no altar suxeitando ao espido Troilo cabeza abaixo mentres H\u00e9ctor, Eneas e un desco\u00f1ecido troiano chamado Deitinos chegan coa esperanza de salvar ao rapaz. Nalgunhas representaci\u00f3ns Troilo est\u00e1 a suplicar piedade. Nunha \u00e1nfora, Aquiles leva ao combativo Troilo sobre o seu ombreiro mentres vai ao altar.\nAlgunhas pezas cer\u00e1micas mostran a Aquiles, tras matar a Troilo, usando a cabeza cortada deste como arma cando H\u00e9ctor chega demasiado tarde para salvalo, aparecendo nalgunhas Atenea, ocasionalmente con Hermes.\n\u00c1s veces interc\u00e1mbianse detalles das moi parecidas mortes de Troilo e Astianacte. A idade da v\u00edtima \u00e9 con frecuencia indicativa de que historia se relata, pero \u00e9 com\u00fan mesmo para Astianacte aparecer moito m\u00e1is pequeno que o seu asasino. Outros factores decisivos poden ser a presenza de Pr\u00edamo (o que suxire a morte de Astianacte), a de Atenea (t\u00edpico da morte de Troilo) e o que a escena se sit\u00fae f\u00f3ra das murallas de Troia (de novo, Troilo).\nAlgunhas pezas de cer\u00e1mica posteriores mostran outras versi\u00f3ns da morte de Troilo. Nunha famosa copa de figuras vermellas obra de Oltos Troilo aparece axeonllado, no proceso de empu\u00f1ar a s\u00faa espada cando Aquiles xa lle lanzou a s\u00faa lanza, mentres Eneas loita para salvalo. Troilo leva un casco, pero teno levantado para revelar o seu fermoso rostro.\nUnha variante do mito: Troilo, o atafegado raparigo soldado.\nEsta imaxe de Oltos suxire unha versi\u00f3n diferente da morte de Troilo que tam\u00e9n era com\u00fan na \u00e9poca antiga. Nela aparece derrotado na batalla, e case sempre o seguen mostrando como un mozo.\nVirxilio.\nEsta versi\u00f3n da historia aparece na \"Eneida\" de Virxilio, nunha pasaxe que describe unha serie de pinturas que decoran a parede dun templo de Xuno. A pintura inmediatamente seguinte a esta de Troilo mostra a morte de Reso. Non \u00e9 unha coincidencia que as d\u00faas historias estean relacionadas con profec\u00edas conectadas \u00e1 ca\u00edda de Troia. Outras pinturas da serie mostran igualmente asuntos calamitosos.\nNunha descrici\u00f3n dese\u00f1ada para salientar o \"pathos\" Troilo \u00e9 un \"infelix puer\" (\u2018neno infeliz\u2019) que se atopa con Aquiles nun combate \u00abdesigual\u00bb. Os cabalos de Troilo foxen mentres el, suxeitando a\u00ednda as rendas, colga do carro, de forma que a s\u00faa cabeza e cabelos van deixando un rastro, \u00e1 vez que a lanza debuxa trazos no po. (O Mit\u00f3grafo Vaticano explica isto con maior detalle, explicando que o corpo de Troilo \u00e9 arrastrado directamente cara \u00e1s murallas de Troia).\nNo seu comentario sobre a \"Eneida\", Servio considera esta historia como unha diverxencia deliberada da versi\u00f3n \u00abverdadeira\u00bb, censurada para facela m\u00e1is adecuada para un poema \u00e9pico. Interpr\u00e9taa como unha presentaci\u00f3n de Troilo superado nunha loita directa. Gantz, con todo, argumenta que isto pode seguir sendo unha elaboraci\u00f3n da historia da emboscada. Para el, Troilo non porta armas porque sa\u00edu sen esperar un combate.\nUn problema aqu\u00ed \u00e9 a ambig\u00fcidade da palabra \"congressus\" (\u2018encontro\u2019), que a mi\u00fado alude a enfrontarse en combate pero pode tam\u00e9n usarse para encontros pac\u00edficos. Unha ambig\u00fcidade parecida aparece en S\u00e9neca, cando Casandra se lamenta de que Troilo atopase a Aquiles demasiado pronto.\nO 19\u00ba epitafio de Ausonio, narrado polo propio Troilo, segue a Virxilio. Foi arrastrado polos seus cabalos desbocados tras caer nun combate desigual con Aquiles. Incl\u00fae a mesma ambig\u00fcidade de \"congressus.\" Unha referencia a H\u00e9ctor suxire que a s\u00faa morte sucede m\u00e1is tarde que no relato tradicional, algo que Boitani cre que tam\u00e9n sucede en Virxilio.\nOutros escritores.\nQuinto de Esmirna, nunha pasaxe cuxa atmosfera describe Boitani como triste e elex\u00edaca, ret\u00e9n o que para este son os dous temas principais da historia antiga: que Troilo estaba condenado polo Destino e que o seu fracaso en continuar a s\u00faa li\u00f1axe simboliza a ca\u00edda de Troia. Neste caso non hai d\u00fabida de que Troilo entrou en batalla a prop\u00f3sito. Nas \"Posthom\u00e9ricas\" a armadura de Troilo \u00e9 un dos agasallos funerarios tras a morte do propio Aquiles. Quinto salienta repetidamente a mocidade de Troilo: \u00e9 imberbe, virxe de noiva, infantil, fermoso, o m\u00e1is divino de todos os fillos de H\u00e9cuba. Pero foi levado polo Destino \u00e1 guerra sen co\u00f1ecer o medo e derrubado pola lanza de Aquiles igual que unha flor ou espiga que non deu sementes \u00e9 segada polo xardineiro.\nNo \"Diario da Guerra de Troia\" de Dictis Cretense Troilo volve ser un guerreiro derrotado, pero esta vez capturado xunto co seu irm\u00e1n Lica\u00f3n. Aquiles ordena vengativamente que sexan degolados en p\u00fablico, debido ao seu enfado porque Pr\u00edamo fracase nas negociaci\u00f3ns sobre o matrimonio de Pol\u00edxena. O relato de Dictis est\u00e1 libre de deuses e profec\u00edas pero conserva a perda de Troilo como algo moi doloroso:\nA historia de Troilo nas \u00e9pocas medieval e renacentista.\nNas fontes consideradas at\u00e9 agora, a \u00fanica funci\u00f3n narrativa de Troilo \u00e9 a s\u00faa morte. Hai d\u00faas desviaci\u00f3ns principais do mito cl\u00e1sico nas que a historia de Troilo se desenvolveu durante os per\u00edodos medievais e renacentista at\u00e9 o momento en que o personaxe deixa de ser un personaxe literario importante coa obra neocl\u00e1sica de Dryden. Primeiro, conv\u00e9rtese nun importante e activo protagonista na procura da propia Guerra de Troia. Segundo, conv\u00e9rtese nun amante heterosexual activo, en lugar da v\u00edtima da pederastia de Aquiles. Ao final desta \u00e9poca o trazo que define ao personaxe \u00e9 a s\u00faa historia de amor fracasado con Cr\u00e9sida.\nPara os primeiros escritores medievais, as d\u00faas fontes m\u00e1is influentes sobre a Guerra de Troia foron os relatos supostamente presenciais de Dares Frixio e Dictis Cretense, conservados ambos nas s\u00faas versi\u00f3ns latinas. Na Europa occidental favorec\u00edase ao bando troiano, e por tanto prefer\u00edase a Dares sobre Dictis. A\u00ednda que o relato de Dictis sit\u00faa a s\u00faa morte m\u00e1is tarde, confirma a visi\u00f3n antiga de consideralo un guerreiro menor se \u00e9 que chegaba a selo. A \"Historia da ca\u00edda de Troia\" de Dares presenta ao personaxe como un heroe que participa en sucesos posteriores \u00e1 historia tradicional da s\u00faa morte.\nAutores medievais como Alberte de Estade e Xos\u00e9 Iscano seguiron reelaborando a lenda da Guerra de Troia en lat\u00edn nunha versi\u00f3n baseada no relato de Dares, permanecendo Troilo como un dos guerreiros m\u00e1is importantes do bando troiano. Con todo, foron Beno\u00eet de Sainte-Maure no seu romance franc\u00e9s en verso e Guido delle Colonne na s\u00faa historia en prosa latina quen definir\u00edan a historia de Troilo no per\u00edodo medieval posterior, inclu\u00edndo a s\u00faa concepci\u00f3n como amante. Os detalles dos seus relatos da guerra foron copiados, por exemplo, nos \"Libros de Troia\" de Laud e Lydgate, e no \"Recueil des histoires de Troie\" de Raoul Lef\u00e8vre, que grazas \u00e1 traduci\u00f3n de Caxton impresa en 1474 se hab\u00eda converter na versi\u00f3n m\u00e1is famosa da historia de Troia na Inglaterra renacentista, influ\u00edndo a Shakespeare entre outros. Mentres tanto, a historia de Troilo o amante ser\u00eda retomada independentemente por Boccaccio, Chaucer e outros que tam\u00e9n influir\u00edan en Shakespeare.\nTroilo como segundo H\u00e9ctor, baluarte de Troia.\nComo se acaba de sinalar, a concepci\u00f3n de Troilo como un importante guerreiro foi transmitida \u00e1 \u00e9poca medieval grazas \u00e1s obras de Dares Frixio. Con todo, alg\u00fans autores afirman que a tradici\u00f3n de Troilo como gran guerreiro pode ser anterior. A pasaxe da \"Il\u00edada\" descrito m\u00e1is arriba \u00e9 interpretada por Boitani como indicio de que Pr\u00edamo pu\u00f1a a Troilo ao mesmo nivel dos seus mellores fillos guerreiros. A s\u00faa descrici\u00f3n nesa pasaxe como \"hippiocharm\u00ean\" \u00e9 traducida por alg\u00fans estudosos como \u2018guerreiro auriga\u2019 m\u00e1is que como algu\u00e9n a quen lle gustan os cabalos. Poida que moitas das fontes literarias perdidas ou fragmentarias o inclu\u00edsen como tal heroe, a\u00ednda que s\u00f3 se conserva unha vasilla antiga que o retrate como un guerreiro caendo en batalla.\nDares Frixio.\nEn Dares Frixio Troilo \u00e9 o m\u00e1is novo dos fillos de Pr\u00edamo, belicoso cando se suxiren treguas ou a paz, e igual a H\u00e9ctor en bravura, \u00abgrande e o m\u00e1is belo... bravo e forte para a s\u00faa idade, e desexoso de gloria.\u00bb Mata a moitos gregos, fere a Aquiles e Menelao, aniquila aos mirmid\u00f3ns m\u00e1is dunha vez antes de que o seu cabalo caia e o atrape dando a Aquiles a oportunidade de acabar con el. Memn\u00f3n rescata o seu corpo, algo que non sucede en moitas versi\u00f3ns posteriores da historia. A s\u00faa morte acaece preto do final da guerra e non ao principio. Troilo sobrevive pois a H\u00e9ctor e suc\u00e9deo como gran xefe dos troianos na batalla. As\u00ed, \u00e9 en resposta \u00e1 morte de Troilo que H\u00e9cuba trama o asasinato de Aquiles.\nA medida que na tradici\u00f3n do Troilo guerreiro avanza no tempo, as armas e formas do combate cambian. Xa en Dares \u00e9 un guerreiro dacabalo, non en carro ou a p\u00e9, algo anacr\u00f3nico ao relato \u00e9pico. En versi\u00f3ns posteriores ser\u00e1 un cabaleiro coa armadura apropiada \u00e1 \u00e9poca do relato que loita contra outros cabaleiros e duques. A s\u00faa conduta esperada, inclu\u00edndo os seus amores, estar\u00e1 de acordo \u00e1 tradici\u00f3n cortes\u00e1 e outros valores da \u00e9poca.\nDescrici\u00f3n de Troilo nos textos medievais.\nOs textos medievais seguen a estrutura do relato de Dares ao describilo cos seus pais e o seu catro irm\u00e1ns: Heitor, Paris, De\u00edfobo e H\u00e9leno.\nA descrici\u00f3n de Beno\u00eet de Sainte-Maure no seu \"Poema de Troia\" (demasiado longa para citala aqu\u00ed) influ\u00edu sobre as posteriores. Beno\u00eet entra en detalles do personaxe e a s\u00faa expresi\u00f3n facial obviados por outros escritores. Conta que Troilo era \u00abo m\u00e1is belo dos mozos de Troia\u00bb con:\nXos\u00e9 Iscano, no seu \"De bello troiano\", describe o personaxe as\u00ed:A \"Historia Destructionis Troiae\" de Guido delle Colonne di:O raparigo que nos textos antigos non estaba \u00e1 altura de Aquiles converteuse agora nun novo cabaleiro, un digno opo\u00f1ente dos gregos.\nCabaleiro e xefe guerreiro.\nNa tradici\u00f3n medieval e renacentista, Troilo \u00e9 un dos partidarios da guerra contra os gregos no consello de Pr\u00edamo. En varios textos, por exemplo \"O libro de Troia\" de Laud, di que aqueles que discrepan con el son m\u00e1is adecuados para sacerdotes. Guido, e os escritores que o seguen, fan que H\u00e9ctor, sabendo o test\u00e1n que pode ser o seu irm\u00e1n, aconselle a Troilo non ser imprudente antes da primeira batalla.\nNos textos medievais, Troilo \u00e9 un bravo cabaleiro durante toda a guerra, como en Dares, onde tras a morte de H\u00e9ctor pasa a ocupar o lugar de principal guerreiro do bando troiano. De feito, \u00e9 chamado \u00abun segundo H\u00e9ctor\u00bb por Chaucer e Lydgate. Estes dous poetas seguen a Boccaccio ao narrar que Troilo matou a un milleiro de gregos.\nPara Xos\u00e9 Iscano, Troilo \u00e9 m\u00e1is grande que Alexandre, H\u00e9ctor, Tideo, Belona e mesmo Marte, e mata a sete gregos cun s\u00f3 golpe da s\u00faa porra. Evita golpear as pernas dos seus opo\u00f1entes porque iso menosprezar\u00eda a s\u00faa vitoria. S\u00f3 loita con cabaleiros e nobres, desde\u00f1ando enfrontarse con guerreiros com\u00fans.\nAlberte de Stade v\u00eda a Troilo tan importante que \u00e9 o personaxe que titula a s\u00faa versi\u00f3n da Guerra de Troia. \u00c9 \u00aba muralla da s\u00faa terra natal, a protecci\u00f3n de Troia, a gu\u00eda do ex\u00e9rcito...\u00bb.\nA lista de xefes gregos aos que Troilo fere ampl\u00edase nas diversas reelaboraci\u00f3ns do relato, desde os dous en Dares, para inclu\u00edr a Agamen\u00f3n, Diomedes e Menelao. Guido, ao manter a s\u00faa promesa do pr\u00f3logo de narrar todas as valorosas faza\u00f1as de Troilo, describe moitos incidentes respecto diso. Troilo adoita vencer pero \u00e9 capturado nunha das primeiras batallas por Menesteo antes de que os seus amigos o rescaten. Este incidente rep\u00edtese nos imitadores de Guido, como Lef\u00e8vre e os \"Libros de Troia\" de Laud e Lydgate.\nMorte.\nNa maior\u00eda das versi\u00f3ns medievais, Aquiles ap\u00e1rtase da guerra porque vai casar con Pol\u00edxena. Finalmente, morren tantos dos seus seguidores que decide volver \u00e1 batalla, o que leva \u00e1 morte de Troilo e, as\u00ed, a que H\u00e9cuba, Pol\u00edxena e Paris tramen o asasinato de Aquiles.\nAlberte de Stade e Xos\u00e9 Iscano seguen a Dares facendo que Aquiles decapite a Troilo cando este tenta levantarse despois de que o seu cabalo caia. En Guido e os autores aos que influ\u00edu, Aquiles busca especificamente a Troilo para vingar un enfrontamento previo no que este o feriu. Por isto ordena aos mirmid\u00f3ns que o busquen, rode\u00e1ndoo e evitando que acudan a rescatalo.\nNo libro de Troia de Laud, isto d\u00e9bese a que Aquiles estivo a piques de matar a Troilo nun enfrontamento previo pero os troianos rescat\u00e1rono. Aquiles quere asegurarse de que isto non suceda de novo. Este segundo combate l\u00edbrase como un duelo directo entre os dous, sendo a vitoria para Aquiles, o guerreiro m\u00e1is grande.\nPero para Guido, Lef\u00e8vre e Lydgate as cousas son diferentes. Aquiles espera ata que os seus homes mataron o cabalo de Troilo e o desposu\u00edron da s\u00faa armadura. S\u00f3 ent\u00f3n Aquiles o ataca e o decapita.\nNun eco da \"Il\u00edada\", Aquiles arrastra o cad\u00e1ver tras o seu cabalo. As\u00ed se reforza a comparaci\u00f3n co H\u00e9ctor hom\u00e9rico e ao mesmo tempo l\u00e9mbranse aspectos do destino do Troilo cl\u00e1sico.\nTroilo namorado.\nO \u00faltimo aspecto do personaxe de Troilo que falta por desenvolver na tradici\u00f3n converteuse naquel polo que \u00e9 m\u00e1is co\u00f1ecido. Tanto o \"Troilo e Creseida\" de Chaucer como o Troilo e Cr\u00e9sida de Shakespeare c\u00e9ntranse en Troilo como amante. Este tema foi introducido por primeira vez por Beno\u00eet de Sainte-Maure no \"Poema de Troia\" e desenvolvido por Guido delle Colonne. O \"Filostrato\" de Boccaccio \u00e9 o primeiro libro en tomar a historia de amor como tema principal. Henryson e Dryden son outros autores que lle dedicaron obras.\nA historia de Troilo e Cr\u00e9sida.\nTroilo adoitaba burlarse da estupidez dos asuntos amorosos doutros mozos. Pero un d\u00eda ve a Cr\u00e9sida no Templo de Atenea e nam\u00f3rase loucamente dela. Cr\u00e9sida \u00e9 unha moza vi\u00fava filla de Calcante que desertou do campamento grego.\nAvergo\u00f1ado de haberse convertido exactamente na clase de persoa da que adoitaba rirse, mant\u00e9n o seu amor en segredo. Pero suspira por Cr\u00e9sida e v\u00f3lvese retra\u00eddo. Finalmente o seu amigo P\u00e1ndaro persu\u00e1deo para que revele o seu amor. P\u00e1ndaro ofr\u00e9cese a facer de mensaxeiro, mesmo a pesar de ser parente de Cr\u00e9sida e ter que gardar a s\u00faa reputaci\u00f3n. Cr\u00e9sida corresponde ao amor de Troilo e durante un tempo os dous est\u00e1n felizmente unidos.\nPero ent\u00f3n Calcante convence a Agamen\u00f3n para que lle devolva a Cr\u00e9sida como parte dun intercambio de prisioneiros, a cambio de Antenor. Os dous amantes quedan angustiados e mesmo pensan en fuxiren. O intercambio l\u00e9vase a cabo. A pesar da intenci\u00f3n inicial de Cr\u00e9sida de permanecer fiel a Troilo, o guerreiro grego Diomedes ga\u00f1a o seu coraz\u00f3n. Troilo chega a sabelo e busca vingarse de Diomedes e os gregos, morrendo en batalla. Igual que Cr\u00e9sida traizoou a Troilo, Antenor traizoar\u00eda m\u00e1is tarde a Troia.\nBeno\u00eet e Guido.\nNo \"Poema de Troia\" de Beno\u00eet, a filla de Calcante \u00e1 que ama Troilo \u00e9 Briseida. Isto menci\u00f3nase por primeira vez cando o intercambio de ref\u00e9ns xa se acordou:Para Guido, o amor de Troilo e Diomedes cham\u00e1base tam\u00e9n Briseida. A s\u00faa historia \u00e9 m\u00e1is moralista e menos conmovedora, eliminando a complexidade psicol\u00f3xica da de Beno\u00eet.Briseida queda igualmente afectada. Troilo vai \u00e1s s\u00faas habitaci\u00f3ns e pasan a noite xuntos, tentando confortarse o un ao outro. Troilo forma parte da escolta para entregala ao d\u00eda seguinte. Cando xa est\u00e1 cos gregos, Diomedes queda inmediatamente prendado da s\u00faa beleza. A\u00ednda que non \u00e9 hostil, Briseida non pode aceptalo como amante. Mentres, Calcante dille que acepte para si mesma que os deuses decretaron a ca\u00edda de Troia e que est\u00e1 m\u00e1is segura cos gregos.\nPronto ten lugar unha batalla e Diomedes descabalga a Troilo. Os gregos env\u00edan o seu cabalo como agasallo a Briseida coa explicaci\u00f3n de que pertencera ao seu antigo amor. En Beno\u00eet Briseida qu\u00e9ixase a Diomedes de que busque cortexala humillando a Troilo, pero en Guido todo o que permanece do seu longo discurso \u00e9 que \u00abnon podo seguir odiando a quen me ama con tal pureza de coraz\u00f3n\u00bb.\nDiomedes pronto se ga\u00f1a o seu coraz\u00f3n. En Beno\u00eet l\u00f3grao mostr\u00e1ndolle o seu amor, d\u00e1ndolle Briseida a s\u00faa luva como peza. Troilo b\u00fascao na batalla e derr\u00f3tao completamente. Salva a vida de Diomedes s\u00f3 para que poida levarlle unha mensaxe do desprezo de Troilo. En Guido, o cambio de parecer de Briseida sucede despois de que Troilo fira gravemente a Diomedes. Briseida c\u00f3idao e decide ent\u00f3n tomalo como amante, debido a que non sabe se se volver\u00e1 atopar con Troilo de novo.\nNos relatos medievais posteriores da guerra, o episodio de Troilo e Briseida/Cr\u00e9sida \u00e9 reco\u00f1ecido e a mi\u00fado dado como raz\u00f3n para que Diomedes e Troilo se busquen un ao outro na batalla. Pero a historia de amor tam\u00e9n se converte nunha que se narra independentemente.\nBoccaccio.\nA primeira obra importante en tomar a historia do amor errado de Troilo como tema central foi o \"Filostrato\" de Boccaccio. O t\u00edtulo significa \u2018o que caeu namorado\u2019. Hai un obxectivo manifesto no texto. No proemio o propio Boccaccio \u00e9 Filostrato e sinala ao seu propio amor que o rexeitou.\nBoccaccio presenta varias das caracter\u00edsticas da historia que haber\u00edan de ser tomadas por Chaucer. A m\u00e1is obvia \u00e9 que o amor de Troilo ch\u00e1mase agora Criseida ou Cr\u00e9sida. Troilo \u00e9 caracterizado como un home novo que expresa todos os seus estados de \u00e1nimos vehementemente. Choroso cando o seu amor fracasa, xeneroso cando triunfa.\nBoccaccio completa a historia anterior ao intercambio de ref\u00e9ns como segue. Troilo b\u00farlase das miradas resentidas doutros homes que conf\u00edan nas mulleres antes de caer el mesmo namorado cando ve a Cr\u00e9sida, ent\u00f3n unha xove vi\u00fava, no Paladio, o templo de Atenea. Troilo mant\u00e9n o seu amor en segredo e v\u00f3lvese desgraciado por el. P\u00e1ndaro, o mellor amigo de Troilo e primo de Cr\u00e9sida nesta versi\u00f3n da historia, fai de intermediario tras convencer a Troilo de que lle explique a s\u00faa angustia. De acordo coas convenci\u00f3ns do amor cort\u00e9s, o amor de Troilo permanece en segredo salvo para P\u00e1ndaro, ata que finalmente Casandra adivi\u00f1a a raz\u00f3n da s\u00faa angustia.\nDespois de que se acorde o intercambio de ref\u00e9ns, Troilo suxire fuxir, pero Cr\u00e9sida razoa que el non debe abandonar e que ela debe protexer a s\u00faa honra. A cambio, prom\u00e9telle atoparse con el en dez d\u00edas. Non interve\u00f1en cabalos nin tramas no co\u00f1ecemento de Troilo de que Cr\u00e9sida cambiou de amor. No seu lugar, un so\u00f1o ind\u00edcalle o que sucedeu, e ent\u00f3n a verdade vese confirmada cando un broche \u2014orixinalmente un agasallo de Troilo a Cr\u00e9sida\u2014 aparece prendido nas roupas de Diomedes. Mentres tanto, Cr\u00e9sida finxiu na s\u00faa correspondencia que segue amando a Troilo. Despois de que se confirme a s\u00faa traiz\u00f3n, Troilo conv\u00e9rtese nun guerreiro a\u00ednda m\u00e1is fero.\nChaucer e os seus seguidores.\nCase un terzo do texto do \"Troilo e Cr\u00e9sida\" de Geoffrey Chaucer est\u00e1 adaptado do moito m\u00e1is breve \"Filostrato\" deixando oco para unha relato moito m\u00e1is detallado e caracterizado. O poema de Chaucer reflicte unha visi\u00f3n do mundo m\u00e1is humor\u00edstica que o de Boccaccio. (Chaucer non ti\u00f1a un amor ferido propio que mostrar e por tanto perm\u00edtese un distanciamento ir\u00f3nico dos feitos).\nA Cr\u00e9sida de Chaucer \u00e9 dominada por Diomedes mediante a manipulaci\u00f3n do seu medo. P\u00e1ndaro \u00e9 agora o t\u00edo de Cr\u00e9sida, m\u00e1is co\u00f1ecedor do mundo e activo no que sucede, polo que Troilo \u00e9 menos activo. Unha diferenza na caracterizaci\u00f3n de Troilo \u00e9 que non \u00e9 mis\u00f3xino ao principio. En lugar de burlarse dos amantes por dar a s\u00faa confianza \u00e1s mulleres, b\u00farlase deles por como o amor lles afecta.\nPouco cambiou en canto a trama da estrutura de Boccaccio. Os feitos s\u00f3 son m\u00e1is detallados, con P\u00e1ndaro, por exemplo, implicando a De\u00edfobo durante as s\u00faas manobras para lograr unir a Troilo e Cr\u00e9sida. Faise referencia non s\u00f3 ao broche de Boccaccio sen\u00f3n \u00e1 luva, ao cabalo capturado e \u00e1s batallas dos dous amantes dos relatos anteriores. Unha escena que engade Chaucer e que influ\u00edu sobre Shakespeare \u00e9 cando P\u00e1ndaro sinala a Cr\u00e9sida as virtudes de Troilo sobre as de H\u00e9ctor e ent\u00f3n os dous son testemu\u00f1as do regreso de Troilo da batalla con moito dano no seu casco. Na palinodia Troilo mira cara a abaixo rindo desde o ceo, finalmente consciente do insignificante das emoci\u00f3ns mundanas.\nAs narraci\u00f3ns en ingl\u00e9s da Guerra de Troia tenderon a ignorar os engadidos de Boccaccio e Chaucer, a\u00ednda que algunha pode reco\u00f1ecer a este \u00faltimo, como Caxton. Lydgate \u00e9 unha excepci\u00f3n. No seu relato aparecen elementos de Chaucer como P\u00e1ndaro, a\u00ednda que o marco xeral da historia a\u00ednda segue a Guido. A firmeza de Troilo contrasta coa inconstancia de Cr\u00e9sida. No relato da propia guerra, a valent\u00eda de Troilo en batalla aumenta cando advirte que Diomedes ga\u00f1ou o coraz\u00f3n de Cr\u00e9sida.\nNoutros autores o aut\u00e9ntico Troilo, a falsa Cr\u00e9sida e o compracente P\u00e1ndaro conv\u00e9rtense finalmente en tipos ideais aos que aludir, como en Shakespeare. No poema de Henryson \"O testamento de Creseida\" a protagonista \u00e9 abandonada por Diomedes e logo enferma de lepra, volv\u00e9ndose irreco\u00f1ec\u00edbel para Troilo. Este api\u00e1dase da leprosa na que se converteu e m\u00f3strase xeneroso con ela porque lle lembra ao \u00eddolo que garda na s\u00faa mente, pero segue sendo un virtuoso cabaleiro pag\u00e1n que non logra alcanzar a redenci\u00f3n. A pesar diso, seguindo a Henryson Troilo consid\u00e9rase unha representaci\u00f3n da xenerosidade.\nShakespeare e Dryden.\nOutra aproximaci\u00f3n \u00e1 historia de amor de Troilo nos s\u00e9culos seguintes a Chaucer \u00e9 tratalo como un parvo, algo que Shakespeare fai nas alusi\u00f3ns a el noutras obras anteriores a \"Troilo e Cr\u00e9sida\". Na \u00abobra de tese\u00bb de Shakespeare hai elementos de Troilo o parvo. Pero isto pode explicarse porque o presentan como un mozo case imberbe. Mostra unha mestura de idealismo sobre os amantes eternamente fieis e de realismo, condenando o \u00abvicio da piedade\u00bb de H\u00e9ctor. Tam\u00e9n mostra unha mestura de constancia (no amor e apoiando a continuaci\u00f3n da guerra) e inconsistencia (cambiando de opini\u00f3n d\u00faas veces na primeira escena sobre se entrar en batalla ou non).\nShakespeare escribiu nunha \u00e9poca na que as tradici\u00f3ns do amor cort\u00e9s estaban mortas. O seu tratamento do tema do amor de Troilo \u00e9 moito m\u00e1is c\u00ednico que o de Chaucer, e o personaxe de P\u00e1ndaro \u00e9 grotesco. As fontes de Shakespeare incl\u00faen a Chaucer, Lydgate, Caxton e Homero, pero hai tam\u00e9n creaci\u00f3ns propias. Ao final da obra, rotas as s\u00faas ilusi\u00f3ns de amor e morto H\u00e9ctor, Troilo pode mostrar sinais de madurez ao rexeitar a P\u00e1ndaro e falar de vinganza polo seu irm\u00e1n m\u00e1is que por un coraz\u00f3n roto e un cabalo roubado.\nA acci\u00f3n aparece comprimida e truncada, empezando \u00e1 metade da historia, con P\u00e1ndaro xa traballando para Troilo e sinalando as s\u00faas virtudes a Cr\u00e9sida sobre os outros cabaleiros que ven regresando da batalla. A parella pasa xunta s\u00f3 unha noite antes de que se realice o intercambio de ref\u00e9ns. Intercambian unha luva e unha manga como pezas de amor, pero a seguinte noite Ulises leva a Troilo \u00e1 tenda de Calcante. Al\u00ed \u00e9 testemu\u00f1a de como Diomedes logra seducir a Cr\u00e9sida tras quitarlle a manga de Troilo. O mozo troiano loita contra o que os seus ollos e o\u00eddos lle din, desexando non crelo. Ao d\u00eda seguinte Troilo e Diomedes enfr\u00f3ntanse d\u00faas veces, lev\u00e1ndose este o cabalo de Troilo para Cr\u00e9sida e ving\u00e1ndose daquela o primeiro. Na batalla definitiva non \u00e9 Troilo sen\u00f3n H\u00e9ctor a quen os mirmid\u00f3ns rodean e axudan a asasinar, sendo o seu corpo o arrastrado tras o cabalo de Aquiles. Troilo conserva a s\u00faa vida.\nUn setenta anos tras a primeira representaci\u00f3n do Troilo de Shakespeare, John Dryden reelaborouno, segundo o seu punto de vista reforzando o personaxe de \"Troilo\" e de feito a obra completa ao retirar moitas das ambig\u00fcidades. Troilo discute brevemente con H\u00e9ctor sobre a entrega de Cr\u00e9sida, quen permanece fiel. A s\u00faa escena con Diodemes que presencia Troilo \u00e9 o seu intento \u00abpor mentir aos mentireiros\u00bb. B\u00f3tase aos p\u00e9s dos seus belicosos amantes para protexer a Troilo e suic\u00eddase para demostrar a s\u00faa lealdade. Incapaz de deixar con vida a Troilo neste momento, como Shakespeare fixo, Dryden recupera a morte do protagonista a mans de Aquiles e os seus mirmid\u00f3ns pero s\u00f3 despois de que Troilo mate a Diomedes.\nVersi\u00f3ns modernas.\nDespois das obras de Shakespeare e Dryden, Troilo \u00e9 case invis\u00edbel na literatura at\u00e9 o s\u00e9culo XX, sendo retratado o amor en formas moi diferentes \u00e1s da historia de Troilo e Cr\u00e9sida.\n\u00c1 parte das reelaboraci\u00f3ns da historia de amor, como na \u00f3pera de William Walton \"Troilo e Cr\u00e9sida\", Troilo converteuse nun personaxe prescind\u00edbel da historia da Guerra de Troia. Lindsay Clarke e Phillip Parotti, por exemplo, om\u00edteno completamente. Na pel\u00edcula \"Troia\" non aparece, pero a s\u00faa morte nas versi\u00f3ns primitivas do mito \u00e9 repetida por Aquiles ao asasinar os sacerdotes no Templo de Apolo. Hilary Bailey incl\u00fae a Troilo en \"Casandra, princesa de Troia\", pero conserva pouco das versi\u00f3ns cl\u00e1sicas e medievais salvo a loita con Diomedes.\nBoitani interpreta a repetidamente alterada conclusi\u00f3n da historia de amor, desde a palinodia de Chaucer ao intento de Dryden de atar todos os cabos que Shakespeare deixou deliberadamente soltos, e seguindo coas versi\u00f3ns modernas como a da \u00f3pera de Walton, como unha loita constante dos autores por atopar unha resoluci\u00f3n satisfactoria do tri\u00e1ngulo amoroso. Unha dificultade principal \u00e9 que no relato tradicional Diomedes sobrevive \u00e1 guerra e Troilo morre a mans de Aquiles, que \u00e9 alleo ao tri\u00e1ngulo amoroso.\nBoitani ve as guerras mundiais e o compromiso do s\u00e9culo XX \u00abpor recuperar todas as clases de mitos antigos\u00bb como impulsos do renovado interese por Troilo como ser humano destru\u00eddo por sucesos f\u00f3ra do seu control. Tam\u00e9n sinala a reaparici\u00f3n de Troilo como \"andropais.\" Boitani discute estes asuntos nun cap\u00edtulo titulado \u00abEros e T\u00e1natos\u00bb, \u2018amor e morte\u2019, sendo o segundo ben unha traxedia en si mesmo ou un s\u00edmbolo \u00e9pico da propia destruci\u00f3n de Troia. Para el, estes dous son os elementos fundamentais conservados do mito de Troilo cos que os autores deben xogar, sendo bloqueado o desenvolvemento do personaxe a unha escala heroica polo tratamento que del fixo Shakespeare e pola aparici\u00f3n doutros personaxes como Hamlet e Werther."}
{"id": "404844", "revid": "89787", "url": "https://gl.wikipedia.org/wiki?curid=404844", "title": "As horas roubadas", "text": "As horas roubadas \u00e9 unha novela de Mar\u00eda Solar, publicada por Edici\u00f3ns Xerais en maio de 2016.\nTrama.\nA novela conta a historia en paralelo de d\u00faas familias. Roberto atopa o seu av\u00f3 Anselmo morto cunha nota na man. Logo de enterralo, os pais de Roberto (Antonio e Lola, que traballan de avogados) expl\u00edcanlles a el e \u00e1 s\u00faa irm\u00e1 Ana que se van separar, porque xa non se queren como parella.\nRoberto \u00e9 mozo de Nuria, e o mellor amigo de Ram\u00f3n. Ram\u00f3n vive cos seus irm\u00e1ns Ricardo e Rita, coa s\u00faa nai Rosa, co seu pai Dami\u00e1n e coa avoa paterna, Carme. A situaci\u00f3n familiar de Roberto e Ram\u00f3n \u00e9 ben distinta, pois na casa deste s\u00f3 traballa Dami\u00e1n, mentres que Rosa \u00e9 ama de casa. Amais, mentres que Antonio e Lola te\u00f1en actitudes progresistas, Dami\u00e1n \u00e9 un home machista e que bate no seu fillo. Rosa, Lola e Antonio eran amigos, pero cando Rosa comezou a andar con Dami\u00e1n, este evitou que sa\u00edse con outra xente.\nNo velorio de Anselmo, Carme (a avoa de Ram\u00f3n), que ten comezos de demencia senil, d\u00e1lle un bico ao cad\u00e1ver, o que d\u00e1 que falar \u00e1 veci\u00f1anza. Vendo na televisi\u00f3n \"Informe Semanal\" a vella di que lembra Buenos Aires, se ben a familia pensa que estivera emigrada en Montevideo.\nCando Roberto atopou o seu av\u00f3 morto, colleulle un papel que ti\u00f1a na man no que pu\u00f1a . Ordenando os obxectos do seu av\u00f3 d\u00e1 cun cofre e unha chave, que agocha para investigar noutro momento. G\u00e1rdao nunha cabana que comparte con Ram\u00f3n, e o cofre desaparece. A caixa colleuna Ram\u00f3n, que se sorprendeu ao ver que era igual ca unha que ti\u00f1a a s\u00faa avoa Carme. Na caixa de Anselmo atopa unha carta que en 1941 lle escribira a el Carme, con quen tivera unha relaci\u00f3n amorosa en Buenos Aires. Na misiva, enviada a trav\u00e9s do sacerdote, don C\u00e9sar, Carme expl\u00edcalle que casou con Evaristo, e que deben deixar de ter contacto. Absorto ao ler a carta, esquece que deixara o televisor aceso sen o estabilizador, e o aparello estoupa. Dami\u00e1n, o seu pai, d\u00e1lle unha malleira.\nRoberto vai visitar a Ram\u00f3n, e este expl\u00edcalle o da carta. Ao pouco, Roberto marcha a Arxentina coa s\u00faa nai para solucionar uns papeis do seu av\u00f3. Ram\u00f3n vai falar co sacerdote para que lle explique a relaci\u00f3n entre Carme e Anselmo, mais o cura alega segredo de confesi\u00f3n e non lle conta nada.\nPara recuperar o aprecio do seu fillo, Dami\u00e1n merca unha nova televisi\u00f3n en cor, a pesar de que na casa Rosa levaba tempo pedindo mercar unha lavadora. Por\u00e9n, Ram\u00f3n est\u00e1 preocupado por outra cousa, pois perdeu a virxindade con Nuria, a moza do seu amigo Roberto, na cabana do grupo. Por\u00e9n, a ledicia desaparece cando Carme desaparece da casa, e aparece morta logo de que batese coa cabeza contra unha balaustrada.\nSendo Dami\u00e1n pequeno, Carme explic\u00e1ralle como co\u00f1ecera a Anselmo, quen lle dera traballo logo de que un amo a violase de nena traballando en Montevideo. A pesar de que Anselmo estaba casado e de que Carme deixara mozo en Galiza, iniciaron unha relaci\u00f3n de amor, mais ao cabo de dez anos ela decidiu regresar \u00e1 s\u00faa terra.\nLogo de quedar vi\u00favo Anselmo regresou tam\u00e9n a Galiza, e retomou o contacto con Carme. Cando ela comezou a ter demencia, intercambiaban papeis nos que ela lle promet\u00eda que xamais o \u00eda esquecer.\nRam\u00f3n quere estar con Nuria, mais ela asume que os pais dela prefiren que estea con Roberto, por ser de mellor familia. Por\u00e9n, Ram\u00f3n dec\u00e1tase de que lle gusta a Ana, a irm\u00e1 de Roberto. Pola s\u00faa banda, Rosa comeza a traballar, abrindo as portas a unha maior independencia persoal.\nNarraci\u00f3n.\nA novela, dividida en 25 cap\u00edtulos, est\u00e1 narrada en terceira persoa. Est\u00e1 ambientada na primavera de 1979, na periferia dunha cidade galega. Hai diversas analepses: a 1941 (cando Carme lle escribe a carta a Anselmo), e a cando Dami\u00e1n le a carta de Anselmo \u00e1 nai e lle pide explicaci\u00f3ns ao cura.\nEdici\u00f3ns e reco\u00f1ecementos.\nA novela foi traducida ao castel\u00e1n pola propia autora como \"Las horas robadas\" (Grijalbo, 2016) e ao polaco por Ewa Moryci\u0144ska-Dzius como \"Skradzione godziny\" (Kobiece, 2017). En decembro de 2016 publicouse a segunda edici\u00f3n en galego.\nA obra acadou o Premio Frei Mart\u00edn Sarmiento ao mellor libro para adultos en 2017."}
{"id": "404845", "revid": "23204", "url": "https://gl.wikipedia.org/wiki?curid=404845", "title": "Sof\u00eda Moscoso de Altamira", "text": "Sofia Moscoso de Altamira Taboada, nada en Ferrol o 18 de xaneiro de 1818 e finada en Madrid o 4 de abril de 1869, foi unha arist\u00f3crata galega que ostentou o t\u00edtulo de II condesa de Fontao. \nTraxectoria.\nFilla \u00fanica de Jos\u00e9 Mar\u00eda Moscoso de Altamira Quiroga, I conde de Fontao. \nMalia a oposici\u00f3n paterna, contraeu matrimonio na Coru\u00f1a en 1843 co coronel sevillano Jos\u00e9 Moreno Sopran\u00eds Daoiz, e fillo do Tenente de Reais Gardas Espa\u00f1olas e cabaleiro da Orde de Santiago Jos\u00e9 Moreno e de Manuela Mar\u00eda Sopranis Saville, amais de curm\u00e1n do heroe do levantamento do 2 de maio Luis Dao\u00edz. O coronel Moreno era neto igualmente de Jos\u00e9 Moreno Guerrero do Consello de Castela e sobri\u00f1o do Ministro Tom\u00e1s Moreno Dao\u00edz. \nPouco despois do seu casamento, Jos\u00e9 Moreno foi nomeado Xentilhome de c\u00e1mara con exercicio da Ra\u00ed\u00f1a Isabel II de Espa\u00f1a. A II condesa de Fontao era, \u00e1 s\u00faa vez, dama da Orde das Damas Nobres da Ra\u00ed\u00f1a Mar\u00eda Luisa."}
{"id": "404846", "revid": "98629", "url": "https://gl.wikipedia.org/wiki?curid=404846", "title": "Patrick Gaillard", "text": "Patrick Gaillard, nado en Par\u00eds o 12 de febreiro de 1952, \u00e9 un expiloto de carreiras franc\u00e9s. Participou en 5 Grandes Premios do Mundial de F\u00f3rmula 1, debutando o 1 de xullo de 1979. Non logrou puntos de campionato.\nTraxectoria.\nLogo de realizar un bo traballo na F\u00f3rmula Renault e na F\u00f3rmula 3, Gaillard mudouse para a F\u00f3rmula 2 en 1979, o mesmo ano que pilotou para Ensign na F\u00f3rmula 1. O Ensign N179 non era un bo coche e Gaillard tivo dificultades en varias ocasi\u00f3ns, e non puido clasificarse tres veces de cinco intentos, antes de ser despedido en favor de Marc Surer.\nEn 1980 Gaillard regresou a Ensign para o Gran Premio de Espa\u00f1a de 1980 e terminou nun sexto lugar de pago de puntos, o \u00faltimo dos seis coches que terminaron a carreira, cinco voltas por detr\u00e1s. Con todo, o resultado non contou porque esta carreira foi posteriormente eliminada do campionato debido \u00e1 guerra FISA-FOCA (o organismo deportivo da F1 contra os fabricantes da F1), facendo que o \u00fanico punto de Gaillard fose anulado.\nPosteriormente pilotou na F\u00f3rmula 2, CanAm, e autom\u00f3biles deportivos, inclu\u00edndo as 24 Horas de Le Mans antes de retirarse. M\u00e1is tarde converteuse en instrutor de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "404847", "revid": "23204", "url": "https://gl.wikipedia.org/wiki?curid=404847", "title": "Sof\u00eda Moscoso de Altamira Taboada", "text": ""}
{"id": "404848", "revid": "98629", "url": "https://gl.wikipedia.org/wiki?curid=404848", "title": "\u00c1lula", "text": "A \u00e1lula \u00e9 unha pequena proxecci\u00f3n no bordo anterior da \u00e1 das aves modernas e alg\u00fans dinosauros non aviarios. Os colibr\u00eds carecen de \u00e1lula. A palabra procede do lat\u00edn e significa \"pequena \u00e1\", xa que \u00e9 o diminutivo de \"ala\". A \u00e1lula \u00e9 o primeiro dedo libremente m\u00f3bil, un \"polgar\" das aves (discutiuse se correspond\u00eda ao polgar ou ao \u00edndice), e leva de tres a cinco pequenas plumas de voo, cuxo n\u00famero exacto depende da especie. Hai al\u00ed tam\u00e9n plumas cobertoiras menores que se sobrepo\u00f1en \u00e1s plumas de voo. Como as plumas de voo m\u00e1is grandes que se encontran no bordo de arrastre da \u00e1, estas plumas da \u00e1lula son asim\u00e9tricas, e o seu c\u00e1lamo discorre pr\u00f3ximo ao bordo anterior.\nFunci\u00f3n.\nNa maior\u00eda das situaci\u00f3ns, a \u00e1lula mantense ali\u00f1ada contra a \u00e1, pero pode ser manipulada, xa que ten musculatura asociada. Cando voa a baixa velocidade ou est\u00e1 tomando terra, a ave move a s\u00faa \u00e1lula lixeiramente cara a arriba e adiante, o cal crea un pequeno oco no bordo de ataque da \u00e1. Este funciona da mesma maneira que os slats das \u00e1s dos avi\u00f3ns, o que permite que a \u00e1 adopte un \u00e1ngulo de ataque maior do normal (e, por tanto, te\u00f1a maior sustentaci\u00f3n) sen que se produza unha entrada en perda. O extremo da \u00e1lula forma un pequeno v\u00f3rtice que forza o fluxo de aire a manterse mellor en contacto coa \u00e1. Durante a extensi\u00f3n da \u00e1 cara abaixo cara ao chan, a \u00e1lula \u00e9 abducida (separada) da \u00e1 e pode verse claramente.\nA \u00e1lula en aves antigas.\nA presenza dunha \u00e1lula foi confirmada en varios parentes antigos agora extintos das aves modernas, inclu\u00edndo \"Eoalulavis hoyasi\" (unha enantiornitina do Cret\u00e1ceo medio de hai 115 mill\u00f3ns de anos) e a m\u00e1is antiga \"Protopteryx fengningensis\". Como estas especies non est\u00e1n estreitamente relacionadas coas aves modernas, ou ben a \u00e1lula evolucionou d\u00faas veces ou f\u00edxoo xa hai m\u00e1is de 130 mill\u00f3ns de anos."}
{"id": "404849", "revid": "89787", "url": "https://gl.wikipedia.org/wiki?curid=404849", "title": "Rosal\u00eda G\u00f3mez Lasheras", "text": "Rosal\u00eda G\u00f3mez Lasheras, nada en\u00a0Santiago de Compostela\u00a0en\u00a01994, \u00e9 unha pianista galega.\nTraxectoria.\nEmpezou a estudar piano \u00f3s 5 anos de idade e ampliou os seus co\u00f1ecementos no Conservatorio profesional de m\u00fasica de Santiago de Compostela, onde rematou os seus estudos profesionais en 2011 con Premio Extraordinario. Ese mesmo ano trasladouse aos Pa\u00edses Baixos para realizar estudos de \"Bachelor Degree\" no Utrecht Conservatory co profesor estadounidense Alan Weiss.\nEn 2013 obtivo o Primeiro Premio no concurso Young Pianist Foundation interpretando o Concerto para piano n.\u00ba 2 de Chopin, ademais do Laureates Award e as Mellores Interpretaci\u00f3ns de Sonata Cl\u00e1sica, Schumann e M\u00fasica Moderna. Tivo o seu recital debut no Concertgebouw de \u00c1msterdam.\nEn 2015, o xornal \"El Correo Gallego\" outorgoulle o t\u00edtulo de \"Galega do Ano\" pola s\u00faa salientable traxectoria."}
{"id": "404850", "revid": "5863", "url": "https://gl.wikipedia.org/wiki?curid=404850", "title": "Rodrigo V\u00e1zquez", "text": "Rodrigo V\u00e1zquez Rodr\u00edguez, nado en Ourense o 20 de novembro de 1987, \u00e9 un xornalista e presentador galego. Dende abril de 2022 presenta o concurso televisivo \"El cazador\", en La 1 de TVE.\nTraxectoria.\nLicenciado en Xornalismo pola Universidade de Santiago de Compostela, comezou a s\u00faa carreira como xornalista en 2008.\nIniciou o seu cami\u00f1o profesional nos informativos da Televisi\u00f3n de Galicia, traballando en numerosos eidos e, en especial, na secci\u00f3n de deportes. \u00d3 tempo, colaboraba nos espazos \"O agro\" e \"Labranza\", nos que se ofrecen reportaxes e novas sobre o mundo agrario de Galicia. Desenvolveu a actividade radiof\u00f3nica nos micr\u00f3fonos de Radio Galega durante dous anos.\nEn 2014, debutou como presentador no programa \"Aqu\u00ed Galicia\", un espazo que percorre as festas que se celebran na comunidade galega os fins de semana. O seu rostro f\u00edxose rapidamente popular entre os espectadores pola s\u00faa gran naturalidade e tan s\u00f3 un ano despois, a cadea ofreceulle conducir \"Oh Happy Day\", a adaptaci\u00f3n do programa musical hom\u00f3nimo de TV3.\nDesde ent\u00f3n, tam\u00e9n ligado \u00e1 TVG, estivo \u00e1 fronte de \"O pa\u00eds m\u00e1is grande do mundo\" e \"Verbenalia\".\nEntre 2016 e 2019 presentou de luns a venres o concurso de sobremesa \"Ti ver\u00e1s\" na canle auton\u00f3mica galega. Tam\u00e9n se encargou de retransmitir as badaladas de fin de ano na TVG, dando a benvida ao 2018 dende a praza do Obradoiro en Santiago de Compostela. Dende xaneiro de 2020 ata abril de 2022 presentou xunto a Roberto Vilar o programa de sobremesa \"Quen anda a\u00ed?\".\nA seguir, Televisi\u00f3n Espa\u00f1ola anunciou a s\u00faa contrataci\u00f3n para substitu\u00edr a Ion Aramendi \u00e1 fronte do concurso \"El cazador\", que se emit\u00eda de luns a venres en La 1 e no que reivindica o seu acento galego. A finais dese ano anunciouse que presentar\u00eda a edici\u00f3n de 2023 do Benidorm Fest, o festival da canci\u00f3n espa\u00f1ol que ademais \u00e9 clasificatorio para Eurovisi\u00f3n."}
{"id": "404851", "revid": "85894", "url": "https://gl.wikipedia.org/wiki?curid=404851", "title": "A Rega, Santa Cecilia de Trasancos, Ferrol", "text": "A Rega \u00e9 un lugar da parroquia de Santa Cecilia de Trasancos no concello de Ferrol na provincia da Coru\u00f1a."}
{"id": "404852", "revid": "98629", "url": "https://gl.wikipedia.org/wiki?curid=404852", "title": "Clive Puzey", "text": "Clive Puzey, nado en Bulawayo (Rodesia do Sur, actual Cimbabue) o 11 de xullo de 1941, \u00e9 un expiloto de carreiras de Rodesia).\nTraxectoria.\nComezou a participar no Campionato Surafricano de F\u00f3rmula Un en 1963 cun Lotus 18/21, terminando s\u00e9timo no Rand Grand Prix o ano seguinte.\nO \u00fanico intento de Puzey nun Gran Premio do Campionato do Mundo de F\u00f3rmula Un foi cando ingresou no Gran Premio de Sur\u00e1frica de 1965 co seu Lotus-Climax, pero non conseguiu cualificar. Foi un dos s\u00f3 tres pilotos de Rhodesia (actual Zimbabwe) en participar nunha carreira no Campionato Mundial de F\u00f3rmula Un.\nContinuou a s\u00faa carreira no Campionato de F\u00f3rmula Un de Sur\u00e1frica ata 1969, logrando tres podios en 1966. Despois de que a s\u00faa carreira terminase, Puzey dirixiu un garaxe na s\u00faa cidade natal de Bulawayo ata o ano 2000. Sendo un cr\u00edtico ac\u00e9rrimo do goberno de Robert Mugabe foi ameazado repetidamente ata que abandonou o pa\u00eds e trasladouse a Australia.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "404853", "revid": "6279", "url": "https://gl.wikipedia.org/wiki?curid=404853", "title": "Portugalete", "text": "O top\u00f3nimo Portugalete pode referirse a:"}
{"id": "404854", "revid": "43337", "url": "https://gl.wikipedia.org/wiki?curid=404854", "title": "Rolos de Qumr\u00e1n", "text": ""}
{"id": "404861", "revid": "56817", "url": "https://gl.wikipedia.org/wiki?curid=404861", "title": "David Ogden Stiers", "text": "David Allen Ogden Stiers, nado en Peoria (Illinois) o 31 de outubro de 1942 e finado en Newport (Oreg\u00f3n) o 3 de marzo de 2018, foi un comediante e actor estadounidense."}
{"id": "404862", "revid": "1131", "url": "https://gl.wikipedia.org/wiki?curid=404862", "title": "Aeroporto de Limoges", "text": "O aeroporto de Limoges \u00e9 un aeroporto situado a 6 quil\u00f3metros ao oeste de Limoges, unha comuna do departamento Alto Vienne da rexi\u00f3n francesa de Nova Aquitania. No ano 2017 utilizaron as s\u00faas instalaci\u00f3ns un total de 309 641 pasaxeiros."}
{"id": "404884", "revid": "1131", "url": "https://gl.wikipedia.org/wiki?curid=404884", "title": "Aeroporto de Culiac\u00e1n", "text": "O aeroporto internacional federal de Culiac\u00e1n , tam\u00e9n co\u00f1ecido como aeroporto de Bachigualato pola veci\u00f1anza onde se atopa, \u00e9 un aeroporto mexicano situado en Culiac\u00e1n, no estado de Sinaloa. O aeroporto \u00e9 unha importante porta de entrada dom\u00e9stica no estado de Sinaloa e o segundo m\u00e1is importante en operaci\u00f3ns internacionais despois do aeroporto de Mazatl\u00e1n. \nNo ano 2017 utilizaron o aeroporto de Culiac\u00e1n un total de 1 909 651 pasaxeiros. Est\u00e1 operado polo Grupo Aeroportuario Centro Norte, que opera 13 aeroportos na rexi\u00f3n centro-norte de M\u00e9xico."}
{"id": "404888", "revid": "1131", "url": "https://gl.wikipedia.org/wiki?curid=404888", "title": "Aeroporto de Cuiab\u00e1", "text": "O aeroporto internacional de Cuiab\u00e1-Marechal Rondon \u00e9 un aeroporto que serve a Cuiab\u00e1, no Brasil. Est\u00e1 situado no municipio veci\u00f1o de V\u00e1rzea Grande. Recibe o seu nome polo militar e explorador brasileiro C\u00e2ndido Mariano da Silva Rondon (1865-1958). Est\u00e1 operado por Infraero, unha corporaci\u00f3n estatal do Brasil. "}
{"id": "404889", "revid": "5863", "url": "https://gl.wikipedia.org/wiki?curid=404889", "title": "Clasificaci\u00f3n internacional de doenzas", "text": ""}
{"id": "404893", "revid": "89787", "url": "https://gl.wikipedia.org/wiki?curid=404893", "title": "Barbara Terhal", "text": "Barbara M. Terhal, nada en 1969 na cidade surholandesa de Leiden, \u00e9 unha f\u00edsica te\u00f3rica dos Pa\u00edses Baixos.\nEntre o seu labor investigador son salientables os seus traballos centrados no entrelazamento cu\u00e1ntico, \u00e1mbito no que se lle debe a cu\u00f1axe do termo \"entanglement witness\" (\"testemu\u00f1o de entrelazamento\").\nTraxectoria.\nTerhal cursou os seus estudos universidatarios na Universidade de \u00c1msterdam, onde en 1999 acadou o t\u00edtulo de doutora en F\u00edsica Te\u00f3rica cunha tese titulada \"Quantum Algorithms and Quantum Entanglement\" (\"Algoritmos Cu\u00e1nticos e Entrelazamento Cu\u00e1ntico\").\nLogo da s\u00faa estad\u00eda posdoutoral, de 1999 a 2001, no IBM Watson Research Center de Nova York, nos Estados Unidos, formou parte de diversos grupos de investigaci\u00f3n nese pa\u00eds, ata que en 2010 tomou posesi\u00f3n do seu posto como profesora de F\u00edsica te\u00f3rica da Universidade T\u00e9cnica de Aquisgr\u00e1n, no estado alem\u00e1n de Renania do Norte-Westfalia, onde se mantivo ata o ano 2017.\nDesde 2015 \u00e9 xefa dun grupo de nanoelectr\u00f3nica te\u00f3rica no \"Forschungszentrum J\u00fclich\" (\"Centro de Investigaci\u00f3n de J\u00fclich\") en Alema\u00f1a.\nEn 2017 entrou a formar parte como profesora da Universidade de Tecnolox\u00eda de Delft, onde dirixe un grupo de investigaci\u00f3n cu\u00e1ntica no QuTech, onde tam\u00e9n desenvolven o seu labor outros destacados investigadores en F\u00edsica cu\u00e1ntica, como os profesores Kouwenhoven\u00a0ou DiVincenzo.\nDesde 2014 \u00e9, ademais, profesora investigadora visitante no \"Perimeter Institute for Theoretical Physics\" en Waterloo, Canad\u00e1.\nEn abril de 2020 foi elixida membro da Real Academia Neerlandesa de Artes e Ciencias (\"Koninklihjke Nederlandse Akademie Van Wetenschappen\").\nPublicaci\u00f3ns salientables.\nEsta \u00e9 unha escolla das publicaci\u00f3ns m\u00e1is significativas de Barbara Terhal:"}
{"id": "404894", "revid": "89787", "url": "https://gl.wikipedia.org/wiki?curid=404894", "title": "Andr\u00e9s Goteira", "text": "Andr\u00e9s Goteira, nado en Meira en 1983, \u00e9 un director, realizador e guionista galego. \u00c9 o cofundador de Gaitafilmes.\nTraxectoria.\nEstudou Enxe\u00f1ar\u00eda T\u00e9cnica de Telecomunicaci\u00f3ns pola Universidade de Vigo e T\u00e9cnico de Son da Escola de Imaxe e Son da Coru\u00f1a.\nA s\u00faa primeira longametraxe, \"Dhogs\", estreouse no Festival Internacional de Cine Independente de Buenos Aires (BAFICI) o 19 de abril de 2017, competindo dentro da secci\u00f3n Vangarda e X\u00e9nero deste certame. Tr\u00e1tase do primeiro filme rodado en galego que se estrea no festival de Sitges, o 9 de outubro de 2017. Ga\u00f1ou 13 das 17 candidaturas \u00e1s que optaba nos Premios Mestre Mateo 2017, ga\u00f1ando os premios a mellor longametraxe, gui\u00f3n e direcci\u00f3n. Ademais, foi premiada pola s\u00faa direcci\u00f3n de fotograf\u00eda, direcci\u00f3n de arte, montaxe, m\u00fasica orixinal, son, direcci\u00f3n de produci\u00f3n, interpretaci\u00f3n masculina protagonista e secundario e interpretaci\u00f3n feminina protagonista e secundario."}
{"id": "404895", "revid": "5863", "url": "https://gl.wikipedia.org/wiki?curid=404895", "title": "Ram\u00f3n Campos S\u00e1ez", "text": ""}
{"id": "404896", "revid": "197", "url": "https://gl.wikipedia.org/wiki?curid=404896", "title": "Pato cinsento", "text": ""}
{"id": "404897", "revid": "197", "url": "https://gl.wikipedia.org/wiki?curid=404897", "title": "Pato careto", "text": ""}
{"id": "404898", "revid": "27155", "url": "https://gl.wikipedia.org/wiki?curid=404898", "title": "Pato rabudo", "text": ""}
{"id": "404899", "revid": "197", "url": "https://gl.wikipedia.org/wiki?curid=404899", "title": "Parrulo cristado americano", "text": ""}
{"id": "404900", "revid": "197", "url": "https://gl.wikipedia.org/wiki?curid=404900", "title": "Pato cristado americano", "text": ""}
{"id": "404901", "revid": "197", "url": "https://gl.wikipedia.org/wiki?curid=404901", "title": "Parrulo b\u00f3la", "text": ""}
{"id": "404902", "revid": "65337", "url": "https://gl.wikipedia.org/wiki?curid=404902", "title": "Marion Zimmer Bradley", "text": "Marion Eleanor Zimmer Bradley, nada en Albany (Nova York) o 3 de xu\u00f1o de 1930 e finada en Berkeley (California) o 25 de setembro de 1999, foi unha escritora estadounidense. Publicou novelas de literatura fant\u00e1stica e ciencia ficci\u00f3n como \"The Mists of Avalon\" ou a saga de Darkover, decote cunha perspectiva feminista.\nTraxectoria.\nNaceu nunha granxa durante a Gran Depresi\u00f3n. Empezou a escribir en 1949 e vendeu a s\u00faa primeira historia a Vortex, en 1952. Na d\u00e9cada de 1950 introduciuse nun grupo cultural de lesbianas, Daughters of Bilitis. En 1965 licenciouse en Artes na Hardin Simmons University de Abilene (Texas), e despois mudouse a Berkeley para cursar estudos de posgrao na Universidade de California entre 1965 e 1967. En 1966 axudou a fundar e deu nome \u00e1 Society for Creative Anachronism, e estivo involucrada no desenvolvemento de varios grupos locais.\nFoi editora da serie \"Sword and Sorceress\", e colaborou en revistas de ciencia ficci\u00f3n como \"Venture Science Fiction\". As s\u00faas obras m\u00e1is co\u00f1ecidas son a recreaci\u00f3n do ciclo art\u00farico \"The Mists of Avalon\" (1983), e \"The Firebrand\" (1987), historia da guerra de Troia narrada por Casandra.\nCos pseud\u00f3nimos de Morgan Ives, Miriam Gardner, John Dexter e Lee Chapman produciu na d\u00e9cada de 1960 unha serie de novelas de tem\u00e1tica homosexual.\nVida persoal.\nEn outubro de 1949 casou con Robert Alden Bradley, con quen tivo un fillo, David Robert Bradley (1950 \u2013 2008), e divorci\u00e1ronse o 19 de maio de 1964. En xu\u00f1o dese mesmo ano casou co numism\u00e1tico Walter Breen, con quen tivo unha filla, Moira Breen. Separ\u00e1ronse en 1979, se ben seguiron casados e mantiveron unha relaci\u00f3n de negocios at\u00e9 que se divorciaron o 9 de maio de 1990, ano en que Breen foi detido por cargos de abuso de menores.\nO seu fillo David Bradley e o seu irm\u00e1n Paul Zimmer publicaron obras de fantas\u00eda e ciencia ficci\u00f3n. A s\u00faa filla Moira Breen \u00e9 artista e cantante profesional."}
{"id": "404903", "revid": "54334", "url": "https://gl.wikipedia.org/wiki?curid=404903", "title": "Cristina Vill\u00f3", "text": "Cristina Vill\u00f3, nada na Coru\u00f1a, Galicia\u00a0en\u00a01818\u00a0e finada en\u00a0Valencia\u00a0en\u00a01884, foi unha soprano galega.\nTraxectoria.\nFlla dun m\u00fasico, maior do rexemento, que tivo que ir vivir a Madrid. Dende a nenez, Cristina amosou extraordinario interese pola arte da l\u00edrica.\u00a0Dotada dunha fermosa voz, foi aceptada no Conservatorio de Madrid, onde o seu pai a inscribiu seguindo o consello do m\u00fasico Tom\u00e1s Genov\u00e9s (que \u00eda casar coa s\u00faa irm\u00e1 Elisa). Al\u00ed foi a primeira estudante pensionada.\u00a0A\u00ednda que non hai ning\u00fan posto vacante, fixo tales avances no centro que cando s\u00f3 ti\u00f1a dezaoito anos os seus profesores afirmaron que xa era unha artista perfecta, e xa a continuaci\u00f3n, fixo a s\u00faa presentaci\u00f3n en Valencia coa \u00f3pera \"La straniera\" de\u00a0Bellini, sendo recibida con grandes aplausos do p\u00fablico.\nDe Valencia, foi a Zaragoza, e m\u00e1is tarde a Lisboa, a M\u00e1laga, e, finalmente a Madrid, onde o p\u00fablico lle deu unha entusiasta benvida. Non pasou moito at\u00e9 que foi a\u00a0Italia, e dise que logo de escoitala cantar a romanza de \"Lucrezia Borgia\",\u00a0Donizetti declarou: \"non o\u00edn xamais voz m\u00e1is fermosa que a desta cantante espa\u00f1ola\". Contratada polo Gran Teatro de\u00a0\u00c1msterdam, a s\u00faa popularidade medrou tanto na capital que cando \u00eda facer compras, os comerciantes non quer\u00edan cobrarlle nada.\nRegresou a Italia, e m\u00e1is tarde a Espa\u00f1a, retir\u00e1ndose dos escenarios no cumio da s\u00faa fama e das s\u00faas facultades, con pouco m\u00e1is de 35 anos. A \u00faltima vez que aparece nos xornais \u00e9 con motivo dunha actuaci\u00f3n de \"Rigoletto\" de Verdi na cidade de Valencia, onde viv\u00eda.\u00a0Morreu nesta cidade no ano 1884.\nTres das s\u00faas irm\u00e1s comezaron carreiras l\u00edricas e d\u00faas delas, Matilde Vill\u00f3 e Elisa Vill\u00f3, cantaron no\u00a0Gran Teatre del Liceu de Barcelona.\u00a0Deuse o\u00a0feito de que Cristina e Matilde cantaron xuntas nunha mesma funci\u00f3n neste teatro, a \u00f3pera \"Norma\" de Vincenzo Bellini, o 17 de decembro de 1851."}
{"id": "404905", "revid": "89787", "url": "https://gl.wikipedia.org/wiki?curid=404905", "title": "Aldara \u00c1lvarez Garc\u00eda", "text": "Aldara \u00c1lvarez Garc\u00eda, nada en Vigo en 1995, \u00e9 unha debuxante galega m\u00e1is co\u00f1ecida polo nome art\u00edstico An\u00e9mona de R\u00edo. \u00c9 a autora de \"Tam\", o primeiro manga galego.\nTraxectoria.\nFormouse na escola profesional de banda dese\u00f1ada e ilustraci\u00f3n O Garaxe Herm\u00e9tico. No \u00faltimo curso do Garaxe Herm\u00e9tico creou Tam, a personaxe protagonista da s\u00faa primeira obra publicada, que levou o Premio Fin de Curso 2017. \"Tam\" foi publicado por Retranca Editora en febreiro de 2018, e conta a historia dunha moza que recibe unha invitaci\u00f3n para participar nunha cea de antigos estudantes. Segundo \"Fervenzas Literarias\", \"Tam\" foi o quinto mellor libro de banda dese\u00f1ada en galego do ano 2018.\nEn decembro de 2019, converteuse na primeira ga\u00f1adora do Premio O Garaxe Herm\u00e9tico de banda dese\u00f1ada pola obra \"A proba de auga\". Edici\u00f3ns Xerais publicou a obra na primavera de 2020."}
{"id": "404906", "revid": "23204", "url": "https://gl.wikipedia.org/wiki?curid=404906", "title": "An\u00e9mona de R\u00edo", "text": ""}
{"id": "404907", "revid": "85894", "url": "https://gl.wikipedia.org/wiki?curid=404907", "title": "Lena Fern\u00e1ndez", "text": "Lena Mar\u00eda Fern\u00e1ndez Faro, nada en\u00a0Santiago de Compostela,\u00a0\u00e9 unha actriz\u00a0galega\u00a0co\u00f1ecida polo seu papel de Maruxa na serie de televisi\u00f3n \"Amar es para siempre\"."}
{"id": "404918", "revid": "1131", "url": "https://gl.wikipedia.org/wiki?curid=404918", "title": "Castro de Barallobre", "text": "Castro de Barallobre ou Pena do Castro, \u00e9 un castro de cumio forticado situado en Fene.\nEst\u00e1 situado nunha peque na elevaci\u00f3n. Ten forma irregular duns 50 metros de di\u00e1metro. Est\u00e1 moi alterado pola construci\u00f3n de edificios, traballos agr\u00edcolas e sobre el pasa unha li\u00f1a el\u00e9ctrica."}
{"id": "404919", "revid": "5863", "url": "https://gl.wikipedia.org/wiki?curid=404919", "title": "Francisco L. Fari\u00f1a Busto", "text": ""}
{"id": "404921", "revid": "1131", "url": "https://gl.wikipedia.org/wiki?curid=404921", "title": "Aeroporto de Naha", "text": "O aeroporto de Naha \u00e9 un aeroporto xapon\u00e9s de segunda clase situado a 4 quil\u00f3metros ao leste do centro da cidade de Naha, en Okinawa. \u00c9 o s\u00e9timo aeroporto m\u00e1is concorrido do Xap\u00f3n e a principa terminal a\u00e9rea para pasaxeiros e carga da prefectura de Okinawa. Opera voos internacionais cara Taiw\u00e1n, Hong Kong, Corea do Sur e a China. As s\u00faas instalaci\u00f3ns tam\u00e9n son fogar da Base A\u00e9rea de Naha da Forza A\u00e9rea de Autodefensa do Xap\u00f3n."}
{"id": "404922", "revid": "1131", "url": "https://gl.wikipedia.org/wiki?curid=404922", "title": "M\u00e1moa do Rei", "text": "M\u00e1moa do Rei pode referirse a:"}
{"id": "404923", "revid": "1131", "url": "https://gl.wikipedia.org/wiki?curid=404923", "title": "Aeroporto do Salvador", "text": "O aeroporto internacional do Salvador Monse\u00f1or \u00d3scar Arnulfo Romero , anteriormente co\u00f1ecido como aeroporto internacional Cuscatl\u00e1n, \u00e9 un aeroporto situado a uns 50 quil\u00f3metros de San Salvador, a capital do Salvador. Con 2 984 746 pasaxeiros no ano 2016, \u00e9 o aeroporto m\u00e1is concorrido do pa\u00eds e o terceiro de Centroam\u00e9rica en tr\u00e1fico de pasaxeiros."}
{"id": "404931", "revid": "4817", "url": "https://gl.wikipedia.org/wiki?curid=404931", "title": "Upper Atmosphere Research Satellite", "text": "Upper Atmosphere Research Satellite, m\u00e1is co\u00f1ecido polo seu acr\u00f3nimo UARS, foi un sat\u00e9lite artificial da NASA lanzado no transbordador espacial Discovery na misi\u00f3n STS-48 desde o Centro de Lanzamento de Cabo Ca\u00f1averal o 12 de setembro de 1991.\nCaracter\u00edsticas.\nA misi\u00f3n de UARS foi estudar a parte superior da atmosfera terrestre, entre 15 e 100 km de altura, inclu\u00edndo os procesos qu\u00edmicos e f\u00edsicos que ocorren nese intervalo. Os instrumentos med\u00edan a estrutura interna da atmosfera e os efectos das influencias externas sobre ela, como a radiaci\u00f3n solar, as condici\u00f3ns da troposfera e os campos el\u00e9ctricos. Entre os obxectivos concretos de UARS estaban medir o balance de enerx\u00eda da atmosfera superior, a s\u00faa fotoqu\u00edmica e din\u00e1mica e o acoplamento entre os seus diversos procesos.\nO sat\u00e9lite estabiliz\u00e1base nos tres eixos mediante volantes de inercia e a s\u00faa enerx\u00eda era proporcionada por un panel solar de 1,5 x 3,3 m que xeraba ata 1,6 kW de potencia que \u00e1 s\u00faa vez alimentaba tres bater\u00edas de 50 Amperio-hora de capacidade cada unha. O sistema de propulsi\u00f3n funcionaba con hidracina e as comunicaci\u00f3ns ti\u00f1an lugar en banda S mediante varias antenas de baixa ganancia e unha antena direccional de alta ganancia. UARS reentrou na atmosfera terrestre o 24 de setembro de 2011.\nInstrumentos.\nUARS levaba os seguintes instrumentos a bordo:"}
{"id": "404932", "revid": "72012", "url": "https://gl.wikipedia.org/wiki?curid=404932", "title": "UARS", "text": ""}
{"id": "404934", "revid": "109216", "url": "https://gl.wikipedia.org/wiki?curid=404934", "title": "Arthur Owen", "text": "Arthur Owen, nado en Lambeth (Londres) o 23 de marzo de 1915 e finado en Vilamoura (Portugal= o 27 de abril de 2002, foi un piloto de carreiras ingl\u00e9s.\nTraxectoria.\nParticipou nun Gran Premio do Campionato do Mundo de F\u00f3rmula Un, o Gran Premio de Italia de 1960, pilotando un Cooper privado de 2.2 litros. tivo un accidente na primeira volta da carreira na curva sur (South Corner), debido a un fallo nos freos, retirouse con danos na suspensi\u00f3n e non logrou puntos de campionato.\nO 17 de outubro de 1955, Arthur Owen, Jim Russell e William Knight pilotaron un autom\u00f3bil deportivo Cooper \"Bobtail\" no Aut\u00f3dromo de Montlh\u00e9ry para establecer trece r\u00e9cords de velocidade e distancia internacionais na Clase G neste \u00f3valo peraltado. Owen logrou novas marcas en Monza en Italia.\nO 5 de setembro de 1959, pilotando un Cooper-Climax, Owen fixo o mellor tempo do d\u00eda nos Brighton Speed \u200b\u200bTrials. En 1962, Owen ga\u00f1ou o British Hill Climb Championship ao volante dun Cooper-Climax T53, preparada polo compa\u00f1eiro e rival de equipo de Patsy Burt de PMB Garages. Arthur Owen competiu no Gran Premio de Macau en 1962 nun monopraza de Cooper, clasific\u00e1ndose na pole position pero estrel\u00e1ndose no inicio da carreira. Terminou terceiro no primeiro Gran Premio do Xap\u00f3n, realizado en Suzuka o 3 e 4 de maio de 1963, pilotando un autom\u00f3bil Lotus 23.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "404939", "revid": "32797", "url": "https://gl.wikipedia.org/wiki?curid=404939", "title": "Pepy G. Clavijo", "text": "Josefa Gonz\u00e1lez Clavijo, nada en Los Barrios (provincia de C\u00e1diz) o 2 de xu\u00f1o de 1934, \u00e9 unha escritora galega de orixe andaluza, m\u00e1is co\u00f1ecida como Pepy G. Clavijo.\nTraxectoria.\nFilla de pai militar, de nena viviu en Assilah (Protectorado Espa\u00f1ol de Marrocos). Instalouse coa s\u00faa familia en Pontevedra en 1950. Estudou Maxisterio na Escola Normal de Pontevedra, e deu clase nas Academias Helenes e Minerva at\u00e9 que aprobou oposici\u00f3ns ao ensino p\u00fablico. Despois deu clase nos colexios de Vilalonga (Sanxenxo), Quintela (Moa\u00f1a) e O Toural (Vilaboa) at\u00e9 a s\u00faa xubilaci\u00f3n en 2004.\nComezou a publicar unha secci\u00f3n en \"Diario de Pontevedra\" sobre os nomes das r\u00faas da vila pontevedresa. En 1996 unha escolma de 98 deses nomes foi publicada pola Deputaci\u00f3n de Pontevedra, con ilustraci\u00f3ns de Juan Carlos Vilar. En 2008 apareceu unha edici\u00f3n ampliada con 173 r\u00faas Publicou tam\u00e9n outros libros de poes\u00eda e relatos, as\u00ed como un volume sobre as igrexas e mosteiros de Pontevedra.\nParticipou en numerosos recitais. Dirixe o grupo de teatro da Asociaci\u00f3n de Amas de Casa e Consumidores de Pontevedra.\nVida persoal.\nEn 1952 casou con Fernando Est\u00e9vez L\u00f3pez (fillo da mestra Milagros L\u00f3pez Blanco), e tiveron unha filla e dous fillos."}
{"id": "404940", "revid": "1131", "url": "https://gl.wikipedia.org/wiki?curid=404940", "title": "Josefa Gonz\u00e1lez Clavijo", "text": ""}
{"id": "404941", "revid": "1131", "url": "https://gl.wikipedia.org/wiki?curid=404941", "title": "Pol\u00edgono do Ceao", "text": ""}
{"id": "404942", "revid": "5749", "url": "https://gl.wikipedia.org/wiki?curid=404942", "title": "Auchel", "text": ""}
{"id": "404943", "revid": "5749", "url": "https://gl.wikipedia.org/wiki?curid=404943", "title": "\u00c9vrecy", "text": ""}
{"id": "404946", "revid": "89787", "url": "https://gl.wikipedia.org/wiki?curid=404946", "title": "David DiVincenzo", "text": "David P. DiVincenzo, nado en Filadelfia (Pensilvania) en 1959, \u00e9 un f\u00edsico te\u00f3rico estadounidense vinculado a diversas universidades e centros de investigaci\u00f3n europeos.\nXunto con Daniel Loss, da Universidade de Basilea, en Su\u00edza, propuxo en 1997 o chamado \"computador cu\u00e1ntico Loss-DiVincenzo\" (ou \"computador cu\u00e1ntico \"spin-qubit\"), que utilizar\u00eda spins de electr\u00f3ns en puntos cu\u00e1nticos como qubits.\nTraxectoria.\nDiVincernzo doutorouse en 1983 en Enxe\u00f1ar\u00eda el\u00e9ctrica na Universidade de Pensilvania, e entre ese ano e 1985 fixo unha estad\u00eda posdoutoral na Universidade Cornell, no Estado de Nova York.\nEntre 1985 e 2011 foi membro do equipo de investigaci\u00f3n do IBM Watson Research Center en Nova York.\nDe 2011 a 2017 foi o director do Instituto de Nanoelectr\u00f3nica Te\u00f3rica (\"Forschungszentrum\") no Peter Gr\u00fcnberg Institute en J\u00fclich, Alema\u00f1a, e profesor no Instituto de Informaci\u00f3n Cu\u00e1ntica da Universidade T\u00e9cnica de Aquisgr\u00e1n.\nEn 2017 entrou a formar parte do equipo de investigaci\u00f3n de cu\u00e1ntica no QuTech, da Universidade de Tecnolox\u00eda de Delft, onde tam\u00e9n desenvolven o seu labor outros destacados investigadores en F\u00edsica cu\u00e1ntica, como os profesores Kouwenhoven ou Terhal.\nOs Criterios de DiVincenzo.\nEn 1996, durante o seu per\u00edodo no centro de investigaci\u00f3n de IBM en Nova York, publicou o seu artigo \"Topics in Quantum Computing\", onde se propu\u00f1an os cinco requisitos para a creaci\u00f3n dunha computadora cu\u00e1ntica, que desde ent\u00f3n se co\u00f1ecen como Criterios de DiVincenzo (\"DiVincenzo Criteria\"). Isto supuxo un importante pulo na investigaci\u00f3n experimental para o desnvolvemento dun computador cu\u00e1ntico real e utilizable.\nOs criterios de DiVincenzo son os seguintes:\nPara a comunicaci\u00f3n cu\u00e1ntica (transmisi\u00f3n de quibits intactos dun sitio a outro), c\u00f3mpre satisfacer dous criterios adicionais:\nPublicaci\u00f3ns salientables.\n\u00c1 parte das citadas na secci\u00f3n de \"Notas\":"}
{"id": "404947", "revid": "5863", "url": "https://gl.wikipedia.org/wiki?curid=404947", "title": "Bielorrusia", "text": ""}
{"id": "404949", "revid": "5863", "url": "https://gl.wikipedia.org/wiki?curid=404949", "title": "Subdivisi\u00f3ns de Bielorrusia", "text": ""}
{"id": "404950", "revid": "5863", "url": "https://gl.wikipedia.org/wiki?curid=404950", "title": "Econom\u00eda de Bielorrusia", "text": ""}
{"id": "404951", "revid": "5863", "url": "https://gl.wikipedia.org/wiki?curid=404951", "title": "Bielorrusia no Festival de Eurovisi\u00f3n", "text": ""}
{"id": "404953", "revid": "5863", "url": "https://gl.wikipedia.org/wiki?curid=404953", "title": "Bielorrusia no Festival de Eurovisi\u00f3n J\u00fanior", "text": ""}
{"id": "404958", "revid": "5863", "url": "https://gl.wikipedia.org/wiki?curid=404958", "title": "Emblema de Bielorrusia", "text": ""}
{"id": "404959", "revid": "5863", "url": "https://gl.wikipedia.org/wiki?curid=404959", "title": "Bandeira de Bielorrusia", "text": ""}
{"id": "404960", "revid": "5863", "url": "https://gl.wikipedia.org/wiki?curid=404960", "title": "Selecci\u00f3n de f\u00fatbol de Bielorrusia", "text": ""}
{"id": "404961", "revid": "12452", "url": "https://gl.wikipedia.org/wiki?curid=404961", "title": "Himno de Bielorrusia", "text": ""}
{"id": "404962", "revid": "5863", "url": "https://gl.wikipedia.org/wiki?curid=404962", "title": "Brest, Bielorrusia", "text": ""}
{"id": "404965", "revid": "1131", "url": "https://gl.wikipedia.org/wiki?curid=404965", "title": "Aeroporto de Plovdiv", "text": "O aeroporto de Plovdiv \u00e9 o aeroporto que serve \u00e1 segunda cidade m\u00e1is grande de Bulgaria, Plovdiv. \u00c9 o cuarto aeroporto m\u00e1is concorrido do pa\u00eds, despois dos de Sof\u00eda, Burgas e Varna. Tam\u00e9n \u00e9 co\u00f1ecido como aeroporto de Plovdiv Krumovo, por unha pequena vila ao lado do mesmo situada a 6 quil\u00f3metros ao sueste de Plovdiv.\nO aeroporto de Plovdiv serve \u00e1 estaci\u00f3ns de esqu\u00ed pr\u00f3ximas de Bansko, Pamporovo e Borovets, e polo tanto opera principalmente voos ch\u00e1rter durante a estaci\u00f3n de inverno, dende finais de decembro ata marzo. Principalmente opera voos ch\u00e1rter cara o Reino Unido e Rusia. Tam\u00e9n xoga un papel importante en caso de emerxencias e \u00e9 usado ocasionalmente como aeroporto alternativo para o de Sof\u00eda, que se atopa a uns 150 quil\u00f3metros de distancia."}
{"id": "404978", "revid": "1131", "url": "https://gl.wikipedia.org/wiki?curid=404978", "title": "Aeroporto internacional Ivato", "text": "O Aeroporto internacional Ivato \u00e9 o principal aeroporto que serve a Antananarivo, a capital de Madagascar. Est\u00e1 situado a 16 quil\u00f3metros ao noroeste do centro da cidade. O aeroporto de Ivato \u00e9 o principal centro de conexi\u00f3ns para Air Madagascar."}
{"id": "404981", "revid": "865", "url": "https://gl.wikipedia.org/wiki?curid=404981", "title": "Aeroporto Internacional Ivato", "text": ""}
{"id": "404994", "revid": "1131", "url": "https://gl.wikipedia.org/wiki?curid=404994", "title": "Aeroporto de Gander", "text": "O aeroporto internacional de Gander \u00e9 un aeroporto situado en Gander, na provincia canadense de Terra Nova e Labrador. Est\u00e1 operado pola Gander International Airport Authority. A Base A\u00e9rea de Gander comparte o aer\u00f3dromo pero \u00e9 unha entidade separada do aeroporto."}
{"id": "404996", "revid": "98629", "url": "https://gl.wikipedia.org/wiki?curid=404996", "title": "X10 (protocolo)", "text": "X10 (protocolo) \u00e9 un conxunto de normas e sinais empregadas para o control de dispositivos electr\u00f3nicos empregando a rede el\u00e9ctrica da casa (230v ou 120v). O X10 foi creado en 1975 pola empresa escocesa Pico Electronics de Glenrothes."}
{"id": "405007", "revid": "1131", "url": "https://gl.wikipedia.org/wiki?curid=405007", "title": "Dares Frixio", "text": "Dares Frixio \u00e9 o suposto autor do libro \"De excidio troiae historia\" (\"Historia da destruci\u00f3n de Troia\"), traduci\u00f3n latina do s\u00e9culo VI dun orixinal grego que trataba da Guerra de Troia.\nNo s\u00e9culo II, Claudio Eliano d\u00e1 a noticia de que con anterioridade \u00e1 \"Il\u00edada\" atribu\u00edda a Homero houbo outra composta por Dares en lingua frixia. Este dato \u00e9 inveros\u00edmil en cando \u00e1 antig\u00fcidade da obra, pero permite supor que este autor se baseaba na existencia dun orixinal grego na s\u00faa \u00e9poca que poder\u00eda ser logo resumido e traducido ao lat\u00edn para obter como resultado a \"Historia da destruci\u00f3n de Troia\".\nNo libro n\u00e1rranse os feitos desde a visi\u00f3n troiana, e sometendo \u00e1 \"Il\u00edada\" a unha revisi\u00f3n hist\u00f3rica que elimina toda intervenci\u00f3n dos deuses, nun intento de verosimilitude, indicando como motivos rivalidades amorosas. Dic\u00edase deste libro que era unha traduci\u00f3n latina da obra de Dares Frixio. Durante moito tempo atribu\u00eduse a Cornelio Nepote, e dic\u00edase que o dedicou ao historiador Salustio; pero a linguaxe do libro \u00e9 moi posterior ao da \u00e9poca de Nepote, e talvez haxa que datalo no s\u00e9culo V.\nO libro deste suposto \u00abDares Frixio\u00bb senta un antecedente aut\u00f3nomo acerca da Guerra de Troia, independente \u00e1 de Homero. Isto \u00e9 o que fai a diferenza e a novidade sobre o asunto. Sobre este particular sustent\u00e1ronse varias opini\u00f3ns respecto diso no ambiente dos estudos cl\u00e1sicos. O punto \u00e9 que o autor romano compuxo en lat\u00edn resumos en verso da \"Il\u00edada\" de Homero, destinados ao ensino como o far\u00eda calquera profesor de literatura. O dito fin pedag\u00f3xico pode detectarse debido ao ton did\u00e1ctico.\nO autor concentrouse en verter do grego ao lat\u00edn textos perdidos que pretend\u00edan ser orixinais, in\u00e9ditas e copiosas cr\u00f3nicas de primeira man da Guerra de Troia. Ditas \"variaci\u00f3ns\" non son m\u00e1is que emulaci\u00f3ns das pasaxes hom\u00e9ricas, facendo par\u00e1frases do sentido do texto orixinal.\nConta a versi\u00f3n dun combatente troiano (Dares o frixio) sobre a destruci\u00f3n de Troia, con testemu\u00f1os supostamente coet\u00e1neos e aut\u00e9nticos de soldados que loitaron en Troia en bandos contrarios. Existe outra versi\u00f3n e temos outro nome co cal se denomina a identidade do autor romano: Dares (\"De excidio Troiae historia\") e Dictis o Cretense (\"Ephemeris belli troiani\"). En realidade tr\u00e1tase de dous exercicios ret\u00f3ricos da Antig\u00fcidade tard\u00eda que nos presentan unha versi\u00f3n da lenda troiana allea ao imaxinario hom\u00e9rico.\nO nome de Dares aparece na \"Il\u00edada\" como o dun sacerdote de Hefesto en Troia. Na \"Eneida\", Dares \u00e9 o nome dun troiano que participa nos xogos f\u00fanebres en honra de Anquises. Con todo, non hai datos que permitan identificar estes personaxes co pretendido autor da obra literaria.\nNa traduci\u00f3n ao castel\u00e1n do \"Poema de Troia\" de Beno\u00eet de Sainte-Maure chamada \"Versi\u00f3n de Afonso XI\", lese queIsto demostra tam\u00e9n que na Idade Media se co\u00f1ec\u00eda a versi\u00f3n \"Ilias latina\", a\u00ednda que non se seguiu a Homero, sen\u00f3n a Dictis Cretense (s. IV) e a Dares Frixio (s. VI) ata que se fixo unha boa traduci\u00f3n do grego ao lat\u00edn: a de Leoncio Pilato, terminada cara ao ano 1360.\nA obra en Espa\u00f1a.\nNa Biblioteca Nacional de Madrid (Sig.: MS/9847) cons\u00e9rvase un manuscrito adquirido por Seraf\u00edn Est\u00e9banez Calder\u00f3n en 1839, e entregado \u00e1 mesma.\nNon cont\u00e9n pr\u00f3logo nin aprobaci\u00f3ns. Entre 1596 e 1597, consegue o privilexio para a s\u00faa publicaci\u00f3n, privilexio e libro que vende o 20 de xaneiro ao libreiro Juan Garc\u00eda, de Alcal\u00e1 de Henares. Neste libro puido basearse outro moi co\u00f1ecido naquela \u00e9poca: o \"Libro de Alexandre\", an\u00f3nimo, escrito de forma amena como un libro de cabalar\u00edas."}
{"id": "405010", "revid": "65337", "url": "https://gl.wikipedia.org/wiki?curid=405010", "title": "Barbara M. Terhal", "text": ""}
{"id": "405012", "revid": "65337", "url": "https://gl.wikipedia.org/wiki?curid=405012", "title": "David P. DiVincenzo", "text": ""}
{"id": "405017", "revid": "65337", "url": "https://gl.wikipedia.org/wiki?curid=405017", "title": "Divincenzo Criteria", "text": ""}
{"id": "405018", "revid": "23204", "url": "https://gl.wikipedia.org/wiki?curid=405018", "title": "Pobo bielorruso", "text": ""}
{"id": "405020", "revid": "23204", "url": "https://gl.wikipedia.org/wiki?curid=405020", "title": "Belarusos", "text": ""}
{"id": "405021", "revid": "1131", "url": "https://gl.wikipedia.org/wiki?curid=405021", "title": "Aeroporto de Darwin", "text": "O aeroporto internacional de Darwin \u00e9 o aeroporto m\u00e1is concorrido que serve ao Territorio do Norte e o d\u00e9cimo m\u00e1is concorrido de Australia. \u00c9 o \u00fanico aeroporto que serve \u00e1 cidade de Darwin. Est\u00e1 situado nos suburbios do norte da cidade, a 8 quil\u00f3metros do seu centro. Comparte as pistas coa Base A\u00e9rea de Darwin da Real Forza A\u00e9rea de Australia. Ten unha terminal internacional, unha dom\u00e9stica e unha de carga. No ano 2017 usaron as s\u00faas instalaci\u00f3ns un total de 2 076 962 pasaxeiros."}
{"id": "405024", "revid": "89787", "url": "https://gl.wikipedia.org/wiki?curid=405024", "title": "Fari\u00f1a (libro)", "text": "Fari\u00f1a \u00e9 un libro escrito polo xornalista Nacho Carretero, publicado en setembro de 2015 pola editorial Libros del K.O. At\u00e9 marzo de 2018 vendera 30\u00a0000 exemplares en 10 edici\u00f3ns. Nese mes ordenouse o cesamento da s\u00faa comercializaci\u00f3n. A partir do libro f\u00edxose unha serie de televisi\u00f3n tam\u00e9n co nome de \"Fari\u00f1a\", amais dunha novela gr\u00e1fica debuxada por Lu\u00eds Bustos e unha obra de teatro dirixida por Tito Asorey. Foi traducido ao galego e ao portugu\u00e9s.\nDescrici\u00f3n.\nFari\u00f1a \u00e9 o nome co que se co\u00f1ece coloquialmente a coca\u00edna e por extensi\u00f3n t\u00f3dalas drogas en po en Galiza. O libro est\u00e1 estruturado en doce cap\u00edtulos, e narra o narcotr\u00e1fico en Galiza, desde os comezos do contrabando na costa da Morte e A Raia at\u00e9 a actualidade, con especial atenci\u00f3n \u00e1 d\u00e9cada de 1980, cando do contrabando de tabaco se pasou ao tr\u00e1fico de haxix e coca\u00edna nas r\u00edas Baixas.\nCausas legais.\nO exalcalde do Grove Alfredo Bea Gondar denunciou en xaneiro de 2016 o autor e a editorial acus\u00e1ndoos de inxurias e calumnias, e pediu a aplicaci\u00f3n do artigo 738.1 da Lei de Procesamento Civil. A xu\u00edza Alejandra Fontana do xulgado de instruci\u00f3n n\u00famero 7 de Collado Villalba ordenou o 5 de marzo de 2018 o secuestro do libro \"Fari\u00f1a\", tam\u00e9n en soporte dixital, despois de facer un dep\u00f3sito de 10 mil euros o demandante. O exalcalde do Grove aparece citado en tres li\u00f1as do libro. O 22 de xu\u00f1o de 2018 a Audiencia Provincial de Madrid levantou o secuestro do libro. En xullo foi rexeitada a acusaci\u00f3n, e Bea Gondar foi condenado a pagar os custos do xu\u00edzo. O autor foi absolto ao considerar finalmente a xu\u00edza que o contido do libro era veraz, froito dunha \"importante labor de investigaci\u00f3n\", e que non se vulnerara o dereito \u00e1 honra do exalcalde.\nEntrementres, o Gremio de Librer\u00edas de Madrid puxo unha ferramenta dixital que permit\u00eda ler \"Fari\u00f1a\" a trav\u00e9s da obra \"Don Quixote\", mais o 23 de marzo o xulgado 7 de Collado-Villalba ordenou o peche da p\u00e1xina web. \nEn xu\u00f1o de 2020 Bea Gondar foi condenado a indemnizar a Nacho Carretero con m\u00e1is de 3000 \u20ac e \u00e1 editorial do libro con m\u00e1is de 13000 \u20ac, polos danos e perdas ocasionados polo secuestro xudicial do libro.\nEdici\u00f3ns.\nO libro foi editado en capa branda con lapelas, cunha faixa despregable con mapas, diagramas e citas. A portada, dese\u00f1ada por Artur Galocha, representa un fardo de coca\u00edna aberto. Ao final do texto incl\u00fae mapas coa distribuci\u00f3n dos clans, un \u00edndice onom\u00e1stico de persoas, clans e operaci\u00f3ns, bibliograf\u00eda e agradecementos. No inicio incl\u00fae unha cita de Dwight D. Eisenhower sobre a liberaci\u00f3n de Auschwitz:\nA obra foi traducida ao galego por Xos\u00e9 Manuel Moo Pedrosa, e publicada por Edici\u00f3ns Xerais de Galicia. Na portada emprega a imaxe dos personaxes da serie de televisi\u00f3n, cunha foto de Jaime Olmedo. Non obstante, a edici\u00f3n non chegou a ser distribu\u00edda ata finais de xu\u00f1o, cando Xerais anunciou a posta \u00e1 venda da edici\u00f3n en galego despois da autorizaci\u00f3n xudicial. O texto foi tam\u00e9n traducido ao portugu\u00e9s e publicado pola editorial Desassossego en xu\u00f1o de 2018."}
{"id": "405025", "revid": "23204", "url": "https://gl.wikipedia.org/wiki?curid=405025", "title": "Lingua bielorrusa", "text": ""}
{"id": "405027", "revid": "1131", "url": "https://gl.wikipedia.org/wiki?curid=405027", "title": "Aeroporto de Kassel", "text": "O aeroporto de Kassel , anteriormente aeroporto de Kassel-Calden,[2] \u00e9 un aeroporto internacional menor alem\u00e1n que serve \u00e1 cidade de Kassel, no estado de Hesse. Est\u00e1 situado a 1,9 quil\u00f3metros ao oeste de Calden e a 16,7 ao noroeste de Kassel. \u00c9 usado principalmente para aviaci\u00f3n xeral e executiva. Nas s\u00faas instalaci\u00f3ns hai unha escola de voo, unha escola de ultralixeiros e unha escola de paracaidismo."}
{"id": "405029", "revid": "23204", "url": "https://gl.wikipedia.org/wiki?curid=405029", "title": "Bleona", "text": "Bleona Qereti, nada en Kor\u00e7\u00eb o 14 de maio de 1979, \u00e9 unha cantante albanesa."}
{"id": "405031", "revid": "23204", "url": "https://gl.wikipedia.org/wiki?curid=405031", "title": "Sof\u00eda Novoa", "text": "Sof\u00eda Novoa Ortiz, nada en Vigo o 16 de maio de 1902 e finada en Madrid o 3 de xaneiro de 1987, foi unha music\u00f3loga e mestra galega.\nTraxectoria.\nFilla de Joaqu\u00edn Novoa Barros, republicano socialista e anticlerical, mais ante todo un amante da m\u00fasica e membro fundador da \"Sociedad Filarm\u00f3nica de Vigo\" da que foi presidente. Estudou o bacharelato en Vigo onde tam\u00e9n iniciou os estudos musicais en 1912, primeiro con Jos\u00e9 Capell i Mart\u00ed, despois con M\u00f3nico Garc\u00eda de la Parra e posteriormente coa pianista viguesa e amiga e veci\u00f1a da familia Mar\u00eda Luisa Sanjurjo de Oza. A s\u00faa infancia estivo marcada por esa actividade do seu pai e pola s\u00faa casa pasaron m\u00fasicos como Jos\u00e9 Iturbe, Alfred Cortot, Enrique Arb\u00f3s ou Wanda Landowska. \nTrala primeira guerra mundial marchou a Madrid para continuar cos seus estudos seguindo o exemplo de Mar\u00eda Sanjurjo. Asistiu a clases particulares de piano con Pilar de la Mora e de harmon\u00eda con Benito Garc\u00eda de la Parra, irm\u00e1n de M\u00f3nico, examin\u00e1ndose por libre no Real Conservatorio de Madrid. Durante a s\u00faa estad\u00eda de cinco anos en Madrid aloxouse na Residencia de Se\u00f1oritas, o primeiro centro oficial de Espa\u00f1a de educaci\u00f3n universitaria para mulleres, onde fixo amizade con Olimpia Valencia. e gozou do favor da s\u00faa directora, Mar\u00eda de Maeztu. Durante a s\u00faa estad\u00eda na residencia co\u00f1ece ao compositor Jes\u00fas Bal y Gay co que comparte o seu interese polo folclore musical galego, interese que xa part\u00eda da amizade do seu pai con Casto Sampedro Folgar. En 1925 titulouse en Solfexo, Harmon\u00eda e Piano con premio extraordinario. Ampliou estudos en Lisboa, e logo en Par\u00eds na \u00c9cole Normale de Musique coa compositora Nadia Boulanger, piano con Alfred Cortot e tam\u00e9n estudou a ximnasia r\u00edtmica Dalcroze. Al\u00ed frecuentou a casa de Andr\u00e9s Gaos e Joaqu\u00edn Nin compartindo veladas con Enrique Arb\u00f3s, Joaqu\u00edn Rodrigo, \u00d3scar Espl\u00e1 e o propio Alfred Cortot e moitos outros m\u00fasicos.\nEn 1930 Mar\u00eda de Maetzu ofr\u00e9celle o posto de profesora no Instituto-Escuela da Residencia de Se\u00f1oritas, traballo que completou co de profesora no Instituto Internacional de Madrid onde puxo en pr\u00e1ctica o m\u00e9todo Dalcroze grazas \u00e1 formaci\u00f3n recibida en Par\u00eds.\nO golpe de Estado de 1936 colleuna en Vigo e truncou a s\u00faa marcha a Su\u00edza para estudar con Boulanger e Dalcroze cunha bolsa de estudos. Por medio dos seus contactos portugueses preparou a s\u00faa fuxida do pa\u00eds. En 1937, durante a guerra civil espa\u00f1ola, marchou aos Estados Unidos de Am\u00e9rica \u00e1 Universidade de Columbia. Nas s\u00faas viaxes a Espa\u00f1a rematou a s\u00faa licenciatura e doutoramento da Universidade Complutense de Madrid con Rafael Lapesa en 1949. Despois marchou ao Vassar College onde exercer\u00eda como profesora de espa\u00f1ol at\u00e9 a s\u00faa xubilaci\u00f3n e onde coincidiu con outras exiliadas como Pilar de Madariaga, Carmen de Zulueta, Margarita Mallo e Isabel Garc\u00eda Lorca. O seu grupo de amigas m\u00e1is \u00edntimas conf\u00f3rmano Marina Romero, que co\u00f1ece desde que estudaba piano en Madrid, a s\u00faa alumna Manola S\u00e1nchez Escamilla, sobri\u00f1a de Gloria Giner de los R\u00edos, e Pilar de Madariaga.\nTrala s\u00faa xubilaci\u00f3n en 1967, volve a Espa\u00f1a e vive en Madrid no mesmo edificio que Manola e Marina pasando os ver\u00e1ns en Vigo. Con problemas de mobilidade e neurol\u00f3xicos, a s\u00faa sa\u00fade se vai resentindo e morre en Madrid aos 85 anos de idade. As s\u00faas cinzas est\u00e1n no cemiterio de Cangas.\nReco\u00f1ecementos.\nNa s\u00faa honra crearonse os Premios Sof\u00eda Novoa, que pretenden fomentar, consolidar e dar a co\u00f1ecer a inclusi\u00f3n da perspectiva de x\u00e9nero nos traballos de fin de m\u00e1ster e fin de grao realizados na Universidade de Vigo nos campus de Vigo e de Pontevedra."}
{"id": "405033", "revid": "45895", "url": "https://gl.wikipedia.org/wiki?curid=405033", "title": "Dosidicus gigas", "text": ""}
{"id": "405039", "revid": "23204", "url": "https://gl.wikipedia.org/wiki?curid=405039", "title": "Lista de primeiros ministros de Bielorrusia", "text": ""}
{"id": "405071", "revid": "89787", "url": "https://gl.wikipedia.org/wiki?curid=405071", "title": "J\u0101nis Timma", "text": "J\u0101nis Timma, nado en Kr\u0101slava o 2 de xullo de 1992, \u00e9 un xogador profesional de baloncesto let\u00f3n que actualmente xoga no Khimki da VTB United League. Con 2,03 metros de altura, xoga na posici\u00f3n de ala.\nTraxectoria.\nTimma foi elixido na 60\u00aa posici\u00f3n do Draft da NBA de 2013 polos Memphis Grizzlies. O 24 de xu\u00f1o de 2015, os Grizzlies traspasaron os dereitos de Timma \u00f3s Orlando Magic, a cambio de Luke Ridnour.\nO 8 de xu\u00f1o de 2017, Timma asinou un contrato de tres anos co Baskonia da Liga ACB."}
{"id": "405072", "revid": "7523", "url": "https://gl.wikipedia.org/wiki?curid=405072", "title": "Janis Timma", "text": ""}
{"id": "405073", "revid": "1131", "url": "https://gl.wikipedia.org/wiki?curid=405073", "title": "Dictis Cretense", "text": "Dictis Cretense ou Dictis de Creta (), supostamente ori\u00fando de Cnosos en Creta, foi o lendario compa\u00f1eiro de Idomeneo durante a Guerra de Troia, e o presunto autor dun diario sobre os sucesos vividos, que desenvolve alg\u00fans dos mesmos materiais preparados por Homero para a \"Il\u00edada.\" Co auxe da credulidade na Antig\u00fcidade tard\u00eda, a historia do seu diario, dirixida a un p\u00fablico alexandrino erudito e sofisticado, chegou a ser considerada literalmente certa.\nPr\u00f3logo.\nNo s\u00e9culo IV un tal Q. Septimius ou Septimio Lucio publicou a \"Dictys Cretensis Ephemeridos belli Trojani\" (\u2018Dictis Cretense, cr\u00f3nica da Guerra de Troia\u2019) en seis libros, unha obra que afirmaba ser a traduci\u00f3n latina da versi\u00f3n grega. O seu principal interese reside no feito de que, a medida que o saber grego deca\u00eda e desaparec\u00eda na Europa occidental, esta e o \"De excidio troiae historia\" de Dares Frixio foron as fontes desde as que as lendas hom\u00e9ricas foron transmitidas \u00e1 literatura romanceira da Idade Media.\nUnha elaborada historia marco presentada no pr\u00f3logo ao texto latino detalla como sobreviviu o manuscrito desta obra, escrito en caracteres fenicios sobre tabo\u00ed\u00f1as de madeira de tileiro ou cortiza: dic\u00edase que estivera gardado nunha caixa de chumbo enterrada co seu autor, seguindo os seus desexos.\nO \u00abnome\u00bb grego Eupraxis significa simplemente \u2018acci\u00f3ns correctas\u2019, unha finalidade frecuente nas discusi\u00f3ns sobre \u00e9tica, e un nome incribelmente adecuado para quen achou o manuscrito.\nO pr\u00f3logo que caracteriza unha tradici\u00f3n de manuscritos \u00e9 substitu\u00eddo na outra tradici\u00f3n principal por unha carta, coma se fose escrita por un Q. Septimio Romano para un Q. Arcadio Rufo, na que o autor, dando unha versi\u00f3n condensada da historia do achado, informa ao seu amigo de que, caendo o volume nas s\u00faas mans, se viu impulsado, por diversi\u00f3n propia e para a instruci\u00f3n dos demais, a traducilo ao lat\u00edn. O editor moderno, Werner Eisenhut, conxectura que os dous grupos de manuscritos, ning\u00fan dos cales predomina claramente sobre o outro, representan d\u00faas edici\u00f3ns publicadas na Antig\u00fcidade tard\u00eda. Hai traduci\u00f3ns de novo ao grego en \u00e9poca bizantina, expresadas como historias universais, \u00e1s que Smith engade:\nC\u00f3dice e primeira edici\u00f3n impresa.\nA copia privada de Petrarca do \"Ephemeridos belli Troiani\", a s\u00faa chave cara a Homero, \u00e9 actualmente o Codex Parisinus Lat. 5690 da Biblioteca Nacional de Francia. A primeira edici\u00f3n impresa foi temper\u00e1, non posterior a 1471.\nNa biblioteca do conde G. Balleani en Jesi descubriuse un manuscrito de Dictis, en gran parte do s\u00e9culo IX, que foi descrito e recompilado por C. Annibaldi en 1907.\nOrixinal grego.\nOs investigadores modernos non se pu\u00f1an de acordo sobre se chegou a existir alg\u00fan orixinal grego, pero todas estas d\u00fabidas foron disipadas polo descubrimento dun fragmento grego nos papiros de Oxirrinco achado por Bernard Grenfell e Arthur Hunt en 1899-1900. Isto revelou que a versi\u00f3n latina era traduci\u00f3n fiel. "}
{"id": "405076", "revid": "624", "url": "https://gl.wikipedia.org/wiki?curid=405076", "title": "Dictis de Creta", "text": ""}
{"id": "405079", "revid": "23204", "url": "https://gl.wikipedia.org/wiki?curid=405079", "title": "Rep\u00fablica de Belar\u00fas", "text": ""}
{"id": "405083", "revid": "104999", "url": "https://gl.wikipedia.org/wiki?curid=405083", "title": "Premio Mar\u00eda Josefa Wonenburger Planells", "text": "O Premio Mar\u00eda Josefa Wonenburger Planells \u00e9 un galard\u00f3n con car\u00e1cter anual creado en 2007 pola Unidade de Muller e Ciencia de Galicia da Xunta de Galicia para reco\u00f1ecer os traballos pioneiros de cient\u00edficas galegas salientables na s\u00faa \u00e1rea de co\u00f1ecemento.\nO premio leva o nome da matem\u00e1tica galega Mar\u00eda Josefa Wonenburger Planells, xa que foi pioneira e referente feminino internacional no eido das ciencias.\nPremiadas.\nEst\u00e1 \u00e9 a lista das premiadas \nV\u00e9xase tam\u00e9n.\nOutros artigos.\nMar\u00eda Wonenburger"}
{"id": "405088", "revid": "89787", "url": "https://gl.wikipedia.org/wiki?curid=405088", "title": "De excidio et conquestu Britanniae", "text": "De Excidio et Conquestu Britanniae (lat\u00edn para \"Sobre a Ru\u00edna e Conquista de Britania\"), \u00e9 unha obra escrita no s\u00e9culo VI polo cl\u00e9rigo britano Xildas. \u00c9 un serm\u00f3n en tres partes, que condena os actos dos contempor\u00e1neos de Xildas, tanto seculares como relixiosos, a quen culpa da lament\u00e1bel situaci\u00f3n da Britania posromana. \u00c9 unha das m\u00e1is importantes fontes para a historia de Gran Breta\u00f1a nos s\u00e9culos V e VI, xa que \u00e9 a \u00fanica fonte significativa para o per\u00edodo escrito por un case contempor\u00e1neo dos feitos descritos.\nA parte I cont\u00e9n unha narraci\u00f3n da historia Brit\u00e1nica desde a conquista Romana ao tempo de Xildas; incl\u00fae referencias a Ambrosio Aureliano e a vitoria britana contra os sax\u00f3ns na Batalla de Mons Badonicus. A parte II \u00e9 unha condena de cinco reis polos seus numerosos pecados, inclu\u00edndo tanto figuras escuras como relativamente ben documentadas, tales como Maelgwn Gwynedd. A parte III \u00e9 un ataque similar ao clero britano da \u00e9poca.\nHistoria.\nO traballo de Xildas \u00e9 de grande importancia para os historiadores, porque a pesar de que non est\u00e1 pensado principalmente como un texto hist\u00f3rico, \u00e9 case a \u00fanica fonte sobrevivente. D\u00e1tase habitualmente ao redor de 540, pero agora consid\u00e9rase que pode ser sensibelmente anterior, no primeiro cuarto do s\u00e9culo VI ou mesmo antes.\nA pretensi\u00f3n de Xildas era predicar aos seus contempor\u00e1neos \u00e1 maneira dun profeta do antigo testamento, non escribir un relato para a posteridade. Por tanto, d\u00e1 detalles hist\u00f3ricos onde serve ao seu prop\u00f3sito; por exemplo, ofrece unha das primeiras descrici\u00f3ns da Muralla dHa Ad\u00e1n o seecadra dz o Muro de Antonino, a pesar de que o seu relato \u00e9 moi impreciso. Con todo, omite os detalles que non contrib\u00faen \u00e1 s\u00faa mensaxe; \u00e9 constantemente vago, dando alg\u00fans nomes e non datas concretas. No entanto, \"De Excidio\" segue sendo un traballo importante, non s\u00f3 para a historia medieval, sen\u00f3n tam\u00e9n para a historia Brit\u00e1nica en xeral.\nEn \"De Excidio et Conquestu Britanniae\", Xildas menciona que o ano do seu nacemento foi o mesmo ano da Batalla de \"Mons Badonicus\", que poder\u00eda ter ocorrido en 482. O estilo ret\u00f3rico de Xildas indica unha educaci\u00f3n cl\u00e1sica latina que dificilmente poder\u00eda estar dispo\u00f1\u00edbel para os britanos despois do s\u00e9culo V. Os \"Annales Cambriae\" dan o ano 570 como data da s\u00faa morte; con todo, os \"Anais de Tigernach\" sit\u00faana en 569.\nO tratado de Xildas foi publicado por primeira vez en 1525 por Polidoro Virxilio, pero con moitas alteraci\u00f3ns e omisi\u00f3ns. Foi reimpresa con frecuencia no Continente durante o s\u00e9culo XVI, e unha ou d\u00faas veces desde ent\u00f3n.\nResumo.\nParte I.\nA primeira parte consta da explicaci\u00f3n de Xildas acerca da s\u00faa obra e unha breve narraci\u00f3n da Britania Romana desde a s\u00faa conquista at\u00e9 a \u00e9poca de Xildas.\nA parte I \u00e9 particularmente not\u00e1bel como a primeira fonte en mencionar a Ambrosio Aureliano, unha figura importante da tradici\u00f3n britana \u00e1 que se lle atrib\u00fae o xiro da marea contra a invasi\u00f3n anglosaxoa. Tam\u00e9n cont\u00e9n a primeira menci\u00f3n da vitoria britana na Batalla de \"Mons Badonicus\".\nParte II.\nA segunda parte consta dunha condena de cinco reis britanos, e como \u00e9 a \u00fanica informaci\u00f3n contempor\u00e1nea acerca deles, \u00e9 de particular interese para os estudosos da historia brit\u00e1nica. Xildas utiliza as bestas aleg\u00f3ricas do Libro de Daniel e o Libro da Revelaci\u00f3n, equiparando aos reis \u00e1s bestas descritas: un le\u00f3n, un leopardo, un oso e un drag\u00f3n. Os reis vilipendiados por Xildas son:\nA raz\u00f3n da desafecci\u00f3n de Xildas por estes individuos \u00e9nos desco\u00f1ecida. Foi selectivo na elecci\u00f3n dos reis, como el non ti\u00f1a comentarios sobre os reis doutros reinos brit\u00e1nicos que prosperaban na \u00e9poca, tales como Rheged, Gododdin, Elmet, Pengwern/Powys, ou os reinos situados no sur da actual Inglaterra.\nParte III.\nA terceira parte comeza coas palabras, \"Britania ten sacerdotes, pero son parvos; numerosos ministros, pero son desvergonzados; cl\u00e9rigos, pero son astutos ladr\u00f3ns.\" Xildas contin\u00faa a s\u00faa xeremiada contra o clero da s\u00faa \u00e9poca, pero non menciona explicitamente ning\u00fan nome nesta secci\u00f3n, e non lanza luz ningunha sobre a historia da igrexa Cristi\u00e1 neste per\u00edodo.\nLegado no per\u00edodo anglosax\u00f3n.\nTras a conquista de Britania descrita en \"De excidio\", Xildas continuou sendo un importante modelo para escritores anglosax\u00f3ns tanto en lat\u00edn como en ingl\u00e9s. A \"Historia ecclesiastica gentis Anglorum\" de Beda bas\u00e9ase en gran medida no relato de Xildas sobre as invasi\u00f3ns anglosaxoas, e extrae as implicaci\u00f3ns das teses da perda do favor divino polos britanos para suxerir que cambiase o seu favor cara aos agora cristi\u00e1ns anglosax\u00f3ns.\nNas \u00faltimas fases do anglosax\u00f3n, os escritos de Xildas serven de modelo para o tratamento que Alcuin fai as invasi\u00f3ns viquingas, en particular, das s\u00faas cartas relacionadas co saqueo de Lindisfarne no ano 793. A invocaci\u00f3n de Xildas como exemplo hist\u00f3rico serve para suxerir a idea da reforma moral e relixiosa como remedio para as invasi\u00f3ns. As\u00ed mesmo, Wulfstan de York bas\u00e9ase en Xildas para os seus serm\u00f3ns.\nOutras implicaci\u00f3ns hist\u00f3ricas.\nO traballo de Xildas \u00e9 importante por raz\u00f3ns m\u00e1is al\u00f3 da informaci\u00f3n hist\u00f3rica que el lles proporciona. No momento en que Xildas escribe, exist\u00eda unha igrexa Cristi\u00e1 en Britania. Xildas utiliza o lat\u00edn para dirixirse aos gobernantes aos que increpa e considera aos britanos, polo menos en certo grao, como cidad\u00e1ns romanos, pese ao colapso da autoridade imperial. En 597, cando Santo Agosti\u00f1o chegou a Kent, Inglaterra estaba poboada polos anglosax\u00f3ns pag\u00e1ns, e os novos gobernantes non se consideraban xa cidad\u00e1ns romanos."}
{"id": "405089", "revid": "4817", "url": "https://gl.wikipedia.org/wiki?curid=405089", "title": "Ulysses (sonda espacial)", "text": "Ulysses foi unha sonda espacial conxunta da ESA e da NASA lanzada no transbordador espacial Discovery na misi\u00f3n STS-41 desde o Centro de Lanzamento de Cabo Ca\u00f1averal o 6 de outubro de 1990.\nCaracter\u00edsticas.\nA misi\u00f3n de Ulysses, orixinalmente denominada \"International Solar Polar Mission\" (ISPM), foi estudar as caracter\u00edsticas solares a altas latitudes, en especial as propiedades do vento solar, o campo magn\u00e9tico interplanetario, os raios c\u00f3smicos gal\u00e1cticos e o gas neutro interestelar, as\u00ed como a composici\u00f3n das part\u00edculas cargadas e a s\u00faa aceleraci\u00f3n. Entre os instrumentos at\u00f3panse dous magnet\u00f3metros, dous detectores de plasma do vento solar, un instrumento de ondas de radio e plasma, tres detectores de part\u00edculas cargadas, un sensor de gas neutro interestelar, un detector de raios gamma e raios X e un detector de po c\u00f3smico. O sistema de comunicaci\u00f3ns tam\u00e9n foi usado para recoller datos cient\u00edficos.\nA nave foi enviada cara X\u00fapiter para, mediante asistencia gravitatoria, inclinar a s\u00faa \u00f3rbita e poder estudar latitudes nunca antes observadas do Sol. A nave estabiliz\u00e1base mediante xiro a 5 r.p.m. e a alimentaci\u00f3n el\u00e9ctrica era proporcionada por un \u00fanico xerador termoel\u00e9ctrico de radiois\u00f3topos."}
{"id": "405091", "revid": "72012", "url": "https://gl.wikipedia.org/wiki?curid=405091", "title": "International Solar Polar Mission", "text": ""}
{"id": "405092", "revid": "72012", "url": "https://gl.wikipedia.org/wiki?curid=405092", "title": "ISPM", "text": ""}
{"id": "405094", "revid": "98629", "url": "https://gl.wikipedia.org/wiki?curid=405094", "title": "Ana Mar\u00eda Prieto", "text": "Ana Mar\u00eda Prieto L\u00f3pez, nada en Santiago de Compostela en 1942 e finada en Becerre\u00e1 19 de xu\u00f1o de 2018, foi a primeira programadora inform\u00e1tica galega e, probabelmente, espa\u00f1ola. \nTraxectoria.\nAos 9 anos, Prieto trasladouse coa s\u00faa familia a Madrid, onde a s\u00faa nai quixo que estudara farmacia. Pero estes estudos non a convenc\u00edan e probou con outras profesi\u00f3ns, como a de dese\u00f1adora de modas, xa que lle gustaba a innovaci\u00f3n. \nA s\u00faa irm\u00e1 viu un anuncio de traballo da gran multinacional dos primeiros ordenadores IBM, e como a Ana Mar\u00eda lle apaixoaban as matem\u00e1ticas presentouse e foi seleccionada.\nAbandonou os estudos de Farmacia, e tras formarse de forma autodidacta e cuns cursos en Madrid na empresa francesa Bull, unha das primeiras multinacionais de ordenadores da \u00e9poca foi contratada pola Bull para traballar como operadora, convert\u00e9ndose en 1963 na primeira programadora da Bull e de todo Madrid (e probabelmente de toda Espa\u00f1a). \nComo programadora escrib\u00eda en COBOL e en c\u00f3digo m\u00e1quina, para preparar as novas m\u00e1quinas que chegaban a Bull.\nFoi colaboradora de varios clientes de Bull, entre eles Shell e Barreiros. Aos 21 anos estaba presente en feiras tecnol\u00f3xicas.\nEn 1969 deixou a Bull e regresou a Galicia, catro anos m\u00e1is tarde, en 1973, casou co seu noivo da infancia con quen tivo 3 fillos. Comezou a traballar na Caixa de Aforros de Santiago coas m\u00e1quinas de Philips e IBM m\u00e1is avanzadas da \u00e9poca.\nM\u00e1is tarde abandonou a s\u00faa carreira profesional para dedicarse \u00e1 familia, como ela mesmo dixo. Por\u00e9n, cando os seus fillos foron maiores, comprou para a s\u00faa propia empresa familiar (Almacenes Zoilo, en Becerre\u00e1) un microordenador, que programou para mecanizar a empresa. \nReco\u00f1ecementos.\nEn 2019 homenaxeouna o Colexio Profesional de Enxe\u00f1ar\u00eda Inform\u00e1tica de Galicia.\nO equipo inform\u00e1tico da canci\u00f3n en galego participante no concurso de m\u00fasicas xeradas por Intelixencia Artificial foi nomeado \"Ana Mar\u00eda Prieto\"."}
{"id": "405096", "revid": "72012", "url": "https://gl.wikipedia.org/wiki?curid=405096", "title": "Ana Mar\u00eda Prieto L\u00f3pez", "text": ""}
{"id": "405100", "revid": "54334", "url": "https://gl.wikipedia.org/wiki?curid=405100", "title": "Joni Mitchell", "text": "Roberta Joan \"Joni\" Mitchell, (de solteira Anderson), nada en Fort Macleod o 7 de novembro de 1943 \u00e9 unha cantante e compositora canadense. \"Rolling Stone\" considerouna \"unha dos m\u00e1is grandes compositores da historia\". Mov\u00e9ndose entre o folk, o pop, o rock e o jazz, as canci\u00f3ns de Mitchell adoitan reflectir ideas socias e ambientais ademais dos seus sentimentos sobre o romance, a confusi\u00f3n, a desilusi\u00f3n e a ledicia. Recibiu m\u00faltiples premios, inclu\u00eddos nove Grammy.\nMitchell comezou a cantar en pequenos clubs nocturnos da s\u00faa cidade, Saskatoon, Saskatchewan, e polo Canad\u00e1 occidental antes de tocar en r\u00faas e clubs de Toronto. En 1965 mudouse aos Estados Unidos e comezou a realizar xiras. Algunhas das s\u00faas canci\u00f3ns orixinais (\"Urge for Going\", \"Chelsea Morning\", \"Both Sides, Now\", \"The Circle Game\") foron versionadas por outros cantantes, permit\u00edndolle asinar con Reprise Records e gravar o seu disco debut en 1968. Establecida no sur de California, Mitchell, con canci\u00f3ns populares como \"Big Yellow Taxi\" e \"Woodstock\", axudou a definir unha era e unha xeraci\u00f3n. O seu \u00e1lbum de 1971 \"Blue\" adoita citarse entre os mellores de todos os tempos; foi considerado o 30.\u00ba mellor na listaxe de \"Rolling Stone\" dos 500 mellores \u00e1lbums do todos os tempos, a posici\u00f3n m\u00e1is alta para unha artista feminina. En 2000, \"New York Times\" escolleu \"Blue\" como un dos 25 \u00e1lbums que representaban \"puntos de inflexi\u00f3n e cumios da m\u00fasica popular do s\u00e9culo XX\". En 2017, NPR colocou \"Blue\" no n\u00famero un dunha listaxe de \u00e1lbums realizados por mulleres.\nO seu quinto disco, \"For the Roses\", estreouse en 1972. Cambiou ent\u00f3n de etiquetas e comezou a explorar ideas mel\u00f3dicas influ\u00eddas polo jazz, con exuberantes texturas pop en \"Court and Spark\", de 1974, que incl\u00fae os seus \u00e9xitos \"Help Me\" e \"Free Man in Paris\" e se converteu no seu disco m\u00e1is vendido. \nArredor de 1975, o rango vocal de Mitchell comezou a desprazarse de mezzosoprano a contralto. As s\u00faas composici\u00f3ns de piano e guitarra tam\u00e9n creceron harm\u00f3nica e ritmicamente, explorando o jazz un\u00edndoo con influencias de rock and roll, R&amp;B, m\u00fasica cl\u00e1sica e m\u00fasica do mundo. A finais da d\u00e9cada de 1970 comezou a traballar con m\u00fasicos de jazz como Jaco Pastorius, Wayne Shorter, Herbie Hancock, Pat Metheny ou Charles Mingus, que lle pediu que colaborase nas s\u00faas \u00faltimas gravaci\u00f3ns. M\u00e1is adiante virou cara ao pop, abrazou a m\u00fasica electr\u00f3nica e comprometeuse coa protesta pol\u00edtica. En 2002 recibiu o premio \u00e1 toda unha vida na 44.\u00aa edici\u00f3n dos Grammy.\nMitchell \u00e9 a \u00fanica produtora acreditada na maior\u00eda dos seus discos, inclu\u00edndo todos os seus \u00e1lbums da d\u00e9cada de 1970. Cr\u00edtica coa industria musical, deixou de facer xiras e publicou o seu disco n\u00famero 17, e supostamente \u00faltimo con canci\u00f3ns orixinais en 2007. Con ra\u00edces na arte visual, Mitchell dese\u00f1ou a maior\u00eda das car\u00e1tulas dos seus \u00e1lbums e descr\u00edbese como unha \"pintora malograda polas circunstancias\"."}
{"id": "405101", "revid": "89787", "url": "https://gl.wikipedia.org/wiki?curid=405101", "title": "O regreso", "text": "O regreso (en ) \u00e9 un filme estadounidense de 1978 dirixido por Hal Ashby e protagonizado por Jane Fonda, Jon Voight e Bruce Dern. O gui\u00f3n, de Waldo Salt e Robert C. Jones, bas\u00e9ase nunha historia de Nancy Dowd. O filme trata sobre unha muller nova, o seu marido marine e un veterano paral\u00edtico da guerra de Vietnam que ela co\u00f1ece mentres o seu home est\u00e1 embarcado. Fonda e Voight ga\u00f1aron un Oscar polas s\u00faas interpretaci\u00f3ns, mentres que Dern e Millford foron tam\u00e9n candidatos.\nFoi emitido na TVG o 10 de abril de 1992.\nPremios.\n\"O regreso\" participou no Festival de Cannes de 1978, onde Voight ga\u00f1ou o premio ao mellor actor.\nO filme ga\u00f1ou tres premios Oscar: mellor actor (Jon Voight), mellor actriz (Jane Fonda) e mellor gui\u00f3n orixinal (Waldo Salt, Robert C. Jones e Nancy Dowd). Foi candidato a outros seis Oscar, inclu\u00edndo mellor filme e mellor direcci\u00f3n."}
{"id": "405102", "revid": "47401", "url": "https://gl.wikipedia.org/wiki?curid=405102", "title": "Coming Home (filme de 1978)", "text": ""}
{"id": "405104", "revid": "75439", "url": "https://gl.wikipedia.org/wiki?curid=405104", "title": "Anita Brookner", "text": "Anita Brookner, nada en Herne Hill (Londres) o 16 de xullo de 1928 e finado o 10 de marzo de 2016 foi unha novelista, profesora e historiadora de arte brit\u00e1nica."}
{"id": "405107", "revid": "98629", "url": "https://gl.wikipedia.org/wiki?curid=405107", "title": "Amparo Alonso Betanzos", "text": "Amparo Alonso Betanzos, nada en Vigo o 10 de outubro de 1961, \u00e9 unha inform\u00e1tica galega, catedr\u00e1tica de Universidade e investigadora en intelixencia artificial.\nDurante o bienio 2016-2017 foi a presidenta da Asociaci\u00f3n Espa\u00f1ola de Inteligencia Artificial, e \u00e9 a coordinadora do grupo de investigaci\u00f3n LIDIA (Laboratorio de I+D en Intelixencia Artificial) da Facultade de Inform\u00e1tica da Coru\u00f1a.\nTraxectoria.\nFormaci\u00f3n.\nAlonso Betanzos licenciouse en Qu\u00edmica na Universidade de Santiago de Compostela e \u00e9 doutora en F\u00edsica. Tam\u00e9n cursou estudos na Universidade da Coru\u00f1a e a Universidade de Vigo.\nChegou \u00e1 tecnolox\u00eda en inform\u00e1tica (TIC) a trav\u00e9s da aplicaci\u00f3n de datos.\nDesenvolveu a s\u00faa tese de Licenciatura en inform\u00e1tica biom\u00e9dica, estudando a aplicaci\u00f3n de t\u00e9cnicas inform\u00e1ticas en campos relacionados coa medicina e a cl\u00ednica, e m\u00e1is concretamente na monitorizaci\u00f3n antenatal. Interesoulle este tema porque estaba relacionado coas mulleres (botaba de menos a perspectiva de x\u00e9nero na carreira universitaria), porque era un campo de investigaci\u00f3n moi novidoso e porque era unha \u00e1rea de estudo interdisciplinar con profesionais doutras ramas. Seguiu posteriormente investigando en inform\u00e1tica cl\u00ednica.\nFoille concedida unha bolsa de estudos na 16\u00aa edici\u00f3n internacional do Programa L'Or\u00e9al-UNESCO For Women in Science, convert\u00e9ndose na terceira espa\u00f1ola nos 17 anos deste programa.\nEn 1988 realizou un posdoutorado no Medical College of Georgia (Colexio M\u00e9dico de Xeorxia) da Universidade de Augusta (Estados Unidos) onde comezou a s\u00faa experiencia investigadora no departamento de Enxe\u00f1ar\u00eda biom\u00e9dica. Traballou nun centro de investigaci\u00f3n de sistemas intelixentes aplicados a contornos cl\u00ednicos. Alonso Betanzos continuou coa monitorizaci\u00f3n antenatal, ampliou o seu traballo ao campo das unidades de coidados intensivos e mantivo contacto con persoal m\u00e9dico de numerosas ramas como atenci\u00f3n en UCI e pediatr\u00eda.\nPosteriormente pasou a centrarse moito m\u00e1is nas disciplinas propiamente inform\u00e1ticas, e achegouse a outros campos de aplicaci\u00f3n. En enxe\u00f1ar\u00eda traballou no mantemento intelixente dos aeroxeradores que evita ter que contar con profesionais que suban a eles cada certo tempo para revisar que as pezas estean ben. As\u00ed mesmo, traballou en mantemento de pezas en barcos e autom\u00f3biles.\nNo campo das ciencias sociais desenvolveu proxectos interdisciplinares de estudo para simular o efecto de distintas pol\u00edticas medioambientais, para a conservaci\u00f3n do medio ambiente, para migrar a un mundo m\u00e1is verde, que ten que ver coa inform\u00e1tica. Interesoulle porque a priori queda distante do mundo da inform\u00e1tica pero \u00e1 final resultan moi vinculados.\nActividade profesional.\n\u00c9 catedr\u00e1tica da Universidade da Coru\u00f1a no departamento de Ciencias da computaci\u00f3n. Desenvolve a s\u00faa carreira investigadora neste departamento de 1991 a 2011, como continuaci\u00f3n \u00e1 s\u00faa experiencia investigadora desde 1988 no Colexio M\u00e9dico de Xeorxia (Estados Unidos) e desde 1989 no departamento de F\u00edsica Aplicada da Universidade de Santiago de Compostela. Nos tres casos, a\u00ednda contin\u00faa a s\u00faa carreira investigadora.\nOcupou diversos cargos na Facultade de Inform\u00e1tica da Universidade da Coru\u00f1a. Foi vicedecana de 1999 a 2005, directora de computaci\u00f3n de 2007 a 2009 e coordinadora do m\u00e1ster de Bioinform\u00e1tica para Ciencias da sa\u00fade 2016/2017. Ademais \u00e9 vogal da Comisi\u00f3n Acad\u00e9mica do Programa Oficial de Doutorado en Computaci\u00f3n desde 2013.\nDestacan os seus proxectos de investigaci\u00f3n \"Scalable machine learning algorithms: Beyond classification and regression\" e \"LOCAW (Low-Carbon at Work: Modelling agents and organisations to achieve transition to a low-carbon Europe\". Conta con 10 publicaci\u00f3ns ns anos 90, 43 nos anos 2000, 72 entre 2010 e 2017 (maio). Dentro da disciplina da intelixencia artificial, difunde tres grandes bloques tem\u00e1ticos: os aspectos b\u00e1sicos da Intelixencia artificial, os esquemas e modelos de razoamento e a enxe\u00f1ar\u00eda do co\u00f1ecemento.\nCompromiso.\nNa actualidade e dende 2013 \u00e9 a Presidenta da Asociaci\u00f3n Espa\u00f1ola para a Intelixencia Artificial (AEPIA), ademais de profesora da UDC e coordinadora do grupo de investigaci\u00f3n LIDIA.\nDita relatorios, asiste a eventos e promove as carreiras tecnol\u00f3xicas e cient\u00edficas entre as nenas. En 2014 protagonizou un audiovisual curto para animar \u00e1s mozas a considerar as TIC no seu futuro de estudos e laboral, e conta como comezou a traballar neste campo. Forma parte do Comit\u00e9 de Sabias da C\u00e1tedra de Feminismos 4.0 da Universidade de Vigo.\nNa s\u00faa faceta divulgadora, durante a s\u00faa conferencia en Big Data Spain, edici\u00f3n de 2015, explicou que\n\u00c9 defensora e divulgadora de Big Data.\nObras.\nDestacan, entre as s\u00faas moi numerosas publicaci\u00f3ns, cap\u00edtulos de libros, artigos e relatorios, e libros de divulgaci\u00f3n en castel\u00e1n e galego:\nReco\u00f1ecementos.\nO 28 de decembro de 2020 recibe o Premio Mar\u00eda Josefa Wonenburger Planells."}
{"id": "405108", "revid": "85894", "url": "https://gl.wikipedia.org/wiki?curid=405108", "title": "Fonteiroa, Santa Cecilia de Trasancos, Ferrol", "text": "Fonteiroa \u00e9 un lugar da parroquia de Santa Cecilia de Trasancos no concello de Ferrol na provincia da Coru\u00f1a."}
{"id": "405109", "revid": "1888", "url": "https://gl.wikipedia.org/wiki?curid=405109", "title": "Manuel Zapico Terente", "text": "Manuel Zapico Terente, co\u00f1ecido como Asturiano, nado en La Fresnosa (Langreu) o 10 de xaneiro de 1926 e finado en Par\u00eds o 28 de agosto de 2004, foi un guerrilleiro antifranquista asturiano.\nTraxectoria.\nO seu pai, militante da CNT e excombatente en Asturias, ao rematar a guerra civil uniuse \u00e1 resistencia francesa e foi capturado pola Gestapo, desaparecendo en 1942. Manuel foi criado polos av\u00f3s e entrou a traballar na mina con dezaseis anos. Contactou coa guerrilla asturiana. Descuberto pola polic\u00eda en outubro de 1946, trasladouse ao Bierzo. Incorporouse \u00e1 guerrilla de Evaristo Gonz\u00e1lez P\u00e9rez \"Rocesvinto\" e Guillermo Mor\u00e1n Garc\u00eda. Permaneceu no grupo ata a primavera de 1949, cando logo dos combates de Chavaga e Villasinde regresou ao Bierzo con Silverio Yebra Granja \"Atravesado\u201d, Pedro Juan M\u00e9ndez \"Jalisco\", Augusto Di\u00e9guez Y\u00e1\u00f1ez \"Rubio\", Silvestre Garc\u00eda L\u00f3pez \"Chimeneas\", Roberto L\u00f3pez Rodr\u00edguez \"Virnes\" e Odilo Fern\u00e1ndez Rodr\u00edguez \"Blas\". Despois foron cara A Cabrera para integrarse no grupo de Manuel Gir\u00f3n Baz\u00e1n. Permaneceu al\u00ed ata o asasinato de Gir\u00f3n a mans dun infiltrado en 1951. Despois, con \u201cJalisco\u201d, \u201cAtravesado\u201d e Francisco Mart\u00ednez L\u00f3pez \"Quico\", emprenderon a fuxida cara Francia. Logrou sa\u00edr de Espa\u00f1a en setembro de 1951, conseguiu asilo pol\u00edtico en Francia, onde traballou como albanel e chegou a crear a s\u00faa propia empresa. Casou cunha francesa, e instalouse en Bourr\u00e9, cerca de Montrichard, no departamento de Loir e Cher. Desprazouse moitas veces a Espa\u00f1a, onde participou activamente na rehabilitaci\u00f3n do movemento guerrilleiro"}
{"id": "405120", "revid": "5863", "url": "https://gl.wikipedia.org/wiki?curid=405120", "title": "Perrachica", "text": ""}
{"id": "405136", "revid": "5863", "url": "https://gl.wikipedia.org/wiki?curid=405136", "title": "Herminia Fari\u00f1a y Cobi\u00e1n", "text": ""}
{"id": "405137", "revid": "5863", "url": "https://gl.wikipedia.org/wiki?curid=405137", "title": "Herminia Fari\u00f1a e Cobi\u00e1n", "text": ""}
{"id": "405144", "revid": "5749", "url": "https://gl.wikipedia.org/wiki?curid=405144", "title": "Sinagoga da r\u00faa Doh\u00e1ny", "text": ""}
{"id": "405145", "revid": "85894", "url": "https://gl.wikipedia.org/wiki?curid=405145", "title": "Vilasanche, Serantes, Ferrol", "text": "Vilasanche \u00e9 un lugar do concello de Ferrol na provincia da Coru\u00f1a."}
{"id": "405147", "revid": "1131", "url": "https://gl.wikipedia.org/wiki?curid=405147", "title": "O Meixonfr\u00edo", "text": ""}
{"id": "405148", "revid": "5863", "url": "https://gl.wikipedia.org/wiki?curid=405148", "title": "O Meix\u00f3n", "text": ""}
{"id": "405149", "revid": "5863", "url": "https://gl.wikipedia.org/wiki?curid=405149", "title": "Bielorrusia nos Xogos Europeos de 2015", "text": ""}
{"id": "405150", "revid": "5863", "url": "https://gl.wikipedia.org/wiki?curid=405150", "title": "Exarcado apost\u00f3lico cat\u00f3lico bielorruso de Bielorrusia", "text": ""}
{"id": "405163", "revid": "23204", "url": "https://gl.wikipedia.org/wiki?curid=405163", "title": "Partido Comunista Bielorruso", "text": ""}
{"id": "405166", "revid": "25871", "url": "https://gl.wikipedia.org/wiki?curid=405166", "title": "Brais M\u00e9ndez", "text": "Brais M\u00e9ndez Portela, nado en Mos o 7 de xaneiro de 1997, \u00e9 un futbolista galego que xoga de centrocampista na Real Sociedad, da Primeira Divisi\u00f3n.\nTraxectoria.\nBrais M\u00e9ndez pasou por varias canteiras, entre as que se incl\u00fae a do Villarreal Club de F\u00fatbol, antes de chegar \u00f3 Celta B. Co Celta B debutou o 7 de setembro de 2014 na Segunda Divisi\u00f3n B fronte \u00f3 Real Murcia, e marcou o seu primeiro gol como s\u00e9nior dous anos despois, o 4 de setembro de 2016, contra o Club Deportivo Palencia nunha vitoria por 3-1.\nO 21 de setembro de 2017 fixo o seu debut co primeiro equipo, nun partido da Primeira Divisi\u00f3n contra o Getafe Club de F\u00fatbol. Posteriormente f\u00edxose un oco no primeiro equipo celeste, chegando mesmo a ser titular no partido que o Celta empatou a dous no Camp Nou fronte \u00f3 F\u00fatbol Club Barcelona o 2 de decembro de 2017."}
{"id": "405167", "revid": "23204", "url": "https://gl.wikipedia.org/wiki?curid=405167", "title": "Brais M\u00e9ndez Portela", "text": ""}
{"id": "405171", "revid": "23204", "url": "https://gl.wikipedia.org/wiki?curid=405171", "title": "Jir\u014d Akagawa", "text": ", nado en Fukuoka o 29 de febreiro de 1948, \u00e9 un escritor xapon\u00e9s de novelas."}
{"id": "405172", "revid": "89787", "url": "https://gl.wikipedia.org/wiki?curid=405172", "title": "TAP Express", "text": "TAP Express \u00e9 unha aeroli\u00f1a rexional portuguesa fundada no ano 2016. Pertence a TAP Air Portugal e opera voos de curto e medio alcance. A compa\u00f1\u00eda rexional Portug\u00e1lia Airlines, propiedade de TAP, opera os avi\u00f3ns da familia Embraer da marca TAP Express. E \u00e1 s\u00faa vez, White Airways, unha aeroli\u00f1a propiedade de Omni Aviation, opera a s\u00faa frota de av\u00f3ns ATR 72. A s\u00faa sede at\u00f3pase no Aeroporto de Lisboa.\nTAP Express voa diariamente aos aeroportos de Vigo e da Coru\u00f1a dende Lisboa utilizando avi\u00f3ns ATR 72 de 70 asentos.\nHistoria.\nO d\u00eda 14 de xaneiro de 2016 TAP Air Portugal anunciou que Portug\u00e1lia Airlines, a s\u00faa subsidiaria rexional, ser\u00eda rebautizada como TAP Express o 27 de marzo dese ano como parte das medidas de reestruturaci\u00f3n do grupo. No mesmo d\u00eda, TAP Portugal tam\u00e9n anunciou que toda a frota de Portug\u00e1lia, composta por avi\u00f3ns Fokker 100 e Embraer ERJ-145, ser\u00eda substitu\u00edda en xullo de 2016 por novas aeronaves Embraer 190 e ATR 72-600 (estes \u00faltimo operado por White Airways), que recibir\u00edan unha librea semellante \u00e1 de TAP Portugal.\nTodos os avi\u00f3ns da frota de TAP Express est\u00e1n bautizados con nomes de distritos e rexi\u00f3ns portuguesas.\nFrota.\nEn outubro de 2017 a frota de TAP Express estaba formada polos seguintes avi\u00f3ns:"}
{"id": "405173", "revid": "22795", "url": "https://gl.wikipedia.org/wiki?curid=405173", "title": "Cl\u00ednica", "text": "En medicina, o termo cl\u00ednica pode referirse a:"}
{"id": "405174", "revid": "55340", "url": "https://gl.wikipedia.org/wiki?curid=405174", "title": "Sebasti\u00e1n de Ocampo (2005)", "text": "Buque \"Sebasti\u00e1n de Ocampo\" \u00e9 un buque de salvamento mar\u00edtimo e gardacostas da Xunta de Galicia.\nLeva o nome en memoria e reco\u00f1ecemento a Sebasti\u00e1n de Ocampo, navegante galego que circunnavegou por primeira vez a illa de Cuba en 1508. Xunto co buque \"Irm\u00e1ns Garc\u00eda Nodal\" forma parte do servizo de Gardacostas de Galicia."}
{"id": "405175", "revid": "5485664", "url": "https://gl.wikipedia.org/wiki?curid=405175", "title": "Can (moeda)", "text": "Can era a denominaci\u00f3n coloquial da moeda espa\u00f1ola de 10 c\u00e9ntimos de peseta, de cobre, cu\u00f1ada a nome do Goberno Provisional con data de 1870 e posteriormente a nome de Afonso XII entre 1877 e 1879.\nEstas moedas foron moi populares, xa que estenderon a s\u00faa circulaci\u00f3n ata os primeiros anos despois da Guerra civil (1936-1939) e foron desmonetizadas o 29 de outubro de 1941. Ao teren o mesmo valor, o termo \u201ccan\u201d aplic\u00f3uselles tam\u00e9n \u00e1s pezas de 10 c\u00e9ntimos de aluminio e de menor tama\u00f1o cu\u00f1adas nas d\u00e9cadas de 1940 e 1950, durante a ditadura de Francisco Franco.\nOrixe do nome e sinonimia.\nA denominaci\u00f3n de \u201ccan\u201d parece provir do le\u00f3n her\u00e1ldico, rapante e sostendo un escudo, que se reproduce nos reversos das moedas do Goberno Provisional, que foi identificado pola poboaci\u00f3n (seguramente con \u00e1nimo sat\u00edrico) como un can. Do mesmo xeito, as moedas con valor de 5 c\u00e9ntimos, con id\u00e9ntico dese\u00f1o e inferior di\u00e1metro, recibiron a denominaci\u00f3n popular de \u201ccadela\u201d. Estas denominaci\u00f3ns corresp\u00f3ndense coas do castel\u00e1n \"perra gorda\" e \"perra chica\" para estas mesmas moedas.\nSimultaneamente xurdiron outros nomes que tam\u00e9n chegaron a ser significativos na cultura popular, como o de patac\u00f3n, pataco, can grande e mota ou mota grande, para a mesma moeda de 10 c\u00e9ntimos, e \u201cpataca\u201d, \u201cmota\u201d ou \u201cmota pequena\u201d para a de 5 c\u00e9ntimos.\nDescrici\u00f3n.\nAs primeiras moedas de 10 c\u00e9ntimos coa denominaci\u00f3n popular de \u201ccans\u201d estaban cu\u00f1adas en cobre (95 % de cobre, 4 % de esta\u00f1o e 1 % de cinc) e ti\u00f1an un di\u00e1metro de 30 mil\u00edmetros e un peso de 10 gramos. Nos seus anversos aparec\u00eda unha representaci\u00f3n aleg\u00f3rica de Hispania sedente sobre os Pireneos e ollando \u00e1 dereita, cunha p\u00f3la de oliveira, xunto co peso da moeda e a data de cu\u00f1axe. Os seus reversos exhib\u00edan o mencionado le\u00f3n, rodeado por lendas alusivas ao valor facial e, novamente, ao peso da moeda. As siglas OM corresp\u00f3ndense coa empresa francesa Oeschger, Mesdach &amp; Cia., \u00e1 que o Goberno contratou a emisi\u00f3n urxente de moedas para abastecer o pa\u00eds da nova moeda de cobre, logo da convocatoria dun concurso mediante o decreto do 7 de marzo de 1870.\nCon datas de 1877, 1878 e 1879, Afonso XII fixo novas emisi\u00f3ns de \u201ccans\u201d e \u201ccadelas\u201d con id\u00e9nticos pesos e dimensi\u00f3ns. Nos seus anversos aparec\u00eda o busto do rei rodeado pola lenda \"ALFONSO XII POR LA GRACIA DE DIOS\" e a data de emisi\u00f3n. Nos seus reversos, o escudo de Espa\u00f1a, o valor facial e a lenda \"REY CONSTL. DE ESPA\u00d1A\".\nAs derradeiras moedas de 10 c\u00e9ntimos de peseta foron cu\u00f1adas en aluminio, inicialmente entre 1940 e 1953, cun m\u00f3dulo de 23 mil\u00edmetros, un peso de 2 gramos e amosando a figura dun xinete ib\u00e9rico nos seus anversos, e finalmente en 1959 cun m\u00f3dulo inferior, de 17 mil\u00edmetros, e un peso de 0,75 gramos.\nRepercusi\u00f3n na cultura popular.\nO can como denominaci\u00f3n desta moeda, as\u00ed como as s\u00faas formas alternativas (mota, patac\u00f3n, etc.) deixaron na cultura popular diversas expresi\u00f3ns que moitas d\u00e9cadas despois da s\u00faa desaparici\u00f3n a\u00ednda se utilizan na fala com\u00fan, como \u201cnon ter un can\u201d, \u201cestar sen un patac\u00f3n\u201d, \u201cnon valer unha mota\u201d ou \u201cnon dar un patac\u00f3n por algu\u00e9n\u201d, que coexisten con outras tam\u00e9n baseadas en moedas desaparecidas, como \u201cestar sen branca\u201d.\nDo mesmo xeito, estas palabras quedaron fixadas en refr\u00e1ns como \u201co colmo dun can \u00e9 non ter cadela\u201d ou \u201cquen nace para \"chica\" non chega a mota\u201d.\n\u00c1lvaro das Casas recolle a copla: \"Dame un bico, Mariqui\u00f1a, / que che hei de dar un pataco. / Non quero bicos dos homes / que me cheiran a tabaco\u2019\"'.\nEladio Rodr\u00edguez, no seu \"Diccionario enciclop\u00e9dico gallego-castellano\", recolle a locuci\u00f3n \u201ca can pequeno\u201d, co significado de: \"lo que se vende a cinco c\u00e9ntimos de peseta, y tambi\u00e9n de lo que tiene escaso valor\". Na mesma obra rec\u00f3llese tam\u00e9n o refr\u00e1n: \"\u00a1Non te\u00f1o nin cadela!: d\u00edo quen non ten un pataco\".\nPor outra banda, a obra dram\u00e1tica \"Die Dreigroschenoper\", escrita en alem\u00e1n por Bertolt Brecht, foi traducida ao galego cos nomes de \"A \u00f3pera de a patac\u00f3n\" ou \"A \u00f3pera dos tres re\u00e1s\", adaptando a palabra alem\u00e1 \"groschen\" que aparece no t\u00edtulo, relativa unha variedade de moedas centroeuropeas de escaso valor. E tam\u00e9n Xos\u00e9 V\u00e1zquez Pintor titulou \"Teatro do patac\u00f3n. Os p\u00e9s do vento\" unha das s\u00faas obras de teatro infantil."}
{"id": "405176", "revid": "1131", "url": "https://gl.wikipedia.org/wiki?curid=405176", "title": "Aeroporto de Zvartnots", "text": "O aeroporto internacional de Zvartnots \u00e9 un aeroporto situado preto de Zvartnots, a 12 quil\u00f3metros ao oeste de Ierev\u00e1n, a capital de Armenia. \u00c9 o principal aeroporto internacional e o aeroporto m\u00e1is concorrido do pa\u00eds, ademais de ser o principal centro de conexi\u00f3ns internacional de Ierev\u00e1n."}
{"id": "405177", "revid": "5818173", "url": "https://gl.wikipedia.org/wiki?curid=405177", "title": "Prudencia Grifell", "text": "Prudencia Grifell, nada en Lugo o 22 de decembro de 1879 e finada en Cidade de M\u00e9xico o 7 de xu\u00f1o de 1970, foi unha actriz e tiple c\u00f3mica mexicana de ascendencia galega. Foi estrela do Teatro de revista en Espa\u00f1a e M\u00e9xico, dende comezos do s\u00e9culo XX at\u00e9 a d\u00e9cada de 1920. Eventualmente, a unha idade avanzada, introduciuse no Cine mexicano na s\u00faa \u00c9poca de Ouro e na televisi\u00f3n.\nTraxectoria.\nPrudencia Griffel foi filla do actor Antonino Grifell, natural de Cuba e de Josefa Masip, naceu nunha pensi\u00f3n situada no n\u00famero 59 da R\u00faa Nova, e foi bautizada na Igrexa de San Pedro de Lugo. Comezou a s\u00faa carreira como actriz de teatro en 1890, con s\u00f3 11 anos, nunha zarzuela en Caracas, Venezuela, pa\u00eds onde se trasladou cos seus pais. Al\u00ed co\u00f1eceu o actor Paco Mart\u00ednez (finado en 1956), casaron e regresaron a Espa\u00f1a no ano 1899 onde continuaron traballando. Tiveron cinco fillos, Pepito, Enrique, Amparo, Maruja e Dolores Mart\u00ednez Grifell, todos actores.\nChegou a M\u00e9xico no 1904 e durante tres anos cultivou grandes \u00e9xitos no teatro, tam\u00e9n traballou en Cuba; foi tiple c\u00f3mica e traballou en zarzuelas e operetas. Con Esperanza Iris e Mar\u00eda Conesa formaron o grupo Las Tres Gracias, present\u00e1ndose no Teatro Principal. No ano 1917 formou a s\u00faa propia compa\u00f1\u00eda de teatro e participou en obras de diversos x\u00e9neros, como \"Amores y amor\u00edos\", Abuelita, t\u00fa tambi\u00e9n?, \"La garra\", \"La malquerida\" ou \"Los \u00e1rboles mueren de pie\". Fixo varias xiras teatrais por distintos pa\u00edses de Am\u00e9rica, visitou tam\u00e9n Cuba xunto co seu esposo Francisco. Na s\u00faa compa\u00f1\u00eda teatral desfilaron figuras como Mar\u00eda Tereza Montoya, Esperanza Iris, Mar\u00eda Conesa e Sara Garc\u00eda, entre moitos outros.\nEn xaneiro de 1936 Prudencia Grifell e a s\u00faa filla Amparo actuaron en Albacete coa Compa\u00f1\u00eda Dram\u00e1tica Guerrero-D\u00edaz de Mendoza, nas obras \"El abanico de Lady Windermere\", \"El caudal de los hijos\", \"Una conquista dif\u00edcil\", \"La ni\u00f1a boba\" ou \"Buen maestro es amor\", \"El perro del hortelano\", \"La plancha de la marquesa\" e \"La r\u00e1faga\".\nLogo sofre o exilio por mor da guerra civil espa\u00f1ola. Na d\u00e9cada de 1940 debutou no cine interpretando personaxes de avoa. Fixo o seu debut neste medio en 1943, na cinta \"Internado para se\u00f1oritas\", con Mapy Cort\u00e9s, Emilio Tuero e Katy Jurado. En 1969 Mauricio da Serna dir\u00edxea en \"\u00bfPor qu\u00e9 nac\u00ed mujer?\", sendo este o \u00faltimo filme que rodou Prudencia.\nNa d\u00e9cada de 1960, traballou en numerosas produci\u00f3ns para a radio e a televisi\u00f3n, salientan o o cl\u00e1sico melodrama \"Corona de l\u00e1grimas\" (1965)."}
{"id": "405179", "revid": "98629", "url": "https://gl.wikipedia.org/wiki?curid=405179", "title": "Cl\u00ednica (diagn\u00f3stico)", "text": "A cl\u00ednica, (do grego antigo \u03ba\u03bb\u03b9\u03bd\u03b9\u03ba\u03ae \"klinik\u1e17\", \"cl\u00ednico\", e este de \u03f0\u03bb\u03af\u03bd\u03b7 \"kl\u00edn\u0113\", \"leito\", \"cama\"), \u00e9 a parte da medicina que ten por obxecto a aplicaci\u00f3n dos co\u00f1ecementos m\u00e9dicos ao coidado da persoa enferma.\nSeguindo os pasos da semiolox\u00eda cl\u00ednica, a ciencia e arte da medicina, \u00e9 o proceso indagatorio orientado ao diagn\u00f3stico dunha situaci\u00f3n patol\u00f3xica (enfermidade, s\u00edndrome, trastorno etc.), baseado na integraci\u00f3n e interpretaci\u00f3n dos s\u00edntomas e outros datos achegados pola anamnese (informaci\u00f3n de datos subxectivos: antecedentes familiares e persoais, signos e s\u00edntomas do problema de sa\u00fade, experiencias, recordos) durante a entrevista cl\u00ednica co doente, os signos da exploraci\u00f3n f\u00edsica e a axuda de exploraci\u00f3ns complementarias de laboratorio e de probas de imaxe. Co diagn\u00f3stico da enfermidade p\u00e1utase un tratamento.\nTradicionalmente, a cl\u00ednica \u00e9 o diagn\u00f3stico realizado ao p\u00e9 da cama do enfermo a trav\u00e9s do relato da s\u00faa sintomatolox\u00eda e dos signos obtidos na exploraci\u00f3n f\u00edsica.\nO cl\u00ednico \u00e9 o m\u00e9dico que diagnostica e trata os seus doentes. A historia cl\u00ednica \u00e9 onde se recollen todos os datos cl\u00ednicos.\nHistoria.\nO concepto de \"cl\u00ednica\" \u00e9 moi antigo, sufrindo un proceso evolutivo que continuou ao longo da historia, recibindo un importante impulso no seu desenvolvemento inicial na Antig\u00fcidade cl\u00e1sica cos m\u00e9dicos gregos como Hip\u00f3crates no s\u00e9culo V a.C., e despois na Idade Media e no Renacemento, fundamentalmente nos asilos ou hostar\u00edas, despois hospitais, para desposu\u00eddos, enfermos e anci\u00e1ns abandonados, nos Pa\u00edses Baixos, en Francia e en Italia. \nO referente hist\u00f3rico sobre movementos de creaci\u00f3n de c\u00e1tedras e institutos cl\u00ednicos data dos s\u00e9culos XVII e XVIII en toda Europa, onde \"a enfermidade pres\u00e9ntase ao observador de acordo con s\u00edntomas e signos. Os uns e os outros dist\u00ednguense polo seu valor sem\u00e1ntico, as\u00ed como pola s\u00faa morfolox\u00eda\". Nesta etapa, a relaci\u00f3n entre o cl\u00ednico e o doente era\ndirecta, polo que as habilidades do explorador, a s\u00faa intelixencia, as s\u00faas destrezas motoras e sensitivas e uns poucos instrumentos, cos que se obti\u00f1an os resultados finais para a elaboraci\u00f3n do diagn\u00f3stico \"a car\u00f3n do leito do doente\".\nEsta situaci\u00f3n mant\u00edvose case inalterada at\u00e9 despois da segunda guerra mundial, cambio relacionado co r\u00e1pido desenvolvemento tecnol\u00f3xico da segunda metade do s\u00e9culo pasado. Este desenvolvemento tecnol\u00f3xico favoreceu unha maior sensibilidade e especificidade no diagn\u00f3stico, dando lugar ao descubrimento dun gran n\u00famero de novas enfermidades, unicamente identific\u00e1beis grazas a equipos e probas de laboratorio sofisticados.\nM\u00e9todo cl\u00ednico.\nO m\u00e9todo cl\u00ednico \u00e9 o conxunto de pasos que se seguen para a elaboraci\u00f3n do diagn\u00f3stico dunha enfermidade. Forma parte da construci\u00f3n do co\u00f1ecemento m\u00e9dico que percorre a semiolox\u00eda cl\u00ednica. Tam\u00e9n poder\u00eda dicirse que \u00e9 o estudo profundo dun caso en particular; por\u00e9n pode que se atenda a un grupo, familia etc. \u00c1 s\u00faa vez c\u00f3mpre aclarar que hai outras ciencias que utilizan este m\u00e9todo, que non \u00e9 exclusivo da medicina.\nFases do proceso.\nUnha vez diagnosticada a enfermidade, procederase ao seu progn\u00f3stico, tratamento e profilaxe."}
{"id": "405180", "revid": "56817", "url": "https://gl.wikipedia.org/wiki?curid=405180", "title": "Cl\u00ednica (centro sanitario)", "text": "Unha cl\u00ednica \u00e9 unha instituci\u00f3n (hospital, sanatorio, centro de sa\u00fade, ambulatorio, dispensario, etc.), xeralmente de xesti\u00f3n privada, onde se trata a doentes en forma ambulatoria ou ingresados.\nRecibe o seu nome por extensi\u00f3n do termo cl\u00ednica, referido \u00e1 diagnose dunha persoa enferma.\nCl\u00ednicas privadas.\nMoita cl\u00ednicas privadas ofrecen diversos servizos vinculados \u00e1 atenci\u00f3n dos doentes. Nestas cl\u00ednicas real\u00edzanse diagn\u00f3sticos e tratamentos. Por estas caracter\u00edsticas, numerosas cl\u00ednicas poden compararse cos hospitais, sendo as primeiras, xeralmente, centros moi modernos con aparatos de alta complexidade, de \u00faltima xeraci\u00f3n, destinados ao diagn\u00f3stico e ulterior tratamento, cos avances da tecnolox\u00eda dispo\u00f1\u00edbeis no mercado.\nUn exemplo de cl\u00ednica \u00e9 a Cl\u00ednica Mayo, fundada en 1889 na cidade estadounidense de Rochester, (Minnesota) e que conta con filiais en Phoenix e Scottsdale (ambas en Arizona) e Jacksonville (na Florida), ademais de acordos con outros establecementos de Wisconsin, Iowa e Minnesota.\nUn dos principais exemplos en Galicia \u00e9 a cl\u00ednica Povisa (acr\u00f3nimo de Policl\u00ednico de Vigo), que \u00e9 un centro m\u00e9dico privado concertado no centro urbano de Vigo que atende pacientes do sur da provincia de Pontevedra. Como centro privado que \u00e9, non pertence ao Complexo Hospitalario Universitario de Vigo, sen\u00f3n que \u00e9 propiedade do grupo Nosa Terra de Xos\u00e9 Silveira."}
{"id": "405182", "revid": "5863", "url": "https://gl.wikipedia.org/wiki?curid=405182", "title": "Buque Sebasti\u00e1n de Ocampo", "text": ""}
{"id": "405183", "revid": "89787", "url": "https://gl.wikipedia.org/wiki?curid=405183", "title": "Lidia Liss", "text": "Lida Encarnaci\u00f3n Avil\u00e9s, nada en Porto do Son o 1 de maio de 1898 e finada en Avellaneda o 27 de xu\u00f1o de 1976, foi unha actriz arxentina de ascendencia galega, co\u00f1ecida como Lida Liss. Foi pioneira do cine mudo no seu pa\u00eds.\nTraxectoria.\nSen experiencia previa debutou como actriz en 1919 co filme \"Campo ajuera\", dirixido por Jos\u00e9 Agust\u00edn Ferreyra e protagonizado por Nelo Cosimi e Diego Figueroa, desempe\u00f1\u00e1ndose segundo Leopoldo Torres R\u00edos \"cunha sobriedade e unha firmeza de xesto pouco com\u00fan\". Liss iniciou a s\u00faa carreira logo de ser presentada por Fanny Loy a Ferreyra, co cal traballou en oito dos seus filmes.\nXa para o ano 1925 e logo do filme, \"Y era una noche de carnaval\", a s\u00faa fama foi minguando, e \u00f3 non ter xa relaci\u00f3n con Ferreyra, a s\u00faa imaxe foise dilu\u00edndo do mundo art\u00edstico\nVida privada.\nTivo un romance co director arxentino Jos\u00e9 Agust\u00edn Ferreyra. Morreu aos 78 anos por causas naturais o domingo 27 de xu\u00f1o de 1976."}
{"id": "405184", "revid": "23204", "url": "https://gl.wikipedia.org/wiki?curid=405184", "title": "Lida Encarnaci\u00f3n Avil\u00e9s", "text": ""}
{"id": "405185", "revid": "85894", "url": "https://gl.wikipedia.org/wiki?curid=405185", "title": "Teresa Alonso Parada", "text": "Mar\u00eda Teresa Alonso Parada, nada en Salvaterra de Mi\u00f1o en 1912 e finada en Madrid o 19 de febreiro de 1993, foi unha pianista e music\u00f3loga galega.\nTraxectoria.\n\u00d3s 17 anos rematou a carreira de piano co Primeiro Premio e o Premio especial do Conservatorio. Bolseira pola Junta de Ampliaci\u00f3n de Estudios, ofreceu alg\u00fans recitais en diferentes cidades espa\u00f1olas e trasladouse a Par\u00eds, onde continuou os seus estudos con Lazare L\u00e9vy. Al\u00ed, asistiu a cursos de Alfred Cortrot. En Leipzig recibiu os consellos de Robert Teichm\u00fcller, e en Viena fixo amizade con Emil von Sauer, que daquela era o profesor do Conservatorio. M\u00e1is tarde, comezou a s\u00faa etapa como un m\u00fasico, o tempo no que Joaqu\u00edn Turina definida como \"pianista de seda\", pola finura do seu estilo.\nEn 1944 obtivo o posto de profesora de piano no Real Conservatorio Superior de M\u00fasica de Madrid, e desde ent\u00f3n centrou a s\u00faa carreira no ensino. Entre os seus numerosos alumnos salientan Jos\u00e9 Ortiga, Rosa Mar\u00eda Kucharski, Juan Alem\u00e1n, Consolaci\u00f3n Castro, Margarita Degeneffe, Flor Rodr\u00edguez, e Gloria de Loizaga.\nEscribiu a obra \"Ensayo para un Nuevo Cuestionario Pian\u00edstico\"."}
{"id": "405186", "revid": "6939", "url": "https://gl.wikipedia.org/wiki?curid=405186", "title": "Ucra\u00ednofilia", "text": ""}
{"id": "405188", "revid": "6939", "url": "https://gl.wikipedia.org/wiki?curid=405188", "title": "Ucra\u00ednofobia", "text": ""}
{"id": "405190", "revid": "72012", "url": "https://gl.wikipedia.org/wiki?curid=405190", "title": "Josefa Sabor", "text": "Josefa Emilia Sabor, nada en Vilanova de Arousa o 23 de novembro de 1916 e finada en Buenos Aires o 11 de xaneiro de 2012, foi unha bibliotecaria e docente arxentina de ascendencia galega.\nTraxectoria.\nJosefa Sabor era filla de Francisco Sabor e Carmen Riera. A s\u00faa familia trasladouse a Buenos Aires en 1918. Nacionalizouse arxentina en 1937. Foi irm\u00e1 de Celina Sabor de Cortazar e de Mar\u00eda \u00c1ngeles Sabor Riera e cu\u00f1ada de Augusto Ra\u00fal Cort\u00e1zar.\nFixo os seus estudos na Facultade de Filosof\u00eda e Letras da Universidade de Buenos Aires, onde se converteu en profesora de Historia e bibliotecaria. Por medio dunha bolsa da UNESCO, realizou viaxes de estudo por Espa\u00f1a, Francia, Italia, Alema\u00f1a e o Brasil entre os anos 1958 e 1959. Posteriormente, en 1963, recibiu unha bolsa do Departamento de Educaci\u00f3n e Cultura dos Estados Unidos para estudar as t\u00e9cnicas de ensino en dez universidades dese pa\u00eds.\nDesempe\u00f1ouse como directora do Instituto de Bibliograf\u00eda e Biblioteconom\u00eda da Universidade de Buenos Aires (1943-1946), da Biblioteca do Museo de Ciencias Naturais da Arxentina (1948-1952) da Biblioteca Central da Facultade de Filosof\u00eda e Letras da Universidade de Buenos Aires (1955-1964) como fundadora e primeira directora do Instituto de Investigaci\u00f3ns Bibliotecol\u00f3xicas INIBI da Facultade de Filosof\u00eda e Letras, UBA (1967-1973), da biblioteca e do Departamento de Publicaci\u00f3ns do Interamerican Living Center de Bogot\u00e1, para a Organizaci\u00f3n de Estados Americanos e como experta da UNESCO en temas de asesoramento de bibliotecas.\nPublicou diversos artigos en revistas especializadas da \u00e1rea da Biblioteconom\u00eda."}
{"id": "405191", "revid": "23204", "url": "https://gl.wikipedia.org/wiki?curid=405191", "title": "Josefa Emilia Sabor", "text": ""}
{"id": "405192", "revid": "23204", "url": "https://gl.wikipedia.org/wiki?curid=405192", "title": "Mar\u00eda Uriz", "text": "Mar\u00eda de la Asunci\u00f3n Uriz Mosquera, m\u00e1is co\u00f1ecida como Mar\u00eda Uriz, nada na\u00a0Coru\u00f1a\u00a0o\u00a021 de agosto de 1946,\u00a0\u00e9 unha soprano\u00a0galega.\nTraxectoria.\nMentres estudaba o Bacharelato Superior, iniciou os estudos de piano, m\u00fasica de c\u00e1mara e Arte Dram\u00e1tica no Conservatorio de M\u00fasica da s\u00faa cidade natal. \u00d3\u00a0rematar o estudos, e grazas a que o seu irm\u00e1n era membro da Coral Polif\u00f3nica o Eco, deu os seus primeiros pasos no mundo da \u00f3pera.\nDespois diso iniciou a carreira de canto conclu\u00edndoa no Conservatorio Superior de M\u00fasica do Liceo. \nNa d\u00e9cada dos 70 obtivo as bolsas March e Castellblanch, o que lle permitiu trasladarse a Italia para ampliar os seus estudos. Posteriormente obtivo tam\u00e9n a bolsa Agust\u00edn Pedro y Pons e o premio de Canto Eugenia K\u00e9meny. Pouco despois foi requirida polas autoridades, para actuar na recepci\u00f3n que anualmente e no Palacio Municipal da Coru\u00f1a, realizaba o ent\u00f3n Xefe do estado Francisco Franco e os seus ministros. Durante catro anos, e baixo a direcci\u00f3n de Elvira de Hidalgo (Elvira Rodr\u00edguez de Hidalgo), famosa soprano, mestra de Maria Callas, realizou estudos de t\u00e9cnica vocal e esc\u00e9nica en Mil\u00e1n (Italia)."}
{"id": "405193", "revid": "23204", "url": "https://gl.wikipedia.org/wiki?curid=405193", "title": "Mar\u00eda de la Asunci\u00f3n Uriz Mosquera", "text": ""}
{"id": "405194", "revid": "6939", "url": "https://gl.wikipedia.org/wiki?curid=405194", "title": "O se\u00f1or das moscas", "text": "O se\u00f1or das moscas pode facer referencia a:"}
{"id": "405195", "revid": "23204", "url": "https://gl.wikipedia.org/wiki?curid=405195", "title": "Se\u00f1or das moscas", "text": ""}
{"id": "405197", "revid": "1131", "url": "https://gl.wikipedia.org/wiki?curid=405197", "title": "A Mota", "text": ""}
{"id": "405198", "revid": "98629", "url": "https://gl.wikipedia.org/wiki?curid=405198", "title": "Arizona, prisi\u00f3n federal", "text": "Arizona, prisi\u00f3n federal (en ) \u00e9 un filme estadounidense de 1958 dirixido por Delmer Daves. Est\u00e1 protagonizado por Alan Ladd e Ernest Borgnine. Bas\u00e9ase na novela de 1949 \"The Asphalt Jungle\" de W. R. Burnett. \u00c9 a segunda adaptaci\u00f3n da novela despois de \"A xungla do asfalto\" de 1950."}
{"id": "405200", "revid": "65337", "url": "https://gl.wikipedia.org/wiki?curid=405200", "title": "Pataco", "text": ""}
{"id": "405201", "revid": "23204", "url": "https://gl.wikipedia.org/wiki?curid=405201", "title": "The Badlanders", "text": ""}
{"id": "405202", "revid": "65337", "url": "https://gl.wikipedia.org/wiki?curid=405202", "title": "Patac\u00f3n", "text": "O termo patac\u00f3n p\u00f3dese referir a: "}
{"id": "405206", "revid": "23204", "url": "https://gl.wikipedia.org/wiki?curid=405206", "title": "O milagre de Anna Sullivan", "text": "O milagre de Anna Sullivan (en ) \u00e9 un filme estadounidense de 1962 sobre Anne Sullivan, titora de Helen Keller, dirixido por Arthur Penn. O gui\u00f3n de William Gibson est\u00e1 baseado na s\u00faa obra de 1959, orixinada pola emisi\u00f3n en 1957 da serie de televisi\u00f3n \"Playhouse 90\". A fonte orixinaria de Gibson foi \"The Story of My Life\", autobiograf\u00eda de Helen Keller de 1902.\nO filme converteuse nun \u00e9xito de cr\u00edtica cun moderado \u00e9xito comercial. Foi candidato a cinco premios Oscar, inclu\u00edndo o de mellor director e ga\u00f1ou dous, mellor actriz para Anne Bancroft e mellor actriz secundaria para Patty Duke.\nFoi emitido na TVG o 17 de abril de 1992.\nArgumento.\nA moza Helen Keller (Patty Duke), cega e xorda dende a nenez debido a un caso grave de febre escarlata, est\u00e1 frustrada pola s\u00faa incapacidade de comunicarse e como consecuencia ten frecuentes arrebatos violentos e incontrolables. Incapaz de tratar con ela, os seus proxenitores, aterrados e sen axuda, contactan coa Perkins School for the Blind como asistencia. A instituci\u00f3n env\u00eda a Anne Sullivan (Anne Bancroft), antiga estudante, para que acuda ao fogar dos Keller e sexa a s\u00faa titora. O que sucede \u00e9 unha batalla de vontades cando Anne rompe os muros de silencio e escuridade de Helen mediante perseveranza, amor e pura tenacidade. No medio da batalla, Anne ensina a Helen a conectar con ela."}
{"id": "405207", "revid": "47401", "url": "https://gl.wikipedia.org/wiki?curid=405207", "title": "The Miracle Worker", "text": ""}
{"id": "405213", "revid": "1888", "url": "https://gl.wikipedia.org/wiki?curid=405213", "title": "Althusser", "text": ""}
{"id": "405215", "revid": "1888", "url": "https://gl.wikipedia.org/wiki?curid=405215", "title": "Gramsci", "text": ""}
{"id": "405216", "revid": "1888", "url": "https://gl.wikipedia.org/wiki?curid=405216", "title": "Luk\u00e1cs", "text": ""}
{"id": "405218", "revid": "127505", "url": "https://gl.wikipedia.org/wiki?curid=405218", "title": "Medos", "text": "O top\u00f3nimo galego Medos pode referirse a:\nA palabra medos tam\u00e9n pode referirse a:"}
{"id": "405219", "revid": "1131", "url": "https://gl.wikipedia.org/wiki?curid=405219", "title": "O Meiral", "text": "O top\u00f3nimo galego O Meiral pode referirse a:"}
{"id": "405220", "revid": "89787", "url": "https://gl.wikipedia.org/wiki?curid=405220", "title": "Aposematismo", "text": "O aposematismo \u00e9 un termo acu\u00f1ado por Edward Bagnall Poulton para o concepto de Alfred Russel Wallace de coloraci\u00f3n de advertencia. Describe un conxunto de adaptaci\u00f3ns antipredadores no cal un sinal de advertencia est\u00e1 asociado coa baixa rendibilidade que ten un individuo presa para predadores potenciais. Esta falta de rendibilidade pode deberse a calquera defensa que fai que a presa sexa dif\u00edcil de comer, como a toxicidade, mal cheiro ou sabor, ou natureza agresiva. O aposematismo sempre implica un sinal de advertencia que pode tomar a forma de coloraci\u00f3n rechamante, sons, cheiros ou outras caracter\u00edsticas percibibles. Os sinais aposem\u00e1ticos son beneficiosas tanto para o predador coma para a presa, xa que ambos evitan un dano potencial.\nUtil\u00edzase o aposematismo no mimetismo m\u00fclleriano, no cal as especies con fortes defensas evolucionan para parecerse entre si. Ao imitaren especies de cores similares, comparten o sinal de advertencia ante os predadores, causando que estes o aprendan m\u00e1is rapidamente con menos custo para cada unha das especies.\nUn sinal aposem\u00e1tico verdadeiro que indica que a especie realmente pos\u00fae defensas qu\u00edmicas e f\u00edsicas non \u00e9 o \u00fanico xeito de disuadir aos depredadores. No mimetismo batesiano, unha especie mimetizadora lembra un modelo aposem\u00e1tico de maneira suficientemente fiel como para compartir a protecci\u00f3n, mentres que moitas especies presentan exhibici\u00f3ns deim\u00e1ticas de farol que poden asustar un predador o tempo suficiente para permitir que escape unha presa que en realidade est\u00e1 indefensa.\nEtimolox\u00eda.\nO termo aposematismo foi acu\u00f1ado polo zo\u00f3logo ingl\u00e9s Edward Bagnall Poulton no seu libro de 1890 \"The Colours of Animals\" (As cores dos animais). Baseou o termo nas palabras do grego antigo \u1f00\u03c0\u03cc \"apo\" lonxe, \u03c3\u03b7\u0311\u03bc\u03b1 \"s\u0113ma\" signo, refer\u00edndose aos signos que advirten a outros animais.\nMecanismos de defensa.\nA funci\u00f3n do aposematismo \u00e9 impedir o ataque, ao advertir aos depredadores potenciais de que os animais presa te\u00f1en defensas como ser incomible polo mal sabor ou velenoso. A advertencia doadamente detectable \u00e9 un mecanismo de defensa primaria, e as defensas non visibles son secundarias. Os sinais aposem\u00e1ticos son principalmente visuais, e usan cores brillantes e padr\u00f3ns moi contrastados, como raias. Os sinais de advertencia son sinais honestos (indican a realidade) de presas nocivas, porque a gran visibilidade evoluciona en t\u00e1ndem co sabor noxento. As\u00ed, canto m\u00e1is vivo e rechamante \u00e9 o organismo, m\u00e1is t\u00f3xico adoita ser. Isto contrasta coas exhibici\u00f3ns deim\u00e1ticas, que tratan de asustar un predador cunha aparencia ameazadora pero que s\u00f3 \u00e9 un farol, que non est\u00e1 avalado por ter realmente unhas defensas fortes.\nAs cores m\u00e1is com\u00fans e efectivas son a vermella, amarela, negra e branca. Estas cores proporcionan un forte contraste coa follaxe verde, resisten os cambios de sombras e luces, te\u00f1en un forte contraste, son altamente crom\u00e1ticos, e proporcionan unha camuflaxe dependente da distancia. Algunhas formas de coloraci\u00f3n de advertencia proporcionan esta camuflaxe dependente da distancia por ter un padr\u00f3n efectivo e combinaci\u00f3n de cores que non permiten unha doada detecci\u00f3n por un depredador desde a distancia, pero son de tipo advertencia desde unha posici\u00f3n m\u00e1is pr\u00f3xima, o que produce un equilibrio vantaxoso entre a camuflaxe e o aposematismo. A coloraci\u00f3n de advertencia evoluciona en resposta a como \u00e9 o fondo, as condici\u00f3ns de luz, e a visi\u00f3n dos predadores. Os sinais visibles poden ir acompa\u00f1ados por olores, sons ou comportamentos que proporcionan un sinal multimodal que \u00e9 detectado m\u00e1is efectivamente polos predadores.\nA incomestibilidade polo mal sabor pode xerarse de varias maneiras. Alg\u00fans insectos como as maruxi\u00f1as ou as avela\u00ed\u00f1as Arctiidae conte\u00f1en compostos qu\u00edmicos amargos, mentres que a mofeta produce un cheiro noxento, e as gl\u00e1ndulas de veleno das ras dardo de fogo, o aguill\u00f3n dunha vespa Mutillidae ou a neurotoxina dunha ara\u00f1a \"Latrodectus\" fainos perigosos ou dolorosos de atacar. Nas avela\u00ed\u00f1as Arctiidae a s\u00faa incomestibilidade sexa orixinada por produciren ru\u00eddos ultras\u00f3nicos que advirten aos morcegos para que as eviten, ou sexa por adoptaren posturas de advetencia que expo\u00f1en partes do corpo de vivas cores (ver reflexo de Unken), ou expo\u00f1eren ocelos (manchas). As vespas Mutillidade, como \"Dasymutilla occidentalis\" te\u00f1en tanto vivas cores coma producen ru\u00eddos audibles cando son atrapadas (por medio de estridulaci\u00f3n), que serven para reforzar a advertencia. Entre os mam\u00edferos, os predadores poden ser disuadidos cando un animal m\u00e1is pequeno \u00e9 agresivo e pode defenderse, como ocorre no ratel.\nPrevalencia.\nEn ecosistemas terrestres.\nO aposematismo est\u00e1 moi estendido entre os insectos, pero menos nos vertebrados, onde est\u00e1 principalmente confinado nun menor n\u00famero de especies de r\u00e9ptiles, anfibios e peixes, e alg\u00fans mam\u00edferos agresivos e de mal cheiro. Poder\u00edan inclu\u00edrse tam\u00e9n os \"Pitohui\" de Nova Guinea, que son paxaros vermellos e negros cuxas plumas e peles t\u00f3xicas parece que se orixinan a partir dos compostos dos escaravellos velenosos que comen.\nQuizais os vertebrados aposem\u00e1ticos m\u00e1is numerosos son as ras dardo velenosas (familia: Dendrobatidae). Estes anfibios anuros neotropicais mostran un amplo espectro de coloraci\u00f3n e toxicidade. Algunhas especies desta familia de ras (especialmente \"Dendrobates\", \"Epipedobates\" e \"Phyllobates\") est\u00e1n coloreadas moi rechamantemente e secuestran un dos alcaloides m\u00e1is t\u00f3xicos que existen en todas as especies vivas. Dentro da mesma familia, hai tam\u00e9n ras cr\u00edpticas (como \"Colostethus\", \"Mannophryne\" e \"Nephelobates\") que carecen destes alcaloides t\u00f3xicos. Un dato interesante \u00e9 que, a\u00ednda que estas ras mostran un amplo conxunto de coloraci\u00f3ns e toxicidades, hai poucas diferenzas xen\u00e9ticas entre as especies. A evoluci\u00f3n da s\u00faa conspicua coloraci\u00f3n est\u00e1 correlacionada con trazos como a defensa qu\u00edmica, especializaci\u00f3n dietaria e incremento da masa corporal.\nAlgunhas plantas crese que empregan o aposematismo para advertir os herb\u00edvoros da s\u00faa presenza de compostos qu\u00edmicos incomestibles ou defensas f\u00edsicas como follas con pugas ou espi\u00f1as. Moitos insectos, como as eirugas da avela\u00ed\u00f1a \"Tyria jacobaeae\", captan compostos qu\u00edmicos t\u00f3xicos das s\u00faas plantas h\u00f3spede. Entre os mam\u00edferos, as mofetas e o \"Ictonyx striatus\" advirten das s\u00faas defensas fedorentas cun padr\u00f3n de bandas moi contrastadas negras e brancas na pelame, mentres que especies con padr\u00f3ns similares como o teixugo e o ratel advirten das s\u00faas afiadas garras, poderosas mand\u00edbulas e natureza agresiva. Algunhas aves de vivas cores como os paseriformes con padr\u00f3ns contrastados poden tam\u00e9n ser aposem\u00e1ticos, polo menos en femias; pero como as aves macho adoitan ter vivas cores adquiridas debido \u00e1 selecci\u00f3n sexual, e as s\u00faas coloraci\u00f3ns non est\u00e1n corelacionadas coa comestibilidade, non est\u00e1 claro se o aposematismo \u00e9 significativo nestes casos.\nEn ecosistemas mari\u00f1os.\nA existencia do aposematismo en ecosistemas mari\u00f1os \u00e9 controvertida. Moitos organismos mari\u00f1os, singularmente os dos arrecifes de coral, te\u00f1en vivas cores ou padr\u00f3ns, como as esponxas, corais, moluscos e peixes, con pouco ou ningunha conexi\u00f3n con defensas qu\u00edmicas ou f\u00edsicas. As esponxas dos arrecifes do Caribe te\u00f1en vivas cores e moitas delas est\u00e1n defendidas quimicamente, pero non hai relaci\u00f3n entre os dous factores.\nOs moluscos nudibranquios son os exemplos m\u00e1is citados de aposematismo nos ecosistemas mari\u00f1os, m\u00e1is as evidencias disto foron discutidas, principalmente porque: (1) hai poucos exemplos de mimetismo entre especies, (2) moitas especies son nocturnas ou cr\u00edpticas, e (3) as cores vivas no extremo vermello do espectro de cores son atenuadas rapidamente en funci\u00f3n da profundidade da auga. Por exemplo, o nudibranquio bailarina espa\u00f1ola (x\u00e9nero \"Hexabranchus\"), unha das lesmas mari\u00f1as de maior tama\u00f1o tropicais, potentemente defendidas quimicamente, e con vivas cores vermellas e brancas, \u00e9 nocturna e non presenta imitadores. O mimetismo esp\u00e9rase que sexa de tipo batesiano con defensas d\u00e9biles que poden obter un certo grao de protecci\u00f3n do seu parecido con especies aposem\u00e1ticas. Outros estudos chegaron \u00e1 conclusi\u00f3n de que os nudibranquios como as lesmas mari\u00f1as da familia Phyllidiidae dos arrecifes de coral do Indo-Pac\u00edfico est\u00e1n coloreados aposematicamente. O mimetismo m\u00fclleriano foi implicado na coloraci\u00f3n dalg\u00fans nudibranquios mediterr\u00e1neos, todos os cales obte\u00f1en os seus compostos qu\u00edmicos defensivos a partir da s\u00faa dieta de esponxas.\nA estrela de mar coroa de espi\u00f1as, igual que outras estrelas de mar, como \"Metrodira subulata\", te\u00f1en unha coloraci\u00f3n rechamante e longas e afiadas espi\u00f1as, as\u00ed como defensas qu\u00edmicas en forma de saponinas; a alg\u00fans autores estas evidencias par\u00e9cenlles dabondo para que esa especie sexa considerada aposem\u00e1tica.\nProp\u00faxose que o aposematismo e o mimetismo son menos evidentes en ivertebrados mari\u00f1os que en insectos terrestres porque a predaci\u00f3n \u00e9 unha forza selectiva m\u00e1is intensa para moitos insectos, que tam\u00e9n se dispersan cando son adultos en vez de como larvas e te\u00f1en tempos de xeraci\u00f3n moito m\u00e1is curtos. Ademais, hai probas de que peixes predadores como os \"Thalassoma amblycephalum\" poden adaptarse \u00e1s pistas visuais m\u00e1is rapidamente que os paxaros, o que fai que o aposematismo sexa menos efectivo.\nOs polbos \"Hapalochlaena\" son velenosos. Pasan a maior parte do seu tempo agochados en gretas e mostran padr\u00f3ns de camuflaxe efectivos producidos polas s\u00faas c\u00e9lulas cromat\u00f3foro d\u00e9rmicas. Por\u00e9n, se son provocados, rapidamente mudan de cor, fac\u00e9ndose amarelos vivos e cada un dos seus 50 a 60 aneis dan escintileos de cor azul iridescente brillante nun terzo de segundo. Adoita afirmarse que isto \u00e9 unha exhibici\u00f3n de advertencia aposem\u00e1tica, pero a hip\u00f3tese apenas foi comprobada.\nComportamento.\nO mecanismo de defensa depende da memoria do potencial predador; un paxaro que unha vez experimentou comer un salt\u00f3n de mal sabor hase empe\u00f1ar en evitar repetir esa desagradable experiencia. Como consecuencia, as especies aposem\u00e1ticas son a mi\u00fado gregarias. Antes de que se aten\u00fae a memoria dunha mala experiencia, o predador pode ver reforzada a experiencia por repetici\u00f3n. Os organismos aposem\u00e1ticos a mi\u00fado m\u00f3vense de vagar, xa que te\u00f1en pouca necesidade de ser r\u00e1pidos e \u00e1xiles. En vez diso, a s\u00faa morfolox\u00eda \u00e9 frecuentemente rexa e resistente \u00e1s lesi\u00f3ns, o que lles permite escapar unha vez que o depredador \u00e9 mantido afastado.\nAs especies aposem\u00e1ticas non necesitan agocharse ou permanecer quietos como fan os organismos cr\u00edpticos, polo que os individuos aposem\u00e1ticos se benefician de poder moverse con m\u00e1is liberdade en \u00e1reas expostas e pasar m\u00e1is tempo procurando alimento, e poden encontrar m\u00e1is e mellores alimentos. Os individuos aposem\u00e1ticos poden de maneira similar facer uso de exhibici\u00f3ns de apareamento vistosas.\nOrixes da teor\u00eda.\nWallace, 1867.\nnunha carta de Alfred Russel Wallace datada o 23 de febreiro de 1867 Charles Darwin escribiu \"O luns ao ser\u00e1n chamei a Bates &amp; formuleille un problema ao cal no puido responder, &amp; igual que nalgunhas ocasi\u00f3ns anteriores, a s\u00faa primeira suxesti\u00f3n foi: 'ser\u00eda mellor que preguntases a Wallace'. O meu problema \u00e9: por que as eirugas est\u00e1n \u00e1s veces tan fermosa &amp; artisticamente coloreadas?\" Darwin estaba desconcertado porque a s\u00faa teor\u00eda da selecci\u00f3n sexual (no que as femias elixen as s\u00faas parellas base\u00e1ndose no atractivas que son) non pod\u00eda aplicarse \u00e1s eirugas, xa que son inmaturas e, por tanto, non son sexualmente activas.\nWallace respondeu ao d\u00eda seguinte suxerindo que como algunhas eirugas \"...est\u00e1n protexidas por un desagradable sabor ou olor, ser\u00eda unha vantaxe positiva para elas non ser nunca confundidas con calquera eiruga de bo sabor [\"sic\"], porque unha lixeira ferida como a causada polo peteirar dun ave creo que case sempre mata unha eiruga en crecemento. Calquera cor estridente &amp; rechamante, por tanto, que as distinguir\u00eda claramente das eirugas marr\u00f3ns &amp; verdes comestibles, permitir\u00eda \u00e1s aves reco\u00f1ecelas doadamente como un tipo non axeitado como alimento, &amp; as\u00ed escapar\u00edan \u00e1 captura que \u00e9 tan mala como ser comido.\"\nComo Darwin era entusiasta ante a idea, Wallace pediu \u00e1 Sociedade Entomol\u00f3xica de Londres que comprobase a hip\u00f3tese. En resposta, o entom\u00f3logo John Jenner Weir realizou experimentos con eirugas e aves no seu aviario, e en 1869 proporcionou a primeira evidencia experimental da coloraci\u00f3n de advertencia en animais. A evoluci\u00f3n do aposematismo sorprendeu os naturalistas do s\u00e9culo XIX porque a probabilidade do seu establecemento nunha poboaci\u00f3n supo\u00f1\u00edase que era baixa, xa que un sinal moi visible suxer\u00eda unha alta probabilidade de predaci\u00f3n.\nPoulton, 1890.\nWallace a cu\u00f1ou o termo \"cores de advertencia\" nun artigo sobre a coloraci\u00f3n animal en 1877. En 1890 Edward Bagnall Poulton renomeou o concepto como \"aposematismo\" no seu libro \"The Colours of Animals\" (\"As cores dos animais\"). El mesmo describiu de onde derivaba o termo as\u00ed:\nEvoluci\u00f3n.\nO aposematismo \u00e9 paradoxal en termos evolutivos, xa que fai que os individuos sexan moi visibles aos predadores, polo que poden ser eliminados e o trazo pode ser varrido antes de que os predadores aprendan a evitalo. Se ben a coloraci\u00f3n de advertencia pon os primeiros individuos que a levan en forte desvantaxe, perdura na especie o tempo dabondo como para converterse en beneficiosa.\nExplicaci\u00f3ns apoiadas.\nHai probas que apoian as explicaci\u00f3ns que implican a conservacionismo dietario, no cal os predadores evitan novas presas porque \u00e9 unha entidade desco\u00f1ecida; este \u00e9 un efecto de longa duraci\u00f3n. O conservacionismo dietario foi demostrado experimentalmente nalgunhas especies de paxaros.\nAdemais, os paxaros lembran e evitan obxectos que son rechamantes e de mal sabor durante un tempo m\u00e1is prolongado que obxectos que son igualmente de mal sabor pero de coloraci\u00f3n cr\u00edptica. Isto suxire que a idea orixinal de Wallace de que a coloraci\u00f3n de advertencia axudaba a ensinar aos predadores a evitar a presa as\u00ed coloreada, era correcta. Por\u00e9n, algunhas aves (estorni\u00f1os inexpertos e polos dom\u00e9sticos) tam\u00e9n evitan de maneira innata os obxectos de cores rechamantes, como se demostrou usando larvas do escaravello \"Tenebrio molitor\" pintadas de amarelo e negro para que lembrasen avespas, con exemplares de control verdes apagados. Isto implica que a coloraci\u00f3n de advertencia funciona polo menos en parte estimulando a evoluci\u00f3n dos predadores para codificar o significado do sinal de advertencia, en vez de que sexa necesario que cada nova xeraci\u00f3n aprenda o significado do sinal.\nTodos estes resultados contrad\u00edn a idea de que \u00e9 m\u00e1is probable que os novos individuos con vivas cores sexan comidos ou atacados polos predadores.\nHip\u00f3tese alternativa.\nSon posibles outras explicaci\u00f3ns. Os predadores poder\u00edan temer de forma innata formas que non lles son familiares (neofobia) o tempo suficiente para que queden establecidas, pero isto probablemente \u00e9 s\u00f3 temporal.\nAlternativamente, os animais presa poder\u00edan ser suficientemente gregarios para formar grupos o bastante compactos como para potenciar o sinal de advertencia. Se a especie era xa incomestible polo sabor, os predadores poder\u00edan aprender a evitar o grupo, protexendo os individuos gregarios co novo trazo aposem\u00e1tico. O gregarismo axudar\u00eda aos predadores a aprender a evitar as presas gregarias incomestibles. O aposematismo poder\u00eda tam\u00e9n ser favorecido en densas poboaci\u00f3ns incluso se estas non son gregarias.\nOutra posibilidade \u00e9 que exista un xene para o aposematismo que sexa recesivo e localizado no cromosoma X. Se \u00e9 as\u00ed, os predadores aprender\u00edan a asociar a cor coa incomestibilidade a partir de machos co trazo, mentres que as femias heterocigotas portan o trazo ata que se fai com\u00fan e os predadores comprenden o sinal. Os predadores ben alimentados poder\u00edan tam\u00e9n ignorar os morfos aposem\u00e1ticos, preferindo outras especies de presas.\nUnha explicaci\u00f3n m\u00e1is \u00e9 que as femias poder\u00edan preferir machos vistosos, as\u00ed que a selecci\u00f3n sexual poder\u00eda dar como resultado machos aposem\u00e1ticos tendo un \u00e9xito reprodutivo maior que os machos non aposem\u00e1ticos se poden sobrevivir o suficiente como para aparearse. A selecci\u00f3n sexual \u00e9 o suficientemente forte para permitir que trazos aparentemente non adaptativos persistan a pesar doutros factores que funcionan en contra do trazo.\nUnha vez que os individuos aposem\u00e1ticos alcanzan a ter unha certa poboaci\u00f3n limiar, pola raz\u00f3n que sexa, o proceso de aprendizaxe dos predadores espallar\u00edase a un gran n\u00famero de individuos e, por tanto, \u00e9 menos probable que elimine o trazo da coloraci\u00f3n de advertencia completamente. Se na poboaci\u00f3n de individuos aposem\u00e1ticos todos foron orixinados a partir duns poucos individuos, o proceso de aprendizaxe dos predadores non ter\u00eda como resultado un forte sinal de advertencia para os parentes suprerviventes, orixinando unha fitness inclusiva m\u00e1is alta para os individuos mortos ou lesionados por selecci\u00f3n de parentesco.\nUnha teor\u00eda sobre a evoluci\u00f3n do aposematismo afirma que se orixina por unha selecci\u00f3n rec\u00edproca entre predadores e presas, na que as caracter\u00edsticas distintivas das presas, que poder\u00edan ser visuais ou qu\u00edmicas, son seleccionadas por predadores que non discriminan, e na que, simltaneamente, se selecciona a evitaci\u00f3n de presas distintivas polos predadores. A selecci\u00f3n rec\u00edproca concorrente pode supo\u00f1er a aprendizaxe polos predadores ou pode dar lugar a evitaci\u00f3ns non aprendidas por eles. O aposematismo orixinado por selecci\u00f3n rec\u00edproca concorrente sen condici\u00f3ns especiais de gregarismo ou o parentesco da presa, non \u00e9 continxente coa mostraxe que fan os predadores das presas para aprender que as pistas aposem\u00e1ticas est\u00e1n asociadas coa incomestibilidade ou outras caracter\u00edsticas in\u00fatiles.\nMimetismo.\nO aposematismo \u00e9 unha estratexia suficientemente \u00fatil para ter efectos significativos sobre a evoluci\u00f3n de especies aposem\u00e1ticas e non aposem\u00e1ticas.\nAs especies non aposem\u00e1ticas evolucionaron a mi\u00fado imitando as vistosas marcas dos seus equivalentes aposem\u00e1ticos. Por exemplo, a avela\u00ed\u00f1a \"Sesia apiformis\" \u00e9 unha imitadora das avespas \"Vespula\" e \"Dolichovespula\"; par\u00e9cese a estas avespas pero non ten ferrete. Un predador que evita a avespa tam\u00e9n evitar\u00e1 en certo grao a avela\u00ed\u00f1a. Isto denom\u00ednase mimetismo batesiano, por Henry Walter Bates, un naturalista brit\u00e1nico que estudou as bolboretas amaz\u00f3nicas na segunda metade do s\u00e9culo XIX. O mimetismo batesiano depende da frecuencia: \u00e9 m\u00e1is efectivo cando a raz\u00f3n entre o imitador e o modelo \u00e9 baixa; doutro modo, os predadores aprenden a reco\u00f1ecer os impostores.\nUnha segunda forma de mimetismo d\u00e1se cando dous organismos aposem\u00e1ticos comparten a mesma adaptaci\u00f3n antipredador e im\u00edtanse un a outro para beneficio de ambas as especies, xa que s\u00f3 c\u00f3mpre que poucos individuos de cada especie sufran ataques polos predadores para que estes aprendan a evitar ambas. Esta forma de mimetismo co\u00f1\u00e9cese como mimetismo m\u00fclleriano, por Fritz M\u00fcller, un naturalista alem\u00e1n que estudou o fen\u00f3meno na cunca do Amazonas a finais do s\u00e9culo XIX. Moitas especies de abellas e avespas que viven na mesma \u00e1rea son imitadores m\u00fcllerianos; as s\u00faas coloraci\u00f3ns similares ensinan aos predadores que un padr\u00f3n de bandas est\u00e1 asociado con ser picado. Por tanto, un predador que tivo unha experiencia negativa con calquera das especies evitar\u00e1 probablemente no futuro calquera que a lembre. O mimetismo m\u00fclleriano enc\u00f3ntrase en vertebrados como a ra velenosa imitadora \"Ranitomeya imitator\", que ten varios morfos en toda a s\u00faa \u00e1rea de distribuci\u00f3n xeogr\u00e1fica natural, cada un dos cales ten un aspecto moi similar ao dunha especie diferente de ra velenosa que vive nesa \u00e1rea."}
{"id": "405221", "revid": "27155", "url": "https://gl.wikipedia.org/wiki?curid=405221", "title": "Coloraci\u00f3n de advertencia", "text": ""}
{"id": "405222", "revid": "1131", "url": "https://gl.wikipedia.org/wiki?curid=405222", "title": "Hijos de J. Barreras, S.A.", "text": ""}
{"id": "405223", "revid": "27155", "url": "https://gl.wikipedia.org/wiki?curid=405223", "title": "Sinal de advertencia", "text": ""}
{"id": "405224", "revid": "27155", "url": "https://gl.wikipedia.org/wiki?curid=405224", "title": "Coloraci\u00f3n aposem\u00e1tica", "text": ""}
{"id": "405225", "revid": "27155", "url": "https://gl.wikipedia.org/wiki?curid=405225", "title": "Aposem\u00e1tico", "text": ""}
{"id": "405227", "revid": "1093", "url": "https://gl.wikipedia.org/wiki?curid=405227", "title": "Selma", "text": "Co nome de Selma podemos referirnos a d\u00faas cidades dos Estados Unidos, as\u00ed como a un n\u00famero maior de pequenas entidades."}
{"id": "405228", "revid": "1093", "url": "https://gl.wikipedia.org/wiki?curid=405228", "title": "Miguel Colmeiro Penido", "text": ""}
{"id": "405231", "revid": "22570", "url": "https://gl.wikipedia.org/wiki?curid=405231", "title": "Andr\u00e9 Testut", "text": "Andr\u00e9 Testut nado o 13 de abril de 1926 e finado o 24 de setembro de 2005 en Li\u00f3n foi un piloto de carreiras de M\u00f3naco. Naceu en Li\u00f3n, Francia. Participou en dous Grandes Premios do Campionato Mundial de F\u00f3rmula 1, ambos en M\u00f3naco, en 1958 e en 1959. En ambas as ocasi\u00f3ns pilotou o seu Maserati 250F e ambas as d\u00faas veces non conseguiu cualificar.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "405233", "revid": "89787", "url": "https://gl.wikipedia.org/wiki?curid=405233", "title": "Arthur Morrison", "text": "Arthur George Morrison, nado en Poplar o 1 de novembro de 1863 e finado en Chalfont St Peter o 4 de decembro de 1945, foi un escritor e xornalista ingl\u00e9s.\nTraxectoria.\n\u00c9 co\u00f1ecido polas s\u00faas novelas de corte realista e historia sobre a vida da clase traballadora no East End de Londres, as\u00ed como pola s\u00faa obra detectivesca, co personaxe do detective Martin Hewitt. Tam\u00e9n foi un destacado coleccionista de arte xaponesa, sobre a que publicou unha serie de estudos. Parte d s\u00faa colecci\u00f3n pict\u00f3rica e doutras disciplinas pasou a mans do Museo Brit\u00e1nico tras o seu pasamento en 1945.\nA s\u00faa obra de ficci\u00f3n m\u00e1is sobranceira \u00e9 \"A Child of the Jago\" (1896)."}
{"id": "405239", "revid": "89787", "url": "https://gl.wikipedia.org/wiki?curid=405239", "title": "Christian Goethals", "text": "Christian Roger Xavier Marie Joseph Ghislain Goethals, nado en Heule o 4 de agosto de 1928 e finado en Kortrijk o 26 de febreiro de 2003, foi un piloto de carreiras belga.\nTraxectoria.\nGoethals competiu como afeccionado nas carreiras de autom\u00f3biles deportivos, pilotando un Porsche Spyder durante a d\u00e9cada de 1950. Os seus mellores resultados foron un segundo lugar co seu irm\u00e1n no evento da clase de 1500cc de 1956 en Reims e a vitoria na mesma clase ao ano seguinte en Forez. Goethals adquiriu un Cooper - Climax e participou na clase de F\u00f3rmula 2 do Gran Premio de Alema\u00f1a de 1958, pero retirouse da carreira. Non participou noutro Gran Premio de F\u00f3rmula Un, e regresou aos coches deportivos, con notables resultados en 1960, quinto nos 1000\u00a0km de Bos Aires e segundo no GP de Spa. Retirouse das carreiras m\u00e1is tarde durante a tempada.\nFundou un equipo de carreiras chamado \"\u00c9curie \u00c9peron d'Or\" para participar no Gran Premio de Alema\u00f1a de 1958 onde correu cun Cooper T43.\nGoethals era o fillo m\u00e1is novo de Ren\u00e9 Goethals (1876-1928), un nobre e maior de Heule, preto de Courtrai, e de Jeanne Mols (1884-1968). Estaba casado con Julie Opsomer.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "405243", "revid": "23204", "url": "https://gl.wikipedia.org/wiki?curid=405243", "title": "Narcos", "text": "Narcos \u00e9 unha abreviatura de narcotraficantes, persoas dedicadas ao narcotr\u00e1fico. Pode referirse a:"}
{"id": "405251", "revid": "98629", "url": "https://gl.wikipedia.org/wiki?curid=405251", "title": "East Anglia Array", "text": "East Anglia Array (tam\u00e9n chamado Offshore-Windpark East Anglia) \u00e9 un parque e\u00f3lico mari\u00f1o proxectado en varias xeiras. Estar\u00e1 situado a 30 millas da costa de East Anglia, no Mar do Norte ingl\u00e9s. Est\u00e1 a ser desenvolvido polas empresas Scottish Power Renewables e Vattenfall. Como socios tecnol\u00f3xicos est\u00e1n a traballar na construci\u00f3n Iberdrola e Siemens AG (Gamesa).\nEst\u00e1n en estudo ata sete proxectos individuais, zonas de explotaci\u00f3n cunha capacidade total de 7,2 GW.\nEast Anglia ONE.\nEast Anglia ONE est\u00e1 situado ao sur da zona, aproximadamente a 43\u00a0km da costa. O proxecto inicial ser\u00e1 para instalar 1,2 GW de potencia e\u00f3lica, con 102 torres. A electricidade producida chegar\u00e1 \u00e1 costa por un cable que conectar\u00e1 coa rede nacional inglesa.\n42 dos soportes para estes mu\u00ed\u00f1os de vento estanse a constru\u00edr en Espa\u00f1a por Navantia Fene, contratista de Windar Renovables e Iberdrola, e outros 60 por Lamprell UK. Son estruturas de tres patas, 65 metros de altura e un peso de 850 toneladas. As pas dos xeradores son constru\u00eddas pola f\u00e1brica que Gamesa ten nas Somozas. A subestaci\u00f3n el\u00e9ctrica \u00e9 constru\u00edda en Navantia C\u00e1diz, Puerto Real.\nO material \u00e9 enviado ao porto holand\u00e9s de Vlissingen, onde Iberdrola ten unha base lox\u00edstica. O inicio dos traballos foi en xu\u00f1o de 2018 coa instalaci\u00f3n dos soportes para os mu\u00ed\u00f1os polos buques Bokalift 1 e Olympic Taurus."}
{"id": "405252", "revid": "5863", "url": "https://gl.wikipedia.org/wiki?curid=405252", "title": "Ram\u00f3n Mar\u00eda Blanco Gonz\u00e1lez", "text": "Ram\u00f3n Mar\u00eda Blanco Gonz\u00e1lez, nado en Toubes (A Peroxa) en 1912, foi un sacerdote e poeta galego. Asinou os seus libros como Ram\u00f3n Mar\u00eda.\nTraxectoria.\nEstudou no seminario de Ourense, e estivo destinado como crego en varias parroquias antes de chegar a Soutopenedo (San Cibrao das Vi\u00f1as), onde foi p\u00e1rroco durante m\u00e1is de 50 anos. En 1991 f\u00edxoselle unha homenaxe nesta parroquia, coa inauguraci\u00f3n dun conxunto escult\u00f3rico de Xos\u00e9 Cid Menor.\nEn 1933 publicou no peri\u00f3dico \"La Regi\u00f3n\" o poema en castel\u00e1n \"La mujer orensana\", e foi colaborador de dito peri\u00f3dico at\u00e9 a s\u00faa morte. Recibiu unha menci\u00f3n honor\u00edfica nos Xogos Florais de Ourense de 1967 polo poema \u00abA Mar\u00eda, Madre de Dios\u00bb, escrito xunto co poeta Manuel Mar\u00eda."}
{"id": "405253", "revid": "23204", "url": "https://gl.wikipedia.org/wiki?curid=405253", "title": "Arma letal", "text": "Arma letal (en ) \u00e9 un filme estadounidense de 1987 dirixido por Richard Donner. Foi producido por Joel Silver e escrito por Shane Black. Est\u00e1 protagonizado por Mel Gibson e Danny Glover, xunto con Gary Busey, Tom Atkins, Darlene Love e Mitchell Ryan. En \"Arma letal\", unha parella de detectives de LAPD, Martin Riggs (Gibson), e Roger Murtaugh (Glover), traballan xuntos nun caso de asasinato.\nEstreouse o 6 de marzo de 1987, recadou m\u00e1is de $120 mill\u00f3ns (sobre un orzamento de $15 mill\u00f3ns) foi nomeado \u00f3 Oscar \u00f3 mellor son. O seu \u00e9xito supuxo unha franqu\u00eda con tres secuelas e unha serie de televisi\u00f3n."}
{"id": "405255", "revid": "23204", "url": "https://gl.wikipedia.org/wiki?curid=405255", "title": "Lethal Weapon", "text": ""}
{"id": "405256", "revid": "1093", "url": "https://gl.wikipedia.org/wiki?curid=405256", "title": "Carmela Arias D\u00edaz de R\u00e1bago", "text": ""}
{"id": "405257", "revid": "1093", "url": "https://gl.wikipedia.org/wiki?curid=405257", "title": "Elvira Bao Maceiras", "text": ""}
{"id": "405258", "revid": "1093", "url": "https://gl.wikipedia.org/wiki?curid=405258", "title": "Nadia Calvi\u00f1o Santamar\u00eda", "text": ""}
{"id": "405259", "revid": "1131", "url": "https://gl.wikipedia.org/wiki?curid=405259", "title": "Bego\u00f1a Fern\u00e1ndez", "text": "O nome de Bego\u00f1a Fern\u00e1ndez pode referirse a:"}
{"id": "405260", "revid": "839", "url": "https://gl.wikipedia.org/wiki?curid=405260", "title": "Julien Simon-Chautemps", "text": "Julien Simon-Chautemps, nado o 14 de maio de 1978, \u00e9 un persoeiro franc\u00e9s do \u00e1mbito do automobilismo.\nTraxectoria.\nGraduado da Institut polytechnique des sciences avanc\u00e9es, \u00e9 enxe\u00f1eiro de carreira do equipo de F1 Sauber F1. Anteriormente, traballou para equipos Toyota Racing, Lotus Racing, Renault F1 Team e Lotus F1."}
{"id": "405261", "revid": "1093", "url": "https://gl.wikipedia.org/wiki?curid=405261", "title": "Elisa Pati\u00f1o Mel\u00e9ndez", "text": ""}
{"id": "405262", "revid": "1093", "url": "https://gl.wikipedia.org/wiki?curid=405262", "title": "Elisa D\u00edaz Riva", "text": ""}
{"id": "405263", "revid": "1093", "url": "https://gl.wikipedia.org/wiki?curid=405263", "title": "Aurea Rodr\u00edguez", "text": ""}
{"id": "405264", "revid": "1093", "url": "https://gl.wikipedia.org/wiki?curid=405264", "title": "Ramona Vaamonde Fern\u00e1ndez", "text": ""}
{"id": "405265", "revid": "1093", "url": "https://gl.wikipedia.org/wiki?curid=405265", "title": "Isabel Zendal G\u00f3mez", "text": ""}
{"id": "405266", "revid": "109216", "url": "https://gl.wikipedia.org/wiki?curid=405266", "title": "Chris Irwin", "text": "Chris Irwin, nado en Wandsworth (Londres) o 27 de xu\u00f1o de 1942, \u00e9 un ex-piloto de automobilismo brit\u00e1nico.\nTraxectoria.\nParticipou en 10 Grandes Premios do Campionato do Mundo de F\u00f3rmula 1, debutando o 16 de xullo de 1966. Logrou dous puntos de campionato.\nA carreira de Irwin finalizou prematuramente por un accidente que sufriu pilotando un prototipo deportivo, Ford P68 durante a pr\u00e1ctica da carreira de resistencia dos 1.000 km de N\u00fcrburgring de 1968. Perdeu o control do coche en Flugplatz, o P68 foi de extremo a extremo da pista despois de aterrar sobre a s\u00faa cola logo dun salto. Padeceu lesi\u00f3ns graves na cabeza pero finalmente recuperouse. Con todo, non puido volver a competir.\nIrwin a\u00ednda viv\u00eda en 2018 e razoablemente ben, pero desco\u00f1ecese o seu paradeiro xa que se queda f\u00f3ra do ollo p\u00fablico e lonxe dos eventos automobil\u00edsticos. En 2006 informouse que manti\u00f1a a amizade cun rival de carreiras da d\u00e9cada de 1960 tras unha reuni\u00f3n casual en Londres, e que \u00e1s veces a\u00ednda sofre flashbacks do seu accidente. Irwin informou, por\u00e9n, de estar en bo estado xeral.\nIrwin participou nas celebraci\u00f3ns do 40\u00ba aniversario do circu\u00edto de Thruxton en abril de 2008. Unha entrevista e unha fotograf\u00eda s\u00faa actual cos antigos rivais de 1960 e un coche de F\u00f3rmula 2 apareceu no n\u00famero de xu\u00f1o de 2008 da revista \"Motor Sport\". Actualmente est\u00e1 vivindo na parte rural de Rutland no Reino Unido.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nResultados nas carreiras de F\u00f3rmula 1 fora do campionato.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "405268", "revid": "5863", "url": "https://gl.wikipedia.org/wiki?curid=405268", "title": "Mar\u00eda Alonso Fern\u00e1ndez", "text": ""}
{"id": "405269", "revid": "5863", "url": "https://gl.wikipedia.org/wiki?curid=405269", "title": "Mar\u00eda Alonso", "text": "O nome de Mar\u00eda Alonso pode referirse a:"}
{"id": "405270", "revid": "89787", "url": "https://gl.wikipedia.org/wiki?curid=405270", "title": "Patac\u00f3n (moeda holandesa)", "text": "O patac\u00f3n ou patag\u00f3n (en neerland\u00e9s: \"patacon\"; en castel\u00e1n: \"patac\u00f3n\"; en portugu\u00e9s: \"patac\u00e3o\"; en italiano: \"pataccone\"; en alem\u00e1n: \"albertusthaler\"; en franc\u00e9s: \"\u00e9cu \u00e0 la croix de Bourgogne\") \u00e9 un tipo de t\u00e1lero, unha moeda de prata aparecida inicialmente a principios do s\u00e9culo XVII nos Pa\u00edses Baixos espa\u00f1ois e que chegou a ser moi popular na econom\u00eda dos pa\u00edses da contorna do mar B\u00e1ltico, onde se converteu na principal moeda de cambio nese s\u00e9culo.\nCaracter\u00edsticas.\nO peso do patac\u00f3n era substancialmente menor que o do t\u00e1lero est\u00e1ndar, que era o padr\u00f3n monetario do Sacro Imperio romano. Produc\u00edase unha cu\u00f1axe de nove pezas e media por marco de prata no canto de nove, polo que estas pezas conti\u00f1an 24,65 gramos de prata pura na s\u00faa aliaxe.\nAdemais da unidade emit\u00edronse moedas fraccionarias con valores de medio, un cuarto, un oitavo (ou \"escalin\") e un dezaseisavo de patag\u00f3n.\nEtimolox\u00eda.\nNa tradici\u00f3n alem\u00e1, o nome \"albertusthaler\" (\"t\u00e1lero de Alberte\") as\u00f3ciase co nome do gobernador dos Pa\u00edses Baixos e duque de Borgo\u00f1a Alberte VII de Austria, cuxo busto aparece representado nas primeiras series destas moedas.\nNa tradici\u00f3n francesa co\u00f1\u00e9cese como \"\u00e9cu \u00e0 la croix de Bourgogne\", porque o t\u00e1lero era unha moeda equivalente ao escudo franc\u00e9s (\"\u00e9cu\") e este en concreto, o patac\u00f3n, caracteriz\u00e1base por amosar nos seus reversos a Cruz de Borgo\u00f1a, s\u00edmbolo da soberan\u00eda espa\u00f1ola.\nO termo \"patac\u00f3n\" ou \"patag\u00f3n\", que foi o que se impuxo en case todos os pa\u00edses (coas s\u00faas adaptaci\u00f3ns idiom\u00e1ticas), ten a s\u00faa orixe na palabra \u00e1rabe \"bataqa\", forma apocopada da expresi\u00f3n \"abu taca\", que literalmente significa \"o pai da fiestra\". Con esta orixe, a palabra espa\u00f1ola \"pataca \"comezou a estenderse por Europa (en provenzal: \"patac\"; en franc\u00e9s: \"pataque\", en italiano: \"patacca\"), xunto co seu aumentativo \"patac\u00f3n\", como denominaci\u00f3n da moeda espa\u00f1ola de oito reais cu\u00f1ada nas colonias de Am\u00e9rica, de ampla circiulaci\u00f3n internacional desde o s\u00e9culo XVI, que nos seus inicios amosaba a imaxe do Vello e o Novo Mundo enmarcados entre as columnas de H\u00e9rcules, que \u00e1s veces se entend\u00edan como o marco dunha fiestra. Esta moeda espa\u00f1ola foi a base de moedas de prata de gran m\u00f3dulo, como o t\u00e1lero centroeuropeo ou o d\u00f3lar estadounidense.\nO patac\u00f3n orixinal (\"albertusthaler\").\nOs primeiros patac\u00f3ns amosaben nos seus anversos as armas borgo\u00f1oas rodeadas pola lenda latina ALBERTUS ET ELISABETH D. G. ARCHIDUC. AUSTR. DUCES BURG. BRA. Z. (\"Alberte e Isabel, pola graza de Deus, arquiduques de Austria, Borgo\u00f1a, Brabante e Zelandia). Nos reversos, a cruz de Borgo\u00f1a (derivada, nesta ocasi\u00f3n da de Santo Andr\u00e9) formada por d\u00faas polas cortadas e con abrochos, frondosas nos seus extremos, entrecruzadas nos seus centros, de onde pendura o colar da Orde do V\u00e9laro de Ouro coa inscrici\u00f3n PACE ET IUSTITIA (\"paz e xustiza\").\nA cu\u00f1axe deste patac\u00f3n orixinal ou \"albertustaler\" continuou nos Pa\u00edses Baixos ata o final da dominaci\u00f3n espa\u00f1ola, cara ao ano 1700, e foi substitu\u00eddo nesta rexi\u00f3n polo t\u00e1lero co\u00f1ecido como \"kronentaler\" en 1755, a nova moeda de cambio establecida no territorio do Sacro Imperio Romano por Mar\u00eda Tareixa I de Austria.\nPropagaci\u00f3n e imitaci\u00f3ns.\nNas Provincias Unidas cu\u00f1\u00e1ronse t\u00e1leros de 1659 a 1802 coas mesmas caracter\u00edsticas metrol\u00f3xicas a\u00f3s orixinais patac\u00f3ns, a\u00ednda que a s\u00faa denominaci\u00f3n formal era a de \"ducados de prata\". Nos seus anversos ti\u00f1an o escudo de armas do le\u00f3n de holanda e nos reversos un home de p\u00e9 con armadura. A maior\u00eda destas moedas foron cu\u00f1adas en Antuerpen e en Bruxelas.\nPara o comercio na Europa Oriental a partir do B\u00e1ltico (fundamentalmente Polonia, Rusia e Imperio Otom\u00e1n) o patac\u00f3n era un importante medio de pagamento internacionalmente reco\u00f1ecido no s\u00e9culo XVIII. En Rusia\u00a0 fac\u00edanse contramarcas nas moedas orixinais dos Pa\u00edses Baixos para garantir o seu reco\u00f1ecemento oficial e circularon amplamente antes da aparici\u00f3n do rublo.\nNo entanto, nas rexi\u00f3ns de Livonia, Curlandia e Semigalia cumpriu esperar ata 1810 para ver este tipo de t\u00e1leros aparecer entre as transacci\u00f3ns comerciais."}
{"id": "405271", "revid": "1093", "url": "https://gl.wikipedia.org/wiki?curid=405271", "title": "Manuela Barreiro Pico", "text": ""}
{"id": "405273", "revid": "85894", "url": "https://gl.wikipedia.org/wiki?curid=405273", "title": "Marta Bra\u00f1as", "text": "Marta Bra\u00f1as Rumbo, nada en Arteixo o 3 de agosto de 1985, \u00e9 unha militar galega, que chegou a ser campioa de Espa\u00f1a de boxeo profesional.\nTraxectoria.\nIniciouse no deporte no kung-fu, onde chegou a ser cinto negro. En 2003 deixou o kung fu pola pr\u00e1ctica do boxeo no ximnasio local Planas Box onde Bra\u00f1as adestrou como puxilista da categor\u00eda mosca e, en ocasi\u00f3ns, galo e supermosca. En 2009 trasladouse a Madrid para formarse como boxeadora no centro de alto rendemento Blume. Ao ano seguinte lesionouse durante varios meses, pero en 2011 regresou \u00e1 preparaci\u00f3n de boxeo de alto nivel. Uniuse \u00e1 selecci\u00f3n espa\u00f1ola feminina de boxeo e participou con ela nos mundiais de 2012 de afeccionadas, disputados en Qinhuangdao (China), no peso mosca. Nese mundial competiron tres boxeadoras espa\u00f1olas e Bra\u00f1as foi derrotada no seu primeiro combate, contra a surcoreana Kim Ye-ji, cando o \u00e1rbitro detivo a pelexa.\nEn 2014 obtivo o campionato de Espa\u00f1a de peso galo en amateur. Nese mesmo ano converteuse na primeira boxeadora profesional galega, ao asinar un contrato cunha promotora dos Estados Unidos. Instalouse en Lakewood (condado dos \u00c1nxeles) e disputou tres pelexas na fornteira mexicana, d\u00faas en Mexicali e unha en Tijuana, que ademais resultan en tres vitorias. Pero nese ver\u00e1n regresa a Galicia e en setembro de 2015 disputa o seu primeiro combate profesional de volta, en Arteixo. En decembro dese ano converteuse na primeira campioa de Espa\u00f1a de boxeo con car\u00e1cter profesional nun combate disputado na Coru\u00f1a, onde venceu a badalonense Maribel de Sousa.\nComo boxeadora cham\u00e1banlle a \"potrilla de Arteixo\", que \u00e9 o espa\u00f1ol para poldri\u00f1a, dado que Bra\u00f1as traballaba na coida e preparaci\u00f3n de cabalos e posu\u00eda unha poldra. O seu adestrador como p\u00faxil foi Chano Planas.\nAbandonou o boxeo en maio de 2017 por mor dun conflito econ\u00f3mico entre promotores en Panam\u00e1, cando estaba a prepararse para un combate polo t\u00edtulo mundial dos supermosca contra a peruana Linda Laura Lecca. No total da s\u00faa carreira profesional como boxeadora disputou nove combates e ga\u00f1ounos todos\nVida persoal.\nSen deixar a s\u00faa profesi\u00f3n como militar en infanter\u00eda, cando abandonou o boxeo comezou a practicar o f\u00fatbol coa SCD Pastoriza, de Pastoriza. Tam\u00e9n compite en saltos de equitaci\u00f3n.\nAdemais de militar, estuda enfermer\u00eda na Universidade da Coru\u00f1a."}
{"id": "405275", "revid": "109216", "url": "https://gl.wikipedia.org/wiki?curid=405275", "title": "Taki Inoue", "text": "Takachiho \"Taki\" Inoue (\u4e95\u4e0a \u9686\u667a\u7a42 \"Inoue Takachiho\",), nado en Kobe o 5 de setembro de 1963, \u00e9 un piloto de carreiras xapon\u00e9s.\nTraxectoria.\nCompetiu no British Formula Ford Championship en 1988, seguido dunha tempada en All-Japan Formula Three de 1989 a 1993 e unha tempada no campionato International Formula 3000 en 1994.\nF\u00f3rmula Un.\nParticipou en 18 carreiras de Gran Premio de F\u00f3rmula Un, realizando a s\u00faa primeira aparici\u00f3n o 6 de novembro de 1994 no Gran Premio do Xap\u00f3n de 1994 con Simtek. Non logrou puntos de campionato e consider\u00e1rono un piloto de pago.\n\u00c9 lembrado por dous estra\u00f1os incidentes durante a conduci\u00f3n do Footwork en . O primeiro ocorreu despois dunha sesi\u00f3n de pr\u00e1ctica en M\u00f3naco, cando o seu coche parado era remolcado de volta aos boxes foi golpeado por un coche de seguridade, pilotado por Jean Ragnotti, o que provocou que sa\u00edse disparado contra as barreiras, a\u00ednda que Inoue estaba listo para competir o d\u00eda seguinte. O segundo pasou no Gran Premio de Hungr\u00eda de 1995 visto en directo por televisi\u00f3n en todo o mundo, cando intentaba axudar aos comisarios a apagar lume do motor do seu monopraza, un coche de seguridade Tatra 623 pilotado por un comisaario o atropelou, ferindoo nunha perna, a\u00ednda que se recuperou para a seguinte carreira.\nDurante a maior parte da tempada, o seu compa\u00f1eiro foi Gianni Morbidelli, pero a finais da tempada Max Papis substitu\u00edu a Morbidelli e \u00e1s veces foi superado por Inoue.\nEntrando na tempada , Inoue solicitou a Tyrrell un volante, pero o equipo elixiu Ukyo Katayama co seu di\u00f1eiro de patrocinio Mild Seven de Japan Tobacco. En cambio, anunciouse que en xaneiro pilotar\u00eda para o equipo Minardi. Con todo, un dos seus patrocinadores persoais sa\u00eduse no \u00faltimo momento e Inoue retirouse da F1. Minardi contratou a Giancarlo Fisichella no seu lugar. Fisichella, o piloto de probas do equipo en 1995, ti\u00f1a o apoio de Marlboro Italia.\nCo seu patrocinio reducido, Inoue quedou f\u00f3ra da F\u00f3rmula Un. Tras un breve paso polo automobilismo deportivo, retirouse das carreiras a finais de 1999 e agora xestiona pilotos no seu propio pa\u00eds.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "405278", "revid": "23204", "url": "https://gl.wikipedia.org/wiki?curid=405278", "title": "Arma letal 2", "text": "Arma letal 2 (en ) \u00e9 un filme estadounidense de 1989 dirixido por Richard Donner. Est\u00e1 protagonizado por Mel Gibson, Danny Glover, Joe Pesci, Patsy Kensit, Derrick O'Connor e Joss Ackland. \u00c9 a secuela do filme de 1987 \"Arma letal\" e o segundo t\u00edtulo da franqu\u00eda."}
{"id": "405279", "revid": "23204", "url": "https://gl.wikipedia.org/wiki?curid=405279", "title": "Lethal Weapon 2", "text": ""}
{"id": "405280", "revid": "27155", "url": "https://gl.wikipedia.org/wiki?curid=405280", "title": "Gammaglobulina", "text": "As gammaglobulinas son un tipo de prote\u00ednas globulinas, identificadas pola posici\u00f3n que ocupan ao realizar unha electroforese de prote\u00ednas s\u00e9ricas. As prote\u00ednas globulares presentes no soro sangu\u00edneo que migran \u00e1 rexi\u00f3n gamma (por teren carga el\u00e9ctrica positiva) nunha electroforese denom\u00ednanse gammaglobulinas. As gammaglobulinas m\u00e1is importantes son as inmunoglobulinas (anticorpos), a\u00ednda que algunhas inmunoglobulinas non son gammaglobulinas (non se illan na fracci\u00f3n s\u00e9rica das gammaglobulinas), e non todas as globulinas son inmunoglobulinas.\nUso como tratamento m\u00e9dico.\nAs inxecci\u00f3ns de gammaglobulinas util\u00edzanse xeralmente para intentar potenciar temporalmente a inmunidade dun paciente contra certas enfermidades. Utiliz\u00e1ronse contra a hepatite A (tratamento menos frecuente actualmente desde que hai vacina) ou sarampelo, como preparaci\u00f3n antes dun transplante de riles, en pacientes con inmunodeficiencias (como os que te\u00f1en agammaglobulinemia asociada ao X ou s\u00edndrome de hiper-IgM) ou outras doenzas inmunol\u00f3xicas, como a p\u00farpura trombocitop\u00e9nica idiop\u00e1tica. Tam\u00e9n na enfermidade de Kawasaki.\nPatolox\u00eda.\nO exceso de gammaglobulinas denom\u00ednase hipergammaglobulinemia e a deficiencia hipogammaglobulinemia.\nUnha doenza que afecta \u00e1s gammaglobulinas denom\u00ednase \"gammopat\u00eda\", por exemplo a gammopat\u00eda monoclonal de importancia indeterminada."}
{"id": "405283", "revid": "1131", "url": "https://gl.wikipedia.org/wiki?curid=405283", "title": "Meiro", "text": "O top\u00f3nimo galego Meiro pode referirse a:"}
{"id": "405285", "revid": "1131", "url": "https://gl.wikipedia.org/wiki?curid=405285", "title": "Meitufe", "text": "O top\u00f3nimo galego Meitufe pode referirse a:"}
{"id": "405286", "revid": "1131", "url": "https://gl.wikipedia.org/wiki?curid=405286", "title": "Meixe", "text": "O top\u00f3nimo galego Meixe pode referirse a:"}
{"id": "405287", "revid": "1131", "url": "https://gl.wikipedia.org/wiki?curid=405287", "title": "Meixente", "text": "O top\u00f3nimo galego Meixente pode referirse a:"}
{"id": "405288", "revid": "1131", "url": "https://gl.wikipedia.org/wiki?curid=405288", "title": "Meiraos", "text": "O top\u00f3nimo galego Meiraos pode referirse a:"}
{"id": "405289", "revid": "1131", "url": "https://gl.wikipedia.org/wiki?curid=405289", "title": "Meidon\u00edn", "text": ""}
{"id": "405290", "revid": "1131", "url": "https://gl.wikipedia.org/wiki?curid=405290", "title": "Meil\u00e1", "text": ""}
{"id": "405291", "revid": "1131", "url": "https://gl.wikipedia.org/wiki?curid=405291", "title": "Meil\u00e1s", "text": ""}
{"id": "405292", "revid": "1131", "url": "https://gl.wikipedia.org/wiki?curid=405292", "title": "Meilide", "text": ""}
{"id": "405293", "revid": "1131", "url": "https://gl.wikipedia.org/wiki?curid=405293", "title": "Meimendre", "text": ""}
{"id": "405294", "revid": "1131", "url": "https://gl.wikipedia.org/wiki?curid=405294", "title": "O Meim\u00f3n", "text": ""}
{"id": "405295", "revid": "1131", "url": "https://gl.wikipedia.org/wiki?curid=405295", "title": "Meiquiz", "text": ""}
{"id": "405296", "revid": "1131", "url": "https://gl.wikipedia.org/wiki?curid=405296", "title": "Meiroi", "text": ""}
{"id": "405297", "revid": "1131", "url": "https://gl.wikipedia.org/wiki?curid=405297", "title": "Meixar\u00edn", "text": ""}
{"id": "405298", "revid": "1131", "url": "https://gl.wikipedia.org/wiki?curid=405298", "title": "Meixide Grande", "text": ""}
{"id": "405299", "revid": "1131", "url": "https://gl.wikipedia.org/wiki?curid=405299", "title": "Meixido", "text": ""}
{"id": "405300", "revid": "1131", "url": "https://gl.wikipedia.org/wiki?curid=405300", "title": "A Meixoada", "text": ""}
{"id": "405301", "revid": "1131", "url": "https://gl.wikipedia.org/wiki?curid=405301", "title": "Meix\u00f3n Fr\u00edo", "text": ""}
{"id": "405302", "revid": "1131", "url": "https://gl.wikipedia.org/wiki?curid=405302", "title": "O Meixueiro", "text": ""}
{"id": "405303", "revid": "1131", "url": "https://gl.wikipedia.org/wiki?curid=405303", "title": "Meizo", "text": ""}
{"id": "405308", "revid": "1131", "url": "https://gl.wikipedia.org/wiki?curid=405308", "title": "O Melle", "text": ""}
{"id": "405309", "revid": "23204", "url": "https://gl.wikipedia.org/wiki?curid=405309", "title": "Mella", "text": "O top\u00f3nimo Mella pode referirse a:\nAmais como apelido pode referirse a:"}
{"id": "405311", "revid": "1131", "url": "https://gl.wikipedia.org/wiki?curid=405311", "title": "A Mella", "text": ""}
{"id": "405314", "revid": "1131", "url": "https://gl.wikipedia.org/wiki?curid=405314", "title": "Os Melcos", "text": ""}
{"id": "405315", "revid": "1131", "url": "https://gl.wikipedia.org/wiki?curid=405315", "title": "Meleato", "text": ""}
{"id": "405316", "revid": "1131", "url": "https://gl.wikipedia.org/wiki?curid=405316", "title": "As Melgueiras", "text": ""}
{"id": "405317", "revid": "1131", "url": "https://gl.wikipedia.org/wiki?curid=405317", "title": "Mel\u00f3n de Abaixo", "text": ""}
{"id": "405318", "revid": "1131", "url": "https://gl.wikipedia.org/wiki?curid=405318", "title": "Mel\u00f3n de Arriba", "text": ""}
{"id": "405319", "revid": "1131", "url": "https://gl.wikipedia.org/wiki?curid=405319", "title": "A Menda", "text": "O top\u00f3nimo galego A Menda pode referirse a:"}
{"id": "405320", "revid": "1131", "url": "https://gl.wikipedia.org/wiki?curid=405320", "title": "Mendoia", "text": "O top\u00f3nimo galego Mendoia pode referirse a:"}
{"id": "405321", "revid": "1131", "url": "https://gl.wikipedia.org/wiki?curid=405321", "title": "Membribe", "text": "O top\u00f3nimo Membribe pode referirse a:"}
{"id": "405322", "revid": "1131", "url": "https://gl.wikipedia.org/wiki?curid=405322", "title": "Mendreiras", "text": ""}
{"id": "405323", "revid": "1131", "url": "https://gl.wikipedia.org/wiki?curid=405323", "title": "As Meneiroas", "text": ""}
{"id": "405324", "revid": "1131", "url": "https://gl.wikipedia.org/wiki?curid=405324", "title": "Menlle de Arriba", "text": ""}
{"id": "405325", "revid": "1131", "url": "https://gl.wikipedia.org/wiki?curid=405325", "title": "Menlle de Abaixo", "text": ""}
{"id": "405326", "revid": "1131", "url": "https://gl.wikipedia.org/wiki?curid=405326", "title": "O Mens", "text": ""}
{"id": "405327", "revid": "23204", "url": "https://gl.wikipedia.org/wiki?curid=405327", "title": "Arma letal 3", "text": "Arma letal 3 (en ) \u00e9 un filme estadounidense de 1992 dirixido por Richard Donner. Foi producido por Richard Donner, e est\u00e1 protagonizado por Mel Gibson, Danny Glover e Joe Pesci, xunto con Rene Russo e Stuart Wilson nos papeis secundarios. \u00c9 o terceiro t\u00edtulo da franqu\u00eda."}
{"id": "405328", "revid": "76820", "url": "https://gl.wikipedia.org/wiki?curid=405328", "title": "Lefko\u015fa", "text": ""}
{"id": "405330", "revid": "23204", "url": "https://gl.wikipedia.org/wiki?curid=405330", "title": "Lethal Weapon 3", "text": ""}
{"id": "405338", "revid": "23204", "url": "https://gl.wikipedia.org/wiki?curid=405338", "title": "Arma letal 4", "text": "Arma letal 4 (en ) \u00e9 un filme estadounidense de 1998 dirixido e producido por Richard Donner. Est\u00e1 protagonizado por Mel Gibson, Danny Glover, Joe Pesci, Rene Russo, Chris Rock, xunto con Jet Li (no seu primeiro filme estadounidense). \u00c9 o cuarto e derradeiro t\u00edtulo da franqu\u00eda."}
{"id": "405344", "revid": "23204", "url": "https://gl.wikipedia.org/wiki?curid=405344", "title": "Lethal Weapon 4", "text": ""}
{"id": "405347", "revid": "23204", "url": "https://gl.wikipedia.org/wiki?curid=405347", "title": "Ver\u00f3nica (filme)", "text": "Ver\u00f3nica \u00e9 un filme espa\u00f1ol de terror espa\u00f1ola estreado en 2017, dirixido por Paco Plaza. Para a s\u00faa realizaci\u00f3n, o director contou con catro novos debutantes: Sandra Escacena, Bruna Gonz\u00e1lez, Claudia Placer e Iv\u00e1n Chavero, ademais da co\u00f1ecida actriz Ana Torrent.\nO gui\u00f3n de Paco Plaza e Fernando Navarro est\u00e1 inspirado nunha historia real (o expediente Vallecas), que tivo lugar nos anos 90 en Vallecas, Madrid.\nSinopse.\nMadrid, anos 90. Barrio de Vallecas. Despois de xogar cunha ouija coas s\u00faas compa\u00f1eiras, Ver\u00f3nica comeza a sufrir ameazas por elementos sobrenaturais na s\u00faa casa, que queren facerlle dano a ela e aos seus."}
{"id": "405352", "revid": "55821", "url": "https://gl.wikipedia.org/wiki?curid=405352", "title": "Cuqui Pi\u00f1eiro", "text": "Mar\u00eda Cruz Pi\u00f1eiro \u00c1lvarez, nada en Goi\u00e1n (Tomi\u00f1o) o 25 de abril de 1960, \u00e9 unha empresaria e escultora galega m\u00e1is co\u00f1ecida como Cuqui Pi\u00f1eiro.\nTraxectoria.\nFilla do escultor e artista galego Xo\u00e1n Pi\u00f1eiro Nogueira\u00a0e licenciada en Xeograf\u00eda e Historia en 1983, especialidade en Arte Moderna, pola Universidade de Santiago de Compostela, dirixe a fundici\u00f3n de bronce Arte Bronce Fundici\u00f3n e a galer\u00eda de arte co mesmo nome, compaxinado coa s\u00faa faceta como artes\u00e1 fundidora de esculturas de bronce, con prop\u00f3sito de destacar o oficio de broncista, na que desenvolve a s\u00faa propia obra creativa en pezas \u00fanicas, dese\u00f1os e series de figuras, animais e formas extra\u00eddas da propia natureza. Foi comisaria de diversas exposici\u00f3ns como a Exposici\u00f3n II Bienal de Artistas Galegas (Casa d\u00e1s Artes. Concello de Vigo), a Exposici\u00f3n Xo\u00e1n Pi\u00f1eiro 1920-1980 (Castelo de Soutomaior, Deputaci\u00f3n Provincial de Pontevedra), ambas as d\u00faas en 1990 ou a tam\u00e9n dedicada ao seu pai, na Casa dos Alonso da Guarda en 2013, entre outras."}
{"id": "405356", "revid": "23204", "url": "https://gl.wikipedia.org/wiki?curid=405356", "title": "Mar\u00eda Cruz Pi\u00f1eiro \u00c1lvarez", "text": ""}
{"id": "405358", "revid": "7802", "url": "https://gl.wikipedia.org/wiki?curid=405358", "title": "Orixe da ciencia", "text": ""}
{"id": "405363", "revid": "98629", "url": "https://gl.wikipedia.org/wiki?curid=405363", "title": "Mari\u00e1n L\u00f3pez Fern\u00e1ndez-Cao", "text": "Mari\u00e1n L\u00f3pez Fern\u00e1ndez Cao, co\u00f1ecida tam\u00e9n como Mari\u00e1n Cao, nada en Vigo o 5 de febreiro de 1964, \u00e9 profesora e investigadora galega, especializada en arte, feminismo, arteterapia e inclusi\u00f3n social. Investigou os desequilibrios de x\u00e9nero na arte e os museos e \u00e9 impulsora do proxecto Museos en Feminino. Desde 2019, \u00e9 Catedr\u00e1tica de Educaci\u00f3n Art\u00edstica da Universidade Complutense de Madrid. Ademais, \u00e9 experta na artista Sonia Delaunay.\nTraxectoria.\nMari\u00e1n Cao estudou na Facultade de Belas Artes de Madrid onde se licenciou no ano 1987, e doutorouse no 1991 na Universidade Complutense de Madrid. \nComo estudante predoutoral e investigadora fixo estancias longas na Akademie der K\u00fcnste (M\u00fanic), na Hochschule der K\u00fcnste (Berl\u00edn), no Museum of Modern Art (Nova York), no Courtland Institute of Art (Londres) e posdoutoral na Universidade de Veracruz (M\u00e9xico). Foi convidada para facer estad\u00edas de investigaci\u00f3n e docencia nos Estados Unidos, Gran Breta\u00f1a, Alema\u00f1a, o Brasil e M\u00e9xico, onde abordou temas da arte, inclusi\u00f3n e igualdades e arte coma terapia cunha implicaci\u00f3n sempre no social e no x\u00e9nero.\nPosteriormente obtivo o Mestrado en Intervenci\u00f3n Psicoterap\u00e9utica (2009) na UCM e unha Bolsa Fulbright posdoutoral. \nFoi membro do colectivo de redacci\u00f3n da revista \"En Pie de Paz\" desde 1988 at\u00e9 a s\u00faa disoluci\u00f3n en 2001 Imparte clases desde 1992 na Facultade de Educaci\u00f3n na UCM e tam\u00e9n no Mestrado de Estudos de X\u00e9nero e no Mestrado Erasmus Mundus Gemma, da Universidade de Granada.\nRepresenta a UCMN no Europeam Consortium of Art Therapy Education (ECArTE) desde 2000 e tam\u00e9n exerce de vicepresidenta desde 2017.\nCao foi directora do Instituto de Investigaci\u00f3ns Feministas (2007-2011), impulsora e directora do mestrado en Arteterapia e educaci\u00f3n Art\u00edstica para inclusi\u00f3n social (2010-2014) do Servizo de Publicaci\u00f3ns da Universidade Complutense.\nEntre os anos 2012 e 2017 foi presidenta da Asociaci\u00f3n Nacional Espa\u00f1ola Mulleres nas Artes Visuais (MAV).\nDe maneira paralela ao seu labor investigador, desenvolveu a s\u00faa faceta de debuxante producindo en formato de libro de artista numerosas obras con car\u00e1cter ecol\u00f3xico e naturista. Proba diso son os libros presentados na Feira do Libro de Artista da Xunta de Castela e Le\u00f3n, \"Librarte\" 2021.\nInvestigaci\u00f3n.\nMari\u00e1n Cao dirixe o grupo de investigaci\u00f3n Research Group EARTDI con quen firmou convenios con diferentes organismos e instituci\u00f3ns en axuda a grupos vulnerables a trav\u00e9s da arteterapia e a mediaci\u00f3n cultural.\nFoi directora dos seguintes proxectos de investigaci\u00f3n:"}
{"id": "405364", "revid": "23204", "url": "https://gl.wikipedia.org/wiki?curid=405364", "title": "Mari\u00e1n Cao", "text": ""}
{"id": "405369", "revid": "89787", "url": "https://gl.wikipedia.org/wiki?curid=405369", "title": "Asunta Rodr\u00edguez", "text": "Mar\u00eda Asunci\u00f3n Rodr\u00edguez Rodr\u00edguez, m\u00e1is co\u00f1ecida como Asunta Rodr\u00edguez, nada en Sober en 1965, \u00e9 unha galerista galega especialista en arte moderna. Dende 2016, \u00e9 membro da Real Academia Galega de Belas Artes como membro numerario na secci\u00f3n de expertos en artes e da Secci\u00f3n de Creaci\u00f3n e Artes Visuais do Consello da Cultura Galega.\nTraxectoria.\nLicenciada en Xeograf\u00eda e Historia pola Universidade de Santiago de Compostela, doutorouse en arte moderna. Foi colaboradora da Enciclopedia Galega Universal e traballou como cr\u00edtica de arte para un xornal local. No ano 1988, empezou a traballar como asistente do director da galer\u00eda Trinta de Santiago de Compostela, que en 1993 acabou adquirindo cun socio.\nAsunta Rodr\u00edguez con Trinta acudiu de maneira interrompida \u00e1 feira de arte contempor\u00e1nea Arco de Madrid at\u00e9 2008 facilitando o achegamento da arte contempor\u00e1nea e o reco\u00f1ecemento de artistas galegos en espazos internacionais. En Arco 1995, cunha caseta dedicada a Antonio Murado e Manolo Paz recibiu o premio \u00e1 mellor galer\u00eda espa\u00f1ola por parte da Asociaci\u00f3n de Cr\u00edticos de Arte. No ano 2000 formou parte do comit\u00e9 organizador."}
{"id": "405371", "revid": "23204", "url": "https://gl.wikipedia.org/wiki?curid=405371", "title": "Asunta Rodr\u00edguez Rodr\u00edguez", "text": ""}
{"id": "405390", "revid": "54334", "url": "https://gl.wikipedia.org/wiki?curid=405390", "title": "Ana\u00edr Rodr\u00edguez", "text": "Ana\u00edr Rodr\u00edguez Rodr\u00edguez, nada en Vigo en 1978, \u00e9 unha tradutora, editora e escritora galega.\nTraxectoria.\nLicenciada en Filolox\u00eda Galega pola Universidade de Vigo, traballa como editora en Edici\u00f3ns Xerais de Galicia. \u00c9 socia fundadora de Espazo Lectura, asociaci\u00f3n gondomaresa a prol da lectura.\nTen elaborado diversos materiais did\u00e1cticos en lingua galega. Como tradutora, ocupouse de trasladar ao galego distintas obras da literatura infantil e xuvenil.\nPublicaci\u00f3ns.\n\u00c1lbum:"}
{"id": "405392", "revid": "5863", "url": "https://gl.wikipedia.org/wiki?curid=405392", "title": "Carmen Agull\u00f3 D\u00edaz", "text": "Mar\u00eda de Carmen Agull\u00f3 D\u00edaz, nada en Xinzo de Limia o 19 de febreiro de 1957, \u00e9 unha profesora e historiadora galega.\n\u00c9 titular de Teor\u00eda e Historia da Educaci\u00f3n na Universidade de Valencia. Ademais de ser escritora de libros, \u00e9 unha das investigadoras da historia da educaci\u00f3n das mulleres, especialmente nos docentes e as docentes republicanas. \u00c9 tam\u00e9n moi reco\u00f1ecida neste \u00e1mbito pola s\u00faa participaci\u00f3n no documental dirixido en 2013 por Pilar P\u00e9rez Solano, Las Maestras de la Rep\u00fablica, ga\u00f1ador do premio Goya \u00e1 mellor pel\u00edcula documental o 2014.\nTraxectoria.\nIniciou os seus estudos na Academia Santa Mari\u00f1a de Xinzo de Limia. Cursou o Bacharelato no Colexio das Carmelitas de Ourense e no Instituto Nacional Feminino de Vigo. Cursou estudos de Pedagox\u00eda e Psicolox\u00eda na Universidade de Santiago de Compostela (primeira promoci\u00f3n do Colexio Universitario de Ourense) e a Licenciatura de Psicolox\u00eda nas Universidades Complutense de Madrid e de Valencia. Froito destes estudos, \u00e9 licenciada en Psicolox\u00eda e en Filosof\u00eda e Ciencias da Educaci\u00f3n, e doutora en Pedagox\u00eda. Profesora titular do Departamento de Educaci\u00f3n Comparada e Historia da Educaci\u00f3n da Universitat de Val\u00e8ncia. Imparte clase nas Facultades de Filosof\u00eda e Ciencias da Educaci\u00f3n e de Maxisterio, en Valencia e Ontinyent."}
{"id": "405394", "revid": "6939", "url": "https://gl.wikipedia.org/wiki?curid=405394", "title": "Ana\u00edr Rodr\u00edguez Rodr\u00edguez", "text": ""}
{"id": "405396", "revid": "88215", "url": "https://gl.wikipedia.org/wiki?curid=405396", "title": "Suzanne Lenglen", "text": "Suzanne Rachel Flore Lenglen, nada en Par\u00eds o 24 de maio de 1899 e finada na mesma cidade o 4 de xullo de 1938, foi unha tenista francesa, campioa ol\u00edmpica, que obtivo 31 t\u00edtulos de Grand Slam, doce deles individuais. Foi a primeira muller en converterse en tenista profesional. Dominou o tenis feminino entre 1919 e 1926. Apodada \"a divina\" pola prensa francesa, est\u00e1 considerada a primeira gran diva e campioa do tenis feminino, deporte en que rompeu barreiras cun xogo apaixonado. Negociou co dese\u00f1ador Jean Patou a confecci\u00f3n da s\u00faa roupa deportiva e en 1921 revolucionou o vestiario do tenis xogando cos brazos descubertos e con saias un pouco por debaixo dos xeonllos.\nTraxectoria.\nAos 14 anos xogou a s\u00faa primeira final dun grande aberto de tenis. Perdeu a final en 1914 mais meses despois converteuse na tenista m\u00e1is nova en ga\u00f1ar un grande aberto ao conquistar o Campionato Mundial de Pista Dura, marca a\u00ednda vixente. Ga\u00f1ou seis torneos de Wimbledon entre 1919 e 1925 e seis Roland Garros entre 1920 e 1926. Foi ademais autora de varios libros sobre tenis.\nEn xu\u00f1o de 1938 foi diagnosticada con leucemia e s\u00f3 tres semanas despois quedou cega. A principios de xullo, a prensa francesa anunciou que Lenglen estaba extremadamente fatigada e faleceu poucos d\u00edas despois de anemia perniciosa. Foi enterrada no Cimeti\u00e8re de Saint-Ouen en Saint-Ouen, nas proximidades de Par\u00eds.\nPalmar\u00e9s.\nDurante a s\u00faa carreira, Lenglen ga\u00f1ou 81 t\u00edtulos individuais, sete dos cales os conseguiu sen perder ning\u00fan xogo, 73 t\u00edtulos en dobres e 8 t\u00edtulos en dobres mixtos. Mantense como a \u00fanica xogadora en ga\u00f1ar os t\u00edtulos de Wimbledon en individuais, dobres e dobres mixtos no mesmo ano (1920, 1922 e 1925).\nO n\u00famero total de Grand Slam ga\u00f1ados \u00e9 de 31, a\u00ednda que os t\u00edtulos obtidos no Campionato de Francia non se contabilizan sempre porque o torneo non estivo aberto a todos os xogadores ata 1925. De a\u00ed que algunhas fontes acrediten s\u00f3 21 t\u00edtulos.\nT\u00edtulos individuais de Grand Slam.\nC = Campioa. SF = Semifinal. 3R = 3.\u00aa rolda. 2R = 2.\u00aa rolda. 1R = 1.\u00aa rolda\nNC = non celebrado.\nA = Ausente, non participou.\nGX = Torneos ga\u00f1ados / Torneos xogados"}
{"id": "405398", "revid": "65337", "url": "https://gl.wikipedia.org/wiki?curid=405398", "title": "Patag\u00f3n", "text": "O termo patag\u00f3n p\u00f3dese referir a: "}
{"id": "405399", "revid": "88215", "url": "https://gl.wikipedia.org/wiki?curid=405399", "title": "Wilma Rudolph", "text": "Wilma Rudolph, nada en Marksville (Tennessee) o 23 de xu\u00f1o de 1940 e finada en Brentwood o 12 de novembro de 1994, foi unha atleta estadounidense que destacou pola s\u00faa rapidez convert\u00e9ndose en 1961 na muller m\u00e1is r\u00e1pida do mundo.\nFoi a primeira deportista estadounidense que conseguiu tres medallas de ouro nunha mesma cita ol\u00edmpica sendo tripla medallista de ouro nos Xogos ol\u00edmpicos de ver\u00e1n de 1960 en Roma en 100 metros, 200 metros e relevos 4\u00a0\u00d7\u00a0100 metros. Tam\u00e9n estivo en posesi\u00f3n de r\u00e9cords do mundo nestas tres disciplinas. Contin\u00faa a ser considerada como unha das principais influencias para as atletas negras estadounidenses polo impulso entre a mocidade negra feminina na pr\u00e1ctica deste deporte.\nTraxectoria.\nEra a vix\u00e9sima de vinte e dous fillos dunha familia pobre afroamericana. Naceu prematuramente e tivo unha infancia con problemas de sa\u00fade: unha dobre pneumon\u00eda aos catro anos e un ataque de poliomielite que lle deixou paralizada unha perna durante varios anos aos seis. A pesar diso, o seu tes\u00f3n levouna a superar estas contrariedades e foi unha boa xogadora de baloncesto e corredora no instituto.\nCompetiu nas eliminatorias para os Xogos Ol\u00edmpicos de Melbourne en 1956, obtendo unha praza no equipo ol\u00edmpico grazas ao seu segundo posto nos 200 metros lisos. Con todo, caeu eliminada na s\u00faa serie, ao quedar terceira na s\u00faa serie trala sovi\u00e9tica Mar\u00eda L. Itkina e a alem\u00e1 Kohler. Participou nos relevos 4\u00d7100, onde o equipo dos Estados Unidos quedou en terceira posici\u00f3n, tras Australia e o Reino Unido.\nRudolph ga\u00f1ou en 1957 o campionato nacional \"j\u00fanior\" de 75 e 100 iardas. En 1958 foi nai. En 1960 ga\u00f1ou as eliminatorias de selecci\u00f3n para os Xogos Ol\u00edmpicos de Roma 1960, as probas de 100 e 200 metros lisos. Neses xogos ol\u00edmpicos obtivo a medalla de ouro en ambas as probas, as\u00ed como tam\u00e9n na de relevos curtos. En 1961 en Moscova igualou a marca mundial dos 100 metros lisos con 11,3 segundos e rompeuno en Sttutgart catro d\u00edas m\u00e1is tarde con 11,2 convert\u00e9ndose na muller m\u00e1is r\u00e1pida do mundo e recibindo o sobrenome de \"a gacela negra\". Retirouse a finais de 1962, con 22 anos.\nMoi activa nas protestas que ti\u00f1an lugar para terminar coas leis de segregaci\u00f3n racial ao finalizar a s\u00faa carreira deportiva decidiu terminar os seus estudos e traballar cos mozos dos guetos das grandes cidades. Por iso, participou na 'Operaci\u00f3n Champion', destinada a promover a pr\u00e1ctica do deporte entre aqueles mozos que non ti\u00f1an opci\u00f3n de federarse e posteriormente creou a s\u00faa propia fundaci\u00f3n, que se dedicaba a ofrecer adestramentos gratu\u00edtos e organizar competici\u00f3ns entre os mozos m\u00e1is necesitados.\nMorreu o 12 de novembro de 1994 aos 54 anos dun tumor cerebral. O seu funeral foi seguido masivamente e recibiu numerosas homenaxes.\nHomenaxes e reco\u00f1ecementos.\nEn Clarksville, Tennessee hai unha r\u00faa e unha estatua co seu nome.\nEn 1996 a Fundaci\u00f3n Women's Sports creou o Premio de Wilma Rudolph \u00e1 Coraxe.\nTam\u00e9n hai un premio co seu nome \u00e1s mulleres loitadoras, un colexio da zona americana de Berl\u00edn ch\u00e1mase como ela e, en 2004, o Servizo Postal dos Estados Unidos sacou un selo coa s\u00faa imaxe."}
{"id": "405401", "revid": "1093", "url": "https://gl.wikipedia.org/wiki?curid=405401", "title": "Vladimir Viktorovitch Smirnov", "text": ""}
{"id": "405402", "revid": "88215", "url": "https://gl.wikipedia.org/wiki?curid=405402", "title": "Olga Korbut", "text": "Olga Valentinovna Korbut, nada en Hrodna o 16 de maio de 1955 \u00e9 unha ex-ximnasta belarusa. Foi seleccionada aos 11 anos na escola deportiva do goberno. Alcumada o \"pardal de Minsk\", ga\u00f1ou catro medallas de ouro e d\u00faas de prata nos Xogos Ol\u00edmpicos, nos que competiu en 1972 e 1976, para o equipo da Uni\u00f3n Sovi\u00e9tica, e foi a primeira seleccionada para o International Gymnastics Hall of Fame en 1988.\nA pesar de que se retirase da ximnasia en 1977 con vinte e dous anos, considerada a\u00ednda nova para a ximnasia, a influencia de Korbut foi ampla. Os seus exercicios nos Xogos de 1972 est\u00e1n considerados como redefinitorios da ximnasia, cambiando o deporte para dar m\u00e1is \u00e9nfase \u00e1 acrobacia e \u00e1 t\u00e9cnica en vez de ao ballet e a elegancia, ademais de converter a ximnasia nun dos deportes m\u00e1is populares do mundo.\nInnovaci\u00f3ns.\nA nivel t\u00e9cnico os dous elementos m\u00e1is importantes que introduciu Korbut na ximnasia art\u00edstica son o \"salto Korbut\" (salto mortal atr\u00e1s sobre a barra de equilibrios) e o \"\"flip\" Korbut\" (solta nas barras asim\u00e9tricas en que a ximnasta se d\u00e1 a volta no aire antes de volver a agarrarse \u00e1 barra). O salto Korbut foi vetado debido \u00e1 s\u00faa perigosidade.\nA nivel popular Korbut sempre soubo atraer a atenci\u00f3n do p\u00fablico e a\u00ednda que o seu palmar\u00e9s non pode compararse co de Ludmilla Tourischeva, foi un \u00eddolo de masas e contribu\u00edu a unha difusi\u00f3n in\u00e9dita da ximnasia. Korbut inaugurou unha nova xeraci\u00f3n de ximnastas delgadas e con pouca estatura (med\u00eda 1,49 metros e pesaba 38 quilos), mais con gran potencia muscular e movementos explosivos."}
{"id": "405409", "revid": "1093", "url": "https://gl.wikipedia.org/wiki?curid=405409", "title": "Manel Puigb\u00f3 Rocafort", "text": ""}
{"id": "405415", "revid": "89787", "url": "https://gl.wikipedia.org/wiki?curid=405415", "title": "Atlantic Airways", "text": "Atlantic Airways \u00e9 a aeroli\u00f1a nacional das Illas Feroe. Opera servizos dom\u00e9sticos de helic\u00f3pteros e voos intenacionais de pasaxeiros ademais de ser a responsable das operaci\u00f3ns de busca e rescate no arquip\u00e9lago dende a s\u00faa base no aeroporto de V\u00e1gar.\nHistoria.\nOs enlaces por aire regulares coas Feroe comezaron no ano 1963, entre as illas e Dinamarca. A\u00ednda que o aeroporto de V\u00e1gar fora constru\u00eddo polo ex\u00e9rcito brit\u00e1nico durante a segunda guerra mundial, o tr\u00e1fico a\u00e9reo cara as illas practicamente foi inexistente entre a marcha dos brit\u00e1nicos e o inicio dos servizos con Copenhague. A inicios dos anos 80 comezaron a haber demandas para a creaci\u00f3n dunha aeroli\u00f1a feroesa. O n\u00famero de pasaxeiros aumentaba constantemente e a compa\u00f1\u00eda dinamarquesa Maersk Air ti\u00f1a o monopolio sendo a \u00fanica aeroli\u00f1a en servir \u00e1s Feroe.\nComo resultado Atlantic Airways foi fundada en 1987. Inicialmente pertenc\u00eda ao goberno fero\u00e9s (51%) e a aeroli\u00f1a dinamarquesa Cimber Air (49%), a\u00ednda que o goberno far\u00edase co control total en 1989. As s\u00faas operaci\u00f3ns comezaron o 28 de marzo de 1988 entre V\u00e1gar e Copenhague usando un avi\u00f3n British Aerospace BAe 146. O goberno constru\u00edu un hangar en V\u00e1gar para asegurar unha base da aeroli\u00f1a e unhas instalaci\u00f3ns de mantemento dispo\u00f1ibles nas illas.\nOs inicios da aeroli\u00f1a foron dif\u00edciles, a pesar de que o novo servizo era popular e os factores de carga eran altos. As Illas Feroe sufriron unha grave depresi\u00f3n econ\u00f3mica na d\u00e9cada dos 90, sendo o seu peor momento en 1992, e o goberno das illas entregou 75 mill\u00f3ns de coroas danesas para axudar \u00e1 aeroli\u00f1a. Atlantic Airways non ser\u00eda rendible ata 1995. Ese ano lanzar\u00edanse voos a Reykjavik en cooperaci\u00f3n con Air Iceland e cara Narsarsuaq, e Groenlandia nos meses de ver\u00e1n en cooperaci\u00f3n coa mesma compa\u00f1\u00eda. Na segunda metade da d\u00e9cada engadiu aos seus detinos regulares Billund en Dinamarca e Aberdeen no Reino Unido.\nGrazas ao aumento de destinos e pasaxeiros, xunto coa estabilizaci\u00f3n das finanzas da aeroli\u00f1a, engad\u00eduse un segundo BAe 146 \u00e1 frota no ano 2000. Este novo aparello permitiu abrir servizos cara Londres-Stansted e Oslo. O aumento do turismo nas illas tam\u00e9n permitiu voos a Aalborg, Stavanger, Stord e Edmburgo. Por\u00e9n, en 2006 cearon os voos cara Stord e Edimburgo foi substitu\u00eddo pola illas Shetland. Atlantic Airways tam\u00e9n entrou no servizo dom\u00e9stico brit\u00e1nico ese ano, convert\u00e9ndose na \u00fanica aeroli\u00f1a en ofrecer un voo directo entre as Shetland e Londres. As operaci\u00f3ns dom\u00e9sticas brit\u00e1nicas remataron en 2008.\nAtlantic Airways tam\u00e9n opera servizos dom\u00e9sticos con helic\u00f3pteros, proporcionando unha importante conexi\u00f3n entre as illas que doutra forma s\u00f3 se poder\u00eda facer en barco. Os helic\u00f3pteros demostraron ser unha ferramenta vital nas illas dende os anos 60, cando aparellos dos barcos gardacostas dinamarqueses patrullaban as illas realizando multitude de tarefas. O goberno alugou un helic\u00f3ptero en 1978 para realizar esas tarefas, pero nos anos 80 iniciouse un servizo p\u00fablico usando dous Bell 222. Inicialmente foron operados pola compa\u00f1\u00eda SL Helicopters, pero a decisi\u00f3n de concentrar toda a aviaci\u00f3n faroesa baixo unha \u00fanica empresa levou a que a compa\u00f1\u00eda se incorporase a Atlantic Airways en 1994. A d\u00eda de hoxe Atlantic Airways ten dous helic\u00f3pteros AgustaWestland AW139 un dos cales ten que estar sempre preparado para tarefas de busca e rescate.\nO goberno das Faroe decidiu iniciar un proceso de privatizaci\u00f3n da compa\u00f1\u00eda ofrecendo inicialmente o 33% a partir de decembro de 2007. En 2008 planeou vender outro 33%, pero a venda cancelouse debid \u00e1 crise econ\u00f3mica.\nEn marzo do ano 2012 entrou en servizo o primeiro Airbus A319 da aeroli\u00f1a, estreando tam\u00e9n unha librea modificada. A pista do aeroporto de V\u00e1gar precisou unha ampliaci\u00f3n para poder acomodar axeitadamente este avi\u00f3n. O segundo e terceiro A319 entraron en servizo en maio e outubro de 2013. A finais de 2016 Atlantic Airways recibiu o seu primeiro Airbus A320.\nFrota.\nA frota de Atlantic Airways est\u00e1 formada polos seguintes aparellos:"}
{"id": "405420", "revid": "1131", "url": "https://gl.wikipedia.org/wiki?curid=405420", "title": "Aeroporto de Pune", "text": "O aeroporto de Pune \u00e9 un aeroporto situado a uns 10 quil\u00f3metros ano nord\u00e9s de Pune, no estado indio de Maharashtra. O aeroporto \u00e9 un enclave civil operado pola Autoridade Aeroportuaria da India na parte leste da Base A\u00e9rea de Lohegaon da Forza A\u00e9rea da India."}
{"id": "405422", "revid": "89787", "url": "https://gl.wikipedia.org/wiki?curid=405422", "title": "Suga", "text": "Min Yoon-gi (en ), nado o 9 de marzo de 1993 e m\u00e1is co\u00f1ecido polos seus nomes art\u00edsticos Suga ou Agust D, \u00e9 un rapeiro, compositor e produtor musical surcoreano. En 2013, debutou como membro do grupo de k-pop BTS, que pertence \u00e1 compa\u00f1\u00eda Big Hit Entertainment. En 2016, publicou o seu primeiro mixtape en solitario Agust D. De acordo coa Asociaci\u00f3n de dereitos de autor de m\u00fasica coreana, Suga ten m\u00e1is de 60 canci\u00f3ns atribu\u00eddas \u00f3 seu nome como compositor e produtor, inclu\u00edda \"Wine\", de Suran, que lle deu o premio de Tendencia musical do ano nos premios Melon de 2017.\nTraxectoria.\n1993\u20132010: Primeiros anos.\nMin Yoongi naceu o 9 de marzo de 1993 en Daegu, Corea do Sur. O m\u00e1is novo de dous irm\u00e1ns, estudou na escola primaria Taejeon, na escola de educaci\u00f3n media Gwaneum e no instituto de Secundaria Apgujeong. Comezou a interesarse no rap despois de escoitar \"Reggae Muffin\" de Stony Skunk, coidando que era moi diferente de todo o que escoitara anteriormente. Despois de escoitar a Epik High decidiu converterse en rapeiro.\nComezou a escribir letras e a aprender a traballar con MIDI cando ti\u00f1a 13 anos. Con 17, traballaba a tempo parcial nun estudo de gravaci\u00f3n. Dende ent\u00f3n comezou a compor e arranxar m\u00fasica, facer rap e a actuar. Antes de formar parte de Big Hit, deuse a co\u00f1ecer como rapeiro no mundo underground baixo o nome de Gloss. Como parte da crew de hip-hop D-Town, en 2010 publicou a canci\u00f3n \"518-062\" en conmemoraci\u00f3n da Revolta de Gwangju.\nBTS.\nO seu nome art\u00edstico Suga (\uc288\uac00) prov\u00e9n das primeiras s\u00edlabas do termo \"escolta\" (\uc288\ud305 \uac00\ub4dc), a posici\u00f3n que ocupaba cando xogaba \u00f3 baloncesto na s\u00faa \u00e9poca de estudante. Orixinalmente uniuse \u00e1 coma\u00f1\u00eda como produtor de m\u00fasica, Suga adestrou con Big Hit Entertainment durante tres anos cos membros J-Hope e RM, debutando como membro de BTS no \"M Countdown\" da Mnet coa canci\u00f3n \"No More Dream\" inclu\u00edda no seu \u00e1lbum debut \"2 Cool 4 Skool\". Suga produciu e escribiu as letras de varias canci\u00f3ns en t\u00f3dolos \u00e1lbums de BTS.\nNo ano 2018, foi galardoado coa Orde do M\u00e9rito Cultural Hwagwan de quinta clase polo Presidente de Corea do Sur a car\u00f3n dos outros membros do grupo.\nTraballo en solitario.\nEn 2016, Suga adoptou o alcume Agust D, que v\u00e9n das iniciais \"DT\", forma acurtada da s\u00faa cidade de nacemento \"Daegu Town\" (cidade de Daegu) e \"Suga\" escrito \u00f3 rev\u00e9s. O 15 de agosto publicou un mixtape de balde en SoundCloud co mesmo sobrenome. Renunciou a publicar o proxecto coma un \u00e1lbum de estudio comercial, \u00f3 describilo como \"sentirse atrapado nalg\u00fan tipo de marco\". No \u00e1lbum tratou temas tales como a s\u00faa loita coa depresi\u00f3n e coa fobia social. Fuse TV nomeouno un dos mellores vinte mixtapes de 2016.\nEn 2017 Suga compuxo a canci\u00f3n \"Wine\" para a cantante Suran con quen xa traballara anteriormente nunha canci\u00f3n do seu mixtape. A canci\u00f3n acadou o n\u00famero dous na lista dixital de Gaon e ga\u00f1ou o premio \u00e1 tendencia musical (\"Hot Trend\" do ano nos premios de m\u00fasica Melon o 2 de decembro de 2017.\nSuga publicou de novo a seu mixtape en febreiro de 2018 en plataformas na rede para escoitar ou mercar de forma dixital. O \u00e9xito da publicaci\u00f3n foi tal que acadou o n\u00famero tres na lista de \u00e1lbums do mundo da Billboard, o n\u00famero cinco na lista de \u00e1lbums Heatseekers e o n\u00famero 74 na lista de mellores vendas de \u00e1lbums. Tam\u00e9n provocou que Agust D, o alias de Suga en solitario, acadara o n\u00famero 46 na lista de artistas emerxentes da Billboard na semana do 3 de marzo."}
{"id": "405430", "revid": "1131", "url": "https://gl.wikipedia.org/wiki?curid=405430", "title": "D\u00edas contados", "text": "D\u00edas contados pode referirse a:"}
{"id": "405434", "revid": "5863", "url": "https://gl.wikipedia.org/wiki?curid=405434", "title": "Federico G. Lorca", "text": ""}
{"id": "405436", "revid": "98629", "url": "https://gl.wikipedia.org/wiki?curid=405436", "title": "D\u00edas contados (libro de 1991)", "text": "D\u00edas contados \u00e9 un libro de doce relatos de Xos\u00e9 Cid Cabido, publicado por Edici\u00f3ns Xerais en 1991 logo de acadar o Premio Cidade de Lugo de Narrativa.\nTrama.\n\"Impasse\".\nUn home novo quere ir ver ao cinema o filme \"Miller's Crossing\", e queda coa s\u00faa moza. Esta sempre chega tarde \u00e1s citas, polo que a convoca con tempo. Logo de prepararse, vai tomar unha cervexa na r\u00faa Venezuela de Vigo. Espera por ela, mais non aparece at\u00e9 unha hora despois, cando a pel\u00edcula xa comezaba. El, no canto de enfadarse como noutras ocasi\u00f3ns por non poder ir ver o filme, sente unha apracible indiferenza. A moza marcha ao cabo dun anaco, e el permanece no coche en calma. Finalmente decide quedar a durmir al\u00ed.\n\"Bypass\".\nPrimavera de 1988. Nun piso unha muller prepara o xantar antes de que cheguen o seu home e os seus fillos. Mentres coci\u00f1a p\u00eddelle ao fillo m\u00e1is vello que vaia ao rocho do edificio a por unhas latas de alimentos en conservas. Como tarda en volver, o fillo m\u00e1is novo sobe buscalo, pero atopa a porta do faiado pechada por dentro. O pai da familia sobe con outro xogo de chaves, e encontra o local baleiro. A familia vai \u00e1 comisar\u00eda a po\u00f1er unha denuncia pola desaparici\u00f3n do fillo. Xusto un ano despois, o fillo aparece coas latas que lle pedira a nai.\n\"Estafetas con carne\".\nTres traballadores reciben o encargo de retirar trinta e d\u00faas caixas do correo de toda a cidade. Proban a retirar unha preto do Estadio de Bala\u00eddos mais non son capaces, e proban con outra preto do parque de Castrelos, tam\u00e9n sen fortuna. Intentan separala da base do chan, ao que est\u00e1 pegada con cemento. Desisten e van xantar. Piden lentellas, e un deles expl\u00edcalles aos outros que tres anos atr\u00e1s fora apreixado durante a folga de Hijos de J. Barreras, e que no c\u00e1rcere lle deran de comer unhas lentellas que ti\u00f1an un bicho dentro.\n\"T\u00e9\u00f1ome que me irme\".\nUn comercial entra nunha farmacia da r\u00faa do Pr\u00edncipe. Logo de que marche a clientela, d\u00faas se\u00f1ores e un rapaz con vergo\u00f1a que vai mercar preservativos, ofr\u00e9celle \u00e1 muller que atende un medicamento antihistam\u00ednico. Sae e para nun bar a tomar unha cervexa. Ao pouco entra a dependenta no bar, e pide un caf\u00e9. Ao comercial par\u00e9celle moi atractiva. Comezan a falar, e ela ofr\u00e9cese a achegalo at\u00e9 a s\u00faa casa en coche, mais logo conv\u00eddao a cear \u00e1 s\u00faa casa, na prolongaci\u00f3n da r\u00faa Nicaragua. Al\u00ed no sof\u00e1 est\u00e1 ceando xa un home fronte ao televisor, vendo un partido dos LA Lakers. A farmac\u00e9utica e o home do sof\u00e1 comezan a discutir por un trade e unhas brocas. Cando o home sae do sal\u00f3n, a muller ens\u00ednalle os peitos ao comercial. Vai pasando o tempo, e xa de noite o home ponse a furar unha parede co trade. O comercial e a muller comezan a ter sexo, e o home do sof\u00e1 aparece no sal\u00f3n vestido con lencer\u00eda feminina. O comercial, a\u00ednda que b\u00e9bedo de whisky, sente que ten que marchar de al\u00ed.\n\"Crebantamento de condena\".\nUn rapaz novo ten que regresar ao c\u00e1rcere de Vigo, na avenida de Madrid, despois dun permiso. Leva catro anos de condena e qu\u00e9danlle outros seis meses. Logo de despedirse da s\u00faa irm\u00e1 toma un caf\u00e9 co seu cu\u00f1ado na praza de Espa\u00f1a. Asume que debe volver ao centro penitenciario para rematar coa condena, pero antes de entrar lembra todos os sufrimentos que padece dentro. Desv\u00edase cara aos edificios en construci\u00f3n.\n\"Unha palabra t\u00faa bastar\u00e1 para sanarme\".\nUnha rapaza de vinte e oito anos traballa de pedagoga e vive coa s\u00faa nai. \u00c9 virxe e determinista, e conf\u00eda en atopar unha parella estable. Ten unha relaci\u00f3n cun rapaz, que se leva moi ben coa s\u00faa nai. Esta, pola s\u00faa banda, vai casar con outro home. Un s\u00e1bado a rapaza perde a virxindade co seu mozo, e conf\u00eda en que vai ser o home da s\u00faa vida, e que poder\u00e1 vivir con el agora que a nai vai marchar da casa. Por\u00e9n, o rapaz decide non volver ter relaci\u00f3n coa rapaza, e ela comeza a acosalo. Entra no seu coche e c\u00f3llelle a documentaci\u00f3n para obrigalo a falar con ela, e a irm\u00e1 do rapaz pon unha denuncia en comisar\u00eda. Declara ante o xu\u00edz, que a condena a pagar unha multa ou pasar un d\u00eda no c\u00e1rcere, pero cando a pedagoga lle explica ao xu\u00edz o seu ideal de parella, este d\u00e9ixaa marchar.\n\"Fracaso profesional\".\nUn home recibe un encargo laboral. Para levalo a cabo vai a unha casa, prep\u00e1ralle o almorzo ao home, e cando marcha queda a falar coa muller. Cun disco de Stephane Grappelli de fondo, vaille facendo preguntas a ela para descubrir informaci\u00f3n sobre o home. Ao cabo, m\u00e9tese na cama con ela, e consid\u00e9rao un fracaso profesional.\n\"Lugar adecuado\".\nAparece un morto. Hai diversas opini\u00f3ns sobre o seu falecemento, pero ningunha versi\u00f3n oficial. O Xefe manda ao grupo levar o cadaleito at\u00e9 un lugar para soterralo. Comezan a cami\u00f1ar cara ao suroeste durante varios d\u00edas, por lugares despoboados. Na terceira semana de marcha, o grupo reb\u00e9lase e n\u00e9gase a seguir. O Xefe colle o cadaleito dunha asa e segue a tirar del.\n\"A maleta problem\u00e1tica\".\nUn home chega a unha estaci\u00f3n cunha maleta. S\u00e9ntese vixiado e asume que o van despezar antes de chegar ao seu destino. Senta nun departamento, mais entran unha anci\u00e1 e tres nenos, e busca outro lugar. D\u00e9itase nun corredor, coa maleta baixo a cabeza, e un home empeza a falarlle. Cando xa comeza a amencer, pola vent\u00e1 observa que o perseguen en coches. Amosa a s\u00faa maleta pola vent\u00e1, e esta recibe un disparo. B\u00f3tase ao chan e os tiros contin\u00faan. O disparo que dera na maleta amortecera no libro de Indro Montanelli \"Storia di Roma\". O protagonista queda durmido, e ao espertar est\u00e1 queimado.\n\"Soamente unha vez\".\nUnha noite de domingo no inverno de 1971, na zona de vi\u00f1os de Vigo. Un zapateiro, que bebera vi\u00f1o branco, observa un home sa\u00edr dunha caixa de corre verde, e introd\u00facese nela. A trav\u00e9s dunha galer\u00eda chega a uns corredores subterr\u00e1neos onde hai diversos compartimentos: un teatro enorme, unha festa de disfraces nun gran sal\u00f3n, saunas. Detense noutro espazo onde varias mulleres atractivas e con pouca roupa atenden homes que beben e se deixan acariciar. Despois para noutro espazo onde varios homes lle dan un feixe de cartos. Ao cabo dun cacho atopa un home, e reco\u00f1ece no seu ollar que el tam\u00e9n se encontra alleo a aquel espazo, e este expl\u00edcalle que el entrou polo oco dun ascensor. Se ben o zapateiro quere sa\u00edr, o outro home est\u00e1 c\u00f3modo nas galer\u00edas subterr\u00e1neas e quere seguir desfrutando.Logo de durmir un anaco consegue dar coa sa\u00edda, e vai \u00e1 taberna de Elixio. Al\u00ed convida \u00e1 xente a vi\u00f1o, e x\u00fantase co seu amigo o N\u00e9cora, quen lle pregunta de onde sacou tantos cartos. Seguen tomando vi\u00f1o e van \u00e1 casa de Nanita, na Ferrer\u00eda. O zapateiro, xa moi borracho, non \u00e9 quen de lle explicar ao N\u00e9cora de onde sacou os cartos. O N\u00e9cora comproba que un dos billetes de mil pesetas \u00e9 verdadeiro, e cando o zapateiro esperta expl\u00edcalle ben como os conseguira. \u00c1 noite os dous volven \u00e1 caixa de correo para entrar nas galer\u00edas subterr\u00e1neas. Primeiro entra o N\u00e9cora, e cando o zapateiro intenta abrir a porta non o d\u00e1 conseguido, at\u00e9 que o atopan duns polic\u00edas e o dete\u00f1en. A familia do N\u00e9cora denuncia a s\u00faa desaparici\u00f3n, mentres este desfruta dos praceres das galer\u00edas. O zapateiro, pola s\u00faa banda, v\u00f3lvese alcoh\u00f3lico e intenta entrar nas caixas de correo. Ao cabo de case dous anos, at\u00f3pano morto no foxo dun ascensor.\n\"Unha noite nos tellados\".\nTres amigos adolescentes quedan para roubar uns c\u00f3mics nun quiosco, que est\u00e1 no interior do portal dun edificio. Sab\u00edan que o quiosqueiro estar\u00eda bebendo vi\u00f1o Coes. Logran entrar no quiosco e collen tres bolsas con diferentes c\u00f3mics, como Thor, Spider-Man, Jabato, El Llanero Solitario, O Capit\u00e1n Am\u00e9rica, Os Vingadores, Tom e Jerry, Pepe Gotera y Otilio ou El Capit\u00e1n Trueno, amais dalgunhas revistas pornogr\u00e1ficas.\nUn deles prop\u00f3n regresar para coller cartos. Outro acepta para coller m\u00e1is c\u00f3mics. O quiosqueiro desc\u00f3breos e foxen polo edificio. Saen ao tellado, e pensan en saltar a outro edificio para escapar sen seren vistos. Finalmente logran sa\u00edr por unha vivenda.\n\"Escola de seducci\u00f3n\".\nDaniel \u00e9 un home leva unha vida solitaria despois de deixar unha relaci\u00f3n coa s\u00faa parella. Nun cartel no xornal ve que na s\u00faa cidade se vai abrir unha escola para aprender a seducir, e decide anotarse. Al\u00ed, da man do profesor, Anselmo, v\u00f3lvese consciente da s\u00faa situaci\u00f3n. Chama a Gloria, a s\u00faa ex parella. D\u00edas despois co\u00f1ece unha muller, mais ao dicirlle que vai \u00e1 escola de seduci\u00f3n esta decide deixalo.\nUn venres, cando xa durm\u00eda, unha muller timbra na s\u00faa porta. Entra e dille que te\u00f1en un amigo com\u00fan, e p\u00eddelle instalarse al\u00ed uns d\u00edas. Ao d\u00eda seguinte chega de volta \u00e1 s\u00faa casa, e coa muller hai outro home, Xabier, tam\u00e9n co\u00f1ecido do seu amigo com\u00fan. Unha noite Daniel expl\u00edcalle \u00e1 muller que estivo indo \u00e1 escola de seduci\u00f3n, e que o profesor se chamaba Anselmo. Ela sobrec\u00f3llese, mais nega co\u00f1ecer o tal Anselmo. Daniel emborr\u00e1chase, e cando Xabier regresa a casa d\u00e1lle unha malleira. A muller cont\u00e1ralle que Daniel intentara abusar dela. A polic\u00eda deteno, mais logra convencer \u00e1 polic\u00eda de que non ten nada que ver coa muller e con Xabier, que fuxiran da cidade e que ao parecer estaban implicados nun caso de narcotr\u00e1fico. Daniel regresa a casa, e decide que non precisa co\u00f1ecer ningu\u00e9n.\nNarraci\u00f3n.\nA novela est\u00e1 ambientada en Vigo, en lugares como as r\u00faas Venezuela e Nicaragua, Bala\u00eddos, Castrelos, A Ferrer\u00eda ou a Avenida de Madrid. No relato \"Soamente unha vez\" parte da trama discorre na taberna de Elixiom, que tam\u00e9n aparece nas novelas de Domingo Villar. O relato \"Lugar adecuado\" \u00e9 nun lugar desco\u00f1ecido e despoboado, e \"A maleta problem\u00e1tica\" desenv\u00f3lvese nun tren. O relato \"Soamente unha vez\" ocorre nun espazo imaxinario nos subterr\u00e1neos de Vigo.\nHai narrador en terceira persoa, \u00e1s veces omnisciente (\"Impasse\", co\u00f1ecendo os sentimentos do protagonista) e que \u00e1s veces dialoga coa persoa lectora, e se autocorrixe (\"Bypass\"). Tam\u00e9n hai relatos en primeira persoa (\"T\u00e9\u00f1ome que me irme\", \"Fracaso profesional\", \"Lugar adecuado\", \"A maleta problem\u00e1tica\").\nEn ocasi\u00f3ns hai recursos pr\u00f3ximos \u00e1 escritura autom\u00e1tica, con ausencia de signos de puntuaci\u00f3n e concordancia."}
{"id": "405437", "revid": "5863", "url": "https://gl.wikipedia.org/wiki?curid=405437", "title": "El final del camino", "text": ""}
{"id": "405440", "revid": "5863", "url": "https://gl.wikipedia.org/wiki?curid=405440", "title": "Igrexa parroquial", "text": ""}
{"id": "405454", "revid": "1131", "url": "https://gl.wikipedia.org/wiki?curid=405454", "title": "Vilamerelle", "text": "O top\u00f3nimo galego Vilamerelle pode referirse a:"}
{"id": "405455", "revid": "1131", "url": "https://gl.wikipedia.org/wiki?curid=405455", "title": "A Mera", "text": ""}
{"id": "405456", "revid": "1131", "url": "https://gl.wikipedia.org/wiki?curid=405456", "title": "Mer\u00e9s", "text": "O top\u00f3nimo galego Mer\u00e9s pode referirse a:"}
{"id": "405457", "revid": "1131", "url": "https://gl.wikipedia.org/wiki?curid=405457", "title": "A Merc\u00e9", "text": ""}
{"id": "405458", "revid": "1131", "url": "https://gl.wikipedia.org/wiki?curid=405458", "title": "As Mercedes", "text": ""}
{"id": "405459", "revid": "1131", "url": "https://gl.wikipedia.org/wiki?curid=405459", "title": "Mercu\u00edn", "text": ""}
{"id": "405460", "revid": "1131", "url": "https://gl.wikipedia.org/wiki?curid=405460", "title": "O Mercuto", "text": ""}
{"id": "405461", "revid": "1131", "url": "https://gl.wikipedia.org/wiki?curid=405461", "title": "Merdil", "text": ""}
{"id": "405462", "revid": "1131", "url": "https://gl.wikipedia.org/wiki?curid=405462", "title": "As Merelas", "text": ""}
{"id": "405463", "revid": "1131", "url": "https://gl.wikipedia.org/wiki?curid=405463", "title": "O Merendeiro", "text": ""}
{"id": "405464", "revid": "1131", "url": "https://gl.wikipedia.org/wiki?curid=405464", "title": "Meriz", "text": ""}
{"id": "405465", "revid": "1131", "url": "https://gl.wikipedia.org/wiki?curid=405465", "title": "Merlos", "text": ""}
{"id": "405466", "revid": "1131", "url": "https://gl.wikipedia.org/wiki?curid=405466", "title": "O Mero", "text": ""}
{"id": "405467", "revid": "1131", "url": "https://gl.wikipedia.org/wiki?curid=405467", "title": "Meroi", "text": ""}
{"id": "405468", "revid": "1131", "url": "https://gl.wikipedia.org/wiki?curid=405468", "title": "Merouces", "text": ""}
{"id": "405469", "revid": "1131", "url": "https://gl.wikipedia.org/wiki?curid=405469", "title": "Meruso", "text": ""}
{"id": "405470", "revid": "1131", "url": "https://gl.wikipedia.org/wiki?curid=405470", "title": "Meruz", "text": ""}
{"id": "405471", "revid": "1131", "url": "https://gl.wikipedia.org/wiki?curid=405471", "title": "O Mes\u00f3n", "text": ""}
{"id": "405472", "revid": "1131", "url": "https://gl.wikipedia.org/wiki?curid=405472", "title": "O Mes\u00f3n Vello", "text": "O top\u00f3nimo galego Mes\u00f3n Vello pode referirse a:"}
{"id": "405473", "revid": "89787", "url": "https://gl.wikipedia.org/wiki?curid=405473", "title": "Air Arabia Maroc", "text": "Air Arabia Maroc (\u00e1rabe: \u0627\u0644\u0639\u0631\u0628\u064a\u0629 \u0644\u0644\u0637\u064a\u0631\u0627\u0646 \u0627\u0644\u0645\u063a\u0631\u0628\u200e) \u00e9 unha aeroli\u00f1a de baixo custo marroqu\u00ed, creada como unha empresa conxunta entre varios investidores marroqu\u00eds e Air Arabia. A s\u00faa sede at\u00f3pase na terminal de chegadas do aeroporto de Casablanca-Mohammed V, na provincia marroqu\u00ed de Nouaceur.\nHistoria.\nAir Arabia Maroc fundouse como unha sociedade entre Air Arabia, Regional Air Lines e Ithmaar Bank. A aeroli\u00f1a lanzouse oficialmente o 29 de abril de 2009 e comezou as s\u00faas operaci\u00f3ns o 6 de maio do mesmo ano, cun voo entre Casablanca e Londres-Stansted. Baseada en Casablanca, os seus primeiros destinos foron Bruxelas, Londres, Marsella, Mil\u00e1n e Par\u00eds.\nFrota.\nEn outubro de 2017 a frota de Air Arabia Maroc estaba formada polos seguintes avi\u00f3ns:"}
{"id": "405474", "revid": "23204", "url": "https://gl.wikipedia.org/wiki?curid=405474", "title": "Morte entre as flores", "text": "Morte entre as flores (en ) \u00e9 un filme estadounidense de 1990 escrito, producido e dirixido polos irm\u00e1ns Coen. Est\u00e1 protagonizado por Gabriel Byrne, Marcia Gay Harden, John Turturro, Jon Polito, J. E. Freeman e Albert Finney. A trama ref\u00edrese a unha loita de poder entre d\u00faas organizaci\u00f3ns criminais rivais e como o protagonista, Tom Reagan (Byrne), xoga a d\u00faas bandas para enfrontalos.\nEstreouse en galego o 7 de maio de 2000 a trav\u00e9s da TVG."}
{"id": "405475", "revid": "1131", "url": "https://gl.wikipedia.org/wiki?curid=405475", "title": "Aeroporto de San Carlos de Bariloche", "text": "O aeroporto de San Carlos de Bariloche , tam\u00e9n co\u00f1ecido como aeroporto Tenente Luis Candelaria, \u00e9 un aeroporto internacional arxentino que serve a San Carlos de Bariloche, na provincia de R\u00edo Negro. Est\u00e1 situado a 13 quil\u00f3metros ao leste da cidade. No ano 2016 foi usado por 1 187 147 pasaxeiros."}
{"id": "405476", "revid": "23204", "url": "https://gl.wikipedia.org/wiki?curid=405476", "title": "Miller's Crossing", "text": ""}
{"id": "405477", "revid": "5863", "url": "https://gl.wikipedia.org/wiki?curid=405477", "title": "Echmarcach mac Ragnaill", "text": "Echmarcach mac Ragnaill, finado en 1065, foi un caudillo hiberno-n\u00f3rdico, Se\u00f1or das Illas e monarca viquingo do reino de Dubl\u00edn e gran parte de Galloway.\nTraxectoria.\nSegundo Se\u00e1n Duffy era neto ou bisneto de Ivar de Waterford. Benjamin Hudson, no entanto, vincula a Echmarcach como neto de Gofraid mac Arailt de Mann. De todas forma ambas as opini\u00f3ns son conxecturas xa que non sobreviviu moito rexistro hist\u00f3rico e por tanto existe pouca informaci\u00f3n.\nA vida de Echmarcach estivo marcada de triunfos e derrotas. En 1036 logrou o trono de Dubl\u00edn con axuda de Donnchad mac Briain, rei de Munster, posible irm\u00e1n de Cacht ingen Ragnaill con quen Echmarcach casou en 1032; as\u00ed como Donnchad mac Gilla P\u00e1traic, rei de Osraige e Leinster, pos\u00edbel primo irm\u00e1n. Foi expulsado por Ivar III Haraldsson (Imar mac Arailt) en 1038, pero recuperou o poder en 1046 cando xa era soberano absoluto de todas as illas do mar de Irlanda: Man, as H\u00e9bridas e polo menos Rhins of Galloway. Echmarcach volveu ser expulsado de Dubl\u00edn en 1052 e da Illa de Man en 1061 por Murchad mac Diarmata. Clare Downham suxire que Echmarcach foi rival de Suibne mac Cin\u00e1eda, anterior monarca de Rhinns.\n\u00c9 bastante prob\u00e1bel que Echmarcach sexa \"Iehmarc\", un do tres reis do noroeste (outro era Malcolm II de Escocia), quen segundo a \"cr\u00f3nica anglosaxoa\" era vasalo de Canoto o Grande, rei viquingo de Dinamarca e Inglaterra.\n\"Heimskringla\" menciona que Echmarcach devastou Bretland (Gales) con axuda do seu amigo e guerreiro viquingo Guttorm Gunnhildsson. Con todo, comezaron as desavinzas pola repartici\u00f3n do bot\u00edn e enfront\u00e1ronse en batalla naval no estreito de Menai. Guttorm ga\u00f1ou a batalla tras orar a Olaf II o Santo e Echmarcach presuntamente morreu en combate."}
{"id": "405485", "revid": "23204", "url": "https://gl.wikipedia.org/wiki?curid=405485", "title": "Dear Basketball", "text": "Dear Basketball \u00e9 unha curtametraxe animada estadounidense de 2017 escrita e narrada por Kobe Bryant e dirixida e animada por Glen Keane. A curta est\u00e1 baseada nunha carta que Kobe Bryant escribiu para \"The Players' Tribune\" o 29 de novembro de 2015 anunciando o seu retiro do baloncesto.\nFoi distribu\u00eddo en li\u00f1a a trav\u00e9s de go90. A curta ga\u00f1ou o Oscar \u00e1 mellor curtametraxe animada na 90\u00aa edici\u00f3n dos Oscar, facendo que Bryant sexa a primeira estrela da NBA en ga\u00f1ar este premio."}
{"id": "405486", "revid": "1131", "url": "https://gl.wikipedia.org/wiki?curid=405486", "title": "In\u00eas Galv\u00e3o", "text": "In\u00eas Galv\u00e3o, nada en Juiz de Fora o 10 de xu\u00f1o de 1959, \u00e9 unha actriz brasileira."}
{"id": "405492", "revid": "98629", "url": "https://gl.wikipedia.org/wiki?curid=405492", "title": "T\u00e1lero", "text": "O t\u00e1lero ou t\u00e1ler (alem\u00e1n: \"thaler\" -ata 1901- e \"taler \"-actualmente-; neerland\u00e9s: \"daalder\"; linguas n\u00f3rdicas: \"daler\") era unha antiga moeda de prata de gran m\u00f3dulo orixinaria de Alema\u00f1a e usada en diversos pa\u00edses de Europa central en diferentes pa\u00edses, desde o s\u00e9culo XVI ata o s\u00e9culo XIX.\nO seu nome v\u00e9n da forma abreviada do nome \"Joachimstaler Guldengroschen\" (\"flor\u00edn de ouro do val de San Xoaqu\u00edn\"), dado a unhas moedas cu\u00f1adas en 1484 polo duque Sexismundo de Austria con prata de minas de\" Sankt Joachimsthal\" en Bohemia, hox e J\u00e1chymov, na Rep\u00fablica Checa.\nHistoria.\nEn Alema\u00f1a e Austria.\nA divisi\u00f3n pol\u00edtica do Sacro Imperio Romano Xerm\u00e1nico fixo que que en pouco tempo comezasen a circular moitas moedas de prata de valores diferentes, o que supu\u00f1a un atranco para os negocio. O Reichstag de 1559 e 1566 de Augsburgo organizou o control das moi numerosas casas de moeda se\u00f1oriais e prescribiu a unificaci\u00f3n do sistema monetario, para o que se escolleu o t\u00e1lero de Saxonia, que tomou o nome de \"reichstaler\" (\"t\u00e1lero imperial\"). A nova moeda foi un \u00e9xito e axi\u00f1a se espallou ata se converter nun est\u00e1ndar \"de facto\" para o comercio, mesmo al\u00e9n das fronteiras do Sacro Imperio. Este t\u00e1lero ti\u00f1a un peso de 29,23 gramos e estaba batido en prata cunhabn pureza de 889 mil\u00e9simas.\nUn decreto imperial asinado en Viena o 20 de setembro de 1753, consecuencia du acordo con Baviera, deu orixe a unha nova variedade de t\u00e1lero, chamada \"konventionstaler\", cun peso de 23,385 gramos, que de cami\u00f1o estendeu o seu uso por todos os estados alem\u00e1ns. A m\u00e1is c\u00e9lebre destas moedas foi a co\u00f1ecida como \"Maria-Theresien-Taler\" (\"T\u00e1lero de Mar\u00eda Tareixa\"), cu\u00f1ado en Viena a nome de Mar\u00eda Tareixa I de Austria a partir de 1780 e que chegou a ter unha intensa circulaci\u00f3n internacional, mesmo no mundo \u00e1rabe, ata ben entrado o s\u00e9culo XIX.\nOs derradeiros t\u00e1leros en circulaci\u00f3n foron os de Prusia (\"preussenthaler\"), creados como resposta \u00e9conomico-financeira de Prusia ao Imperio Austr\u00edaco, como consecuencia dun tratado de uni\u00f3n monetaria e alfandegueira dos estados alem\u00e1ns do Norte asinado en 1838, denominado \"Zollverein\". O seu peso era de 16,70357 gramos. En 1871, logo da guerra franco-prusiana, ao recibir unha importante indemnizaci\u00f3n pagada en francos de ouro, o Imperio de Prusia abandonou o t\u00e1lero e o padr\u00f3n prata e introduciu o marco con padr\u00f3n ouro (\"goldmark\").\nNos Pa\u00edses Baixos.\nNos Pa\u00edses Baixos espa\u00f1ois cu\u00f1ouse inicialmente o chamado \"philipsdaalder\" durante o reino de Filipe II de Castela, cun peso de 34,27 gramos e unha lei de vinte quilates, que deu paso nos principios do s\u00e9culo XVII ao t\u00e1lero de Borgo\u00f1a, co\u00f1ecido como patac\u00f3n, de menor peso e lei, que foi alternando co do Sacro Imperio en funci\u00f3n do dif\u00edcil equilibrio pol\u00edtico na rexi\u00f3n nesa \u00e9poca.\nEn 1567, a cidade de Nijmegen asumiu o \"reichstaler\". Ao declarar a s\u00faa desobediencia ao rei de Espa\u00f1a, en 1581, axi\u00f1a a Rep\u00fablica das Sete Provincias Unidas, que de facto pasaba a formar parte do Sacro Imperio Romano Xerm\u00e1nico, retomou tam\u00e9n esa moeda para facilitar os negocios (co nome adaptado ao neerland\u00e9s: \"rijksdaalder\") . O Ducado de Brabante e o Condado de Flandres mantiveron, no entanto, o \"philipsdaalder\".\nA partir de 1840, a palabra foi usada nos Pa\u00edses Baixos para designar unha nova moeda de dous flor\u00edns e medio, con 25 gramos e unha lei de 945 mil\u00e9simas.\nEn Escandinavia.\nO t\u00e1lero introduciuse en Escandinavia baixo o nome de \"daler\" a principios do s\u00e9culo XVII e axi\u00f1a pasou a converterse nunha moeda de uso xeral. Estas variedades de t\u00e1leros mantiv\u00e9ronse en Dinamarca e Suecia ata 1873, cando foron substitu\u00eddos pola coroa dinamarquesa e a coroa sueca, as novas moedas introducidas pola Uni\u00f3n Monetaria Escandinava. Noruega adheriuse en 1876 e creou a coroa norueguesa.\nHerdanza do t\u00e1lero noutras moedas.\nHoxe en d\u00eda noi hai ningunha moeda en circulaci\u00f3n no mundo coa denominaci\u00f3n de t\u00e1lero. No entanto, algunhas mante\u00f1en a s\u00faa herdanza nos seus nomes ou naceron en relaci\u00f3n coas s\u00faas caracter\u00edsticas metrol\u00f3xicas:"}
{"id": "405493", "revid": "23204", "url": "https://gl.wikipedia.org/wiki?curid=405493", "title": "As armas do dia\u00f1o", "text": "As armas do dia\u00f1o (en ) \u00e9 un filme estadounidense dirixido por Boris Sagal. Est\u00e1 protagonizado por Charles Bronson, Susan Oliver e Kurt Russell. Charles Bronson \u00e9 un vaqueiro (Linc Murdock), que se atopa co seu antigo amor Maria (Susan Oliver), agora casada co lexislador corrupto Rance Macklin (Jan Merlin)."}
{"id": "405494", "revid": "23204", "url": "https://gl.wikipedia.org/wiki?curid=405494", "title": "Guns of Diablo", "text": ""}
{"id": "405496", "revid": "23204", "url": "https://gl.wikipedia.org/wiki?curid=405496", "title": "Armas invencibles", "text": "Armas invencibles (en ; J\u01d0ngch\u00e1 G\u00f9sh\u00ec) \u00e9 un filme de 1985 dirixido, escrito e protagonizado por Jackie Chan. \u00c9 o primeiro filme da franqu\u00eda \"Police Story\", na que Chan interpreta o detective da polic\u00eda chamado \"Kevin\" Chan Ka-Kui."}
{"id": "405497", "revid": "23204", "url": "https://gl.wikipedia.org/wiki?curid=405497", "title": "Police Story (filme de 1985)", "text": ""}
{"id": "405498", "revid": "98629", "url": "https://gl.wikipedia.org/wiki?curid=405498", "title": "Lincoln", "text": "Lincoln pode referirse a: "}
{"id": "405499", "revid": "25871", "url": "https://gl.wikipedia.org/wiki?curid=405499", "title": "Pilar Abella", "text": "Pilar Abella de Ar\u00edstegui, nada en 1980 en R\u00edo de Xaneiro, \u00e9 unha actriz galega de cinema e televisi\u00f3n.\nTraxectoria.\nDestaca o seu papel como a forense Katia Martelli na versi\u00f3n italiana da serie de televisi\u00f3n polic\u00edaca austriaca \"Rex, un polic\u00eda diferente\", na que participou dende 2008 at\u00e9 2014.\nVida privada.\n\u00c9 filla do embaixador Carlos Abella Ramallo e da pintora Pilar de Ar\u00edstegui. \u00c9 irm\u00e1 do tam\u00e9n diplom\u00e1tico Carlos Alfonso Abella de Ar\u00edstegui."}
{"id": "405500", "revid": "111586", "url": "https://gl.wikipedia.org/wiki?curid=405500", "title": "Takekazu Asaka", "text": "Takekazu Asaka (en ), nado en Toquio en 1952, \u00e9 un ling\u00fcista e profesor xapon\u00e9s de Filolox\u00eda Rom\u00e1nica da Universidade de Tsudajuku, Toquio. Traduciu \u00f3 xapon\u00e9s obras de autores galegos como Rosal\u00eda de Castro, Ram\u00f3n Cabanillas e Ux\u00edo Novoneyra, e elaborou a primeira gram\u00e1tica galega para nip\u00f3ns. Def\u00ednese a si mesmo como \"embaixador da cultura galega no Xap\u00f3n\".\nTam\u00e9n \u00e9 o responsable de organizar en Toquio, e noutras cidades, ciclos de m\u00fasica e poes\u00eda galegas para celebrar o D\u00eda das Letras Galegas. Dende xu\u00f1o de 2017, \u00e9 acad\u00e9mico correspondente da Real Academia Galega en reco\u00f1ecemento do seu traballo. O 27 de xullo de 2019, recibiu o Premio Ram\u00f3n Cabanillas polo seu labor de divulgaci\u00f3n da lingua e da literatura galegas.\nO 28 de outubro de 2023 foi nomeado membro de honra da RAG.\nTraxectoria.\nCo\u00f1eceu Galicia por vez primeira en 1989 para participar no XIX Congreso Internacional de Filolox\u00eda e Ling\u00fc\u00edstica Rom\u00e1nica, e dende que co\u00f1eceu a lingua e a cultura galegas converteuse no seu gran defensor. \u00c9 profesor en Toquio de gram\u00e1tica espa\u00f1ola e imparte cursos de lingua e cultura galegas. En 2002, traduciu \u00f3 xapon\u00e9s \"Cantares gallegos\", publicado por DTP Publishing. En 2014, traduciu \u00f3 xapon\u00e9s \"Contos da mi\u00f1a terra\", con pr\u00f3logo de Mar\u00eda do Carmo R\u00edos Panisse e un CD coa lectura do texto, editado por DTP Publishing.\nNo ano 2017, publicou unha edici\u00f3n biling\u00fce de \"Os Eidos\" de Ux\u00edo Novoneyra."}
{"id": "405502", "revid": "1093", "url": "https://gl.wikipedia.org/wiki?curid=405502", "title": "San Jose, Estados Unidos", "text": ""}
{"id": "405506", "revid": "1093", "url": "https://gl.wikipedia.org/wiki?curid=405506", "title": "Cupertino, California", "text": ""}
{"id": "405507", "revid": "1093", "url": "https://gl.wikipedia.org/wiki?curid=405507", "title": "Davis, California", "text": ""}
{"id": "405508", "revid": "1093", "url": "https://gl.wikipedia.org/wiki?curid=405508", "title": "Redwood City, California", "text": ""}
{"id": "405511", "revid": "5863", "url": "https://gl.wikipedia.org/wiki?curid=405511", "title": "Jornal Mapa", "text": "Jornal Mapa \u00e9 un xornal impreso en portugu\u00e9s de periodicidade trimestral.\nHistoria e caracter\u00edsticas.\nO primeiro n\u00famero data de novembro de 2012 e ten unha tiraxe de 3000 exemplares distribu\u00eddos por librar\u00edas, centros sociais e educativos e quioscos. As s\u00faas informaci\u00f3ns caracter\u00edzanse por estar enfocadas en acontecementos sen espazo nos medios de comunicaci\u00f3n de masas e na actualidade das periferias culturais, as\u00ed como na investigaci\u00f3n e no fomento do pensamento cr\u00edtico. As\u00ed, alg\u00fans dos seus temas centrais son a pol\u00edtica, a xentrificaci\u00f3n nas grandes cidades (en concreto, no Porto e en Lisboa), o ecoloxismo, a turistificaci\u00f3n ou a econom\u00eda social.\nA empresa editora \u00e9 unha asociaci\u00f3n sen \u00e1nimo de lucro. Ao carecer de publicidade, o seu financiamento depende exclusivamente da venda dos exemplares impresos e de campa\u00f1as anuais de micromecenado. Publ\u00edcase baixo a licenza Creative Commons."}
{"id": "405514", "revid": "1131", "url": "https://gl.wikipedia.org/wiki?curid=405514", "title": "Asociaci\u00f3n Galega de Anestesiolox\u00eda, Reanimaci\u00f3n e Terap\u00e9utica da Dor", "text": "A Asociaci\u00f3n Galega de Anestesiolox\u00eda, Reanimaci\u00f3n e Terap\u00e9utica da Dor \u00e9 unha sociedade cient\u00edfica, independente, non lucrativa, adicada ao estudo e divulgaci\u00f3n das diferentes pr\u00e1cticas no \u00e1mbito da especialidade m\u00e9dica de Anestesiolox\u00eda, Reanimaci\u00f3n e Terap\u00e9utica da dor. Re\u00fane aos especialistas de Galicia que se adican \u00e1 pr\u00e1ctica cl\u00ednica e \u00e1 investigaci\u00f3n neste campo. Constit\u00fae ademais a delegaci\u00f3n territorial da Sociedad Espa\u00f1ola de Anestesiolog\u00eda, Reanimaci\u00f3n y Terap\u00e9utica del dolor. Foi fundada no ano 1991.\nO seu presidente \u00e9 o anestesi\u00f3logo Rafael Cabadas Avi\u00f3n."}
{"id": "405515", "revid": "2520", "url": "https://gl.wikipedia.org/wiki?curid=405515", "title": "Asociaci\u00f3n Gallega de Anestesia, Reanimaci\u00f3n y terap\u00e9utica del Dolor", "text": ""}
{"id": "405516", "revid": "2520", "url": "https://gl.wikipedia.org/wiki?curid=405516", "title": "AGARyD", "text": ""}
{"id": "405519", "revid": "4817", "url": "https://gl.wikipedia.org/wiki?curid=405519", "title": "Unmanned Space Experiment Recovery System", "text": "USERS, acr\u00f3nimo de Unmanned Space Experiment Recovery System, foi un sat\u00e9lite artificial xapon\u00e9s lanzado nun foguete H-IIA desde o Centro de Lanzamento de Tanegashima o 10 de setembro de 2002.\nCaracter\u00edsticas.\nUSERS constaba dun m\u00f3dulo de servizo (SEM) e un m\u00f3dulo de retorno (REM) que conti\u00f1a os experimentos para microgravedade que ti\u00f1an que volver \u00e1 Terra. O SEM proporcionaba alimentaci\u00f3n el\u00e9ctrica (ata 700 W) e comunicaci\u00f3ns ao REM, que \u00e1 s\u00faa vez constaba dun veh\u00edculo de reentrada (REV), cos experimentos, e un m\u00f3dulo de propulsi\u00f3n (PM). USERS permaneceu en \u00f3rbita 8,5 meses ata a separaci\u00f3n e reentrada do REM e a recuperaci\u00f3n de REV en terra en maio de 2003. O SEM permaneceu en \u00f3rbita ata o 15 de xu\u00f1o de 2007."}
{"id": "405520", "revid": "72012", "url": "https://gl.wikipedia.org/wiki?curid=405520", "title": "USERS", "text": ""}
{"id": "405522", "revid": "89787", "url": "https://gl.wikipedia.org/wiki?curid=405522", "title": "Obxecto interestelar", "text": "Un obxecto interestelar \u00e9 un corpo distinto dunha estrela ou subestrela situado no espazo interestelar, o cal non est\u00e1 vinculado gravitacionalmente a un estrela. Estes obxectos poden ser asteroides ou cometas (ou exocometa s). A parte dos cometas co\u00f1ecidos dentro do Sistema Solar, ou dos cometa extrasolares descubertos at\u00e9 a actualidade, s\u00f3 se pode detectar un cometa interestelar se pasa a trav\u00e9s do Sistema Solar e pode ser distinguido dun cometa da nube de Oort pola s\u00faa acentuadisima traxectoria hiperb\u00f3lica (indicando que non est\u00e1 gravitacionalmente ligado \u00f3 Sol). At\u00e9 o 2017, o obxecto m\u00e1is exc\u00e9ntrico do cal se ti\u00f1a co\u00f1ecemento era C/1980 E1, que s\u00f3 ti\u00f1a unha excentricidade orbital de 1.057, moito menos do esperado para un cometa interestelar.\nO primeiro obxecto interestelar descuberto e o \u00fanico co\u00f1ecido at\u00e9 a data \u00e9 1I/\u02bbOumuamua (chamado con anterioridade C/2017 U1 e A/2017 U1). O obxecto ten unha excentricidade de aproximadamente 1,20. Foi inicialmente chamado C/2017 U1 porque se supo\u00f1\u00eda que era un cometa, pero foi rebautizado coma A/2017 U1 despois de que non se atopase actividade cometaria. Despois de que fose confirmada a s\u00faa natureza interestelar, foi rebautizado coma 1I/\u02bbOumuamua \u2013 1 por que foi o primeiro obxecto da s\u00faa clase en ser descuberto, I por interestelar, e 'Oumuamua' \u00e9 unha palabra hawaiana que significa \"o primeiro mensaxeiro chegado de moi lonxe\".\nNomenclatura.\nCo primeiro descubrimento dun obxecto interestelar, a UAI prop\u00f3n unha nova serie de designaci\u00f3ns de corpos pequenos para obxectos interestelares, os n\u00fameros I, similar \u00f3 sistema de numeraci\u00f3n de cometas. O Centro de Planetas Menores asignar\u00e1 os n\u00fameros. As designaci\u00f3ns provisionais dos obxectos interestelares ser\u00e1n tratadas utilizando o prefixo C/ ou A/ (cometa ou asteroide) segundo o caso.\nVisi\u00f3n xeral.\nOs modelos actuais da formaci\u00f3n da nube de Oort pred\u00edn que son expulsados moitos m\u00e1is cometas \u00f3 espazo interestelar dos que son retidos na propia nube, cunha taxa de 3-100. Outras simulaci\u00f3ns suxiren que o 90-99% dos cometas son expulsados. Non hai raz\u00f3n para crer que os cometas formados noutros sistemas estelares non poder\u00edan estar igual de dispersos.\nSe existen cometas interestelares, ocasionalmente deben pasar polo Sistema Solar interior. Achegar\u00edanse \u00f3 Sistema Solar con velocidades aleatorias, principalmente dende a direcci\u00f3n da constelaci\u00f3n H\u00e9rcules porque o Sistema Solar m\u00f3vese nesa direcci\u00f3n, chamado \u00c1pex solar. Ata o descubrimento de 1I/\u02bbOumuamua, non se ti\u00f1a observado ning\u00fan cometa cunha velocidade maior \u00e1 velocidade de escape de Sol, este descubrimento usouse para colocar l\u00edmites superiores \u00e1 s\u00faa densidade no espazo interestelar. Un artigo de M. V. Torbett indicou que a densidade non era superior a 1013 (10 bill\u00f3ns) de cometas por parsec c\u00fabico. Outras an\u00e1lises, feitas cos datos de LINEAR, establecen o l\u00edmite superior en 4,5 x 10\u22124/UA3, ou 1012 (1 trill\u00f3n) de cometas por parsec c\u00fabico. Unha estimaci\u00f3n m\u00e1is recente de David C. Jewitt e colaboradores seus, logo da detecci\u00f3n de 1I/\u02bbOumuamua, prev\u00e9 que \"A poboaci\u00f3n de obxectos interestelares duns 100 m. de tama\u00f1o dentro da \u00f3rbita de Neptuno \u00e9 de ~104, e cada un destes corpos ter\u00eda un tempo de \"residencia\" duns 10 anos.\"\nUn cometa interestelar pode, probablemente, ser capturado nunha \u00f3rbita helioc\u00e9ntrica \u00f3 pasar a trav\u00e9s do Sistema Solar. As simulaci\u00f3ns por computadora mostran que X\u00fapiter \u00e9 o \u00fanico planeta o suficientemente masivo como para capturar un, e que se pode esperar que ocorra isto unha vez cada sesenta mill\u00f3ns de anos. Os cometas Machholz 1 e Hyakutake C/1996 B2 son exemplos de posibles de cometas capturados polo noso Sistema Solar. Te\u00f1en composici\u00f3ns qu\u00edmicas at\u00edpicas para ser cometas do Sistema Solar.\n1I/2017 U1 ('Oumuamua).\nUn obxecto feble foi descuberto o 19 de outubro de 2017 polo telescopio Pan-STARRS, cunha magnitude aparente de 20. As observaci\u00f3ns demostraron que segu\u00eda unha traxectoria acentuadamente hiperb\u00f3lica \u00f3 redor do Sol a unha velocidade maior que a velocidade de escape solar, o cal que significa que non est\u00e1 gravitacionalmente ligado \u00f3 Sistema Solar e que probablemente sexa un obxecto interestelar. O 25 de outubro, descubriuse que o obxecto ti\u00f1a unha natureza completamente asteroidal e como consecuencia foi designado como 1I/2017 U1, o primeiro dunha nova clase \"I\" de obxectos astron\u00f3micos. 1I/2017 U1 foi bautizado coma 'Oumuamua.\nA falta de actividade cometaria de 'Oumuamua suxire unha orixe nas rexi\u00f3ns internas de calquera sistema estelar do que proceda, perdendo t\u00f3dolos vol\u00e1tiles da superficie dentro da li\u00f1a de conxelaci\u00f3n coma os asteroides rochosos, os cometas extintos e os damocloides que co\u00f1ecemos do noso Sistema Solar. Esta \u00e9 s\u00f3 unha conxectura, xa que 'Oumuamua moi ben puido perder todos eses vol\u00e1tiles da superficie durante os e\u00f3ns de exposici\u00f3n a radiaci\u00f3n c\u00f3smica no espazo interestelar, desenvolvendo unha codia grosa despois de ser expulsado do seu sistema natal.\n'Oumuamua ten unha excentricidade orbital de 1.199, que \u00e9 a maior excentricidade observada en calquera obxecto do Sistema Solar e por unha ampla marxe."}
{"id": "405523", "revid": "5749", "url": "https://gl.wikipedia.org/wiki?curid=405523", "title": "Rub\u00e9n Eiriz Mata", "text": ""}
{"id": "405528", "revid": "35560", "url": "https://gl.wikipedia.org/wiki?curid=405528", "title": "Base Vandenberg da Forza A\u00e9rea", "text": "A Base Vandenberg da Forza A\u00e9rea est\u00e1 situada \u00e1 beira do Pac\u00edfico, na costa central de California, a uns 240 km ao noroeste dos \u00c1nxeles, no Condado de Santa B\u00e1rbara. \u00dasase para lanzamentos espaciais e para probas de m\u00edsiles desde 1958.\nHistoria.\nEn 1941 o ex\u00e9rcido dos Estados Unidos comprou uns terreos que ser\u00edan a orixe da base actual e que ser\u00edan co\u00f1ecidos como Camp Coooke. Recibiu o seu nome definitivo o 4 de outubro de 1958 en honor ao xeneral General Hoyt S. Vandenberg.\nO primeiro lanzamento dun m\u00edsil (un PGM-17 Thor) desde a base tivo lugar o 16 de decembro de 1958, e dous meses m\u00e1is tarde, o 28 de febreiro de 1959, engalou o primeiro lanzamento espacial cun Thor/Agena levando a bordo o Discoverer I. O primeiro Atlas engalou desde a base o 9 de setembro de 1959 e m\u00e1is tarde o primeiro Titan. En anos sucesivos diferente m\u00edsiles e foguetes espaciais foron sendo postos en servizo. Os proxectos m\u00e1is ambiciosos proxectados para a base Vandenberg foron o proxecto MOL e o programa do transbordador espacial. O primeiro consist\u00eda nunha estaci\u00f3n espacial militar tripulada que finalmente foi cancelada en 1969. En canto ao programa do transbordador, adaptouse unha das zonas de lanzamento (SLC-6) para ser usada polos transbordadores e que nunca chegou a entrar en servizo, sendo cancelada oficialmente en 1989. Esa mesma zona \u00e9 usada agora polo Delta IV.\nEn 1995 creouse en Vandeberg o Espazoporto California, operado pola empresa Spaceport Systems International, e que fai uso das infraestruturas xa existentes na base para uso por parte de empresas comerciais.\nEn 2020 l\u00e1nzase dende al\u00ed o Sentinel 6."}
{"id": "405531", "revid": "98629", "url": "https://gl.wikipedia.org/wiki?curid=405531", "title": "Vlamertinge", "text": "Vlamertinge \u00e9 unha aldea na provincia belga de Flandres Occidental e un barrio da cidade de Ypres. O centro da vila de Vlamertinge est\u00e1 situado f\u00f3ra do centro da cidade de Ypres, ao longo da estrada principal N38 \u00e1 pr\u00f3xima cidade de Poperinge.\nAdemais do centro da cidade de Ypres, Vlamertinge \u00e9 o maior distrito de Ypres. No oeste de Vlamertinge, ao longo da estrada de Poperinge, at\u00f3pase o casar\u00edo de Brandhoek.\nHistoria.\nOs primeiros datos sobre Vlamertinge datan da Idade Media. En 857 constru\u00edu unha capela en Vlamertinge. En 970 Ypres foi destru\u00eddo e a capela de Vlamertinge incendiouse. O documento m\u00e1is antigo co\u00f1ecido ata a data que incl\u00fae o nome de Flambertenges \u00e9 unha escritura do ano 1066. Nesta obra constaba que Baldu\u00edno V, conde de Flandres, a s\u00faa esposa Adela e o seu fillo Baldu\u00edno entregaron mercador\u00edas \u00e1 igrexa e ao cabido de Sint-Pieters de Lille. Estes bens eran, entre outros, un d\u00e9cimo situado en Elverdinge e tam\u00e9n un d\u00e9cimo situado en Vlamertinge - \"In territorio Furnensi, in villa Elverzenges, decinam unam ; Flambertenges decinam similiter unam\".\nNo Anci\u00e1n R\u00e9gime Vlamertinge foi un \"Heerlijkheid\" de Veurne-Ambacht con 22 retrocesos e sufriu moitos dos asedios dos pr\u00f3ximos Ypres.\nDurante a primeira guerra mundial, toda a aldea foi destru\u00edda por bombardeo. En 1944, durante a segunda guerra mundial, Vlamertinge foi liberada por unha divisi\u00f3n blindada polaca.\nXeograf\u00eda.\nVlamertinge est\u00e1 a 17 metros sobre o nivel do mar. O municipio tam\u00e9n limita con Ypres no leste, Voormezele no sueste, Kemmel e Dikkebus no sur, Reningelst no suroeste, Poperinge en Occidente, Elverdinge no norte e Brielen no nordeste.\nEvoluci\u00f3n demogr\u00e1fica.\nDe 1487 a 1697 vemos un gran descenso na poboaci\u00f3n de Vlamertinge. A explicaci\u00f3n m\u00e1is plausible para isto ser\u00eda a guerra dos oitenta anos nas dezasete provincias."}
{"id": "405541", "revid": "65337", "url": "https://gl.wikipedia.org/wiki?curid=405541", "title": "T\u00e1ler", "text": ""}
{"id": "405542", "revid": "65337", "url": "https://gl.wikipedia.org/wiki?curid=405542", "title": "Daalder", "text": ""}
{"id": "405543", "revid": "65337", "url": "https://gl.wikipedia.org/wiki?curid=405543", "title": "Daler", "text": ""}
{"id": "405544", "revid": "65337", "url": "https://gl.wikipedia.org/wiki?curid=405544", "title": "Rigsdaler", "text": ""}
{"id": "405545", "revid": "65337", "url": "https://gl.wikipedia.org/wiki?curid=405545", "title": "Riksdaler", "text": ""}
{"id": "405546", "revid": "65337", "url": "https://gl.wikipedia.org/wiki?curid=405546", "title": "Thaler", "text": ""}
{"id": "405548", "revid": "23204", "url": "https://gl.wikipedia.org/wiki?curid=405548", "title": "Illa de Mozambique", "text": "A Illa de Mozambique (en portugu\u00e9s, \"Ilha de Mo\u00e7ambique\") \u00e9 unha cidade insular situada na provincia de Nampula, na rexi\u00f3n norte de Mozambique, que deu o seu nome ao pa\u00eds do que foi a primeira capital. Debido \u00e1 s\u00faa rica historia, manifestada por un amplo patrimonio arquitect\u00f3nico, a illa foi reco\u00f1ecida pola Unesco en 1991 Patrimonio da Humanidade.\nA illa constit\u00fae un municipio e ten un goberno local electo. De acordo co censo de 1997, o concello ten 42.407 habitantes, e destes 14.889 viven na illa.\nO seu nome, que en lingua macua \u00e9 \"Muipiti\", parece que deriva de Mussa-Ben-Bique, ou Mussa Bin Bique, ou incluso Mussa Al Mbique, personaxe sobre quen case non se sabe nada certo, pero que deu o nome (como Mussa Bin Bique) a unha nova universidade, situada en Nampula.\nEn canto \u00e1 arquitectura, a illa est\u00e1 dividida en d\u00faas partes, a \"cidade de pedra\" e a \"cidade de macuti\", a primeira con preto de 400 edificios, inclu\u00edndo os monumentos m\u00e1is reco\u00f1ecidos, e a segunda, na metade sur da illa, con cerca de 1200 casas de construci\u00f3n precaria, moitas delas cubertas con macuti.\nA Illa de Mozambique est\u00e1 unida ao continente africano por unha ponte de preto de 3 km de lonxitude, constru\u00edda nos anos 60."}
{"id": "405564", "revid": "89787", "url": "https://gl.wikipedia.org/wiki?curid=405564", "title": "\u00c1lxebra de Lie", "text": "En matem\u00e1ticas, unha \u00e1lxebra de Lie \u00e9 a estrutura alx\u00e9brica definida sobre un espazo vectorial, asociada habitualmente aos grupos de Lie e empregadas no estudo xeom\u00e9trico deses propios grupos e doutras variedades diferenci\u00e1beis. O voc\u00e1bulo \"\u00e1lxebra de Lie\" (referido a Sophus Lie) foi creado por Hermann Weyl na d\u00e9cada de 1930, para o que se denominaba \"grupo infinitesimal\".\nSe un grupo de Lie pode interpretarse en f\u00edsica como un grupo de transformaci\u00f3ns sobre unha variedade diferenci\u00e1bel o \u00e1lxebra de Lie fisicamente pode concibirse como un conxunto de transformaci\u00f3ns infinitesimais.\nDefinici\u00f3n.\nUnha \u00e1lxebra de Lie formula_1 \u00e9 un espazo vectorial sobre un certo corpo formula_2 xunto cunha operaci\u00f3n binaria [\u2022,\u00a0\u2022]: formula_3, chamada corchete de Lie, que satisfai as propiedades seguintes: \nObs\u00e9rvese que a primeira propiedade e a terceira xuntas implican [\"x\", \"y\"] = \u2212 [\"y\", \"x\"] para todo \"x\", \"y\" en formula_1 (\"anti-simetr\u00eda\") se o corpo formula_2 \u00e9 de caracter\u00edstica diferente de dous. Obs\u00e9rvese tam\u00e9n que a multiplicaci\u00f3n representada polo corchete de Lie non \u00e9, en xeral, asociativa, \u00e9 dicir, [[\"x\", \"y\"], \"z\"] non necesariamente \u00e9 igual a [\"x\", [\"y\", \"z\"]].\nExemplos.\ne pode comprobarse que este operador corresponde a un campo vectorial. As xeneralizaci\u00f3ns axeitadas da teor\u00eda de variedades ao caso de dimensi\u00f3n infinita mostran que esta \u00e1lxebra de Lie \u00e9 a asociada ao grupo de Lie dos [[difeomorfismo]]s da variedade.\nEste subespazo \u00e9 de dimensi\u00f3n finita (e igual \u00e1 do grupo), dado que se corresponde co [[espazo tanxente]] na identidade. Ademais herda a estrutura de \u00e1lxebra de Lie definida no punto anterior e denom\u00ednase a \u00e1lxebra de Lie asociada ao grupo formula_12.\nHomomorfismos, sub\u00e1lxebras e ideais.\nUn homomorfismo formula_17 entre as \u00e1lxebras de Lie formula_1 e formula_19 sobre o mesmo corpo de base formula_2 \u00e9 unha funci\u00f3n formula_2-linear tal que formula_22 para todo \"x\" e \"y\" en formula_1. A composici\u00f3n deses homomorfismos \u00e9 outra vez un homomorfismo, e as \u00e1lxebras de Lie sobre o corpo formula_2, xunto con estes [[morfismo]]s, forman unha [[Teor\u00eda de categor\u00edas|categor\u00eda]]. Se ese [[homomorfismo]] \u00e9 [[Funci\u00f3n bixectiva|bixectivo]], ch\u00e1mase [[isomorfismo]], e as d\u00faas \u00e1lxebras de Lie formula_1 e formula_19 ch\u00e1manse [[isomorfismo|isomorfas]]. Para todos os efectos pr\u00e1cticos, as \u00e1lxebras de Lie isomorfas son id\u00e9nticas.\nUnha sub\u00e1lxebra da \u00e1lxebra de Lie formula_1 \u00e9 un [[subespazo vectorial]] formula_19 de formula_1 tal que formula_30 para todo formula_31. \u00c9 dicir, formula_32. A sub\u00e1lxebra \u00e9 ent\u00f3n unha \u00e1lxebra de Lie.\nUn ideal da \u00e1lxebra de Lie A \u00e9 un [[subespazo vectorial]] I de A tales que [\"a\", \"y\"]\u2208I para todo \"a\"\u2208A \"y\"\u2208I. i.e. [A, I] \u2286 I. Todos os ideais son sub\u00e1lxebras. Se I \u00e9 un \"ideal\" de A, ent\u00f3n o espazo cociente A/I conv\u00e9rtese nunha \u00e1lxebra de Lie definindo [\"x\" + I, \"y\" + I] = [\"x\", \"y\"] + I para todo \"x\", \"y\" \u2208 A. Os ideais son precisamente os n\u00facleos de [[homomorfismo]]s, e o [[teorema fundamental de homomorfismos]] \u00e9 v\u00e1lido para as \u00e1lxebras de Lie.\nClasificaci\u00f3n das \u00e1lxebras de Lie.\nAs \u00e1lxebras de Lie reais e complexas poden clasificarse ata un certo grao, e esta clasificaci\u00f3n \u00e9 un paso importante cara a clasificaci\u00f3n dos grupos de Lie. Cada \u00e1lxebra de Lie real ou complexa finito-dimensional pres\u00e9ntase como a \u00e1lxebra de Lie dun \u00fanico grupo de Lie simplemente conexo real ou complexo ([[teorema de Ado]]), mais pode haber m\u00e1is dun grupo, a\u00ednda m\u00e1is dun grupo conexo, dando lugar \u00e1 mesma \u00e1lxebra. Por exemplo, os grupos SO(3) (matrices ortogonais 3\u00d73 de determinante 1) e SU(2) (matrices unitarias 2\u00d72 de determinante 1), dan lugar \u00e1 mesma \u00e1lxebra de Lie, que resulta R\u00b3 co produto vectorial. Unha \u00e1lxebra de Lie \u00e9 abeliana se o corchete de Lie se anula, \u00e9 dicir [\"x\", \"y\"] = 0 para todo \"x\" e \"y\". M\u00e1is xeralmente, unha \u00e1lxebra de Lie A \u00e9 nilpotente se a serie central \u00e9 descendente\nacaba fac\u00e9ndose cero. Polo teorema de Engel, unha \u00e1lxebra de Lie \u00e9 nilpotente [[se e s\u00f3 se]] para cada \"x\" en A, a funci\u00f3n ad(\"x\"): A -&gt; A definida por \n\u00e9 [[nilpotente]]. M\u00e1is xeralmente a\u00ednda, unha \u00e1lxebra de Lie A \u00e9 \"sol\u00fabel\" se a serie derivada\nacaba fac\u00e9ndose cero. Unha [[sub\u00e1lxebra]] sol\u00fabel maximal denom\u00ednase [[sub\u00e1lxebra de Borel]].\nUnha \u00e1lxebra de Lie A denom\u00ednase semisimple se o \u00fanico ideal sol\u00fabel de A \u00e9 trivial. Equivalentemente, A \u00e9 semisimple se e s\u00f3 se a \"[[forma de Killing]]\" \"K\"(\"x\", \"y\") = tr(ad(\"x\")ad(\"y\")) \u00e9 non-dexenerada; aqu\u00ed tr denota o operador de traza. Cando o corpo F \u00e9 de caracter\u00edstica cero, A \u00e9 semisimple se e s\u00f3 se cada representaci\u00f3n \u00e9 totalmente reduc\u00edbel, \u00e9 dicir, que para cada subespazo invariante da representaci\u00f3n hai un complemento invariante (teorema de Weyl).\nUnha \u00e1lxebra de Lie \u00e9 simple se non ten ning\u00fan ideal non trivial. En particular, unha \u00e1lxebra de Lie \"simple\" \u00e9 \"semisimple\", e m\u00e1is xeralmente, as \u00e1lxebras de Lie \"semisimples\" son suma directa de \"simples\". As \u00e1lxebras de Lie complexas \"semi-simples\" clasif\u00edcanse a trav\u00e9s dos seus \"[[sistema de ra\u00edz|sistemas de ra\u00edz]]\".\nV\u00e9xase tam\u00e9n.\nLigaz\u00f3ns externas.\n[[Categor\u00eda:\u00c1lxebra]]"}
{"id": "405571", "revid": "1093", "url": "https://gl.wikipedia.org/wiki?curid=405571", "title": "Universidade de California, Berkeley", "text": ""}
{"id": "405572", "revid": "5749", "url": "https://gl.wikipedia.org/wiki?curid=405572", "title": "Sociedade para o Desenvolvemento Comarcal", "text": ""}
{"id": "405573", "revid": "5749", "url": "https://gl.wikipedia.org/wiki?curid=405573", "title": "Esparde\u00f1a", "text": ""}
{"id": "405578", "revid": "5863", "url": "https://gl.wikipedia.org/wiki?curid=405578", "title": "Aurora Gil", "text": "Aurora Gil, nada na Coru\u00f1a en 1919 e finada na mesma cidade o 19 de setembro de 2008, foi unha pintora, autora e modelo de calendarios e p\u00f3sters publicitarios durante o s\u00e9culo XX.\nTraxectoria.\nTrasladouse a M\u00e9xico a principios de 1920. Estudou debuxo na Escola Superior de Belas Artes de Sany Jordi en Barcelona, con Salvador Dal\u00ed e Pablo Picasso. Entre 1954 e 1957 traballou para a compa\u00f1\u00eda Imprenta Galas de M\u00e9xico, unha editorial dedicada a dese\u00f1ar e fabricar calendarios, sendo unha das catro \u00fanicas mulleres que lograron traballar para esta firma. Foi rexeitada no seu primeiro intento de colaborar na imprenta, con todo, cando Santiago Galas viu o seu traballo contratouna inmediatamente. \nSer pintora de calendarios implicaba reducir a paleta de cores empregadas para lograr impresi\u00f3ns de calidade en papel. Entre as obras que os clientes lle solicitaban destacan escenas prehisp\u00e1nicas, nenos xogando e mulleres pousando, sorrindo ou saudando de forma suxestiva.\nNa editorial traballou en dese\u00f1os de calendarios, p\u00f3sters e cromos xunto a autores de renome como Jos\u00e9 Bribiesca para quen mesmo pousou nalgunhas fotograf\u00edas, Eduardo Cata\u00f1o e Jes\u00fas Helguera. Despois de 3 anos de colaborar con Galas dedicouse a ensinar pintura e pintar retratos en Cidade de M\u00e9xico,\nEn 1996 a editorial Galas de M\u00e9xico pasou a ser parte do Grupo Carso, propiedade do empresario Carlos Slim, que cedeu varias das s\u00faas obras para ser expostas no Museo Soumaya.\nObras.\nA maior\u00eda das pinturas de Aurora carec\u00edan de t\u00edtulo, pero entre as s\u00faas obras tituladas at\u00f3pase \"Parella\", \u00f3leo sobre lenzo de mediados do s\u00e9culo XX. "}
{"id": "405580", "revid": "1131", "url": "https://gl.wikipedia.org/wiki?curid=405580", "title": "Historia da literatura galega contempor\u00e1nea", "text": "Historia da literatura galega contempor\u00e1nea \u00e9 unha obra de Ricardo Carballo Calero publicada pola Editorial Galaxia en 1963. En 1975 f\u00edxose unha 2\u00aa edici\u00f3n ampliada:\nReeditouse en 1981 e 2001. Galaxia tirou en 2020 unha nova edici\u00f3n facs\u00edmile da de 1981 (ISBN 978-84-9151-421-3).\nA Editora Nacional de Madrid publicou en 1976 unha traduci\u00f3n da primeira edici\u00f3n.\nContido.\nO estudo abrangue de 1808 a 1936\nProxecci\u00f3n.\nEsta monumental historia da literatura galega contempor\u00e1nea \u00e9 a obra m\u00e1is importante do autor e unha contribuci\u00f3n fundamental \u00e1 historiograf\u00eda da literatura en lingua galega, fonte na que beben os estudos posteriores.\nIncl\u00fae unha completa \"Bibliograf\u00eda\" dos doce cap\u00edtulos tratados. Tam\u00e9n achega uns extensos \"\u00cdndices\": onom\u00e1stico, de obras, de revistas e xornais, de l\u00e1minas, xeral. O \u00edndice de obras serviu de gu\u00eda na exposici\u00f3n \"O libro galego onte e hoxe\" (1979) en Santiago de Compostela.\nSegundo Henrique Rabu\u00f1al: \"unha obra monumental que supu\u00f1a un tratamento dignificador da nosa propia literatura abordada con rigor, autonom\u00eda e precisi\u00f3n\".\nCarballo Calero engade nunha conversa con Carmen Blanco:"}
{"id": "405581", "revid": "4817", "url": "https://gl.wikipedia.org/wiki?curid=405581", "title": "Irm\u00e1s Touza", "text": "As irm\u00e1s Touza foron tres mulleres de Ribadavia que na d\u00e9cada de 1940 colaboraron nunha rede de apoio para axudar os fuxidos do nazismo cruzando a fronteira de Portugal.\nHistoria.\nLola, finada o 26 de xu\u00f1o de 1966, Amparo, finada o 6 de febreiro de 1981 e Xulia, finada o 6 de xu\u00f1o de 1983 rexentaban o quiosco da estaci\u00f3n de Ribadavia, e viv\u00edan no n\u00ba 2 da r\u00faa do xu\u00edz Vi\u00f1as. Ao chegaren os fuxidos \u00e1 estaci\u00f3n de ferrocarril xa vi\u00f1an co seu contacto, elas agach\u00e1banos na s\u00faa casa e coste\u00e1banlles o paso da fronteira a Portugal. A rede de fuxida estaba organizada polo c\u00f3nsul portugu\u00e9s Aristides de Sousa Mendes.\nLegado.\nO escritor Emilio Ruiz Barrachina publicou en 2016 a novela \"Estaci\u00f3n Libertad\", e estaba prevista a realizaci\u00f3n dunha adaptaci\u00f3n cinematogr\u00e1fica no 2018.\n\"Memoria do silencio\" de Eva Mejuto recolle a s\u00faa historia.\nNelas est\u00e1n inspirados alg\u00fans dos personaxes da pel\u00edcula \"Lobos sucios\"."}
{"id": "405586", "revid": "56817", "url": "https://gl.wikipedia.org/wiki?curid=405586", "title": "Asunci\u00f3n Montijano", "text": "Asunci\u00f3n Montijano Garc\u00eda, nada en 1906 en Lugo e finada o 15 de xu\u00f1o de 1973 en Madrid, foi unha actriz galega de cinema e televisi\u00f3n.\nTraxectoria.\nNada en Lugo no seo dunha familia de int\u00e9rpretes, os seus pais eran Jos\u00e9 Montijano e Concepci\u00f3n Garc\u00eda. Casou co tam\u00e9n actor Pedro Porcel Bares. Tiveron unha filla, a actriz Marisa Porcel."}
{"id": "405587", "revid": "98629", "url": "https://gl.wikipedia.org/wiki?curid=405587", "title": "Candelaria P\u00e9rez (inventora)", "text": "Candelaria P\u00e9rez foi unha inventora espa\u00f1ola.\nTraxectoria.\nComerciante canaria vi\u00fava que en agosto de 1889 obtivo unha patente para un moble multi\u00fasos adaptable a espazos pequenos.A descrici\u00f3n deste moble multi\u00fasos era: \"Unha cama combinada cun moble tocador, lavabo, mesi\u00f1a, escritorio, bidet, mesa para xogar ao xadrez ou xogar e un atril para ler\"."}
{"id": "405588", "revid": "25871", "url": "https://gl.wikipedia.org/wiki?curid=405588", "title": "Asunci\u00f3n Montijano Garc\u00eda", "text": ""}
{"id": "405589", "revid": "1131", "url": "https://gl.wikipedia.org/wiki?curid=405589", "title": "Doli, doli, doli... coas conserveiras. Rexistro de traballo", "text": "Doli, doli, doli... coas conserveiras. Rexistro de traballo \u00e9 un documental dirixido e realizado por Uqui Permui sobre a loita das mulleres da f\u00e1brica Odosa da Illa de Arousa.\nAs mulleres que traballaban na conserveira Odosa gravaron imaxes da s\u00faa protesta no ano 1989. En 2010 Uqui Permui entrevistou as mulleres que se pecharon na f\u00e1brica e elaborou un documental coas imaxes gravadas polas traballadoras no momento da protesta e as entrevistas que fixo 21 anos despois."}
{"id": "405590", "revid": "85894", "url": "https://gl.wikipedia.org/wiki?curid=405590", "title": "Magis Iglesias", "text": "\u00c1ngeles Iglesias Bello, nada en Vigo en 1956, \u00e9 unha xornalista galega, co\u00f1ecida profesionalmente como Magis Iglesias.\nTraxectoria.\nLicenciouse en Ciencias da informaci\u00f3n pola Universidade Complutense de Madrid. Comezou a traballar en \"La Voz de Galicia\" e \"Faro de Vigo\", do que creou a delegaci\u00f3n da Coru\u00f1a. Formou parte do primeiro equipo de redactores que en 1985 puxo en marcha a Televisi\u00f3n de Galicia, onde fixo tarefas de reporteira, xefa de secci\u00f3n e coordinadora electoral.\nFoi redactora xefa de Pol\u00edtica na axencia de noticias Colpisa, vinculada a Vocento, onde se ocupa da informaci\u00f3n parlamentaria. Desde 1988 cubriu os acontecementos referidos ao Partido Popular e os seus l\u00edderes. Ademais, colaborou como contertulia nos programas \"Hoy por hoy\" da Cadena SER e \"Los desayunos de TVE\".\nEn 2004 publicou o libro \"La Sucesi\u00f3n\" (Editorial Temas de hoy), no que relata o desenvolvemento dos acontecementos que levaron ao presidente Jos\u00e9 Mar\u00eda Aznar a designar Mariano Rajoy como o seu sucesor.\nO 20 de setembro de 2008 foi elixida presidenta da Federaci\u00f3n de Asociaci\u00f3ns de Periodistas de Espa\u00f1a, a primeira muller que accedeu ao cargo, e ocupou o posto at\u00e9 2010.\nDesde 2012 \u00e9 Directora de Comunicaci\u00f3n da Entidade P\u00fablica Marca Espa\u00f1a."}
{"id": "405591", "revid": "1131", "url": "https://gl.wikipedia.org/wiki?curid=405591", "title": "\u00c1ngeles Iglesias Bello", "text": ""}
{"id": "405592", "revid": "25871", "url": "https://gl.wikipedia.org/wiki?curid=405592", "title": "Candelaria P\u00e9rez (militar)", "text": "Candelaria P\u00e9rez, nada en La Chimba (Santiago de Chile) en 1810 e finada na mesma cidade o 28 de marzo de 1870, foi unha militar chilena que participou na guerra contra a Confederaci\u00f3n Per\u00fa Boliviana.\nTraxectoria.\nFilla dun artes\u00e1n, estivo sendo educada curto tempo, pasando a ser empregada dom\u00e9stica dunha familia procedente dos Pa\u00edses Baixos. Trasladouse \u00f3 Per\u00fa con dita familia, e despois, no Callao, abriu a que chamou 'Fonda da chilena'\u00bb, especializada en pescado frito.\nParticipaci\u00f3n na guerra.\n\u00c1 chegada do Ex\u00e9rcito Unido Restaurador, \u00e1s ordes do xeneral Manuel Bulnes Prieto, despois do combate de Portada de Gu\u00edas (21 de agosto de 1838), enrolouse no Ex\u00e9rcito de Chile. Amais de ser cantineira, participou na batalla de Yungay, que tivo lugar no cerro Pan de Az\u00facar o 20 de xaneiro de 1839, tras a cal obtivo o grao militar de sarxento polo valor amosado.\u200b En 1840, retornada a Chile, foi recibida con honras polo ex\u00e9rcito chileno e recibiu o grao de alf\u00e9rez e unha pensi\u00f3n vitalicia de 17 pesos mensuais, que non chegaban para os seus gastos b\u00e1sicos.\nMorte.\nMorreu en Santiago de Chile o 28 de marzo de 1870. \u00d3 seu funeral asistiron s\u00f3 cinco persoas. Desco\u00f1\u00e9cese o paradeiro das s\u00faas pertenzas militares, perdidas nos fondos do Museo Nacional de Chile."}
{"id": "405593", "revid": "5312", "url": "https://gl.wikipedia.org/wiki?curid=405593", "title": "Paula Gallego", "text": "Paula Gallego G\u00f3mez, nada en Ferrol o 5 de febreiro de 2004, \u00e9 unha actriz e modelo galega. Interpretou a Mar\u00eda Alc\u00e1ntara na serie \"Cu\u00e9ntame c\u00f3mo pas\u00f3\", de Televisi\u00f3n Espa\u00f1ola.\nTraxectoria.\nDende moi curta idade realizou diversos cursos de interpretaci\u00f3n. Foi modelo de fotograf\u00eda e fixo os seus primeiros pasos no mundo da moda, realizando campa\u00f1as de publicidade e pasarela.\nProtagonizou varias curtametraxes entre elas \"\u00daltimo aliento\" (Finalista no Festival de Cine de Cartaxena de 2013), \"Paquete Express\" ou \"Secretos en el Cole\". Participou en varios videoclips para concursos de Disney, demostrando os seus dotes para o canto. No teatro participou en \"Pulgarcita\" o musical, que se estreou no 44\u00b0 Festival Internacional de Teatro, M\u00fasica e Danza de San Javier. Tam\u00e9n \u00e9 bailarina e patinadora sobre xeo.\nFormou parte da nova familia Alc\u00e1ntara como Mar\u00eda Alc\u00e1ntara, dentro da serie \"Cu\u00e9ntame c\u00f3mo pas\u00f3\" de Televisi\u00f3n Espa\u00f1ola."}
{"id": "405594", "revid": "6279", "url": "https://gl.wikipedia.org/wiki?curid=405594", "title": "Leticia Iglesias", "text": "Leticia Iglesias Garc\u00eda, nada no Carballi\u00f1o en 1979, \u00e9 unha xornalista e presentadora de televisi\u00f3n galega.\nTraxectoria.\nLicenciouse en Xornalismo na Universidade de Santiago de Compostela. Cursou un mestrado en Xornalismo Audiovisual e especializouse en Econom\u00eda e Finanzas polo Instituto de Empresa.\nComezou a traballar facendo pr\u00e1cticas en Televisi\u00f3n Espa\u00f1ola e Radio Galega. Despois estivo no canal de televisi\u00f3n Expansi\u00f3n TV como correspondente da Bolsa de Madrid, e en 2004 pasou a CNN+ na secci\u00f3n de econom\u00eda, e compaxinou o seu traballo de redacci\u00f3n coa presentaci\u00f3n de \"Globoeconom\u00eda\". En 2005 incorporouse \u00e1 edici\u00f3n dos informativos de CNN+, e en xu\u00f1o de 2011 foi contratada polo grupo de comunicaci\u00f3n Mediaset Espa\u00f1a para presentar o informativo matinal de Telecinco. En novembro de 2014 foi nomeada Directora de Comunicaci\u00f3n de Coca-Cola. En xullo de 2017 incorporouse a Mediaset Espa\u00f1a, Informativos Telecinco como presentadora substituta e editora do primeiro informativo da cadea.\nVida persoal.\nO 29 de setembro de 2012 casou con Juan Tej\u00f3n Borb\u00f3n \u2014neto de Leandro de Borb\u00f3n\u2014 no Pazo de San Lourenzo."}
{"id": "405596", "revid": "1131", "url": "https://gl.wikipedia.org/wiki?curid=405596", "title": "Aeroporto de Viracopos", "text": "O aeroporto internacional de Viracopos/Campinas , \u00e1s veces tam\u00e9n chamado aeroporto de S\u00e3o Paulo/Campinas, \u00e9 un aeroporto brasileiro que serve a Campinas, no estado de S\u00e3o Paulo. O 6 de xaneiro de 1987 o nome do aeroporto foi normalizado oficialmente para a s\u00faa presente forma. Recibe a s\u00faa denominaci\u00f3n da veci\u00f1anza na que se atopa."}
{"id": "405597", "revid": "98629", "url": "https://gl.wikipedia.org/wiki?curid=405597", "title": "Azul Linhas A\u00e9reas Brasileiras", "text": "Azul Linhas A\u00e9reas Brasileiras \u00e9 unha aeroli\u00f1a brasileira con sede en Barueri, un suburbio da cidade de S\u00e3o Paulo.[1] O seu modelo de negocio bas\u00e9ase en estimular a demanada proporcionando voos frecuentes e econ\u00f3micos en mercados pouco sevidos por todo Brasil. Foi creada o 5 de maio de 2008 por David Neeleman (fundador da aeroli\u00f1a estadounidense JetBlue), cunha frota de 76 Embraer 195. A aeroli\u00f1a comezou a operar o 15 de decembro do mesmo ano.\nSegundo a Autoridade de Aviviaci\u00f3n Civil do Brasil (ANAC), entre xaneiro e decembro de 2015 Azul operou o 17% dos voos dom\u00e9sticos e o 8% dos internacionais do pa\u00eds, sendo a terceira aeroli\u00f1a m\u00e1is grande do Brasil tras LATAM e Gol.\nHistoria.\nDavid Neeleman, brasileiro criado nos Estados Unidos, que tam\u00e9n foi o cofundador de WestJet e de Morris Air, tras afastarse da presidencia de JetBlue, aeroli\u00f1a que tam\u00e9n fundou, en marzo de 2008 anunciou os seus plans para fundar unha aeroli\u00f1a de baixo custo no Brasil. A\u00ednda sen un nome definido, a empresa xa ti\u00f1a un pedido de 36 avi\u00f3ns Embraer 195 con opci\u00f3n de 40 m\u00e1is nun contrato estimado en 3 000 mill\u00f3ns de d\u00f3lares.\nBusca dun nome.\nPara definir o nome da nova operadora a\u00e9rea, Neeleman creou unha p\u00e1xina web chamada \"voceescolhe.com.br\" onde o p\u00fablico poder\u00eda rexistrar suxesti\u00f3ns de nomes. Despois de rexistrarse case 110 000 usuarios, seleccion\u00e1ronse as mellores opci\u00f3ns e iniciouse unha nova votaci\u00f3n. Entre os finalistas estaban \"Abra\u00e7o\", \"Alegria\", \"Azul\", \"Samba\" e unha gran variedade de nomes coa palabra Brasil que non puideron ser usados porque xa estaban rexistrados. Ademais do nome, tam\u00e9n se fixeron enquisas para definir as cores dos avi\u00f3ns, o tipo de servizo a bordo e o estilo dos uniformes dos tripulantes. Para chamar a atenci\u00f3n do p\u00fablico, Neeleman anunciou que o primeiro internauta que suxerise o nome escollido ga\u00f1aria un pase vitalicio na nova compa\u00f1\u00eda con dereito a un acompa\u00f1ante.\nDespois dun mes recollendo suxesti\u00f3ns e votos, o nome elixido foi \"Azul Linhas A\u00e9reas Brasileiras\", a pesar de non ter sido a opci\u00f3n m\u00e1is votada. Neeleman xustificou a s\u00faa decisi\u00f3n dicindo que o nome \"Azul\" inspira sentimentos positivos, remite ao ceo e \u00e9 m\u00e1is neutro que \"Samba\", nome que de feito ga\u00f1ou nas votaci\u00f3ns. Neeleman concedeu o premio tanto ao internauta que suxeriu o nome Azul como ao que suxeriu o nome Samba.\nComezo das operaci\u00f3ns.\nO 7 de novembro de 2008 a empresa recibiu da ANAC o Certificado de Homologaci\u00f3n de Empresa de Transporte A\u00e9reo. As\u00ed puido comezar a solicitar os Horarios de Transporte (HOTRAN), que son autorizaci\u00f3ns para operaci\u00f3n de transporte comercial a\u00e9reo no Brasil. No cadro executivo inicial atop\u00e1banse, entre outros, David Neeleman como CEO, Pedro Janot como presidente, Cmte Miguel Dau como COO/Vicepresidente t\u00e9cnico-operacional, Gianfranco Beting como director de mercadotecnia e John Rodgerson como vicepresidente financeiro. Azul iniciou a venda de billetes no d\u00eda 4 de decembro de 2008.\nO voo inaugural aconteceu o 15 de decembro de 2008, facendo a ruta entre Campinas e Salvador e, posteriormente no mesmo d\u00eda, entre Campinas e Porto Alegre. No primeiro d\u00eda de operaci\u00f3ns a taxa de ocupaci\u00f3n foi do 62%, igualando a media de ocupaci\u00f3n para voos nacionais doutras compa\u00f1\u00edas nese mesmo ano. En xaneiro de 2009 Azul xa operaba tam\u00e9n rutas entre Campinas, Curitiba e Vit\u00f3ria e planeaba o inicio das operaci\u00f3ns no R\u00edo de Janeiro, no aeroporto Santos Dumont. Nese mesmo mes Azul iniciou o servi\u00e7o de autob\u00fas executivo para trasladar pasaxeiros entre o centro metropolitano de S\u00e3o Paulo e o aeroporto de Campinas, o seu centro de conexi\u00f3ns operacional.\nAeroporto Santos Dumont.\nTras o inicio das operaci\u00f3ns Azul solicitou facer a ruta entre Campinas e R\u00edo de Janeiro utilizando o aeroporto Santos Dumont, pero a solicitude foille denegada pola ANAC porque hab\u00eda unha ordenanza do antigo Departamento de Aviaci\u00f3n Civil a\u00ednda en vigor na \u00e9poca que limitaba o tr\u00e1fico de aeronaves no aeroporto. S\u00f3 pod\u00edan usar o aeroporto avi\u00f3ns procedentes de dentro do estado de R\u00edo e turboh\u00e9lices con 50 asentos ou menos. Polo tanto, debido aos avi\u00f3ns da s\u00faa frota, Azul s\u00f3 poder\u00eda operar en R\u00edo no aeroporto de Gale\u00e3o.\nCoa negativa da ANAC, Azul iniciou un proceso xudicial para obter o dereito de operar no aeroporto, xa que cumpr\u00eda todas as normas de seguridade vixentes e a ANAC, segundo a lei que a fundou, non poder\u00eda impedir a explotaci\u00f3n comercial do aeroporto dentro desas condici\u00f3ns. A axencia viuse obrigada por decisi\u00f3n xudicial a volver a avaliar a petici\u00f3n de operaci\u00f3n e acabou por eliminar a ordenanza que limitaba o aeroporto ao considerar que a industria aeron\u00e1utica e os pasaxeiros de R\u00edo beneficiar\u00edanse m\u00e1is sen esas limitaci\u00f3ns.\nA decisi\u00f3n da ANAC xerou unha forte oposici\u00f3n por parte do gobernados de R\u00edo, S\u00e9rgio Cabral Filho. No intento de protexer as operaci\u00f3ns no aeroporto de Gale\u00e3o, que estaba destinado \u00e1 privatizaci\u00f3n, chegou a ameazar con aumentar o Imposto sobre Circulaci\u00f3n de Mercadorias e Servizos (ICMS) do combustible e non renovar a licenza ambiental do aeroporto para evitar a operaci\u00f3n das compa\u00f1\u00edas a\u00e9reas.\nFusi\u00f3n de Azul e TRIP.\nEn maio de 2012 Azul e TRIP anunciaron unha fusi\u00f3n. TRIP era ata ent\u00f3n a maior aeroli\u00f1a rexional de Am\u00e9rica Latina e xunto con Azul ti\u00f1an un 14% do mercado dom\u00e9stico. Mentres agardaban pola aprovaci\u00f3n da fusi\u00f3n por parte da ANAC e do CADE, as compa\u00f1\u00edas operaron de forma independente con c\u00f3digos compartidos, unindo as s\u00faas redes e o servizo a bordo. Como resultado, Azul pasou a ter un mercado maior na rexi\u00f3n norte e nalg\u00fans aeroportos rexionais, como o aeroporto da Pampulha en Belo Horizonte, e pasou a ter voos dende o aeroporto internacional de Guarulhos.\nA fusi\u00f3n foi aprobada pola ANAC en novembro de 2012 e polo CADE (Conselho Administrativo de Defesa Econ\u00f4mica) en marzo de 2013, a compa\u00f1\u00eda resultante quedou co nome Azul e inclu\u00edu algunhas marcas visuais de TRIP, que deixou de operar con este nome. A aeroli\u00f1a deixou un Embraer e un ATR coa librea de TRIP.\nEn outubro de 2012, mentres TRIP e Azul un\u00edan as s\u00faas operaci\u00f3ns, o aeroporto de Campinas, que nese momento ti\u00f1a a Azul como principal usuario cun 85% das operaci\u00f3ns, tivo que pechar durante 46 horas horas por mor dun MD-11 de carga operado por Centurion Air Cargo que tivo unha avar\u00eda no tren de aterraxe no aeroporto. Como en Viracopos s\u00f3 hab\u00eda unha pista, as operaci\u00f3ns tiveron que suspenderse ata a retirada do avi\u00f3n accidentado e a reconstruci\u00f3n das partes danadas da pista. Est\u00edmase que 25 000 pasaxeiros v\u00edronse afectados nos 495 voos cancelados. Azul chegou a interromper a venda de billetes pr\u00f3ximas ao d\u00eda do ocorrido.\nVoos internacionais.\nEn setembro de 2014 Azul pasou a vender billetes cara Fort Lauderdale e Orlando. As operaci\u00f3ns comezaron o 1 de decembro e o 15 de decembro, respectivamente. Para as rutas internacionais a compa\u00f1\u00eda comezou a utilizar os novos Airbus A330.\nAzul comezou a voar entre Bel\u00e9m do Par\u00e1 e Caiena, capital da G\u00fciana Francesa, o d\u00eda 20 de agosto. A partir de decembro de 2015 Azul comezou a operar dende Viracopos cara Punta del Este.\nEn maio de 2016 a aeroli\u00f1a comezou a operar dende Porto Alegre cara Montevideo e dende Viracopos cara Lisboa. No mes de decembro iniciou a ruta entre Recife e Orlando.\nO 6 de marzo de 2017 a aeroli\u00f1a comezou a realizar voos directos entre Belo Horizonte e Buenos Aires.\nAmpliaci\u00f3n das colaboraci\u00f3ns.\nO 11 de xu\u00f1o de 2015 o cons\u00f3rcio \"Gateway\" liderado por David Neeleman, en colaboraci\u00f3n con Humberto Pedrosa do Grupo Barraqueiro, foi o vencedor da privatizaci\u00f3n de TAP Portugal, asumindo o control do 61% do capital da compa\u00f1\u00eda portuguesa. Azul non estaba involucrada no proceso do seu fundador, pero chegou a felicitalo nunha nota ofical para a prensa brasileira.\nO 26 de xu\u00f1o de 2015 United Airlines anunciou a compra do 5% de Azul por 100 mill\u00f3ns de d\u00f3lares, d\u00e1ndolle o dereito a un asento no consello de administraci\u00f3n, unindo as redes das d\u00faas compa\u00f1\u00edas a trav\u00e9s dun acordo de c\u00f3digo compartido. O acordo a\u00ednda est\u00e1 agardando pola aprovaci\u00f3n da CADE.\nEn agosto de 2015 Azul anunciou a retirada das aeronaves dos modelos ATR 42-500 e ATR 72-500 e a s\u00faa substituci\u00f3n e estandarizaci\u00f3n polo modelo ATR 72-600 para renovar a frota e adecuala \u00e1 s\u00faa rede de rutas.\nEn setembro de 2015 Azul foi procesada pola Associa\u00e7\u00e3o Brasileira das Operadoras de Turismo (Braztoa) por pr\u00e1cticas en contra da competencia ao limitar o acceso a tarifas m\u00e1is baratas s\u00f3 \u00e1 s\u00faa propia axencia de viaxes, Azul Viagens. O proceso impuxo unha multa a Azul de 1,4 mill\u00f3ns de reais por ocultar que a axencia pertenc\u00eda ao mesmo grupo que a compa\u00f1\u00eda. Finalmente, o proceso arquivouse pois segundo a interpretaci\u00f3n do CADE non houbo ningunha conduta indebida.\nO 24 de novembro de 2015, Azul confirmou a venda do 23,70% da empresa ao grupo chin\u00e9s HNA Group, un conglomerado con diversas compa\u00f1\u00eda da \u00e1rea da aviaci\u00f3n que avaliou a Azul en m\u00e1is de 7 bill\u00f3ns de reais. O investimento foi de 1,7 bill\u00f3ns de reais e deu dereito ao HNA Group a un asento no consello de administraci\u00f3n.\nUn dos requisitos do negocio co HNA Group foi que Azul ter\u00eda que ser investidora direta de TAP Portugal, e o 21 de marzo de 2016 aempresa anunciou o investimento de 100 mill\u00f3ns de d\u00f3laresen t\u00edtulos conversibles en acci\u00f3ns preferenciais da TAP, fac\u00e9ndose con aproximadamente o 40% da aeroli\u00f1a portuguesa. O anucio chegou despois de que Azul fose autorizada pola ANAC para voar semanalmente a Lisboa.\nFrota.\nEn outubro de 2017 a frota de Azul Linhas A\u00e9reas Brasileiras est\u00e1 formada polos seguintes avi\u00f3ns:\nA aeroli\u00f1a tam\u00e9n opera dous Pilatus PC-12/45 para tarefas de lox\u00edstica e apoio."}
{"id": "405603", "revid": "23204", "url": "https://gl.wikipedia.org/wiki?curid=405603", "title": "Mar\u00eda Lama Trigo", "text": "Mar\u00eda Lama Trigo, nada en Vigo o 29 de marzo de 1980, \u00e9 unha xornalista e locutora de radio galega. Deuse a co\u00f1ecer \u00f3 p\u00fablico en xeral como copresentadora no \"morning show\" dos 40 Principales \"Anda ya\" xunto a Frank Blanco.\nTraxectoria.\nLicenciada en xornalismo, traballou na COPE, onde realizou as pr\u00e1cticas, a Cadena SER e nos 40 Principales. \nRadio.\nO seu expediente acad\u00e9mico abriulle as portas para realizar as pr\u00e1cticas na Cadena SER para posteriormente pasar a formar parte dos seus servizos informativos. C\u00f3mpre salientar a s\u00faa participaci\u00f3n nos programas \u201cHora 25\u201d e \u201cHoy por hoy\u201d cando eran dirixidos, respectivamente, por Carlos Llamas e I\u00f1aki Gabilondo.\nDeu o gran salto a Los 40 Principales cando se incorpora como copresentadora do programa \"morning show\" \"Anda Ya\". En xullo de 2012 despediuse de Anda Ya e de Los 40 Principales e incorp\u00f3rase como copresentadora do \"morning show\" \"Atr\u00e9vete\" na emisora de pop espa\u00f1ol, Cadena Dial, tam\u00e9n presentado por Frank Blanco. En setembro de 2013 volve de copresentadora a \"Anda Ya\" desta volta capitaneado por Xavi Rodr\u00edguez. Dende setembro de 2014 \u00e9 a copresentadora do programa de radio de Mediaset, MorninGlory xunto a \u00c1lvaro de la Lama.\nO 11 de xaneiro de 2016 comeza unha nova etapa en Kiss FM (Espa\u00f1a) como presentadora do espazo \"Las Ma\u00f1anas Kiss\" xunto ao seu antigo compa\u00f1eiro Xavi Rodr\u00edguez.\nTelevisi\u00f3n.\nEn xu\u00f1o de 2014 uniuse ao programa de Cuatro \"Todo va bien\" como colaboradora. O programa foi emitido no \"access prime time\" de luns a venres \u00e1s 21:30 e present\u00e1bao Xavi Rodr\u00edguez e Edurne. Dende 2016, colabora no programa \"Zapeando\" na Sexta.\nEn 2016 colaborou no programa \"Zapeando\" en La Sexta."}
{"id": "405607", "revid": "1131", "url": "https://gl.wikipedia.org/wiki?curid=405607", "title": "Eugenia Pereira Rodr\u00edguez", "text": "Eugenia Pereira Rodr\u00edguez, nada no Carballi\u00f1o o 3 de abril de 1895 e finada en Barcelona o 27 de xaneiro de 1984, foi unha farmac\u00e9utica galega, a primeira muller galega que obtivo a licenciatura de Farmacia de acordo coa Lei de 1910. Anteriormente, Manuela Barreiro Pico obtivera dita licenciatura grazas a un permiso. \nTraxectoria.\nA s\u00faa nai, Purificaci\u00f3n Rodr\u00edguez, era comerciante. Non foi reco\u00f1ecida polo seu pai, C\u00e9sar Pereira Mun\u00edn, avogado e notario, e fillo tam\u00e9n dun notario, at\u00e9 o ano 1913. Estudou tres anos por libre no Instituto provincial de Ourense, hoxe Instituto Otero Pedrayo. Conseguiu sortear a oposici\u00f3n do seu pai e continuar os estudos na universidade.\nInscribiuse en Farmacia en 1917 na Universidade de Santiago de Compostela combinando a opci\u00f3n libre e oficial e licenciouse en 1922-1923. En 1920 tam\u00e9n realizou na Facultade de Medicina a especialidade de hixienista. Doutorouse en Qu\u00edmica pola Universidade Central de Madrid, e pouco despois en Farmacia. Segundo consta no seu expediente universitario, presentou a memoria \"Aplicaci\u00f3n del Cloro en la depuraci\u00f3n bacteriol\u00f3gica de las aguas potables de Madrid\" na Sociedad Espa\u00f1ola de Higiene. Foi a primeira galega que formou parte da Sociedade Espa\u00f1ola de F\u00edsica e Qu\u00edmica, en 1922.\nen 1924, foi a primeira licenciada galega en conseguir unha bolsa de estudos da Junta de Ampliaci\u00f3n de Estudos a trav\u00e9s da Facultade de Ciencias da Universidade de Santiago de Compostela para ampliar os seus co\u00f1ecementos en enolox\u00eda en 1923, viaxando a \u00c9cole Chimie en Bordeos, Francia, e tam\u00e9n conseguiu outra que lle permitiu traballar no Instituto Pasteur de Par\u00eds.\nEn 1927 obtivo a praza de xefa do laboratorio qu\u00edmico da aduana de Barcelona, \u00e1 que se presentara con vistas \u00e1 futura creaci\u00f3n dunha praza en Vigo. Al\u00ed monta o seu propio laboratorio, que inicialmente chamouse Pemur e logo Pereira, situado en Castelldefels. Eugenia rexistrou a seu nome varias patentes relacionadas coa fabricaci\u00f3n de pasta dent\u00edfrica. Deste laboratorio sa\u00edron moitos produtos, entre eles a pasta dent\u00edfrica Pemur, o Fluident, lapis de beizos, tratamentos para o calzado, preparados de p\u00f3lvora, como o Soldent e medicamentos para a muller, como as p\u00edlulas circasianas. O primeiro deterxente l\u00edquido que se vendeu en Espa\u00f1a sa\u00edu deste laboratorio.\nCasou con Manuel Castells e tivo d\u00faas fillas, Mar\u00eda Eugenia e Aurora. Maria Eugenia Castells Pereira foi premio extraordinario de licenciatura en Farmacia e en xu\u00f1o de 2013 figuraba o seu nomeamento como presidenta dunha SICAV."}
{"id": "405608", "revid": "85894", "url": "https://gl.wikipedia.org/wiki?curid=405608", "title": "Carmen Gurriar\u00e1n", "text": "Carmen Gurriar\u00e1n, nada no Barco de Valdeorras, \u00e9 unha soprano galega.\nTraxectoria.\nComezou os estudos musicais de piano e violonchelo no conservatorio de Ourense. No Conservatorio de Santiago de Compostela obtivo o T\u00edtulo Superior de Piano coas m\u00e1ximas cualificaci\u00f3ns baixo a direcci\u00f3n do pianista Mart\u00edn Mill\u00e1n, quen exerceu unha forte influencia na s\u00faa formaci\u00f3n musical. Iniciou os estudos de canto con Mar\u00eda Teresa del Castillo, e seguiunos en Madrid con Elvira Pad\u00edn e Mariana You Chi Yu. Finalizou o grao superior de canto no Real Conservatorio Superior de M\u00fasica de Madrid. Fixo estudos de posgrao en Su\u00edza coa pianista Rada Petkova e recibiu lecci\u00f3ns de canto e dicci\u00f3n con Dennis Hall e Esther de Bros.\nFoi bolseira da Xunta de Galicia e da Fundaci\u00f3n Martha Moser. En 1999 recibiu unha bolsa da Asociaci\u00f3n L\u00edrica Teresa Berganza de Santiago de Compostela dentro do Ciclo de Novos Int\u00e9rpretes. Asistiu a cursos de canto impartidos por The Scholars, Jordi Albareda, Claude Allard, Enedina Lloris, H. Deutsch e Sena Jurinac. Tam\u00e9n fixo estudos de interpretaci\u00f3n teatral na escola Cristina Rota en Madrid.\nFoi membro do Obradoiro Instrumental do Centro Galego de Arte Contempor\u00e1nea. Forma parte do grupo de m\u00fasica de c\u00e1mara Ensemble Nordes\u00eda. Colaborou coa Orquestra de C\u00e1mara Andr\u00e9s Segovia e coa Real Filharmon\u00eda de Galicia, coa que interpretou o papel da primeira dama na \u00f3pera \"Die Zauberfl\u00f6te\" de Mozart e Trujam\u00e1n en \"El Retablo de Maese Pedro\" de Manuel de Falla."}
{"id": "405609", "revid": "23204", "url": "https://gl.wikipedia.org/wiki?curid=405609", "title": "Mar\u00eda Martin\u00f3n Torres", "text": "Mar\u00eda Martin\u00f3n Torres, nada en 1974 en Ourense, \u00e9 unha m\u00e9dica e paleoantrop\u00f3loga galega. \u00c9 fundadora da \"European Society for the Study of Human Evolution\" (2011) as\u00ed como membro correspondente da Real Academia de Medicina e Cirurx\u00eda de Galicia dende 1999.\nTraxectoria.\nFilla do pediatra e bibli\u00f3filo Federico Martin\u00f3n S\u00e1nchez (Medalla Castelao 2012) e de Georgina Torres, enfermeira, estudou Medicina e Cirurx\u00eda na Universidade de Santiago de Compostela, onde obtivo o Premio Extraordinario de Licenciatura e se doutorou na mesma universidade con Premio Extraordinario en Medicina e Cirurx\u00eda. A s\u00faa tese de doutoramento versou sobre a an\u00e1lise da dentici\u00f3n dos hom\u00ednidos f\u00f3siles, codirixida por Jos\u00e9 Mar\u00eda Berm\u00fadez de Castro, codirector dos sitios arqueol\u00f3xicos da serra de Atapuerca, e \u00c1ngel Carracedo, director do Instituto de Medicina Legal de Santiago de Compostela.\nEspecializouse en Antropolox\u00eda Forense pola Universidade Aut\u00f3noma de Madrid e en Evoluci\u00f3n Humana pola Universidade de Bristol. En 1998 entrou a formar parte do equipo de investigaci\u00f3n de Atapuerca e entre 2007 e 2015 foi responsable da investigaci\u00f3n sobre Antropolox\u00eda Dental en Hom\u00ednidos no Centro Nacional de Investigaci\u00f3n sobre a Evoluci\u00f3n Humana (CENIEH). Dende 2015 \u00e9 profesora no Departamento de Antropolox\u00eda da University College London. O 11 de decembro de 2017 tomou posesi\u00f3n como directora do Centro Nacional de Investigaci\u00f3n sobre a Evoluci\u00f3n Humana (CENIEH).\nLi\u00f1as de investigaci\u00f3n.\nAs s\u00faas investigaci\u00f3ns c\u00e9ntranse no estudo da paleobiolox\u00eda dos hom\u00ednidos, evoluci\u00f3n do aparato dental con implicaci\u00f3ns taxon\u00f3micas e filoxen\u00e9ticas, escenarios evolutivos e paleopatolox\u00eda. O seu traballo centrouse en Atapuerca e Dmanisi (Xeorxia), ademais de colaborar en varios proxectos internacionais de investigaci\u00f3n con Francia, a China, Sur\u00e1frica ou o Reino Unido. En Dmanisi atoparon os restos humanos m\u00e1is antigos f\u00f3ra de \u00c1frica, de 1,8 mill\u00f3ns de anos, o que poder\u00eda probar que a orixe dos primeiros europeos \u00e9 asi\u00e1tica no canto de africana.\nPublicaci\u00f3ns.\nPublicou m\u00e1is de dez libros ou cap\u00edtulos de libros no \u00e1mbito da evoluci\u00f3n humana e m\u00e1is de 60 artigos en revistas cient\u00edficas internacionais. O seu traballo foi inclu\u00eddo no top 1% dos autores m\u00e1is citados no seu campo segundo a axencia Thomson Reuters."}
{"id": "405610", "revid": "1131", "url": "https://gl.wikipedia.org/wiki?curid=405610", "title": "Candelaria P\u00e9rez", "text": "O nome de Candelaria P\u00e9rez pode referirse a:"}
{"id": "405611", "revid": "89787", "url": "https://gl.wikipedia.org/wiki?curid=405611", "title": "El Guincho", "text": "El Guincho \u00e9 un proxecto do m\u00fasico, produtor e dj canario Pablo D\u00edaz-Reixa. Autor de catro \u00e1lbums de estudio, acadou popularidade como produtor co traballo de Biophilia para a islandesa Bj\u00f6rk. A publicaci\u00f3n de referencia e cr\u00edtica musical estadounidense Pitchfork describ\u00eda o seu traballo como aquel que \"enaltece os mellores valores musicais do pop\", da \"m\u00fasica \u00e9tnica\", con \"harmon\u00edas inimaxin\u00e1beis\". O seu \u00e1lbum Alegranza foi avaliado como mellor novo \u00e1lbum no 2007.\nO seu videoclip \"Bombay\" foi gravado en 2010 por CANADA quen produciu o clipe para a canci\u00f3n hom\u00f3nima dirixido por Nicol\u00e1s M\u00e9ndez para El Guincho que se viralizou de forma extraordinaria acadando as 600 mil visitas.\nTraxectoria.\nPablo D\u00edaz-Reixa nace no 1983 nas Palmas de Gran Canaria. Estuda Comunicaci\u00f3n Audiovisual. Comeza tocando a bater\u00eda e percusi\u00f3n na banda Coconot e no colectivo La Orquesta de la Muerte. A av\u00f3a, pianista e profesora de m\u00fasica, inspira a Pablo e ao seu primo Toni D\u00edaz, tam\u00e9n m\u00fasico, colaborador de Christina Rosenvinge, fundador do grupo Solo Astra e integrante de Cupido, xunto ao trapeiro Pimp Flaco. \nEn 2005 o m\u00fasico adica o ano a mellorar na t\u00e9cnica do sampleado, ano que publica o CD \u00abFol\u00edas\u00bb, un disco de folk-pop na honra da danza folcl\u00f3rica canaria. Xa no 2007 prosigue co disco \u00abAllegranza\u00bb, nome dunha pequena illa do arquip\u00e9lago, terceiro mellor disco do ano para Rockdelux. M\u00e1is tarde, no 2010, \u00abPop Negro\u00bb, dentro do contexto do pop electr\u00f3nico internacional liderado por Animal Collective, prom\u00f3vese como mellor disco do ano para as revistas \u00abMondosonoro\u00bb e \u00abRockdelux\u00bb. \nO comezo dos seus traballos como produtor retrasan o seu cuarto traballo, \u00abHiperasia\u00bb publicado en 2016. Grabado co Melodyne (ferramenta de tratamento sonoro, similar ao Autotune) o disco lanzouse no formato dunha pulseira que daba acceso \u00e1 escoita nunha web privada, xunto cunha experiencia 3D e unha pel\u00edcula \u00abHiperAsia, La Aventura L\u00edrica Animada\u00bb.\nNo ano 2018 co-produce xunto \u00e1 artista Rosal\u00eda \u00abEl Mal Querer\u00bb cunhas vendas certificadas por riba das 40000 unidades e n\u00famero 1 en Youtube e Spotify. "}
{"id": "405612", "revid": "89787", "url": "https://gl.wikipedia.org/wiki?curid=405612", "title": "Virginia Guti\u00e9rrez de Pineda", "text": "Virginia Guti\u00e9rrez de Pineda, nada en\u00a0El Socorro (Santander)\u00a0o\u00a04 de novembro de 1921 e finada en\u00a0Bogot\u00e1\u00a0o\u00a02 de setembro de 1999, foi unha antrop\u00f3loga colombiana pioneira nos traballos sobre familia no seu pa\u00eds e antropolox\u00eda m\u00e9dica. O 7 de decembro do 2016, o Banco da Rep\u00fablica incl\u00fae o seu rostro na nova familia de billetes de 10 mil pesos homenaxeando o seu labor.\nTraxectoria.\nEducouse no Instituto Pedag\u00f3xico Nacional, na Escola Normal Superior e no Instituto Etnol\u00f3xico Nacional, entidade onde obtivo o seu grao de antrop\u00f3loga en 1944. Viaxou a estudar na Universidade de California, en Berkeley, onde obtivo un m\u00e1ster en Antropolox\u00eda Social e M\u00e9dica (1953-1954). En 1962 culminou os seus estudos na Universidade Pedag\u00f3xica Nacional, doutor\u00e1ndose en Ciencias Sociais e Econ\u00f3micas. Foi elixida en 1967 como a muller do ano en Colombia, obtivo o premio Alejandro \u00c1ngel Escobar, a medalla Camilo Torres (1963), a medalla \u00f3 m\u00e9rito do congreso interamericano de familia (1983), en d\u00faas ocasi\u00f3ns foi bolseira da fundaci\u00f3n Guggenheim. No 2015, en honra \u00f3s seus m\u00e9ritos o Banco da Rep\u00fablica escolleu a s\u00faa imaxe para aparecer no billete de $10.000 pesos que iniciou a s\u00faa circulaci\u00f3n no ano 2016."}
{"id": "405614", "revid": "98629", "url": "https://gl.wikipedia.org/wiki?curid=405614", "title": "Mar\u00eda Currea", "text": "Mar\u00eda Currea, nada en Bogot\u00e1 o 28 de maio de 1890 e finada ib\u00eddem o 23 de maio de 1985, foi unha feminista, pol\u00edtica, enfermeira e escritora colombiana cunha destacada participaci\u00f3n na loita polos dereitos da muller no seu pa\u00eds que \u00abmarcou a existencia das mozas colombianas que se admiraban ante a s\u00faa rebeld\u00eda e a s\u00faa independencia\u00bb.\nTraxectoria.\nMar\u00eda Currea Manrique naceu no seo dunha familia acomodada, filla do xeneral An\u00edbal Currea Bonilla, heroe da batalla de Cuaspud (1864) e dono dunha estancia, e de Hersilia Manrique Ram\u00edrez. Casou con Ruperto Aya, tam\u00e9n xeneral revolucionario na Guerra do Mil D\u00edas, quen a impulsou para que fixese realidade o seu m\u00e1is grande so\u00f1o: traballar en defensa dos dereitos da muller\u00bb.\nPor intermedio do seu marido entrevistouse co presidente Olaya Herrera en apoio da Lei 28 de 1932 outorgando os primeiros dereitos civ\u00eds \u00e1 muller. En 1937 viaxou aos Estados Unidos onde estudou no \"Centro Henry Street\" e se graduou como enfermeira no Presbyterian Hospital de Nova York. Al\u00ed estabeleceu contactos coa Comisi\u00f3n Interamericana de Mulleres, convert\u00e9ndose en representante de Colombia, entre os anos 1938 e 1948. Pasou logo a Francia onde obtivo o t\u00edtulo de doutora en Filosof\u00eda e Letras da Universidade da Sorbona de Par\u00eds.\nQuedou vi\u00fava en 1953.\u00a0O goberno conservador promov\u00eda un acordo entre os dous partidos dominantes para promover o sufraxio feminino en Colombia. En decembro de 1953 foi novamente nomeada representante de Colombia ante a Comisi\u00f3n Interamericana de Mulleres e en 1954 fundou con Bertha Hern\u00e1ndez, esposa do expresidente Mariano Ospina P\u00e9rez, a Organizaci\u00f3n Nacional Feminina e foi inclu\u00edda polo goberno do xeneral Gustavo Rojas Pinilla na comisi\u00f3n para apoiar a causa do sufraxio feminino na Asemblea Constitu\u00ednte. Integraban a comisi\u00f3n as conservadoras Josefina Valencia de Hubach e Teresa Santamar\u00eda de Gonz\u00e1lez (suplente) e as liberais Esmeralda Arboleda de Uribe e Mar\u00eda Currea de Aya (suplente).\nApenas aprobada a lei, Mar\u00eda Currea mostrouse partidaria da creaci\u00f3n dun partido feminino deixando de lado os partidos tradicionais.\u00a0Nesa posici\u00f3n coincidir\u00eda con Ofelia Uribe de Acosta e a Uni\u00f3n Feminina de Colombia, pero non ser\u00eda apoiada polos movementos feministas conservadores, inclu\u00edndo a Bertha Hern\u00e1ndez, e socialistas.\nXunto \u00e1s s\u00faas compa\u00f1eiras de loita e \u00e1 s\u00faa filla Beatriz Aya de C\u00e1rdenas, Mar\u00eda Currea percorreu o pa\u00eds impulsando \u00e1s colombianas a obter a c\u00e9dula de cidadan\u00eda, o que permitiu finalmente votar por primeira vez no plebiscito de decembro de 1957 a 1\u00a0835\u00a0255 mulleres.\nEn 1959 foi elixida concelleiro de Bogot\u00e1, primeira muller en alcanzar ese cargo."}
{"id": "405616", "revid": "23204", "url": "https://gl.wikipedia.org/wiki?curid=405616", "title": "Mar\u00eda de Maeztu", "text": "Mar\u00eda de Maeztu Whitney, nada en Gasteiz o 18 de xullo de 1881 e finada en Mar del Plata (Arxentina) o 7 de xaneiro de 1948, foi unha pedagoga e humanista espa\u00f1ola. Irm\u00e1 de Ramiro e Gustavo de Maeztu, dirixiu e impulsou a Residencia de Se\u00f1oritas entre 1915 e 1936. Amais, formou parte da xunta directora do Instituto-Escuela e presidiu o Lyceum Club Femenino (1926-1936). Morreu no exilio na Arxentina \u00f3s 66 anos de idade.\nTraxectoria.\nO seu pai foi Manuel de Maeztu Rodr\u00edguez, enxe\u00f1eiro e terratenente cubano de orixe vasco-navarra. A s\u00faa nai foi Juana Whitney y Don\u00e8, filla dun diplom\u00e1tico ingl\u00e9s e de orixe francesa por parte materna.\u200b Establecidos en Vitoria, Manuel de Maeztu trasladouse a Cuba en 1894 para xestionar o seu patrimonio, mais morreu al\u00ed ese mesmo ano. Por causa da Guerra de Cuba, o patrimonio familiar viuse seriamente minguado e afectou notabelmente a Juana Whitney e aos cinco fillos, Ramiro, \u00c1ngela, Miguel, Mar\u00eda e Gustavo. A familia tivo que trasladarse a Bilbao, onde Juana abriu a Academia Anglo-Francesa, especie de \"residencia de se\u00f1oritas\". Mar\u00eda colaborou nela de xeito activo.\nMar\u00eda licenciouse pola Escola Normal de Maxisterio de Vitoria (1896-98). En 1902 comezou a exercer nunha escola p\u00fablica de Santander. Foi destinada a Bilbao cinco meses despois e a Madrid en 1909. Da su experiencia como mestra chegar\u00e1 a conclusi\u00f3ns como a formulada na Universidade de Oviedo m\u00e1is tarde:\nSeguiu mentres a s\u00faa formaci\u00f3n universitaria. En 1909 matriculouse como alumna non oficial na Universidade de Salamanca e posteriormente en Madrid, onde se licenciou en Filosof\u00eda e Letras en 1915.\nFoi pensionada pola Junta para Ampliaci\u00f3n de Estudios e Investigaciones Cient\u00edficas a partir de 1908. O seu co\u00f1ecemento de idiomas e esp\u00edrito fix\u00e9rona id\u00f3nea para varios proxectos."}
{"id": "405619", "revid": "1093", "url": "https://gl.wikipedia.org/wiki?curid=405619", "title": "Chelo Garc\u00eda-Cort\u00e9s", "text": "Mar\u00eda Consolaci\u00f3n Garc\u00eda-Cort\u00e9s Cadavid, nada en Ourense o 3 de decembro de 1951, m\u00e1is co\u00f1ecida como Chelo Garc\u00eda-Cort\u00e9s, \u00e9 unha xornalista galega que desenvolveu a maior parte da s\u00faa carreira profesional no xornalismo do coraz\u00f3n.\nTraxectoria.\nA\u00ednda que naceu en Ourense en 1951, \u00e1 idade temper\u00e1 de tres meses trasl\u00e1dase a vivir coa s\u00faa familia a Madrid, regresando de novo a terras galegas aos dezaseis anos. Actualmente vive desde hai anos en Castelldefels (Barcelona). Os ver\u00e1ns p\u00e1saos na s\u00faa casa de Eivissa.\nLicenciada en Xornalismo pola Facultade de Ciencias da Informaci\u00f3n pola Universidade Aut\u00f3noma de Barcelona, os seus primeiros pasos profesionais deunos cando comezou a traballar moi nova, en 1973, en \"La Voz del Mi\u00f1o\", emisora sindical da s\u00faa Ourense natal, mentres fac\u00eda o servizo social, e de a\u00ed pasou a Radio Popular no mesmo Ourense.\nNo 1975 \u00e9 fichada por Radio Miramar en Barcelona (onde se traslada a vivir), dirixida ent\u00f3n por Marcelino Rodr\u00edguez de Castro. A partir dese momento empeza no xornalismo do coraz\u00f3n e a s\u00faa primeira reportaxe publ\u00edcaa no 1976 para a revista \"\u00a1Hola!\". Logo foi durante moito tempo correspondente da revista \"Diez minutos\" en Barcelona, onde ti\u00f1a unha p\u00e1xina que se chamaba \"Por las Ramblas\". Tam\u00e9n colaborou na revista \"Papill\u00f3n\", onde foi pioneira ao fotografar o primeiro espido masculino en Espa\u00f1a, ao actor Joan Llaneras. M\u00e1is tarde cham\u00e1rona de Cadena Catalana onde colaborou con Paco Lobat\u00f3n, ata que a reclamou a COPE, polas ma\u00f1\u00e1s, xunto a Antonio Herrero.\nCompaxinando o seu traballo en radio e prensa, Chelo fixo o seu debut en televisi\u00f3n no 1997 con Jordi Gonz\u00e1lez no programa \"Les 1000 i una\" de TV3, a\u00ednda que anteriormente xa participara nalg\u00fans programas da televisi\u00f3n de Catalu\u00f1a. Traballou tam\u00e9n entre 1998 e 2004 no programa de Ana Rosa Quintana \"Sabor a ti\", de Antena 3, labor que compaxinou co seu traballo na prensa escrita, coa revista \"Lecturas\", e na radio, con Cristina L\u00f3pez Schlichting en \"La Tarde con Cristina\" de COPE e m\u00e1is tarde con Isabel Gemio en \"Te doy mi palabra\" de Onda Cero.\nCon todo, a s\u00faa popularidade d\u00e9bella ao \"talk show\" de cr\u00f3nica social \"DEC\" (tam\u00e9n co\u00f1ecido como \"\u00bfD\u00f3nde est\u00e1s coraz\u00f3n?\"), conducido por Jaime Cantizano en Antena 3 desde 2003 ata 2011. Ese mesmo ano ficha pola cadea Telecinco, tras 13 anos na competencia (Antena 3), onde colabora en programas como \"S\u00e1lvame\" e \"S\u00e1bado Deluxe\" (2011-actualidade), \"La Noria\" (2011-2012), e \"Abre los ojos... y mira\" (2013) e as \"Campanadas de fin de a\u00f1o\" de 2017-2018 como colaboradora do programa previo.\n\u00c1 marxe do seu traballo en televisi\u00f3n, Chelo colabora puntualmente nas publicaci\u00f3ns \"\u00a1Hola!\" e \"Semana\".\nXunto co tam\u00e9n xornalista Jes\u00fas Locampos, escribiu o libro \"Yo Acuso\", publicado en 2008 pola editorial Grand Guignol. No libro, a xornalista fai unha autocr\u00edtica do xornalismo do coraz\u00f3n.\nVida persoal.\nNo persoal, a s\u00faa nai morreu en 1962, cando ela ti\u00f1a s\u00f3 once anos, e foi criada polo seu pai, Rafael Garc\u00eda-Cort\u00e9s Alonso (1916-11 de decembro 2001).\nMantivo unha relaci\u00f3n sentimental de dez anos con Jos\u00e9 Manuel Parada, pero dende 2005 est\u00e1 casada con Marta Roca Carbonell, con quen contraeu matrimonio o 8 de agosto. Declarouse abertamente bisexual."}
{"id": "405620", "revid": "85894", "url": "https://gl.wikipedia.org/wiki?curid=405620", "title": "Carmi\u00f1a Navia Velasco", "text": "Carmi\u00f1a Navia Velasco, nada en Palmira (Valle del Cauca) o 5 de agosto de 1948, \u00e9 unha escritora e feminista colombiana.\nTraxectoria.\nRealizou os seus estudos de secundaria no Colexio do Sacro Coraz\u00f3n de Jes\u00fas. Desde o seu inicio formativos inclinouse ao estudo da literatura, primeiro como estudante de Letras na Universidade del Valle e anos m\u00e1is tarde como estudante da Mestr\u00eda en Ling\u00fc\u00edstica da mesma universidade. En 1978, viaxa a Espa\u00f1a a cursar o Diplomado en Lingua e Literatura Espa\u00f1ola no Instituto Iberoamericano de Cooperaci\u00f3n en Madrid. \nPolo seu importante traballo como escritora, feminista, te\u00f3loga e xestora cultural \u00e9 considerada pioneira nos estudos literarios con enfoque de x\u00e9nero en Colombia e impulsora de lecturas feminino-populares do texto b\u00edblico. Ademais, \u00e9 coordinadora do Grupo de Espiritualidade Mar\u00eda de Magdala."}
{"id": "405621", "revid": "89787", "url": "https://gl.wikipedia.org/wiki?curid=405621", "title": "Mar\u00eda Abel Di\u00e9guez", "text": "Mar\u00eda Abel Di\u00e9guez, nada o 24 de outubro de 1974 en Lugo, \u00e9 unha atleta galega.\nTraxectoria.\nFoi campioa de Espa\u00f1a promesa de 5 000 metros en 1996. Nese mesmo ano acadou a mellor marca de Espa\u00f1a sub-23 na distancia de 2 000 metros.\nParticipou nos Xogos Ol\u00edmpicos de Sydney no 2000 na categor\u00eda de 10 000 metros; e nos de Atenas do 2004 en marat\u00f3n.\nComo corredora de cross foi campioa de Espa\u00f1a nos anos 2000 (Ourense) e 2003 (Ibiza), nesta especialidade xa participara no Campionato do Mundo na categor\u00eda j\u00fanior en Amorebieta (Biscaia) no 1993.\nTam\u00e9n participou en catro Campionatos de Espa\u00f1a na distancia de 10 000 metros, onde quedou campioa en Salamanca no ano 1997, en 3\u00ba posto en C\u00e1ceres no ano 1999, e en Xix\u00f3n no ano 2000, onde fixo a mellor marca da s\u00faa vida nesta distancia (32:02:2); no 2001 en Matar\u00f3 quedou en 4\u00aa posici\u00f3n. Tam\u00e9n empezou a competir medio marat\u00f3n e marat\u00f3n.\nNo Marat\u00f3n de Rotterdam 2001 acadou o 3\u00ba posto cunha marca de 2:69:46 h. En 2002 ga\u00f1ou o Marat\u00f3n de Valencia (2:28:07) -a mellor marca nesa data dunha muller na carreira- e o de Frankfurt, neste \u00faltimo acadou a mellor marca da s\u00faa vida (2:26:58).\nEn canto a medio marat\u00f3n, participou no Mundial de Palermo no 1999 e no de Bruxelas no ano 2002. Foi campioa no medio marat\u00f3n en Arona, Tenerife, no 2001 (1:13:30); no de Azkoitia Azpeitia no 2005 quedou no 3\u00ba posto cun tempo de 1:16:50 h.\nA nivel galego acadou catro t\u00edtulos galegos en pista, dous de 3 000 metros (1994 e 1995, Vigo cuns tempos de 9.33.76 e 9.56.02 respectivamente) un de 1 500 metros (1996, Santiago de Compostela, cun tempo de 4.33.78) e outro de 5 000 (1997, Vigo, 16.38.67).\nDespois dos xogos de Atenas comez\u00f3u con problemas estomacais que fixeron que deixara a s\u00faa carreira deportiva no ano 2008."}
{"id": "405622", "revid": "1410", "url": "https://gl.wikipedia.org/wiki?curid=405622", "title": "Irm\u00e1s Mirabal", "text": "As irm\u00e1s Mirabal foron tres opositoras ao r\u00e9xime de Rafael Le\u00f3nidas Trujillo que foron asasinadas por el. A data do seu asasinato, o 25 de novembro de 1960, tomouna a ONU para a instauraci\u00f3n do D\u00eda Internacional para a Eliminaci\u00f3n da Violencia contra a Muller.\nTraxectoria.\nPatria, Minerva e Mar\u00eda Teresa, nadas nos anos 1924, 1926 e 1935 na Rep\u00fablica Dominicana e finadas o 25 de novembro de 1960, son tam\u00e9n co\u00f1ecidas polo nome de Las Mariposas por ser este o nome en clave que adoptaron.\nA familia Mirabal era unha familia podente. Minerva, aos quince anos, decide continuar os estudos e estuda Dereito na universidade. Na universidade entra en contacto con Pericles Franco, mais o que decanta m\u00e1is o seu compromiso pol\u00edtico \u00e9 o acoso ao que se ve sometida por parte de Rafael Le\u00f3nidas Trujillo. Patria e Mar\u00eda Teresa apoian a Minerva e as tres conv\u00e9rtense en opositoras ao r\u00e9xime ditatorial.\nEn 1957, Minerva foi na primeira muller doutorada en Dereito na Rep\u00fablica Dominicana, mais non lle deixaron exercer a s\u00faa profesi\u00f3n.\nAs tres entraron a formar parte do Movimiento Revolucionario 14 de Junio e adoptan o nome en clave Las Mariposas. Foron encarceradas e torturadas. Pasaron 5 anos en prisi\u00f3n e foron liberadas pola presi\u00f3n internacional mentres os seus maridos permaneceron en prisi\u00f3n. Nunha viaxe para os visitar, foron asasinadas.\nReco\u00f1ecementos.\nA rexi\u00f3n natal das irm\u00e1s Mirabal recibe o seu nome.\nOs billetes de 200 pesos da Rep\u00fablica Dominicana levan a s\u00faa imaxe.\nO D\u00eda Internacional para a Eliminaci\u00f3n da Violencia contra a Muller toma como referencia a data do seu asasinato."}
{"id": "405623", "revid": "98629", "url": "https://gl.wikipedia.org/wiki?curid=405623", "title": "Mar\u00eda Cof\u00e1n", "text": "Mar\u00eda Cof\u00e1n Soto, nada en Ourense un 16 de maio, \u00e9 unha actriz, cantante, escritora en lingua castel\u00e1 e miss galega. Vive en Marbella.\nTraxectoria.\nFilla de Antonia Soto e do militar Camilo Cof\u00e1n. Foi vivir a Santiago de Compostela cando o seu pai foi destinado \u00e1 Lavacolla. En Madrid comezou a s\u00faa carreira como actriz, en filmes como \"El \u00e1ngel esta en la cumbre\" (1958), \"El azar se divierte\" (1957), \"Pueblo so\u00f1ado\" ou \"Una bruja sin escoba\" (1967). Interveu nas series de Jaime de Armi\u00f1\u00e1n en TVE, en \"F\u00e1bulas\", \"La familia Col\u00f3n\" ou \"Carola de noche\".\nVida persoal.\nEstivo casada cun cirurxi\u00e1n. Non tivo fillos."}
{"id": "405627", "revid": "85894", "url": "https://gl.wikipedia.org/wiki?curid=405627", "title": "Docha Riob\u00f3o", "text": "Docha L\u00f3pez-Riob\u00f3o Latorre, m\u00e1is co\u00f1ecida como Docha Riob\u00f3o, nada na Coru\u00f1a en 1946, \u00e9 unha escultora galega.\nTraxectoria.\nDocha Riob\u00f3o iniciou a s\u00faa actividade no mundo da arte a moi temper\u00e1 idade. Aos 16 anos comezou a s\u00faa formaci\u00f3n no estudo de Federico Coullaut-Valera (Madrid, 1912) fillo do reputado escultor Lorenzo Coullaut Valera e sobri\u00f1o-neto do escritor Juan Valera.\nCando s\u00f3 contaba con 17 anos, Docha Riob\u00f3o obtivo a Terceira Medalla \"Sal\u00f3n de Oto\u00f1o\" de Madrid; nesa \u00e9poca combinaba a s\u00faa actividade co dese\u00f1o de Porcelanas Bidasoa. En 1969 foi galardoada coa Segunda Medalla \"Sal\u00f3n de Oto\u00f1o\" e no ano 1971 obtivo a Primeira medalla \"Sal\u00f3n de Oto\u00f1o\" no XLI Sal\u00f3n de Oto\u00f1o organizado pola Asociaci\u00f3n Nacional de Pintores y Escultores e que se desenvolveu no Palacio de Cristal do Retiro de Madrid.\nA s\u00faa obra foi reco\u00f1ecida con diversos premios como son o Palillo de Oro do Sal\u00f3n Cano (1970, Madrid), o Premio Marqu\u00e9s de las Amarillas (1971, Madrid), o Premio Barri\u00e9 de la Maza (1974, A Coru\u00f1a), o Premio Santiago de Santiago (1976, Madrid), ou a Menci\u00f3n Honor\u00edfica no Concurso de Proxectos para o Monumento a Sim\u00f3n Bol\u00edvar (1978, A Coru\u00f1a).\nA obra de Docha Riob\u00f3o, eminentemente figurativa, abarca diversos campos da creaci\u00f3n art\u00edstica, como son o retrato escult\u00f3rico, a obra monumental, a medalla, o dese\u00f1o e a restauraci\u00f3n.\nA s\u00faa obra monumental p\u00f3dese atopar en diversos puntos da xeograf\u00eda espa\u00f1ola; realizou en 1972 a escultura \"Virxe das Rosas\" en Santa Cruz de Tenerife, en 1973 o \"Home do Mar\" en Sanl\u00facar de Barrameda, C\u00e1diz, en 1977 os murais do Instituto Social da Mari\u00f1a en Palma de Mallorca, en 1985 realizou os bustos do exterior do edificio A Terraza nos Xard\u00edns de M\u00e9ndez N\u00fa\u00f1ez da cidade da Coru\u00f1a, e posteriormente no ano 1993 as esculturas para as \u00e1reas de descanso en Portonovo e A Laracha das estradas dependentes da Xunta de Galicia.\nNo campo da medalla destaca a realizaci\u00f3n da Medalla Conmemorativa da Xornada Mundial da Mocidade en Santiago de Compostela no ano 1989, a Medalla Conmemorativa da Inauguraci\u00f3n do Museo de Arte Sacra da Coru\u00f1a no ano 1990, ou a Medalla Conmemorativa do V Centenario da Colexiata de Santa Mar\u00eda do Campo da Coru\u00f1a, en 1994."}
{"id": "405628", "revid": "1888", "url": "https://gl.wikipedia.org/wiki?curid=405628", "title": "Amalia Osorio", "text": "Amalia Sof\u00eda Osorio Delgado, nada en Bande en 1918 e finada en Madrid en maio de 2006, foi unha mestra e escritora galega en lingua castel\u00e1.\nTraxectoria.\nFixo Maxisterio. Diplomouse en Relaci\u00f3ns Publicas. Foi premiada en Espa\u00f1a e Italia pola s\u00faa narrativa e pola s\u00faa obra po\u00e9tica."}
{"id": "405630", "revid": "1131", "url": "https://gl.wikipedia.org/wiki?curid=405630", "title": "Josefa Mar\u00eda \u00c1ngela Blanco Tegerina", "text": ""}
{"id": "405631", "revid": "5863", "url": "https://gl.wikipedia.org/wiki?curid=405631", "title": "Mar\u00eda Cof\u00e1n Soto", "text": ""}
{"id": "405632", "revid": "89787", "url": "https://gl.wikipedia.org/wiki?curid=405632", "title": "Yves Giraud Cabantous", "text": "Marius Aristide Yves Giraud-Cabantous, nado en Saint-Gaudens (Haute-Garonne) o 8 de outubro de 1904 e finado en Par\u00eds o 30 de marzo de 1973, foi un piloto de carreiras franc\u00e9s.\nTraxectoria.\nPilotou na F\u00f3rmula 1 de a , participando en 13 Grandes Premios do Campionato do Mundo, ademais de numerosas carreiras fora do campionato de F\u00f3rmula Un.\nPilotou un Talbot-Lago-Talbot en 10 carreiras do campionato en 1950 e 1951, e os seus tres \u00faltimos eventos foron nun HWM-Alta. Logrou un total de 5 puntos do Campionato, 3 no Gran Premio do Reino Unido de 1950 (tam\u00e9n a s\u00faa posici\u00f3n m\u00e1is alta, un cuarto lugar) e 2 no Gran Premio de B\u00e9lxica de 1951. Morreu en Par\u00eds, con 68 anos de idade.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "405634", "revid": "89787", "url": "https://gl.wikipedia.org/wiki?curid=405634", "title": "Betty Williams", "text": "Betty Williams, nada en Belfast o 22 de maio de 1943 e finada na mesma cidade o 17 de marzo de 2020, foi unha militante pacifista norteirlandesa a favor dos dereitos dos nenos e das mulleres, galardoada co Premio Nobel da Paz en 1976 polo seu labor como cofundadora de Community of Peace People, organizaci\u00f3n dedicada a promover unha resoluci\u00f3n pac\u00edfica ao conflito norteirland\u00e9s.\nWilliams dirixiu a Global Children's Foundation e foi presidenta do World Centre of Compassion for Children International. Foi tam\u00e9n l\u00edder do Institute for Asian Democracy in Washington, D.C. e profesora visitante na Nova Southeastern University. Deu conferencias sobre temas relacionados coa paz, a educaci\u00f3n, o entendemento entre culturas e entre fes, o antiextremismo e os dereitos da infancia.\nWilliams foi membro fundadora do Nobel Laureate Summit, que ten lugar anualmente dende 2000.\nEn 2006, Williams fundou a Nobel Women's Initiative xunto coas tam\u00e9n ga\u00f1adoras do Nobel da Paz Mairead Corrigan Maguire, Shirin Ebadi, Wangari Maathai, Jody Williams e Rigoberta Mench\u00fa Tum. Estas seis mulleres, que representan diferentes continentes, xuntaron as s\u00faas experiencias nun esforzo com\u00fan pola paz coa xustiza e a igualdade. O obxectivo da Nobel Women's Initiative \u00e9 axudar a fortalecer o traballo de apoio aos dereitos das mulleres en todo o mundo. Williams tam\u00e9n foi membro de PeaceJam."}
{"id": "405635", "revid": "25871", "url": "https://gl.wikipedia.org/wiki?curid=405635", "title": "Inmunoglobulina Y", "text": "A inmunoglobulina Y (abreviada como IgY) \u00e9 un tipo de inmunoglobulina que \u00e9 o principal anticorpo no sangue das aves, r\u00e9ptiles e peixes pulmonados. Tam\u00e9n se encontra en altas concentraci\u00f3ns na xema de ovo de gali\u00f1a. Igual que outras inmunoglobulinas, a IgY \u00e9 un tipo de prote\u00edna formada polas c\u00e9lulas do sistema inmunitario en reacci\u00f3n a certas substancias estra\u00f1as ao organismo, as cales reco\u00f1ece especificamente.\nA IgY \u00e9 con frecuencia mal denominada inmunoglobulina G (IgG) na literatura cient\u00edfica antiga, e \u00e1s veces incluso en cat\u00e1logos de produtos comerciais, debido \u00e1 s\u00faa semellanza funcional coas IgG de mam\u00edferos e coa inmunoglobulina E (IgE). Por\u00e9n, esta nomenclatura antiga est\u00e1 hoxe obsoleta, xa que a IgY difire tanto estrutural coma funcionalmente da IgG de mam\u00edferos, e non presenta reacci\u00f3ns cruzadas con anticorpos orixinados contra IgG de mam\u00edferos. O nome \"inmunoglobulina\u00a0Y\" suxer\u00edrono en 1969 G.A. Leslie e L.W. Clem despois de que atoparon diferenzas entre as inmunoglobulinas encontradas en ovos de gali\u00f1a e a inmunoglobulina G. Outros sin\u00f3nimos son \"IgG de gali\u00f1a\", \"IgG de xema de ovo\" e \"7S-IgG\".\nComo as gali\u00f1as poden po\u00f1er ovos case cada d\u00eda, e a xema dos ovos dunha gali\u00f1a inmunizada cont\u00e9n unha alta concentraci\u00f3n de IgY, as gali\u00f1as est\u00e1nse facendo cada vez m\u00e1is frecuentemente a fonte habitual de anticorpos personalizados para investigaci\u00f3n. (Xeralmente, inx\u00e9ctanse mam\u00edferos como coellos e cabras co ant\u00edxeno de interese nos laboratorios.)\nOs patos producen unha forma truncada de IgY, que perdeu parte da rexi\u00f3n Fc. Como resultado, non se poden unir ao complemento nin ser captadas polos macr\u00f3fagos.\nA IgY tam\u00e9n foi analizada na tartaruga chinesa de cuncha branda \"Pelodiscus sinensis\".\nCaracter\u00edsticas.\nEn gali\u00f1as, a inmunoglobulina\u00a0Y \u00e9 o equivalente funcional da inmunoglobulina G (IgG). Igual que a IgG, est\u00e1 composta de d\u00faas cadeas lixeiras e d\u00faas pesadas. Estruturalmente, estes dous tipos de inmunoglobulinas difiren principalmente nas s\u00faas cadeas pesadas, que na IgY te\u00f1en unha masa molecular duns 65\u00a0100 unidades de masa at\u00f3mica (uma), polo que son m\u00e1is grandes que as IgG. As cadeas lixeiras da IgY, cunha masa molar dunhas 18\u00a0700 uma, son algo menores que as cadeas lixeiras da IgG. A masa molar da IgY \u00e9 dunhas 167\u00a0000 uma. A flexibilidade est\u00e9rica da mol\u00e9cula de IgY \u00e9 menor que a da IgG.\nFuncionalmente, a IgY \u00e9 en parte comparable coa inmunoglobulina E (IgE), e tam\u00e9n coa IgG. Por\u00e9n, a diferenza da IgG, a IgY non se une \u00e1 prote\u00edna A, nin \u00e1 prote\u00edna G nin ao receptor de Fc celular. Ademais, a IgY non activa o sistema do complemento.\nAplicaci\u00f3ns bioanal\u00edticas.\nComparada cos anticorpos de mam\u00edferos, a IgY ofrece varias vantaxes para a extracci\u00f3n dirixida a anticorpos e as s\u00faas aplicaci\u00f3ns en bioan\u00e1lise. Como os anticorpos son extra\u00eddos de xemas de ovos postos, o m\u00e9todo de produci\u00f3n de anticorpos non \u00e9 invasivo, e non \u00e9 necesario extraer sangue dos animais para obtelos do soro. A cantidade dispo\u00f1ible dun determinado anticorpo increm\u00e9ntase considerablemente coa continua posta de ovos por unha mesma gali\u00f1a.\nA reactividade cruzada da IgY con prote\u00ednas procedentes de mam\u00edferos \u00e9 claramente menor que a da IgG. Ademais, a resposta inmune contra certos ant\u00edxenos en polos expr\u00e9sase m\u00e1is fortemente que en coellos ou outros mam\u00edferos.\nDas inmunoglobulinas que se orixinan durante a resposta inmune, s\u00f3 a IgY se encontra no ovo de gali\u00f1a. As\u00ed, en preparaci\u00f3ns feitas a partir de ovo de gali\u00f1a, non hai contaminaci\u00f3n coa inmunoglobulina A (IgA) ou a inmunoglobulina M (IgM). O rendemento de IgY obtida de ovo de gali\u00f1a \u00e9 comparable ao da IgG obtida de soro de coello.\nUnha desvantaxe da IgY, en comparaci\u00f3n cos anticorpos de mam\u00edferos, \u00e9 que o illamento de IgY de ovos de gali\u00f1a \u00e9 m\u00e1is dif\u00edcil que o illamento de IgG de soro sangu\u00edneo. Isto d\u00e9bese en gran medida ao feito de que a IgY non se pode unir coa prote\u00edna A nin coa prote\u00edna G. As\u00ed, non pode separarse doutros compo\u00f1entes do ensaio, por exemplo, doutras prote\u00ednas. Adicionalmente, o rico almac\u00e9n de l\u00edpidos e lipoprote\u00ednas da xema de ovo debe ser eliminado. Ao contrario, os soros sangu\u00edneos que conte\u00f1en anticorpos poden \u00e1s veces ser utilizados directamente nas bioan\u00e1lises, sen ter que utilizar complicados pasos de illamento.\nUtilizaci\u00f3n en alimentos.\nA IgY, especialmente en pa\u00edses asi\u00e1ticos, foi probada clinicamente como suplemento alimentario e conservante. Por exemplo, prob\u00e1ronse produtos como o iogur que conti\u00f1an IgY espec\u00edficas para pat\u00f3xeno, para ver a s\u00faa capacidade de reducir a bacteria \"Helicobacter pylori\" no est\u00f3mago ao dificultar a adhesi\u00f3n da bacteria ao recubrimento interno do est\u00f3mago. A IgY usada para este prop\u00f3sito foi extra\u00edda de ovos de gali\u00f1as inmunizadas. Os anticorpos contra a \"Salmonella\" e outras bacterias, e contra virus, prod\u00facense da mesma maneira, e empr\u00e9ganse como compo\u00f1ente nutricional para a protecci\u00f3n contra estes pat\u00f3xenos. O laboratorio de seguridade alimentaria da Universidade Oce\u00e1nica da China experimentou co uso de IgY espec\u00edfica para as bacterias \"Shewanella putrefaciens\" e \"Pseudomonas fluorescens\" como conservante para peixes. A duraci\u00f3n comercial para a venda en bo estado dos peixes tratados con IgY ampliouse con este tratamento de 9 d\u00edas a 12 ou 15, o que demostra unha actividade antimicrobiana significativa contra a bacteria espec\u00edfica."}
{"id": "405636", "revid": "98629", "url": "https://gl.wikipedia.org/wiki?curid=405636", "title": "Sof\u00eda Oriana Infante", "text": "Sof\u00eda Oriana Infante Souto, nada en Santiago de Compostela en 1989, \u00e9 unha compositora transmoderna galega, especializada na m\u00fasica para o cine.\nTraxectoria.\nSof\u00eda Oriana Infante, comezou os seus estudos musicais aos oito anos no Conservatorio de M\u00fasica de Xan Via\u00f1o, en Ferrol, onde escolleu a percusi\u00f3n como instrumento principal. No ano 2009 rematou o grao medio mais decide continuar estudos e marcha a Oviedo. Al\u00ed estudou Composici\u00f3n no Conservatorio Superior de M\u00fasica Eduardo Mart\u00ednez Torner, onde se especializou na composici\u00f3n xeral e audiovisual. Asemade, iniciou os estudos de Maxisterio Musical na Universidade de Oviedo, e rematou as d\u00faas titulaci\u00f3ns no ano 2013. Proseguiu a s\u00faa formaci\u00f3n cun m\u00e1ster de educaci\u00f3n, tam\u00e9n na Universidade de Oviedo en 2014.\nEn 2015 trasladouse a Londres. Na capital brit\u00e1nica cursou un mestrado en composici\u00f3n para o cinema e a televisi\u00f3n na Universidade Kingston de Londres, cunha distinci\u00f3n no seu proxecto final sobre a serie documental \"14 actors acting\", do \"New York Times\" ese mesmo ano.\nNa s\u00faa formaci\u00f3n aprendeu de expertos coma Edson Zampronha, Jorge Carrillo, Fernando Blanco, Miguel Fern\u00e1ndez e Fernando Ag\u00fceria. Tam\u00e9n tivo a oportunidade de aprender de referentes coma Krzysztof Penderecki e Nico Muhly.\nA s\u00faa obra \u00e9 moi diversa e variada, e vai desde o mundo audiovisual ata \u00f3 acad\u00e9mico-contempor\u00e1neo. Precisamente a composici\u00f3n en variedade de disciplinas e o interese pola representaci\u00f3n dunha realidade transmoderna son as s\u00faas li\u00f1as definidoras principais.\nObras.\nPremios.\nXII Premis Gaud\u00ed (2020): Nomeamento \u00e1 mellor m\u00fasica orixinal."}
{"id": "405637", "revid": "109216", "url": "https://gl.wikipedia.org/wiki?curid=405637", "title": "Cuth Harrison", "text": "Thomas Cuthbert \"Cuth\" Harrison, nado en Ecclesall (Sheffield) o 6 de xullo de 1906 e finado en Sheffield o 21 de xaneiro de 1981, foi un piloto de carreiras ingl\u00e9s.\nTraxectoria.\nParticipou en tres Grandes Premios de F\u00f3rmula 1, debutando o 13 de maio de 1950. Non logrou puntos de campionato. Fundou o concesionario T.C.Harrison Ford. \nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "405639", "revid": "109216", "url": "https://gl.wikipedia.org/wiki?curid=405639", "title": "Franco Rol", "text": "Franco Rol, nado en Tur\u00edn o 5 de xu\u00f1o de 1908 e finado en Rapallo o 18 de xu\u00f1o de 1977, foi un piloto de carreiras italiano.\nTraxectoria.\nParticipou en cinco Grandes Premios do Mundial de F\u00f3rmula 1, debutando o 21 de maio de 1950. Non logrou puntos de campionato. Tam\u00e9n participou en moitas carreiras f\u00f3ra do campionato mundial de F\u00f3rmula 1.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "405640", "revid": "89787", "url": "https://gl.wikipedia.org/wiki?curid=405640", "title": "Eug\u00e8ne Martin", "text": "Eug\u00e8ne Martin, nado en Suresnes o 24 de marzo de 1915 e finado en Aytre o 12 de outubro de 2006, foi un piloto de carreiras franc\u00e9s.\nTraxectoria.\nParticipou en dous Grandes Premios de F\u00f3rmula 1, debutando o 13 de maio de 1950. Non logrou puntos de campionato.\nParticipara en varios grandes premios xa antes da segunga guerra mundial. Ga\u00f1ou o primeiro Gran Premio do Circu\u00edto de Aix les Bains en 1949 cun Jicey-BMW desenvolvido por Jean Caillas.\nNa d\u00e9cada de 1950 emprendeu unha breve carreira como construtor, traballando no garaxe con sede en Par\u00eds que posu\u00eda co seu pai para producir o Martin-Sp\u00e9ciale. O coche foi exhibido no Sal\u00f3n do Autom\u00f3bil de Par\u00eds de 1952, pero nunca progresou \u00e1 produci\u00f3n en serie.\nFoi un dos \u00faltimos pilotos sobreviventes desde esa \u00e9poca ata a s\u00faa morte nun hospital preto da s\u00faa casa en La Rochelle en 2006.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "405641", "revid": "1131", "url": "https://gl.wikipedia.org/wiki?curid=405641", "title": "Aeroporto internacional F\u00e9lix-Houphou\u00ebt-Boigny", "text": "O aeroporto internacional F\u00e9lix-Houphou\u00ebt-Boigny , tam\u00e9n co\u00f1ecido como aeroporto Port Bou\u00ebt, \u00e9 un aeroporto situado a 16 quil\u00f3metros ao sueste de Abidjan, en Costa do Marfil. Tr\u00e1tase do aeroporto m\u00e1is grande do pa\u00eds. \u00c9 o principal centro de conexi\u00f3ns para a aeroli\u00f1a nacional Air C\u00f4te d'Ivoire. O aeroporto ofrece voos a Europa, principalmente por parte de Air France e tam\u00e9n por Brussels Airlines, ao resto de \u00c1frica e a Oriente Medio."}
{"id": "405642", "revid": "865", "url": "https://gl.wikipedia.org/wiki?curid=405642", "title": "Aeroporto Port Bouet", "text": ""}
{"id": "405645", "revid": "51526", "url": "https://gl.wikipedia.org/wiki?curid=405645", "title": "Obdulia D\u00edaz", "text": "Obdulia D\u00edaz, finada en 1985, foi unha muller ourens\u00e1 co\u00f1ecida polo seu labor asistencial no barrio da zona antiga de Ourense. Est\u00edmase que, ao longo de varias d\u00e9cadas, chegou a criar m\u00e1is de douscentos nenos e nenas.\nTraxectoria.\nA chamada \u201cAvoa Obdulia\u201d viv\u00eda na zona antiga de Ourense e asist\u00eda os nenos do barrio, normalmente fillos de prostitutas, acoll\u00e9ndoos na s\u00faa casa, lav\u00e1ndoos e d\u00e1ndolles de comer. A se\u00f1ora Obdulia chegou a traballar de coci\u00f1eira para o gobernador en tempos da segunda rep\u00fablica, pero tras quedar vi\u00fava e con tres fillos, o seu medio de vida era o oficio de lavandeira. Lavaba sabas por encargo na fonte das Burgas.\nEn xaneiro de 2011 foi inaugurada en Ourense unha estatua de Manuel Pen\u00edn, titulada \"Torre do Ba\u00f1o\", na praza de Saco y Arce, como homenaxe a esta figura silenciosa da historia local."}
{"id": "405646", "revid": "34681", "url": "https://gl.wikipedia.org/wiki?curid=405646", "title": "Catarina de Medici", "text": "Catarina de M\u00e9dici, nada en Florencia, Italia o 13 de abril de 1519 e finada no castelo de Blois, Francia, o 5 de xaneiro de 1589 foi unha nobre italiana, filla de Lourenzo II de Medici e Magdalena de la Tour de Auvernia. Como esposa de Henrique II de Francia, foi ra\u00ed\u00f1a consorte de Francia dende 1547 a 1559. Nese pa\u00eds \u00e9 m\u00e1is co\u00f1ecida como Catherine de M\u00e9dicis.\nEn 1533, aos catorce anos, Catarina contraeu matrimonio con Henrique, segundo fillo do rei Francisco I de Francia e da ra\u00ed\u00f1a Claudia de Francia. Durante o seu reinado, Henrique exclu\u00edu a Catarina de participar nos asuntos de estado e no seu lugar desf\u00edxose en favores coa s\u00faa amante, Diana de Poitiers, que exerc\u00eda unha grande influencia sobre el. Con todo, a morte de Henrique empurrou a Catarina \u00e1 pol\u00edtica como nai do fr\u00e1xil rei de quince anos, Francisco II, e cando este morreu en 1560, Catarina pasou a ser rexente en nome do novo rei, o seu fillo de s\u00f3 dez anos Carlos IX, o que lle concedeu amplos poderes. Trala morte de Carlos en 1574, Catarina volveu interpretar un papel clave no reinado do seu terceiro fillo, Henrique III, monarca que s\u00f3 prescindiu dos consellos da s\u00faa nai nos seus \u00faltimos meses de vida.\nOs tres fillos de Catarina reinaron nunha etapa de constantes guerras civ\u00eds e relixiosas en Francia. Os problemas aos que se enfrontaba a monarqu\u00eda eran complexos e de enormes proporci\u00f3ns. Ao principio Catarina prometeu e fixo concesi\u00f3ns aos rebeldes protestantes franceses, que comezaron a ser co\u00f1ecidos como hugonotes. Non obstante, nunca comprendeu as cuesti\u00f3ns teol\u00f3xicas que impulsaron o seu movemento, e m\u00e1is tarde a ira e a frustraci\u00f3n lev\u00e1rona a aplicar li\u00f1as m\u00e1is duras na s\u00faa pol\u00edtica contra eles. Como consecuencia, chegou a ser culpada das excesivas persecuci\u00f3ns contra os protestantes que se desenvolveron durante os reinados dos seus fillos, en particular da matanza de San Bartolomeu de 1572, en que foron asasinados miles de hugonotes en Par\u00eds e por toda Francia.\nAlg\u00fans historiadores eximiron a Catarina de culpa nas peores decisi\u00f3ns da coroa francesa, a\u00ednda que as evidencias da s\u00faa crueldade se atopan nas s\u00faas cartas. Na pr\u00e1ctica, a s\u00faa autoridade estivo sempre limitada polas guerras civ\u00eds. Polo tanto, as s\u00faas decisi\u00f3ns pol\u00edticas poden considerarse como intentos desesperados por manter a dinast\u00eda Valois no trono de Francia a toda costa, e o seu padroado das artes, un intento de glorificar unha monarqu\u00eda cun prestixio que estaba en franca decadencia. \u00c9 improbable que sen Catarina os seus fillos lograsen manterse no poder, e de feito os anos das s\u00faas rexencias ch\u00e1manse \"a era de Catarina de Medici\", pois segundo o seu bi\u00f3grafo Mark Strage, Catarina foi a muller m\u00e1is poderosa do s\u00e9culo XVI en Europa."}
{"id": "405647", "revid": "47401", "url": "https://gl.wikipedia.org/wiki?curid=405647", "title": "Catarina de M\u00e9dici", "text": ""}
{"id": "405648", "revid": "47401", "url": "https://gl.wikipedia.org/wiki?curid=405648", "title": "Catarina de M\u00e9dicis", "text": ""}
{"id": "405649", "revid": "25871", "url": "https://gl.wikipedia.org/wiki?curid=405649", "title": "Mar\u00eda de Maeztu Whitney", "text": ""}
{"id": "405650", "revid": "25871", "url": "https://gl.wikipedia.org/wiki?curid=405650", "title": "Josefa Mar\u00eda \u00c1ngela Blanco Tejerina", "text": ""}
{"id": "405651", "revid": "27155", "url": "https://gl.wikipedia.org/wiki?curid=405651", "title": "IgY", "text": ""}
{"id": "405652", "revid": "1131", "url": "https://gl.wikipedia.org/wiki?curid=405652", "title": "Aeroporto Rei Abdulaziz", "text": "O aeroporto internacional Rei Abdulaziz \u00e9 un aeroporto situado a 19 quil\u00f3metros ao norte de Jeddah. Foi bautizado na honra do rei Abdul Aziz Al-Saud e inaugurouse no ano 1981. \u00c9 o aeroporto m\u00e1is concorrido de Arabia Saudita e o terceiro m\u00e1is grande do pa\u00eds. \u00c9 co\u00f1ecido pola s\u00faa terminal do Hajj, constru\u00edda especialmente para os peregrinos isl\u00e1micos que anualmente viaxan \u00e1 Meca e que pode manexar 80 000 pasaxeiros ao mesmo tempo."}
{"id": "405653", "revid": "5863", "url": "https://gl.wikipedia.org/wiki?curid=405653", "title": "Historia da Literatura Galega Contempor\u00e1nea", "text": ""}
{"id": "405654", "revid": "5863", "url": "https://gl.wikipedia.org/wiki?curid=405654", "title": "Historia da literatura galega contempor\u00e1nea 1808-1936", "text": ""}
{"id": "405658", "revid": "1131", "url": "https://gl.wikipedia.org/wiki?curid=405658", "title": "Aeroporto Ted Stevens Anchorage", "text": "O aeroporto internacional Ted Stevens Anchorage \u00e9 un gran aeroporto no estado de Alasca, situado a 8 quil\u00f3metros ao suroeste do centro da cidade de Anchorage. Est\u00e1 bautizado na honra de Ted Stevens, un senador estadounidense procedente de Alasca dende 1968 ata 2009."}
{"id": "405659", "revid": "1131", "url": "https://gl.wikipedia.org/wiki?curid=405659", "title": "Voo 703 de Saratov Airlines", "text": "O voo 703 de Saratov Airlines foi un voo de pasaxeiros dom\u00e9stico dende o aeroporto de Moscova-Domodedovo ao aeroporto de Orsk en Rusia. O 11 de febreiro de 2018 o avi\u00f3n que realizaba o voo, un Antonov An-148-100B, esnafrouse pouco despois da engalaxe matando 71 persoas a bordo, 65 pasaxeiros e 6 tripulantes.\nFoi o primeiro accidente con v\u00edtimas mortais tras 438 d\u00edas dun reactor comercial de pasaxeiros; o anterior accidente fatal deste tipo foi o voo 2933 de LaMia o 28 de novembro de 2016.\nAvi\u00f3n.\nO avi\u00f3n involucrado no accidente era un Antonov An-148-100B constru\u00eddo por Voronezh Aircraft Production Association, con rexistro RA-61704, n\u00famero de serie 27015040004 e equipado con dous motores Progress D-436. Voou por primeira vez en maio de 2010 e empezou a operar con Rossiya Airlines o 23 de xu\u00f1o dese ano. Antes do accidente tivo dous incidentes menores en servizo; un motor deixou de funcionar o 28 de xullo de 2013 despois da perda do compresor en voo, e sufriu un fallo no tren de aterraxe dianteiro nunha engalaxe o 23 de agosto do mesmo ano. O avi\u00f3n fora alugado a Saratov Airlines en febreiro de 2017, un ano antes do accidente.\nAccidente.\nO voo era un servizo dom\u00e9stico regular de pasaxeiros dende o aeroporto de Moscova-Domodedovo ata o aeroporto de Orsk, unha cidade preto da fronteira con Casaquist\u00e1n, operado pola aeroli\u00f1a rexional rusa Saratov Airlines. O hora de sa\u00edda programada eran as 14:00. O voo engalou de Moscova ao redor das 14:21.\nVarios minutos despois de engalar a velocidade e altitude do avi\u00f3n comezaron a flutuar. Momentos antes do accidente o voo 703 ga\u00f1ara unha altitude de 1\u00a0800 metros e unha velocidade do aire de 600 km/h. Ent\u00f3n perdeu altura rapidamente ata que desapareceu do radar a unha altitude duns 900 metros.\nO avi\u00f3n esnafrouse preto das vilas de Argunovo e Stepanovskoye no distrito de Ramensky do \u00f3blast de Moscova. O accidente ocorreu \u00e1s 14:27 hora local (11:27 UTC), seis minutos despois de engalar de Moscova. Testemu\u00f1as informaron de que o avi\u00f3n estaba en chamas durante a s\u00faa ca\u00edda cara ao chan. O choque foi gravado por unha c\u00e1mara de vixilancia nunha casa pr\u00f3xima. Na gravaci\u00f3n pode verse o avi\u00f3n impactar contra o chan e inmediatamente estoupar en chamas.\nA fiscal\u00eda rusa iniciou procedementos penais por presuntas violaci\u00f3ns das regras de seguridade do tr\u00e1fico a\u00e9reo. Atopou informes de que \u00e1 aeroli\u00f1a se lle prohibira operar rutas internacionais en 2015, e que estas se reiniciaran tras un cambio de pol\u00edticas en 2016. O Servizo Federal para a Supervisi\u00f3n do Transporte Ruso (Rostransnadzor) afirmou que durante a exploraci\u00f3n do avi\u00f3n accidentado, a aeroli\u00f1a violara o procedemento do cambio de aceite nas caixas de engrenaxes, e o procedemento para limpar os filtros de aire de arranque.\nPasaxeiros e tripulaci\u00f3n.\nSegundo o manifesto de voo, o voo 703 levaba 65 pasaxeiros e 6 tripulantes. A meirande parte dos pasaxeiros eran residentes de Orenburg. O Ministerio de Situaci\u00f3ns de Emerxencias ruso dixo que todos os pasaxeiros eran rusos ag\u00e1s dous, un de Acerbaix\u00e1n e outro de Su\u00edza. Todos os ocupantes morreron no accidente. Os servizos de emerxencia chegaron ao lugar do sinistro 2 horas e media despois do accidente.\nO capit\u00e1n era Valery Gubanov, de 51 anos, que acumulaba 5 000 horas de voo, das cales 2 800 eran no Antonov An-148, a\u00ednda que s\u00f3 58 delas como piloto ao mando. O seu certificado m\u00e9dico expirara dous d\u00edas antes do accidente. O primeiro oficial era Sergei Gambaryan, de 35 anos de idade."}
{"id": "405663", "revid": "85894", "url": "https://gl.wikipedia.org/wiki?curid=405663", "title": "Rosario \u00c1lvarez de Sotomayor", "text": "Mar\u00eda del Rosario \u00c1lvarez de Sotomayor, nada en Li\u00e1ns (Oleiros) en 1921, \u00e9 unha pintora galega de \u00f3leos e acuarelas, autora entre outras da obra \"Oleiros de Bu\u00f1o\".\nTraxectoria.\nDe cativa foi criada nun ambiente familiar de promoci\u00f3n das artes e da pintura, sendo filla do autor ferrol\u00e1n Fernando \u00c1lvarez de Sotomayor e a tam\u00e9n pintora Pilar de Castro G\u00f3mez, e partillando interese art\u00edstico coas s\u00faas irm\u00e1s Mar\u00eda del Pilar, Mar\u00eda del Carmen e Mar\u00eda Josefa, artistas igualmente.\nFixo o seu debut na exposici\u00f3n conmemorativa do vinte e cinco aniversario da creaci\u00f3n da Asociaci\u00f3n de Artistas da Coru\u00f1a do ano 1960.\nNesa exposici\u00f3n presentou un cadro abocetado protagonizado por un neno campesi\u00f1o. Posteriormente expuxo nas cidades de Londres, Pamplona e Pontevedra."}
{"id": "405664", "revid": "89787", "url": "https://gl.wikipedia.org/wiki?curid=405664", "title": "Invasina", "text": "As invasinas son un tipo de prote\u00ednas asociadas coa penetraci\u00f3n das bacterias nas c\u00e9lulas h\u00f3spede. As invasinas desempe\u00f1an un papel na promoci\u00f3n da entrada da bacteria na c\u00e9lula durante a fase inicial da infecci\u00f3n.\nMoitas bacterias ent\u00e9ricas como \"Yersinia\", \"Listeria\", \"Salmonella\" e \"Shigella\", utilizan as s\u00faas invasinas para entrar nas c\u00e9lulas M das placas de Peyer do tracto intestinal, e desde al\u00ed aos tecidos subxacentes. No caso de \"Yersinia\", a s\u00faa invasina \u00fanese a un conxunto de receptores de integrina beta1 localizados na membrana apical das c\u00e9lulas M de forma moi espec\u00edfica e efectiva. Estas mol\u00e9culas poder\u00edan utilizarse terapeuticamente para o env\u00edo de mol\u00e9culas ao interior das c\u00e9lulas, como xenes terap\u00e9uticos e vacinas baseadas en xenes. En \"Chlamydia pneumoniae\" identificouse unha prote\u00edna invasina chamada Pmp21, que se une ao receptor de EGF para facilitar a entrada da bacteria na c\u00e9lula.\nObt\u00edvose a estrutura cristalina da invasina de \"Yersinia pseudotuberculosis\", que mostra algunhas semellanzas con dominios da fibronectina que serven para unirse a integrinas, a\u00ednda que as d\u00faas prote\u00ednas non est\u00e1n emparentadas.\nA prote\u00edna est\u00e1 codificada no locus inv de \"Yersinia pseudotuberculosis\". Se engadimos ese locus a unha cepa de \"Escherichia coli\" esta poder\u00e1 penetrar en c\u00e9lulas Hep-2 en cultivo. En \"Yersinia enterocolitica\" a expresi\u00f3n de inv est\u00e1 influ\u00edda pola fase de crecemento e a temperatura, chegando a un m\u00e1ximo durante a fase tard\u00eda expo\u00f1encial-estacionaria inicial a 23\u00a0\u00b0C.\nEn 2007, identificouse unha invasina f\u00fanxica denominada Als3, que permite a \"Candida albicans\" infectar as c\u00e9lulas h\u00f3spede, polo que estas prote\u00ednas non son exclusivas das bacterias."}
{"id": "405666", "revid": "5863", "url": "https://gl.wikipedia.org/wiki?curid=405666", "title": "Galicia-Hoxe", "text": ""}
{"id": "405667", "revid": "98629", "url": "https://gl.wikipedia.org/wiki?curid=405667", "title": "Labios (xenitais)", "text": "Labios, na anatom\u00eda feminina humana, son dobras de pel existentes na vulva. Tras a puberdade, as\u00ed como a vulva, c\u00fabrense polos pelos pubianos.\nExisten dous tipos de labios vaxinais:\nA denominaci\u00f3n dos labios como maiores e menores nalgunhas ocasi\u00f3ns \u00e9 cambiada por labios externos e internos, xa que non \u00e9 o tama\u00f1o o que os determina.\nExisten nunha gran variedade de tama\u00f1os e formas, e te\u00f1en intumescemento cando a muller est\u00e1 sexualmente excitada.\nOs labios menores local\u00edzanse internamente aos labios maiores (por veces, os labios menores son m\u00e1is longos que os labios maiores, expand\u00edndose para f\u00f3ra destes), e est\u00e9ndense do prepucio do cl\u00edtoris at\u00e9 debaixo da vaxina, envolvendo o orificio vaxinal e a abertura da uretra.\nOs labios var\u00edan de cor de individuo para individuo, en xeral acompa\u00f1ando o ton de pel, por\u00e9n poden mudar de cor ao longo da vida dunha mesma muller."}
{"id": "405668", "revid": "15490", "url": "https://gl.wikipedia.org/wiki?curid=405668", "title": "F\u00e1tima Rodr\u00edguez", "text": "F\u00e1tima Rodr\u00edguez L\u00f3pez, nada en Pontedeume o 15 de maio de 1961, \u00e9 unha escritora galega, e tradutora en galego e espa\u00f1ol, e profesora na Universidade da Breta\u00f1a Occidental en Brest.\nTraxectoria.\nF\u00e1tima Rodr\u00edguez estudou linguas rom\u00e1nicas na Universidade de Santiago de Compostela. Fixo o seu doutoramento en literatura comparada en Francia e, a continuaci\u00f3n, viviu e traballou en Tolosa entre 1983 e 2008. En 1990 leu a s\u00faa tese, dirixida por Milagros Ezquerro, na Universidade de Tolosa II. Entre 1991 e 1993, continuou os seus estudos cun mestrado en tradutolox\u00eda na Universidade Aut\u00f3noma de Barcelona. Viaxou por Roman\u00eda e Italia, para completa-los seus estudos en linguas rom\u00e1nicas e afondou o seu co\u00f1ecemento na literatura contempor\u00e1nea deses pa\u00edses.\nMentres viviu en Tolosa, colaborou coa Casa de Galicia na rexi\u00f3n para impulsar a difusi\u00f3n da cultura galega. Como investigadora, traballou sobre escritoras do Caribe. Publicou regularmente artigos sobre as linguas e culturas en contacto rec\u00edproco dentro da \u00e1rea castelanfalante. Desde 2008 vive en Brest e ensina na Universidade do Oeste da Breta\u00f1a.\nNo seu traballo acad\u00e9mico adoita empregar o franc\u00e9s, espa\u00f1ol e galego. Pertence \u00e1 Rede Francesa de Estudos Galegos e \u00e1 Asociaci\u00f3n Caribe\u00f1a de Estudos do Caribe.\nTem\u00e1tica literaria.\nA orixe da escritora, a cultura galega e a lingua constit\u00faen o tema central da poes\u00eda de F\u00e1tima Rodr\u00edguez. \u00c1s veces, amosa un aspecto pol\u00edtico como, por exemplo, no poema \"Nos outros\" publicado no libro \"EXIL - t\u00e9moignages sur la Guerre d'Espagne, les champs et la r\u00e9sistance au franquisme\".- Igualmente, esa tem\u00e1tica expresou unha dor que segundo a ensa\u00edsta cubana Minerva Salado, transf\u00f3rmase en beleza e que esa transformaci\u00f3n non \u00e9 doada especialmente cando \"a beleza xorde da dor como un factor de identidade dun pobo\". \nNa s\u00faa obra aparecen temas recorrentes como a viaxe e a emigraci\u00f3n (\"A viaxeira non ha parar nunca\"; referindo a emigraci\u00f3n da muller galega). Tam\u00e9n o corpo e a lingua, pois segundo Mar\u00eda Rosa Lojo \"un corpo feminino busca o cord\u00f3n roto co corpo nai\" que \u00e9 \"a lingua/terra\"."}
{"id": "405670", "revid": "5863", "url": "https://gl.wikipedia.org/wiki?curid=405670", "title": "Xos\u00e9 Rubinos", "text": ""}
{"id": "405671", "revid": "5863", "url": "https://gl.wikipedia.org/wiki?curid=405671", "title": "Xacinto Romualdo L\u00f3pez", "text": ""}
{"id": "405672", "revid": "85894", "url": "https://gl.wikipedia.org/wiki?curid=405672", "title": "Olga Moreiras Tuni", "text": "Olga Moreiras Tuni, nada en Vigo en 1933 e finada en Madrid en 2012, foi unha catedr\u00e1tica de Nutrici\u00f3n galega.\nTraxectoria.\nTi\u00f1a o t\u00edtulo de Profesor Mercantil e Intendente Mercantil, recibido na Escuela Superior de Comercio de Madrid. Tam\u00e9n completou os estudos de T\u00e9cnico Bromat\u00f3logo na Universidade Complutense de Madrid. Estudou na universidades de Granada e a Complutense de Madrid, onde se licenciou en Farmacia e obtivo o doutoramento, respectivamente. A s\u00faa tese doctoral, dirixida por Gregorio Varela Mosquera foi ida en 1979 baixo o t\u00edtulo \"Cortisol: crecimiento y utilizaci\u00f3n nutritiva de la prote\u00edna en la rata.\"\nAccedeu o posto de Catedr\u00e1tica de Universidade no que se mantivo ata a s\u00faa xubilaci\u00f3n, no Departamento de Nutrici\u00f3n e Bromatolox\u00eda da Universidade Complutense.\nObras.\n\"Tablas de Composici\u00f3n de Alimentos\"\nVida persoal.\nCasou con Gregorio Varela Mosquera, co que tivo un fillo, Gregorio."}
{"id": "405673", "revid": "5863", "url": "https://gl.wikipedia.org/wiki?curid=405673", "title": "Samuel Eix\u00e1n", "text": ""}
{"id": "405675", "revid": "98629", "url": "https://gl.wikipedia.org/wiki?curid=405675", "title": "Consalvo Sanesi", "text": "Consalvo Sanesi. nado en Terranuova Bracciolini (Arezzo) o 28 de marzo de 1911 e finado en Mil\u00e1n o 28 de xullo de 1998, foi un piloto de automobilismo italiano.\nTraxectoria.\nFoi piloto de probas de Alfa Romeo F1 despois da segunda guerra mundial, e competiu en carreiras cos coches Alfa Romeo Tipo 158/159 no per\u00edodo anterior a creaci\u00f3n do Campionato Mundial de F\u00f3rmula Un. Competiu en cinco Grandes Premios do Campionato do Mundo de F\u00f3rmula Un, debutando o 3 de setembro de 1950. A\u00ednda que, na s\u00faa \u00e9poca, a s\u00faa experiencia cos autos significaba que era a mi\u00fado un dos homes m\u00e1is r\u00e1pidos na pista de carreiras, dalgunha maneira isto raramente se traduciu en bos resultados. Logrou s\u00f3 3 puntos de campionato. Atopou o \u00e9xito nas carreiras de autom\u00f3biles deportivos, continuando ata mediados da d\u00e9cada de 1960.\nEn 1953, logrou a velocidade media m\u00e1is r\u00e1pida da etapa da Mille Miglia, 181\u00b45\u00a0km/h, superando a grandes pilotos como Nino Farina e Juan Manuel Fangio, pero nesta ocasi\u00f3n o seu autom\u00f3bil rompeu e non conseguiu rematar. Un ano m\u00e1is tarde ga\u00f1ou na s\u00faa clase a Carreira Panamericana.\nSanesi participou cun Alfa Romeo na carreira Panamericana de novembro de 1954 en M\u00e9xico. Na clase europea de turismo da carreira liderou cun tempo total de 8 horas, 29 minutos e 24 segundos. Foi superado polos seus compatriotas italianos de Alfa Romeo, Sergio Mantovani e Mario Della Favera. Un par de d\u00edas despois Sanesi logrou unha vantaxe de 17 minutos no seu coche, co Alfa Romeo acadando as primeiras cinco posici\u00f3ns da divisi\u00f3n de coches de turismo europeos.\nDeixou as carreiras de primeira li\u00f1a tras sufrir un accidente case mortal durante a carreira das 12 horas de Sebring, cando tras un choque, o seu Alfa Romeo Giulia TZ estalou en chamas. S\u00f3 as acci\u00f3ns r\u00e1pidas e valentes de Jocko Maggiocommo, un compa\u00f1eiro piloto que miraba a carreira ao bordo da pista, que se meteu n\u00e1s chamas e sacou a Sanesi, salv\u00e1ronlle a vida. Sanesi foi emparellado co piloto Roberto Bussinello no evento.\nMaggiacomo recibiu o premio \"Gentleman of the Road\" (cabaleiro da pista) en novembro de 1964 polo seu esforzo no rescate de Sanesi. Maggiacomo foi o propietario da tenda de velocidade de Jocko en Poughkeepsie, Nova York. A menci\u00f3n presentouna o Milan Automobile Club.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "405676", "revid": "23204", "url": "https://gl.wikipedia.org/wiki?curid=405676", "title": "Paloma Acu\u00f1a Fern\u00e1ndez", "text": "Paloma Acu\u00f1a Fern\u00e1ndez, nada en 1946 en Vigo, \u00e9 unha arque\u00f3loga galega.\nTraxectoria.\nDoutorouse en Filosof\u00eda e Letras pola Universidade de Valladolid en 1973. Desenvolveu traballos de investigaci\u00f3n arqueol\u00f3xica. Foi directora do Museo Arqueol\u00f3xico de Valladolid e do Museo das Peregrinaci\u00f3ns de Santiago de Compostela. Desde 1983 foi directora dos Museos Estatais."}
{"id": "405677", "revid": "109216", "url": "https://gl.wikipedia.org/wiki?curid=405677", "title": "Henri Louveau", "text": "Henri Louveau, nado en Suresnes o 25 de xaneiro de 1910 e finado en Orle\u00e1ns o 7 de xaneiro de 1991, foi un piloto de carreiras franc\u00e9s.\nTraxectoria.\nParticipou en dous Grandes Premios do F\u00f3rmula 1, debutando o 3 de setembro de 1950. Non logrou puntos de campionato. Louveau chegou no segundo lugar nas 24 Horas de Le Mans de 1949.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "405678", "revid": "45576", "url": "https://gl.wikipedia.org/wiki?curid=405678", "title": "Antonio Branca", "text": ""}
{"id": "405691", "revid": "22570", "url": "https://gl.wikipedia.org/wiki?curid=405691", "title": "Guy Mairesse", "text": "Guy Mairesse, nado en La Capelle o 10 de agosto de 1910 e finado en Montlh\u00e9ry o 24 de abril de 1954 foi un piloto de automobilismo franc\u00e9s.\nTraxectoria.\nParticipou en 3 Grandes Premios do Mundial de F\u00f3rmula Un, debutando o 3 de setembro de 1950. Non logrou puntos de campionato.\nMairesse constru\u00edu un negocio de transporte entre guerras e interesouse polo deporte do autom\u00f3bil en 1946 a trav\u00e9s da s\u00faa amizade co piloto de Le Mans, Paul Vall\u00e9e. Ga\u00f1ou o Rally Li\u00f3n-Charbonni\u00e8res en 1947 e logo comprou o Delahaye de Vall\u00e9e en 1948, co cal venceu no circu\u00edto urbano de Chimay.\nEn 1949 Mairesse uniuse ao equipo de Vall\u00e9e, Ecurie France, para correr no Talbot-lago e quedou cuarto en Pau e no quinto lugar en Albi. En 1950 terminou segundo en Le Mans con Pierre Meyrat usando un Talbot dun s\u00f3 asento. &gt; Cara a finais desta tempada, o equipo de Vall\u00e9e pechouse e Mairesse comprou o coche de Le Mans e un Talbot-Lago T26C que usou para participar no Gran Premio de Italia de 1950, do que se retirou e nos Grandes Premios de Su\u00edza e Francia en 1951, terminando 11 voltas por detr\u00e1s e \"non clasificado\" respectivamente. A partir de ent\u00f3n os seus compromisos comerciais reduciron a s\u00faa participaci\u00f3n nas carreiras e vendeu os seus autom\u00f3biles en 1952 aparecendo con pouca frecuencia nos coches doutros propietarios.\nMairesse morreu na pr\u00e1ctica da Copa de Par\u00eds no Aut\u00f3dromo de Linas-Montlh\u00e9ry en 1954 cando se desviou para evitar outro coche e bateu contra un muro de formig\u00f3n.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "405693", "revid": "45576", "url": "https://gl.wikipedia.org/wiki?curid=405693", "title": "Yves Giraud-Cabantous", "text": ""}
{"id": "405694", "revid": "45576", "url": "https://gl.wikipedia.org/wiki?curid=405694", "title": "Emmanuel de Graffenried", "text": ""}
{"id": "405699", "revid": "109216", "url": "https://gl.wikipedia.org/wiki?curid=405699", "title": "David Murray", "text": "David Murray, nado en Edimburgo o 28 de decembro de 1909 e finado en Las Palmas de Gran Canaria o 5 de abril de 1973 foi un piloto de automobilismo escoc\u00e9s.\nTraxectoria.\nParticipou en cinco Grandes Premios do Campionato do Mundo de F\u00f3rmula 1, debutando o 13 de maio de 1950 e tam\u00e9n fundou o equipo escoc\u00e9s Ecurie Ecosse, baseado en Merchiston Mews de Edimburgo.\nMurray era contable de profesi\u00f3n e correu nun ERA e posteriormente nun Maserati 4CLT tanto internamente como en eventos europeos, antes de formar a Ecurie Ecosse en 1952. Tam\u00e9n participou en rallys e subidas. Logo dun evento do Campionato Mundial, para Ecosse, Murray retirouse como piloto para concentrarse en dirixir o equipo. Tam\u00e9n participou en rallys e ascensi\u00f3ns. Ecurie Ecosse ga\u00f1ou a carreira das 24 Horas de Le Mans en 1956 e 1957 cada vez cun Jaguar D-Type.\nMurray mudouse a Espa\u00f1a e morreu nun accidente de tr\u00e1nsito nas Illas Canarias o 5 de abril de 1973. \nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "405700", "revid": "45576", "url": "https://gl.wikipedia.org/wiki?curid=405700", "title": "David Murray, piloto", "text": ""}
{"id": "405702", "revid": "109216", "url": "https://gl.wikipedia.org/wiki?curid=405702", "title": "John James", "text": "John James, nado en Packwood (Warwickshire) o 10 de maio de 1914 e finado en Saint Julian's (Malta) o 27 de xaneiro de 2002 foi un piloto de automobilismo ingl\u00e9s.\nTraxectoria.\nCompetiu nun Gran Premio do Campionato do Mundo de F\u00f3rmula 1. James era un enxe\u00f1eiro que adquiriu un Maserati 4CLT / 48, e participou no Gran Premio do Reino Unido de 1951, retir\u00e1ndose a causa do radiador danado logo de 23 voltas. Os cambios na regulaci\u00f3n para limitaron o seu Maserati a competir s\u00f3 na F\u00f3rmula Libre e competiu en varias carreiras de velocidade antes de retirarse das carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "405704", "revid": "5749", "url": "https://gl.wikipedia.org/wiki?curid=405704", "title": "Otefuki", "text": ""}
{"id": "405705", "revid": "98629", "url": "https://gl.wikipedia.org/wiki?curid=405705", "title": "Georges Grignard", "text": "Auguste Georges Paul Grignard, nado en Villeneuve-Saint-Georges o 25 de xullo de 1905 e finado en Port-Marly o 7 de decembro de 1977, foi un piloto de automobilismo franc\u00e9s.\nTraxectoria.\nCorreu na F\u00f3rmula Un de 1947 a 1953, participando nun Gran Premio do Campionato do Mundo o 28 de outubro de 1951. Tam\u00e9n participou en numerosas carreiras f\u00f3ra de campionato, inclu\u00edndo ga\u00f1ar o Gran Premio de Par\u00eds de 1950.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "405706", "revid": "5749", "url": "https://gl.wikipedia.org/wiki?curid=405706", "title": "Palwolui Christmas", "text": ""}
{"id": "405708", "revid": "5863", "url": "https://gl.wikipedia.org/wiki?curid=405708", "title": "Patr\u00f3n de costa", "text": ""}
{"id": "405709", "revid": "83328", "url": "https://gl.wikipedia.org/wiki?curid=405709", "title": "Prepucio do cl\u00edtoris", "text": " \nNo corpo humano feminino, a capucha do cl\u00edtoris (tam\u00e9n chamada preputium clitoridis e prepucio do cl\u00edtoris) \u00e9 un pregamento de pel que rodea e protexe a glande do cl\u00edtoris; tam\u00e9n cobre o eixe externo do cl\u00edtoris, desenv\u00f3lvese como parte dos labios menores e \u00e9 hom\u00f3logo co prepucio no sistema reprodutor masculino.\nO prepucio do cl\u00edtoris est\u00e1 composto de tecidos mucocut\u00e1neos, estes tecidos est\u00e1n entre a membrana mucosa e a pel, e poden ter importancia inmunol\u00f3xica porque poden ser un punto de entrada das vacinas das mucosas. O prepucio do cl\u00edtoris tam\u00e9n \u00e9 importante non s\u00f3 no protecci\u00f3n da glande do cl\u00edtoris, pero tam\u00e9n no pracer, xa que o seu tecido forma parte das zonas er\u00f3xenas da vulva.\nDesenvolvemento e variaci\u00f3n.\nO prepucio do cl\u00edtoris f\u00f3rmase durante a fase fetal pola lamela celular, fundido co cl\u00edtoris. O prepucio do cl\u00edtoris est\u00e1 formado a partir dos mesmos tecidos que forman o prepucio nos homes humanos.\nO prepucio do cl\u00edtoris var\u00eda no tama\u00f1o, forma, grosor e noutros aspectos est\u00e9ticos. Algunhas mulleres te\u00f1en grandes prepucios do cl\u00edtoris que cobren completamente a glande do cl\u00edtoris. Alg\u00fans destes p\u00f3dense retraer para expor a glande do cl\u00edtoris, como por motivos de hixiene ou por pracer, outros non se retractan. Outras mulleres te\u00f1en prepucios m\u00e1is pequenos que non cobren toda a lonxitude da glande do cl\u00edtoris, deixando a glande do cl\u00edtoris exposta todo o tempo. Entre o prepucio e a glande p\u00f3dense formar bandas pega\u00f1osas de tecido chamadas \"adherencias\", estas pegan o prepucio na glande para que non se poida tirar cara atr\u00e1s para expor a glande e, como no macho, p\u00f3dese acumular esmegma con forte olor.\nEstimulaci\u00f3n.\nNormalmente, a propia glande do cl\u00edtoris \u00e9 demasiado sensible para ser estimulado directamente, como nos casos nos que o prepucio est\u00e1 retra\u00eddo. As mulleres con prepucio que cobren a maior parte da glande do cl\u00edtoris adoitan masturbarse estimulando o prepucio sobre a glande do cl\u00edtoris, aqueles con estruturas m\u00e1is pequenas ou m\u00e1is compactas tenden a fregar a glande do cl\u00edtoris e o prepucio xuntos.\nO prepucio do cl\u00edtoris tam\u00e9n proporciona protecci\u00f3n \u00e1 glande do cl\u00edtoris, como o prepucio da glande do pene. Durante a estimulaci\u00f3n sexual con homes, o prepucio tam\u00e9n pode evitar que o pene entre en contacto directo coa glande do cl\u00edtoris, que xeralmente estimulado pola presi\u00f3n do pube do compa\u00f1eiro.\nA maior\u00eda dos mam\u00edferos e primates ach\u00e9ganse \u00e1 c\u00f3pula desde atr\u00e1s en lugar da posici\u00f3n frontal com\u00fan que os humanos adoitan asumir, polo que a estimulaci\u00f3n do cl\u00edtoris \u00e9 creada directamente polo contacto da glande co escroto na base do pene e as diferentes contracci\u00f3ns dos seus m\u00fasculos dartos ondulados. A glande do cl\u00edtoris, como o prepucio, debe estar lubricado polo sebo proporcionado naturalmente. Se a glande do cl\u00edtoris non est\u00e1 lubricada, \u00e9 posible que o prepucio non o estimule adecuadamente durante a actividade sexual e pode causar dor.\nModificaci\u00f3ns.\nNa maior parte do mundo, as modificaci\u00f3ns do cl\u00edtoris son pouco com\u00fans. Nalgunhas culturas, a mutilaci\u00f3n xenital feminina (MXF) pract\u00edcase como un rito de paso \u00e1 muller, perc\u00edbese como unha mellora da aparencia dos xenitais ou \u00fasase para suprimir ou reducir o desexo e o pracer sexual feminino (inclu\u00edndo a masturbaci\u00f3n). A MXF realizouse a moitas nenas dos pa\u00edses occidentais, para desalentar a masturbaci\u00f3n e reducir as enfermidades que se cr\u00eda que estaban relacionadas con ela.\nUnha modificaci\u00f3n que \u00e1s veces realizan as mulleres por libre albedr\u00edo \u00e9 facerse perforar o prepucio e inserir xoias, tanto para adorno como por pracer f\u00edsico. A\u00ednda que \u00e9 moito menos com\u00fan, outras mulleres optan por recortar ou eliminar o seu propio prepucio cirurxicamente para expo\u00f1er permanentemente parte ou toda a glande do cl\u00edtoris."}
{"id": "405711", "revid": "98629", "url": "https://gl.wikipedia.org/wiki?curid=405711", "title": "Coco (filme de 2017)", "text": "Coco \u00e9 un filme estadounidense de 2017 producida por Pixar Animation Studios e distribu\u00edda por Walt Disney Pictures. Bas\u00e9ase nunha idea orixinal de Lee Unkrich, e foi dirixida polo propio Unkrich e codirixida por Adrian Molina. Conta a historia dun neno de 12 anos chamado Miguel Rivera que \u00e9 transportado sen querer \u00e1 terra dos mortos, onde busca a axuda do seu tatarav\u00f3, un afamado m\u00fasico, para regresar entre os vivos xunto \u00e1 s\u00faa familia .\nO concepto de \"Coco\" bas\u00e9ase na festividade mexicana do d\u00eda dos mortos. Foi escrito por Molina e Matthew Aldrich a partir dunha historia de Unkrich, Jason Katz, Aldrich e Molina. Pixar comezou a desenvolver a animaci\u00f3n en 2016; Unkrich e alg\u00fans membros de equipo visitaron M\u00e9xico para inspirarse. Composer Michael Giacchino, que xa traballara noutros filmes animados de Pixar, compuxo a banda snora. As voces do filme incl\u00faen as de Anthony Gonzalez, Gael Garc\u00eda Bernal, Benjamin Bratt, Alanna Ubach, Ren\u00e9e Victor, Ana Ofelia Murgu\u00eda e Edward James Olmos. \"Coco\" \u00e9 o primeiro filme cun orzamento de nove cifras e un elenco composto completamente de latinos, cun custo de $175\u2013200\u00a0mill\u00f3ns.\n\"Coco\" estreouse o 20 de outubro de 2017, durante o Festival Internacional de Cinema de Morelia en Morelia, M\u00e9xico. Foi estreado nos cinemas de M\u00e9xico a semana seguinte, a semana antes do \"D\u00eda dos Mortos\", e converteuse no filme con maior recadaci\u00f3n de t\u00f3dolos tempos no pa\u00eds. Foi estreado nos Estados Unidos o 22 de novembro de 2017, e recadou preto de $745 mill\u00f3ns en todo o mundo. Recibiu a aclamaci\u00f3n da cr\u00edtica pola s\u00faa animaci\u00f3n, interpretaci\u00f3n vocal, m\u00fasica, historia e repecto pola cultura mexicana. Foi escollido polo National Board of Review como o mellor filme de animaci\u00f3n de 2017, e ga\u00f1ou numerosos premios; ga\u00f1ou o Oscar \u00f3 mellor filme de animaci\u00f3n e \u00e1 mellor canci\u00f3n orixinal (\"Remember Me\"), as\u00ed como o BAFTA, un Globo de Ouro, o Critic's Choice Movie Award e o Annie Award."}
{"id": "405712", "revid": "23204", "url": "https://gl.wikipedia.org/wiki?curid=405712", "title": "Muhammad Yunus", "text": "Muhammad Yunus (en , pronunciado \"Muhamm\u00f4d Iun\u016bs\"), nado en Chittagong o 28 de xu\u00f1o de 1940, \u00e9 un emprendedor social, banqueiro, economista e l\u00edder social de Bangladesh, co\u00f1ecido por crear o Banco Grameen e desenvolver os conceptos de microcr\u00e9dito, ideado polo paquistan\u00ed Akhter Hameed Khan, e microfinanzas. Estes cr\u00e9ditos son outorgados a emprendedores que son demasiado pobres para acceder a un cr\u00e9dito nun banco tradicional. En 2006, Yunus e o Banco Grameen foron condecorados co Premio Nobel da Paz \"polos seus esforzos para incentivar o desenvolvemento social e econ\u00f3mico dende abaixo\". O Comit\u00e9 Noruegu\u00e9s do Nobel salientou que \"a paz duradeira non pode ser alcanzada a menos que grandes grupos da poboaci\u00f3n atopen formas coas que poidan sa\u00edr da pobreza\" e que \"a trav\u00e9s de culturas e civilizaci\u00f3ns, Yunus e o Banco Grameen demostraron que ata os m\u00e1is pobres entre os pobres poden traballar para o seu propio desenvolvemento\". Yunus recibiu tam\u00e9n a Medalla Presidencial da Liberdade dos Estados Unidos en 2009 e a Medalla de Ouro do Congreso estadounidense en 2010, o Premio Pr\u00edncipe de Asturias da Concordia en 1998, e o Premio Internacional Sim\u00f3n Bol\u00edvar en 1996.\nMusulm\u00e1n non practicante, estudou Ciencias Econ\u00f3micas en Nova Deli e ampliou os seus estudos nos Estados Unidos con bolsas das instituci\u00f3ns Fulbright e Eisenhower e da universidade Vanderbilt. Regresou ao seu pa\u00eds en 1972 para dirixir o departamento de Econom\u00eda da universidade de Chittagong, pouco despois de que Bangladesh conseguise a independencia.\nEn 2008 a revista \"Foreign Policy\" considerouno como o n\u00famero 2 na listaxe do \"Top 100 Pensadores Globales\".\nEn febreiro de 2011, Yunus xunto con Saskia Bruysten, Sophie Eisenmann e Hans Reitz cofundou Negocio Social\u2013Iniciativa Social Yunus (YSB nas s\u00faas siglas en ingl\u00e9s). YSB crea e permite a negocios sociais resolver problemas sociais arredor do mundo. A medida que se pon en marcha a visi\u00f3n de Yunus dun novo capitalismo humano YSB manexa unha incubadora de fondos para negocios sociais en pa\u00edses en desenvolvemento e prov\u00e9 de asesor\u00edas a empresas, gobernos, fundaci\u00f3ns e ONG.\nEn 2012, converteuse en chanceler da universidade Caledoniana de Glasgow en Escocia. Ademais \u00e9 membro da xunta do consello da Universidade de Ciencia e Tecnolox\u00eda de Shahjalal. Previamente era profesor de econom\u00eda na Universidade de Chittagong en Bangladesh. Publicou varios libros relacionados co seu traballo financeiro. Yunus tam\u00e9n participa na xunta directiva da Fundaci\u00f3n Naci\u00f3ns Unidas, organizaci\u00f3n p\u00fablica creada en 1998 polo estadounidense Ted Turner.\nEn marzo de 2011, o goberno de Bangladesh despidiu a Yunus da s\u00faa posici\u00f3n no Banco Grameen argumentando violaci\u00f3ns legais e unha idade l\u00edmite na s\u00faa posici\u00f3n. A Suprema Corte de Bangladesh apoiou o despido de Yunus do seu cargo o 8 de marzo. Yunus e o Banco Grameen apelaron a decisi\u00f3n argumentando que o despido tivo unha motivaci\u00f3n pol\u00edtica."}
{"id": "405713", "revid": "89787", "url": "https://gl.wikipedia.org/wiki?curid=405713", "title": "JetBlue", "text": "JetBlue Airways Corporation, estilizado como jetBlue, \u00e9 unha aeroli\u00f1a de baixo custo estadounidense e a sexta aeroli\u00f1a m\u00e1is grande do pa\u00eds. A compa\u00f1\u00eda ten a s\u00faa sede en Long Island City, no barrio neoiorquino de Queens, e a s\u00faa base principal no aeroporto Internacional John F. Kennedy. Tam\u00e9n ten oficinas en Cottonwood Heights, Utah e en Orlando, Florida.\nEn xu\u00f1o do ano 2017 JetBlue voaba a 101 destinos nos Estados Unidos, M\u00e9xico, O Caribe, Centroam\u00e9rica e Suram\u00e9rica.\nFrota.\nEn xaneiro de 2018 a frota de JetBlue Airways estaba formado polos seguintes avi\u00f3ns:"}
{"id": "405714", "revid": "865", "url": "https://gl.wikipedia.org/wiki?curid=405714", "title": "JetBlue Airways", "text": ""}
{"id": "405715", "revid": "98629", "url": "https://gl.wikipedia.org/wiki?curid=405715", "title": "Irving Berlin", "text": "Israel Isidore Baline, nado en Tyumen, Rusia (ou probablemente Mogilev, actualmente en Belar\u00fas) o11 de maio de 1888\u00a0e finado en Nova York o 22 de setembro de 1989 foi un compositor e letrista estadounidense, co\u00f1ecido como Irving Berlin, un dos m\u00e1is prol\u00edficos e famosos da historia contempor\u00e1nea de Am\u00e9rica.\nBerlin, xudeu, foi un dos poucos compositores de Tin Pan Alley/Broadway que escribiron tanto as letras como a m\u00fasica das s\u00faas canci\u00f3ns. A\u00ednda que non chegou a aprender nunca a ler m\u00fasica m\u00e1is al\u00f3 dun nivel elemental, compuxo ao redor de 3000 canci\u00f3ns, moitas das cales se converteron en canci\u00f3ns populares e est\u00e1ndares, como \"Cheek to Cheek\", \"Puttin' on the Ritz\", \"Alexander's Ragtime Band\", \"There's Non Business Like Show Business\", as canci\u00f3ns festivas \"White Christmas\" (Branco Nadal) ou \"Eastern Parade\" (Desfile de Pascua) e himnos patri\u00f3ticos como \"God Bless America\". Todas elas deixaron unha pegada indeleble na m\u00fasica e cultura estadounidense. Produciu dezasete filmes e vinte e un espect\u00e1culos de Broadway, ademais das s\u00faas canci\u00f3ns individuais.\nPrimeiros anos.\nA familia de Irving Berlin emigrou aos Estados Unidos en 1891. Os seus pais eran Leah (Lena) Jarchin e Moses Baline; o seu pai foi un rabino que conseguiu traballo como certificador de carne seguindo a lei kosher. Trala morte do seu pai en 1896, Irving houbo de buscar traballo para sobrevivir; estivo empregado como vendedor de xornais e tam\u00e9n realizou actuaci\u00f3ns na r\u00faa para conseguir di\u00f1eiro. A dura realidade de ter que traballar a\u00ednda en traballos \u00ednfimos para non morrer de fame deixou unha pegada profunda na valoraci\u00f3n do di\u00f1eiro por parte de Berlin.\nCando estaba a traballar como camareiro cantante no Pelham's Cafe en Chinatown, Berlin foi requirido polo propietario para escribir unha canci\u00f3n orixinal para o caf\u00e9, debido a que un negocio rival ti\u00f1a a s\u00faa propia canci\u00f3n publicada. \"Marie from Sunny Italy\" foi o resultado edit\u00e1ndose pronto. A\u00ednda que s\u00f3 ga\u00f1ou 37 centavos, abriulle as portas dunha nova carreira e un novo nome: Israel Baline foi erroneamente impreso como \"I. Berlin\" na partitura.\nMoitas das s\u00faas primeiras canci\u00f3ns, entre elas \"Sadie Salome (Go Home)\", \"That Mesmerizing Mendelssohn Tune\" e \"Oh How That German Could Love\" alcanzaron un modesto \u00e9xito tanto en forma de partituras, de gravaci\u00f3ns, no escenario do vodevil, ou como interpolaci\u00f3ns en diversos espect\u00e1culos; pero foi \"Alexander's Ragtime Band\", escrita en 1911, a que o catapultou como unha das m\u00e1is importantes estrelas de Tin Pan Alley. Richard Corliss, nun retrato de Berlin en Time Magazine en 2001, escribiu:\nObras para o \u00e1mbito musical.\nTralo \u00e9xito de \"Alexander\", rumoreouse que Berlin estaba a escribir unha \u00f3pera ragtime; non obstante, produciu a s\u00faa primeira obra extensa para os escenarios musicais, \"Watch Your Step\" (1914), protagonizada por Irene e Vernon Castle, a primeira comedia musical en facer un uso penetrante dos ritmos sincopados. Un espect\u00e1culo similar titulado \"Stop! Look! Listen!\" seguiu a aquel en 1915.\nEn 1917, durante a primeira guerra mundial, entrou no ex\u00e9rcito estadounidense e levou ao escenario unha revista musical \"Yip Yip Yaphank\" mentres estivo en Camp Upton en Yaphank, Nova York. Presentada como \"unha lea militar coci\u00f1ada polos mozos de Camp Upton\", o elenco do espect\u00e1culo formouse con 350 membros das forzas armadas. A revista foi un tributo patri\u00f3tico ao ex\u00e9rcito estadounidense, e Berlin compuxo unha canci\u00f3n titulada \"God Bless America\" para o espect\u00e1culo, a\u00ednda que finalmente non fixo uso dela. Cando foi estreada anos despois, \"God Bless America\" f\u00edxose tan popular que se suxeriu que poder\u00eda chegar a ser o himno nacional. Permaneceu dende ent\u00f3n como unha das canci\u00f3ns de maior \u00e9xito e m\u00e1is co\u00f1ecidas en todos os Estados Unidos. \u00c9 particularmente lembrada a interpretaci\u00f3n da mesma que se realizou tralo ataque terrorista do 11 de setembro de 2001, cando membros do congreso a cantaron nas escaleiras do capitolio. Algunhas canci\u00f3ns da revista Yaphank foron m\u00e1is tarde inclu\u00eddas no filme de 1943 \"This Is the Army\", no que tam\u00e9n aparec\u00edan outras canci\u00f3ns de Berlin, tanto a canci\u00f3n que d\u00e1 t\u00edtulo ao filme como unha versi\u00f3n de \"God Bless America\" por Kate Smith.\nTrala guerra, Berlin constru\u00edu o seu propio teatro, o Music Box, como local para revistas anuais que incorporaban as s\u00faas \u00faltimas canci\u00f3ns; a primeira desas revistas foi \"The Music Box Revue of 1921\". A\u00ednda que a maior\u00eda das s\u00faas obras para o escenario de Broadway tomaron a forma de revistas (colecci\u00f3ns de canci\u00f3ns sen un tema com\u00fan) escribiu uns cantos \"book shows\". The Cocoanuts (1925) foi unha comedia, cun elenco no que aparec\u00edan, entre outros, os irm\u00e1ns Marx.\nFace the music.\n\"Face the music\" (1932) era unha s\u00e1tira pol\u00edtica cun libreto de Moss Hart, e \"Louisiana Purchase\" (1940) era unha s\u00e1tira dun pol\u00edtico sure\u00f1o, obviamente baseada nas proezas de Huey Long. \"As Thousands Cheer\" (1933) era unha revista cun tema: cada n\u00famero era presentado como unha secci\u00f3n dun xornal, alg\u00fan deles tocando asuntos do momento. O espect\u00e1culo presentaba unha sucesi\u00f3n de canci\u00f3ns de \u00e9xito, como \"Easter Parade\", \"Heat Wave\" (presentada como o progn\u00f3stico do tempo), \"Harlem on My Mind\" e a que quizais \u00e9 a s\u00faa balada m\u00e1is poderosa, \"Supper Time\", unha atormentada canci\u00f3n sobre o fanatismo racial, cun peso infrecuente nunha revista musical e que foi cantada por Ethel Waters nunha desgarradora interpretaci\u00f3n.\nDurante a segunda guerra mundial, tras recibir un permiso do xeneral George Marshall, Berlin organizou unha revista toda de soldados co esp\u00edrito do \"Yip Yip Yaphank\". \"This Is the Army\" estreouse o 4 de xullo de 1942 cun elenco de m\u00e1is de 300 soldados, e permaneceu no escenario durante tres anos, primeiro en Broadway, logo nunha xira polos Estados Unidos e despois no estranxeiro.\nAnnie get your gun 1946.\nO musical de Broadway m\u00e1is exitoso de Berlin foi \"Annie Get Your Gun\" (1946), producido por Richard Rodgers e Oscar Hammerstein II. Baseado libremente na vida da tiradora Annie Oakley, a m\u00fasica e as letras foron escritas por Berlin, cun libreto dos irm\u00e1ns Herbert e Dorothy Fields. Berlin fora contratado tras falecer Jerome Kern. En principio, rexeitou o ofrecemento, afirmando que non sab\u00eda nada de m\u00fasica hillbilly, mais o espect\u00e1culo terminou por cumprir as 1147 representaci\u00f3ns. S\u00e1bese que a canci\u00f3n da tiradora, \"There's No Business Like Show Business\", estivo a piques de non ser inclu\u00edda no espect\u00e1culo porque Berlin ti\u00f1a a impresi\u00f3n equivocada de que non lle gustaba a Rodgers e Hammerstein. \"Annie Get Your Gun\" est\u00e1 considerado o mellor musical de Berlin non s\u00f3 pola cantidade de \u00e9xitos musicais que cont\u00e9n sen\u00f3n porque as s\u00faas canci\u00f3ns combinan acertadamente a descrici\u00f3n dos personaxes coa axuda ao desenvolvemento da historia.\nOutros.\nO seguinte espect\u00e1culo de Berlin, \"Miss Liberty\" (1949), foi un relativo fracaso. \"Call Me Madam\" (1950), con Ethel Minguan interpretando a Perle Mesta, funcionou algo mellor, pero o seu \u00faltimo espect\u00e1culo \"Mr. President\" (1962) foi un fracaso tan enorme que levou a Berlin a retirarse da escena p\u00fablica.\nBerlin e Hollywood.\nEn 1927, unha das canci\u00f3ns de Berlin, \"Blue Skies\", un \u00e9xito dende 1926, foi interpretada na primeira pel\u00edcula falada, \"The Jazz Singer\", cantada pola o Jolson. \n\"Top Hat\" (1935) foi o primeiro dunha serie de filmes musicais fomentadas por Berlin que contou coa presenza de int\u00e9rpretes populares e atractivos (como Bing Crosby, Fred Astaire, Judy Garland e Ginger Rogers), con argumentos rom\u00e1nticos e unha banda sonora a base das s\u00faas novas e vellas canci\u00f3ns. Outros filmes deste tipo foron \"On the Avenue\" (1937), \"Holiday Inn\" (1942), \"Blue Skies\" (1946) e \"Easter Parade\" (1948). A versi\u00f3n f\u00edlmica de \"This Is the Army\" (1943), que contou coa presenza do mesmo Berlin cantando \"Oh, How I Hate to Get Up in the Morning\", foi un \u00e9xito, pero outras versi\u00f3ns dos seus musicais, como \"Annie Get Your Gun\" (1950) e \"Call Me Madam\" (1953), foron menos exitosas que os seus espect\u00e1culos explicitamente escritos para Hollywood.\nWhite Christmas.\nO filme \"Holiday Inn\" conti\u00f1a \"White Christmas\", unha das canci\u00f3ns m\u00e1is gravadas da historia. Nese filme, cant\u00e1baa Bing Crosby por primeira vez, e vendeu unhas 30 mill\u00f3ns de copias unha vez que se gravou independentemente. A canci\u00f3n foi reutilizada como o t\u00edtulo do musical \"White Christmas\", no que participaban Crosby, Danny Kaye, Rosemary Clooney e Vera-Ellen. O sinxelo de Crosby foi reco\u00f1ecido como o m\u00e1is vendido en calquera categor\u00eda durante m\u00e1is de 50 anos, ata que o seuperou en 1997 a canci\u00f3n de Elton John en homenaxe a Diana de Gales, \"Candle In the Wind\". No entanto, o tema cantado por Crosby vendeu mill\u00f3ns de copias adicionais a trav\u00e9s das s\u00faas m\u00faltiples aparici\u00f3ns en recompilatorios, entre os que se incl\u00faen o propio \"Merry Christmas\" de Crosby, editado en 1949.\nA versi\u00f3n m\u00e1is familiar de \"White Christmas\" non \u00e9, con todo, a de \"Holiday Inn\". Crosby foi chamado outra vez aos estudos de Decca o 19 de marzo de 1947 para volver gravar o tema, debido a que a toma principal de 1942 quedou estragada debido ao seu uso frecuente. As condici\u00f3ns de gravaci\u00f3n inclu\u00edron a presenza, igual que no orixinal da John Scott Trotter Orchestra e das Ken Darby Singers. A gravaci\u00f3n resultante \u00e9 a m\u00e1is co\u00f1ecida para o p\u00fablico.\n\"White Christmas\" ga\u00f1ou o \u00d3scar \u00e1 mellor canci\u00f3n orixinal, unha das sete candidaturas que recibiu o compositor ao longo da s\u00faa carreira. \u00c9 o \u00fanico ga\u00f1ador na historia dos premios que leu o seu propio nome como ga\u00f1ador nunha categor\u00eda na noite de entrega dos mesmos.\nO seu amigo e colega Jule Styne dixo del que \"\u00c9 sinxelo ser listo. Pero a cousa realmente intelixente \u00e9 ser simple\". Preguntado sobre o lugar de Berlin na m\u00fasica americana, Jerome Kern dixo que non o ti\u00f1a pois \"Irving Berlin \"\u00e9\" a m\u00fasica americana\".\nVida privada.\nBerlin casou en d\u00faas ocasi\u00f3ns. A s\u00faa primeira muller, a cantante Dorothy Goetz, irm\u00e1 do compositor E. Ray Goetz, contraeu a pneumon\u00eda e a febre tifoide na s\u00faa viaxe de noivos a Cuba, e morreu cinco meses despois tras a s\u00faa voda en 1912 \u00e1 idade de vinte anos. A s\u00faa morte inspirou a canci\u00f3n de Berlin \"When I Lost You\", que se converteu nun dos seus primeiros \u00e9xitos. Curiosamente, un ano antes da morte de Dorothy Berlin, Irving Berlin, E. Ray Goetz e Ted Snyder coescribiron unha canci\u00f3n chamada \"There's a Girl in Havana\" (Hai unha moza na Habana).\nA s\u00faa segunda muller foi Ellin Mackay, unha cat\u00f3lica irlandesa-americana e herdeira da fortuna mineira de Comstock Lode, as\u00ed como escritora vangardista que publicara en \"The New Yorker\" casaron en 1926, coa oposici\u00f3n das s\u00faas respectivas familias, que obxectaron motivos relixiosos, chegando o pai dela, Clarence Mackay, fervente cat\u00f3lico, a desherdala. Sen a dispensa da Igrexa, tiveron que casar nunha cerimonia civil o 4 de xaneiro de 1926 e foron inmediatamente rexeitados por sectores antisemitas da sociedade: a Ellin, por exemplo, anul\u00f3uselle a invitaci\u00f3n para a voda da s\u00faa amiga Consuelo Vanderbilt, a\u00ednda non sendo esta cat\u00f3lica. Economicamente non tiveron problemas, mais Berlin asignou \u00e1 s\u00faa muller os dereitos da s\u00faa canci\u00f3n \"Always\", que lle render\u00eda constantemente grandes beneficios.\nA parella tivo tres fillas, Mary Ellin Barrett, Linda Emmett e Elizabeth Peters, e un fillo, Irving Berlin, Jr., que morreu de neno un d\u00eda de Nadal.\nO patriotismo de Berlin foi real e profundo. Demasiado vello para o servizo militar cando o seu pa\u00eds entrou na segunda guerra mundial en 1941, dedicou o seu tempo e enerx\u00eda a escribir novas canci\u00f3ns patri\u00f3ticas, como \"Any Bonds Today?\", doando o beneficio de This Is the Army ao propio ex\u00e9rcito, e entretendo as tropas cunha compa\u00f1\u00eda itinerante dese espect\u00e1culo, na que el era un membro m\u00e1is. Tralas actuaci\u00f3ns nos Estados Unidos, o espect\u00e1culo foi a Londres en 1943, nun momento en que a cidade estaba a\u00ednda baixo os ataques alem\u00e1ns. Tras unha xira polas Illas Brit\u00e1nicas, o espect\u00e1culo desprazouse ao norte de \u00c1frica e despois a Italia, tocando en Roma s\u00f3 semanas despois de que a cidade fose liberada. Logo foron a Oriente Medio e o Pac\u00edfico, onde as actuaci\u00f3ns se realizaron a mi\u00fado preto de zonas de combate. En reco\u00f1ecemento a esta importante e valente contribuci\u00f3n \u00e1 moral das tropas, ao final da guerra Berlin foi reco\u00f1ecido coa Medalla ao M\u00e9rito polo presidente Truman.\nPoliticamente conservador, Berlin apoiou a candidatura presidencial do xeneral Dwight Eisenhower, e a s\u00faa canci\u00f3n \"I Like Ike\" tivo unha ampla presenza na campa\u00f1a de Eisenhower. Nos seus \u00faltimos anos f\u00edxose tam\u00e9n conservador nas s\u00faas apreciaci\u00f3ns musicais; non fixo uso dos novos estilos emerxentes nos Estados Unidos durante os anos cincuenta e sesenta, como o rock and roll e practicamente abandonou a composici\u00f3n tras o fracaso do seu musical Mr. President en 1962. En 1968, Berlin foi galardoado co Premio Grammy aos logros de toda unha carreira.\nConvertido virtualmente nun recluso nos seus \u00faltimos anos de vida, Berlin non asistiu \u00e1 festa polo seu 100 aniversario. Con todo, si asistiu \u00e1s celebraci\u00f3ns polo centenario da Estatua da Liberdade en 1986.\nBerlin morreu dun ataque ao coraz\u00f3n en Nova York aos 101 anos e foi enterrado no Woodlawn Cemetery no Bronx, Nova York."}
{"id": "405716", "revid": "1131", "url": "https://gl.wikipedia.org/wiki?curid=405716", "title": "Aeroporto Heydar Aliyev", "text": "O aeroporto internacional de Baku Heydar Aliyev \u00e9 un dos seis aeroportos internacionais que operan en Acerbaix\u00e1n. Anteriormente chamouse aeroporto internacional de Bina polo suburbio de Baku onde se atopa. O 10 de marzo de 2004 foi bautizado na honra de Heydar Aliyev, o terceiro presidente de Acerbaix\u00e1n. O aeroporto est\u00e1 situado a 20 quil\u00f3metros ao nord\u00e9s de Baku e est\u00e1 conectado coa cidade por unha moderna autoestrada aberna no ano 2008. \u00c9 o aeroporto m\u00e1is concorrido de Acerbaix\u00e1n e do C\u00e1ucaso. Serve como principal base para a aeroli\u00f1a nacional Azerbaijan Airlines e a s\u00faa subsidiaria Buta Airways, as\u00ed como para a aeroli\u00f1a de carga Silk Way Airlines."}
{"id": "405718", "revid": "5863", "url": "https://gl.wikipedia.org/wiki?curid=405718", "title": "Xan Manuel Pintos", "text": ""}
{"id": "405719", "revid": "89787", "url": "https://gl.wikipedia.org/wiki?curid=405719", "title": "Fanny Elssler", "text": "Franziska El\u00dfler, nada en Viena o 23 de xu\u00f1o de 1810 e finada na mesma cidade o 27 de novembro de 1884, foi unha bailarina austr\u00edaca do peri\u00f3do rom\u00e1ntico, co\u00f1ecida como Fanny Elssler.\nTraxectoria.\nElssler naceu en Gumpendorf, barrio de Viena. O seu pai Johann Florian Elssler era un empregado de segunda xeraci\u00f3n de Nicolao I, pr\u00edncipe Esterh\u00e1zy. Tanto Johann como o seu irm\u00e1n Josef foron empregados como copistas para o Kapellmeister do pr\u00edncipe, Joseph Haydn. Johann chegou a ser \"valet\" de Haydn, serviuno de axudante e estivo presente na morte de Haydn.\nDende moi nova foi adestrada para o ballet, e fixo as s\u00faas primeiras aparici\u00f3ns no K\u00e4rntnertortheater de Viena antes de cumprir sete anos. Case sempre bailaba coa s\u00faa irm\u00e1 Therese, dous anos m\u00e1is vella; as irm\u00e1s estudaron danza con Jean-Pierre Aumer e Friedrich Horschelt, comezando cando Fanny ti\u00f1a nove anos e tam\u00e9n viaxaron a N\u00e1poles para estudar con Gaetano Gioja. Tras unha experiencia de varios anos xuntas en Viena, as irm\u00e1s foron a N\u00e1poles en 1827. Estando al\u00f3, viviu un romance con Leopoldo, pr\u00edncipe de Salerno, fillo do rei Fernando I das D\u00faas Sicilias, co que tivo un fillo, Franz.\nO seu \u00e9xito en N\u00e1poles, no que Fanny contribu\u00edu m\u00e1is que a s\u00faa irm\u00e1, levounas a un contrato en Berl\u00edn en 1830. Foi o inicio dunha serie de triunfos para a beleza e talento para a danza de Fanny. Tras cativar os coraz\u00f3ns en Berl\u00edn e Viena, e inspirar o anci\u00e1n estadista Friedrich von Gentz cunha paix\u00f3n remarcable, viaxou a Londres, onde recibiu unha grande amabilidade de Mr. e Mrs. Grote, que practicamente adoptaron \u00e1 rapaza que naceu tres meses despois da chegada a Inglaterra.\nEn setembro de 1834, Elssler apareceu co Ballet du Th\u00e9\u00e2tre da Acad\u00e9mie Royale de Musique (na actualidade, ballet da \u00d3pera de Par\u00eds), un paso que agardaba con certas d\u00fabidas debido \u00e1 supremac\u00eda de Marie Taglioni nese escenario. Con todo, Elssler e Taglioni eran bailarinas excepcionalmente diferentes, e a direcci\u00f3n da \u00d3pera viu unha oportunidade de provocar controversia contratando a Elssler. Taglioni era co\u00f1ecida como \"ballonn\u00e9\", representada pola lixeireza dos seus saltos. Elssler, pola contra, distingu\u00edase pola s\u00faa precisi\u00f3n no baile, interpretando saltos pequenos e r\u00e1pidos. O tipo de baile de Elssler era co\u00f1ecido como \"danse tacquet\u00e9e\". Os resultados das s\u00faas interpretaci\u00f3ns, non obstante, foron outro triunfo para Elssler, e eclipsaron temporalmente a Taglioni. Taglioni, a\u00ednda que mellor artista, non pod\u00eda competir polo momento coa fascinaci\u00f3n da acabada de chegar. Foi notoria a s\u00faa interpretaci\u00f3n da espa\u00f1ola \"Cachucha\", do ballet de Coralli e Gide \"Le Diable boiteux\" (1836), na que Elssler superou todas as s\u00faas rivais. As s\u00faas interpretaci\u00f3ns de \"Cachucha\" estaban cheas de lume e sensualidade. O poeta Th\u00e9ophile Gautier chamouna a bailarina \"pag\u00e1\" polas s\u00faas actuaci\u00f3ns en \"Cachucha\", en contraposici\u00f3n con Taglioni, a bailarina \"cristi\u00e1\". O \u00e9xito de Elssler e de \"Cachucha\" levou a demanda de m\u00e1is coreograf\u00edas de sabor nacional espec\u00edfico. Estas danzas fix\u00e9ronse moi populares, e Elssler engadiu unha \"cracovienne\" polaca e unha \"tarantella\" italiana ao seu repertorio. A s\u00faa imaxe adoitaba identificarse co sat\u00e9n rosa e o encaixe negro da carnosa e sensual bailarina espa\u00f1ola, en contraste coas representaci\u00f3ns de Taglioni como a recatada s\u00edlfide de branco. Elssler non s\u00f3 posu\u00eda t\u00e9cnica, sen\u00f3n que a s\u00faa interpretaci\u00f3n dram\u00e1tica era excepcional. As s\u00faas actuaci\u00f3ns nos grandes ballets rom\u00e1nticos como \"La Sylphide\", \"Giselle\" e \"La Esmeralda\", retrataban aspectos m\u00e1is intensos que nas s\u00faas personaxes anteriores. Isto valeulle a Elssler un lugar entre as bailarinas de m\u00e1is talento do per\u00edodo.\nEn 1840 viaxou xunto coa s\u00faa irm\u00e1 a Nova York para unha xira preparada por Henry Wikoff, e tras dous anos de \u00e9xitos volveron a Europa. Durante a s\u00faa estad\u00eda en Nova York, foi acompa\u00f1ada por John Van Buren, fillo do presidente dos Estados Unidos, Martin Van Buren. Durante os seguintes cinco anos, Elssler actuou en Alema\u00f1a, Austria, Francia, Inglaterra e Rusia. En 1845, foi invitada a actuar xunto coas s\u00faas rivais Marie Taglioni, Carlotta Grisi e Fanny Cerrito en Londres en \"Pas de Quatre\", de Jules Perrot, pero declinou a invitaci\u00f3n. Ese mesmo ano, tras amasar unha fortuna, retirouse do escenario e estableceuse preto de Hamburgo. Uns anos m\u00e1is tarde a s\u00faa irm\u00e1 Theresa contraeu matrimonio morgan\u00e1tico co pr\u00edncipe Adalbert de Prusia, e recibiu o t\u00edtulo de baronesa von Barnim. Theresa quedou vi\u00fava en 1873 e faleceu o 19 de novembro de 1878. Fanny Elssler finou en Viena o 27 de novembro de 1884.\nLegado.\nElssler foi interpretada por Lilian Harvey no filme alem\u00e1n \"Fanny Elssler\", de 1937."}
{"id": "405720", "revid": "25871", "url": "https://gl.wikipedia.org/wiki?curid=405720", "title": "Marcas Galesas", "text": "As Marcas Galesas (en gal\u00e9s \"Y Mers\") \u00e9 un termo que designa a \u00e1rea fronteiriza entre Inglaterra e Gales no Reino Unido. O significado preciso do termo variou ao longo do tempo. Os termos ingleses Marca Galesa, A Marca de Gales (en lat\u00edn \"Marchia Walliae\"), us\u00e1ronse orixinalmente na Idade Media para designar un territorio bastante ben definido, as marcas militares entre Inglaterra e o Principado de Gales nas que os se\u00f1ores das Marcas ti\u00f1an dereitos espec\u00edficos que lles daban certa independencia fronte aos Reis de Inglaterra.\nOrixes: Mercia e os galeses.\nTrala ca\u00edda do Imperio Romano que ocupara Britania ata o ano 410, o territorio da actual gales estaba dividido entre numerosos reinos britano-romanos, entre os que se atopaba Powys no leste. Durante os seguintes s\u00e9culos, anglos, sax\u00f3ns e outros foron conquistando e ocupando o sur e o leste de Gran Breta\u00f1a. O reino de Mercia, dirixido por Penda situ\u00e1base ao redor de Lichfield e inicialmente tratou de buscar o apoio dos reis galeses. Con todo, os seus sucesores iniciaron pol\u00edticas m\u00e1is agresivas, expand\u00edndose cara ao oeste at\u00e9 os actuais Cheshire, Shropshire e Herefordshire. As campa\u00f1as lanzadas por Powys en represalia levaron \u00e1 construci\u00f3n do Wat's Dyke no s\u00e9culo VIII, unha li\u00f1a fronteiriza de terra entre o val do Severn preto de Oswestry at\u00e9 o estuario do r\u00edo Dee. A medida que se fortalec\u00eda o poder de Mercia, unha serie de cidades-mercado como Shrewsbury e Hereford marcaban o l\u00edmite do pa\u00eds tanto como Offa's Dyke, unha li\u00f1a defensiva constru\u00edda en terra por Offa de Mercia a finais do s\u00e9culo VIII. Offa's Dyke a\u00ednda existe e p\u00f3dense ver os seus restos preto da fronteira actual entre Inglaterra e Gales en Knighton, Powys.\nNos s\u00e9culos seguintes, a Muralla de Offa continuou sendo a fronteira entre galeses e ingleses. Athelstan de Inglaterra, primeiro rei de Inglaterra como pa\u00eds unificado convocou unha reuni\u00f3n de reis brit\u00e1nicos en Hereford en 926 na que, segundo Guillerme de Malmesbury, estableceu a fronteira de Gales e Inglaterra, especialmente no disputado sur, onde especificou que a fronteira deber\u00eda estar sinalada polo r\u00edo Wye. A mediados do s\u00e9culo XI, a maior parte de Gales hab\u00edase unido baixo o rei de Gwynedd Gruffyd ap Llywelyn.\nMarca de Gales na Idade Media.\nInmediatamente despois da conquista normanda, Guillerme I de Inglaterra situou a tres dos seus homes de confianza Hugh d'Avranches, Roger de Montgomery, e William FitzOsbern, como Condes de Chester, Shrewsbury e Hereford respectivamente, encomend\u00e1ndolles a misi\u00f3n de someter aos galeses.\nEste proceso de conquista levou un s\u00e9culo e nunca chegou a completarse totalmente. O termo \"Marca de Gales\" aparece por primeira vez mencionado no Domesday Book de 1086. Durante o seguintes catro s\u00e9culos, os Se\u00f1ores normandos estableceron pequenos se\u00f1or\u00edos entre o Dee e o Severn, e m\u00e1is ao oeste. Aventureiros e soldados de fortuna chegaron a Gales desde Normand\u00eda e outros lugares, saqueando a zona de Gales, tras o que comezaron a levantar fortificaci\u00f3ns e entregar terras aos seus seguidores. Un exemplo ser\u00eda Bernard de Neufmarch\u00e9, responsable da conquista e pacificaci\u00f3n do reino gal\u00e9s de Brycheiniog. As datas precisas e procesos de formaci\u00f3n dos diferentes se\u00f1or\u00edos variaron, do mesmo xeito que o seu tama\u00f1o.\nA Marca ou \"Marchia Wallie\" era at\u00e9 certo punto independente da monarqu\u00eda inglesa e do Principado de Gales ou \"Pura Wallia\", que tivo o seu centro no reino de Gwynedd, no noroeste do pa\u00eds. A principios do s\u00e9culo XII, a Marca inclu\u00eda as \u00e1reas que se converter\u00edan posteriormente en Monmouthshire e moito de Flintshire, Montgomeryshire, Radnorshire, Brecknockshire, Glamorgan, Carmarthenshire e Pembrokeshire. Finalmente chegar\u00eda a ocupar dous terzos do territorio gal\u00e9s. Durante esta \u00e9poca, as Marcas foron unha sociedade fronteiriza, e este car\u00e1cter quedar\u00eda impreso na rexi\u00f3n at\u00e9 a Revoluci\u00f3n Industrial. Centos de pequenos castelos levant\u00e1ronse nos s\u00e9culos XII e XIII, especialmente por Se\u00f1ores Normandos que pretend\u00eda afirmar o seu poder \u00e1 vez que defenderse dos ataques e rebeli\u00f3ns das galesas. Nesta zona a\u00ednda se atopa a maior concentraci\u00f3n de castelos de mota castral. Os Se\u00f1ores das Marcas incentivaron a inmigraci\u00f3n desde as \u00e1reas normandas e anxevinas, e o comercio desde portos como Cardiff. Os campesi\u00f1os chegaban a Gales en grandes cantidades: Henrique I impulsou a emigraci\u00f3n a Gales de bret\u00f3ns, flamengos, normandos e ingleses. Fund\u00e1ronse cidades novas como Chepstow, Monmouth, Ludlow e Newtown, que se converteron en importantes centros comerciais e focos para a colonizaci\u00f3n inglesa. Nesa mesma \u00e9poca, os galeses continuaron atacando o territorio ingl\u00e9s e apoiando rebeli\u00f3ns contra os normandos.\nOs Se\u00f1ores Normandos ti\u00f1an dereitos similares aos dos pr\u00edncipes galeses. Cada un deb\u00eda lealdade persoal, como s\u00fabdito, ao rei de Inglaterra, ao que estaban obrigados a apoiar en tempos de guerra, pero gozaban de exenci\u00f3n fiscal e posu\u00edan dereitos reservados noutros lugares \u00e1 coroa, como o dereito de crear bosques, mercados e vilas. Os se\u00f1or\u00edos eran xeograficamente compactos e estaban separados xurisdiccionalmente entre si, e os seus privilexios difer\u00edan dos dos Se\u00f1or\u00edos ingleses. Os Lores das Marcas gobernaban as s\u00faas terras segundo a s\u00faa propia lei -sicut regale (\"como un rei\"), segundo palabras de [[Gilbert de Clare, VII conde de Gloucester -mentres que en Inglaterra os se\u00f1ores feudais respond\u00edan directamente ante o rei. Os poderes da coroa nas Marcas quedaban limitados a aqueles per\u00edodos en que un Se\u00f1or\u00edo pasaba a mans do rei, como no caso de desposesi\u00f3ns por traiz\u00f3n ou morte do Lord sen descendencia lex\u00edtima.\nOs Bar\u00f3ns das Marcas situ\u00e1banse na c\u00faspide o unha sociedade culturalmente diversa e intensamente feudalizada; combinaban a autoridade do Se\u00f1or feudal e a s\u00faa condici\u00f3n de vasalos do rei entre os normandos, e suplantaban aos tradicionais pr\u00edncipes galeses. Con todo, en ocasi\u00f3ns aplic\u00e1base a lei galesa nas marcas en detrimento da inglesa, o que levaba a disputas acerca de que c\u00f3digo utilizar en cada caso.\nO Estatuto de Rhuddlan de [[1284]], tras a conquista de Gales por [[Eduardo I de Inglaterra|Eduardo I]] asum\u00eda as terras gobernadas polos Pr\u00edncipes de Gwynedd en calidade de \"Pr\u00edncipes de Gales\" como parte da coroa inglesa, e establec\u00eda a creaci\u00f3n de condados ao estilo ingl\u00e9s nesas zonas. Os Se\u00f1ores das Marcas foron progresivamente vinculados aos reis ingleses a trav\u00e9s da concesi\u00f3n de terras e t\u00edtulos ingleses, onde o control era m\u00e1is estrito e onde moitos deles pasaban longas tempadas, e a trav\u00e9s de alianzas din\u00e1sticas cos Se\u00f1ores m\u00e1is poderosos. O \"Consello de Gales e das Marcas\", con sede no castelo de Ludlow foi creado en [[1472]] por Eduardo IV para gobernar as terras que pasaran directamente a mans da coroa tras a conquista eduardiana de Gales no [[s\u00e9culo XIII]].\nFin das Marcas.\nNo [[s\u00e9culo XVI]], moitos dos Se\u00f1or\u00edos das Marcas pasaran a mans da coroa tras os reinados de [[Henrique IV de Inglaterra|Henrique IV]], que fora [[duque de Lancaster]], e [[Eduardo IV de Inglaterra|Eduardo IV]], herdeiro dos Condes da Marca, dos embargos doutros se\u00f1or\u00edos durante a [[Guerra das D\u00faas Rosas]], e doutros eventos. A Coroa asumira igualmente o goberno de Gales, que dispu\u00f1a das s\u00faas propias instituci\u00f3ns e estaba, do mesmo xeito que Inglaterra, dividida en condados. A xurisdici\u00f3n do resto de Se\u00f1ores era vista como unha anomal\u00eda, e a s\u00faa independencia da coroa permit\u00eda aos criminais ingleses evadir a xustiza ao fuxir \u00e1 zona e reclamar \"liberdades de Marca\".\nBaixo as leis introducidas por [[Henrique VIII de Inglaterra|Henrique VIII]], a xurisdici\u00f3n dos lores das Marcas foi abolida en [[1536]]. A nova lexislaci\u00f3n anexionou Gales ao [[Reino de Inglaterra]], creando un \u00fanico estado cunha lei com\u00fan para a nova [[xurisdici\u00f3n]], co\u00f1ecida xeralmente como Inglaterra e Gales. Os poderes dos Lores foron abolidos e as s\u00faas zonas organizadas nos novos condados de Denbighshire, Montgomeryshire, Radnorshire, Brecknockshire, Monmouthshire, e Carmarthenshire. Os condados de Pembrokeshire e Glamorgan foron creados a partir da uni\u00f3n de distritos procedentes doutros Se\u00f1or\u00edos. En lugar dos Tribunais de Assize ingleses, reun\u00edanse Cortes de Grandes Sesi\u00f3ns, que aplicaban a lei inglesa en lugar dos Se\u00f1ores das Marcas, que aplicaban a lei galesa aos seus s\u00fabditos galeses. Alg\u00fans se\u00f1or\u00edos foron incorporados aos condados ingleses veci\u00f1os: Ludlow, Clun, Caus e parte de Montgomery foron incorporados a Shropshire; Wigmore, Huntington, Clifford e a maior parte de Ewyas foron inclu\u00eddos en Herefordshire; e a parte de Chepstow ao leste do R\u00edo Wye pasaron a formar parte de [[Gloucestershire]].\nO Consello de Gales, con sede no castelo de Ludlow transformouse no Consello de Gales e as Marcas, con responsabilidades sobre todo Gales xunto con [[Cheshire]], Shropshire, Herefordshire, Worcestershire e [[Gloucestershire]]. A Cidade de [[Bristol]] foi eximida en [[1562]] e Cheshire en [[1569]]. O Consello foi abolido definitivamente en [[1689]] tras a [[Revoluci\u00f3n Gloriosa]] que depuxo a [[Xacobe II de Inglaterra|Xacobe II]] e supuxo a subida ao torno de [[Guillerme III de Inglaterra|Guillerme III]].\nNotas.\n[[Categor\u00eda:Historia de Gales]]"}
{"id": "405721", "revid": "7802", "url": "https://gl.wikipedia.org/wiki?curid=405721", "title": "Marcas galesas", "text": ""}
{"id": "405723", "revid": "7802", "url": "https://gl.wikipedia.org/wiki?curid=405723", "title": "Marca Galesa", "text": ""}
{"id": "405724", "revid": "23204", "url": "https://gl.wikipedia.org/wiki?curid=405724", "title": "Gram\u00e1tica elemental del gallego com\u00fan", "text": "Gram\u00e1tica elemental del gallego com\u00fan \u00e9 unha gram\u00e1tica da lingua galega de Ricardo Carballo Calero publicada pola Editorial Galaxia en 1966. \nO autor explica no pr\u00f3logo a quen vai dirixida a obra e a escolla do idioma:\nProxecci\u00f3n.\nNunha conversa con Carmen Blanco lembra Carballo Calero a oportunidade da publicaci\u00f3n:\nA profesora Pilar V\u00e1zquez Cuesta sinalou xa a s\u00faa importancia ao pouco de publicarse:\nNos primeiros anos reeditouse en 1968 (2\u00aa), 1970 (3\u00aa), 1974 (4\u00aa), 1976 (5\u00aa n.v. e 6\u00aa), 1979 (7\u00aa) .\nEsta obra de Carballo Calero est\u00e1 citada como fonte na bibliograf\u00eda de moitos estudos sobre a lingua galega, como na \"Gram\u00e1tica galega\" (1986) ou na \"Gram\u00e1tica da lingua galega I\" (1998) "}
{"id": "405725", "revid": "109216", "url": "https://gl.wikipedia.org/wiki?curid=405725", "title": "Ken Richardson", "text": "William Kenneth \"Ken\" Richardson, nado en Bourne (Lincolnshire) o 21 de agosto de 1911 e finado na mesma vila o 27 de xu\u00f1o de 1997, foi un piloto de automobilismo ingl\u00e9s. Competiu nunha carreira do Campionato do Mundo de F\u00f3rmula Un.\nTraxectoria.\nRichardson comezou como enxe\u00f1eiro para British Racing Motors antes de converterse no piloto de desenvolvemento principal do Proxecto V16 de BRM a principios de 1950. Presentouse polo equipo para conducir o BRM 15, equipado co motor V16, no Gran Premio de Italia de 1951. Cualificou o coche no 10\u00ba lugar, mais non foi autorizado a iniciar a carreira cando se descubriu que non posu\u00eda a licenza de carreiras correcta, debido \u00e1 s\u00faa falta de experiencia non fixo outro intento de entrar nunha carreira do Mundial de F\u00f3rmula 1.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "405726", "revid": "89787", "url": "https://gl.wikipedia.org/wiki?curid=405726", "title": "Cenote", "text": "Cenote (do maia \"ts'onot\": \u2018foxo con auga\u2019) \u00e9 unha dolina alagada de orixe k\u00e1rstico. Existen varios tipos de cenotes: \u00f3 descuberto, semiabiertos e subterr\u00e1neos ou en gruta. Esta clasificaci\u00f3n est\u00e1 directamente relacionada coa idade do cenote, sendo os cenotes maduros aqueles que se atopan completamente abertos e os m\u00e1is novos os que a\u00ednda conservan a s\u00faa c\u00fapula intacta. Como outras moitas estruturas xeomorfol\u00f3xicas, os cenotes son estruturas transitorias, que finalmente poden terminar recheos e desecados, pasando a formar parte do que se co\u00f1ece como un paleokarst.\nFormaci\u00f3n.\nA s\u00faa morfolox\u00eda adoita ser tipicamente subcircular, e coas paredes abruptas. Pola evoluci\u00f3n do macizo k\u00e1rstico, o cenote comeza sendo unha c\u00e1mara subterr\u00e1nea producida pola disoluci\u00f3n da roca calcaria pola infiltraci\u00f3n da auga de choiva. Finalmente, conforme a cavidade vai aumentando de tama\u00f1o, o cenote pode terminar aflorando \u00e1 superficie por colapso da c\u00fapula.\nOs cenotes form\u00e1ronse durante as \u00e9pocas de baixada do nivel do mar durante os pulsos glaciares do Plistoceno. Os cenotes son, na maior parte dos casos, ensanches de complexas redes fluviais subterr\u00e1neas. Nestes, a auga mari\u00f1a, m\u00e1is densa que a doce, pode penetrar polo fondo do sistema fre\u00e1tico. Por iso, hai cenotes nos que a partir de determinada profundidade a auga pasa de doce a salgada, mesmo a moitos quil\u00f3metros da costa. Esta superficie de contacto entre a auga doce e mari\u00f1a recibe o nome de haloclina, e provoca interesantes efectos visuais."}
{"id": "405727", "revid": "5847486", "url": "https://gl.wikipedia.org/wiki?curid=405727", "title": "Xo\u00e1n Carmona Bad\u00eda", "text": "Xo\u00e1n Carmona Bad\u00eda, nado en Vigo en 1951, \u00e9 un economista galego. Catedr\u00e1tico de Historia e Instituci\u00f3ns Econ\u00f3micas da Universidade de Santiago de Compostela\nTraxectoria.\nDoutor en Econom\u00eda pola Universidade de Santiago de Compostela (1983). Ampliou estudos no Max Planck Institut f\u00fcr Geschichte. \u00c9 catedr\u00e1tico de Historia e Instituci\u00f3ns Econ\u00f3micas na USC (1990). \u00c9 director do Departamento de Historia e Instituci\u00f3ns Econ\u00f3micas na USC. Investiga sobre historia mar\u00edtima e industrial, e historia empresarial e patrimonio industrial.\nEn 2021 foi nomeado profesor em\u00e9rito da USC."}
{"id": "405728", "revid": "1888", "url": "https://gl.wikipedia.org/wiki?curid=405728", "title": "X\u00e1n Carmona Bad\u00eda", "text": ""}
{"id": "405729", "revid": "89787", "url": "https://gl.wikipedia.org/wiki?curid=405729", "title": "Paul Pietsch", "text": "Paul Pietsch nado en Friburgo o 20 de xu\u00f1o de 1911 e finado en Titisee-Neustadt o 31 de maio de 2012 foi un piloto, xornalista e editor alem\u00e1n, fundador da revista \"Das Auto\".\nTraxectoria.\nComezou a s\u00faa carreira de piloto en 1932 cun Bugatti e un Alfa Romeo privados. Competindo cun Alfa Romeo, ga\u00f1ou a carreira sobre xeo III Svenska Isloppet GP de 1933 en Hemfj\u00e4rden, e a carreira I Vallentunaloppet sobre xeo en Vellentunasj\u00f6n de 1934, ambas en Suecia.\nNo Gran Premio de Alema\u00f1a de 1935 correu para Auto Union, e rematou en terceiro lugar no Gran Premio de Italia de 1935 antes de deixar o equipo cos seus motores traseiros de dif\u00edcil manexo. De 1937 en diante participou cun Maserati privado. Os seus mellores momentos foron no Gran Premio de Alema\u00f1a de 1939 que liderou desde a segunda volta ata que fallou a ignici\u00f3n, fac\u00e9ndoo caer ao terceiro posto, que a\u00ednda as\u00ed foi un excelente resultado para un privado contra a forza dominante das frechas de prata.\nDespois da guerra, participou en tres Grandes Premios do Campionato Mundial, debutando o 3 de setembro de 1950. Pilotou un Alfa Romeo oficial no Gran Premio de Alema\u00f1a de 1951 que terminou cun accidente. Non logrou puntos de campionato.\nNese momento, Pietsch foi xa era un editor de \u00e9xito de revistas de motos e autom\u00f3biles. A s\u00faa empresa, Motor Presse Stuttgart, \u00e9 a m\u00e1is grande do mercado europeo de revistas de tecnolox\u00eda e temas especializados.\nDesde a morte do seu compatriota Karl Kling en 2003 ata a s\u00faa propia morte, Pietsch foi o m\u00e1is antigo piloto de F\u00f3rmula Un vivo. Cunha idade de 100 anos foi o \u00faltimo piloto supervivente da era pre-guerra dos grandes premios. O seu fillo Peter-Paul Pietsch corre moitas veces en carreiras en N\u00fcrburgring con compa\u00f1eiros xornalistas.\nO 31 de maio de 2012, Pietsch morreu de pneumon\u00eda a idade de 100 anos, 11 meses e 11 d\u00edas Pietsch foi tam\u00e9n o primeiro piloto que participou nun \"Gran Premio\" que chegou aos 100 anos.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "405730", "revid": "5863", "url": "https://gl.wikipedia.org/wiki?curid=405730", "title": "Bieito Losada", "text": ""}
{"id": "405731", "revid": "5863", "url": "https://gl.wikipedia.org/wiki?curid=405731", "title": "Xan Barcia Caballero", "text": ""}
{"id": "405732", "revid": "83328", "url": "https://gl.wikipedia.org/wiki?curid=405732", "title": "Prepucio", "text": "O termo prepucio (do lat\u00edn ) pode referirse a:"}
{"id": "405733", "revid": "89787", "url": "https://gl.wikipedia.org/wiki?curid=405733", "title": "Irina Petrovna", "text": "Irina Petrovna Beletskaya, nada en San Petersburgo o 10 de marzo de 1933, \u00e9 unha qu\u00edmica rusa, especialista en organometalicidade.\nTraxectoria.\nGraduouse na Universidade Estatal de Moscova en 1955. \u00c9 co\u00f1ecida polos seus traballos en mecanismos de reacci\u00f3n en hidrocarburos arom\u00e1ticos, e en acidez e reactividade de carbani\u00f3ns, combina o seu estudo en qu\u00edmica organomet\u00e1lica coas s\u00faas aplicaci\u00f3ns, en particular a problemas de qu\u00edmica org\u00e1nica.\nDesenvolveu m\u00e9todos de formaci\u00f3n de ligaz\u00f3ns carbono-carbono usando catalizadores de paladio ou n\u00edquel, e traballado o tema en medios acuosos, as\u00ed como contribu\u00eddo \u00f3s comezos da qu\u00edmica de organolant\u00e1nidos.\nFoi nomeada doutora \"honoris causa\" pola Universidade de Alacant."}
{"id": "405734", "revid": "89787", "url": "https://gl.wikipedia.org/wiki?curid=405734", "title": "Jos\u00e9 Lu\u00eds Delgado N\u00fa\u00f1ez", "text": "Jos\u00e9 Lu\u00eds Delgado N\u00fa\u00f1ez, nado na Portela (Vilamart\u00edn de Valdeorras) en 1911 e finado en Ourense o 7 de marzo de 1938, foi un labrego e pol\u00edtico galego.\nTraxectoria.\nFormou parte da agrupaci\u00f3n local do Partido Galeguista de Vilamart\u00edn de Valdeorras. Foi tiroteado polo crego Jos\u00e9 Caurel en xu\u00f1o de 1934 cando foi tocar as camp\u00e1s para que os veci\u00f1os se sumasen \u00e1 protesta para solicitar o cumprimento das condici\u00f3ns laborais fixadas na lexislaci\u00f3n republicana e foi denunciado polo mesmo crego en marzo de 1936 por ter protestado esix\u00edndolle que abandonase A Portela e que fixese efectiva a entrega da casa reitoral e do cemiterio ao concello. Co golpe de Estado do 18 de xullo de 1936 participou o 21 de xullo no enfrontamento coa columna de falanxistas e militares que tentaban tomar Vilamart\u00edn. Agochado nos montes da zona con outros veci\u00f1os de Vilamart\u00edn, tentou dirixirse a Asturias sen conseguilo. Denunciado, foi localizado en 1937 e detido. Sometido a consello de guerra en Ourense con Juan Antonio \u00c1lvarez Quiroga, Antonio Rodr\u00edguez Garc\u00eda, Antonio Fern\u00e1ndez e Jos\u00e9 S\u00e1ndez Garc\u00eda, foi condenado \u00e1 pena de morte. Foi fusilado no campo de Arag\u00f3n o 7 de marzo de 1938."}
{"id": "405735", "revid": "45576", "url": "https://gl.wikipedia.org/wiki?curid=405735", "title": "Auto Union", "text": "Auto Union AG, Chemnitz, foi unha am\u00e1lgama de catro fabricantes alem\u00e1ns, fundada en 1932 e establecida en 1936 en Chemnitz, Saxonia durante a Gran Depresi\u00f3n. \u00c9 o antecesor inmediato de Audi como \u00e9 co\u00f1ecido hoxe.\nAdemais de actuar como empresa paraugas para as s\u00faas catro marcas constitu\u00edntes (Audi, Horch, DKW, Wanderer), Auto Union \u00e9 amplamente co\u00f1ecida polo seu equipo de carreiras (\"Auto Union Rennabteilung\", departamento de carreiras de Auto Union, con sede na f\u00e1brica de Horch en Zwickau/Saxonia). As Silver Arrows (frechas prateadas) destes dous equipos alem\u00e1ns (Mercedes-Benz e Auto Union) dominaron non s\u00f3 as carreiras de autom\u00f3biles de GP a partir de 1934, sen\u00f3n que fixeron rexistros que tardar\u00edan d\u00e9cadas en superar, como a velocidade m\u00e1is r\u00e1pida alcanzada nunha estrada p\u00fablica (a 432\u00b47\u00a0km/h, intacta ata 2013). Tras quedar preto da ru\u00edna trala segunda guerra mundial, Auto Union foi refundada en Ingolstadt, Baviera en 1949, e evolucionou \u00e1 actual empresa Audi despois da s\u00faa adquisici\u00f3n por parte de Volkswagen en 1964 e posterior fusi\u00f3n con NSU Motorenwerke en 1969.\nA entidade corporativa actual que ten o nome de Auto Union -\"Auto Union GmbH\"- fundouse en 1985 e \u00e9 unha subsidiaria integral de Audi AG, o seu prop\u00f3sito \u00e9 actuar como propietario das marcas hist\u00f3ricas e da propiedade intelectual de Auto Union, as\u00ed como xestionar as operaci\u00f3ns patrimoniais de Audi. O logotipo distintivo da compa\u00f1\u00eda, de catro aneis entrelazados para representar aos catro membros orixinais de Auto Union, sobrevive como logotipo de Audi.\nFormaci\u00f3n.\nAuto Union formouse en Alema\u00f1a en 1932 fusi\u00f3n:\nEn agosto de 1928, Rasmussen, o propietario de DKW, adquiriu a maior\u00eda de Audiwerke AG. O mesmo ano, Rasmussen comprou os restos do fabricante estadounidense de autom\u00f3biles Rickenbacker, inclu\u00edndo o equipo de fabricaci\u00f3n para motores de oito e seis cilindros. Estes motores utiliz\u00e1ronse nos modelos \"Audi Zwickau\", \"Audi Imperator\" e \"Audi Dresden\". Ao mesmo tempo, fabric\u00e1ronse modelos de seis cilindros e catro cilindros (licenciados con Peugeot.\nEn 1930, o Banco Rexional de Saxonia, que financiara a expansi\u00f3n empresarial de Rasmussen nos anos 20, sentou a Richard Bruhn no consello de Audiwerke AG e seguiu un recorte brutal e racionalizaci\u00f3n das distintas empresas de autom\u00f3biles que creara Rasmussen. O resultado foi a fundaci\u00f3n no ver\u00e1n de 1932 de Auto Union AG con s\u00f3 catro empresas, que eran Zschopauer Motorenwerke coa s\u00faa marca DKW, Audi, Horch e o produtor de pezas Wanderer, reunidos baixo o paraugas da \u00fanica empresa accionista Auto Union. A\u00ednda que as catro marcas continuaron a vender autos baixo os seus propios nomes e marcas, o desenvolvemento tecnol\u00f3xico centralizouse, e alg\u00fans modelos de Audi utilizaron motores de Horch ou Wanderer.\nOs coches de carreiras de Auto Union.\nAntecedentes.\nO presidente de Auto Union, o bar\u00f3n Klaus von Oertzen, quer\u00eda o proxecto dunha obra metra para anunciar a nova marca. No Sal\u00f3n do autom\u00f3bil de Berl\u00edn de 1933, o chanceler alem\u00e1n Adolf Hitler anunciou dous novos programas: \nNa insistencia do seu compa\u00f1eiro Adolf Rosenberger, von Oertzen reuniuse co Dr. Ferdinand Porsche, que traballara antes para el e desenvolvera o seu propio proxecto de carreiras o novo P-Wagen, baseado na F\u00f3rmula 750\u00a0kg.\nO piloto alem\u00e1n de carreiras Hans Stuck co\u00f1eceu a Hitler antes de converterse en chanceler e non conseguir asento en Mercedes, aceptou a invitaci\u00f3n de Rosenberger para unirse a el. Nunha reuni\u00f3n na chancelar\u00eda do Reich, Hitler aceptou con Porsche que, para a gloria de Alema\u00f1a, ser\u00eda mellor que d\u00faas empresas desenvolvesen o proxecto, o que provocou que Hitler aceptase pagar 40.000 libras esterlinas. para o mellor coche de carreiras do pa\u00eds de 1934, as\u00ed como un estipendio anual de 250.000 RM (\u20a420,000) a metadade para cada un Mercedes e Auto Union. (Co tempo, isto ascender\u00eda a 250.000 libras). Isto molestou moito a Mercedes, que xa desenvolvera o seu Mercedes-Benz W25 , que con todo quedou satisfeito, o seu programa de carreiras tivo dificultades econ\u00f3micas desde 1931. Resultou nun intercambio de vitorias tanto dentro como f\u00f3ra da pista de carreiras entre as d\u00faas compa\u00f1\u00edas ata a segunda guerra mundial.\nTras lograr fondos estatais, Auto Union comprou a Porsche a \"Hochleistungsfahrzeugbau GmbH (HFB)\" (High Performance Car Ltd.) e, por conseguinte, o Proxecto P-Wagen por 75.000 RM, trasladando a compa\u00f1\u00eda \u00e1 planta de Auto Union Horch en Zwickau.\nDese\u00f1o.\nOs autom\u00f3biles de Auto Union, os tipos A e D constru\u00edronse como autom\u00f3bil de carreiras de Grand Prix desde 1934 a 1939. Parec\u00edanse aos primeiros Benz \"Tropfenwagen\", tam\u00e9n constru\u00eddo en parte por enxe\u00f1eiros de Rumpler, Os pilotos de \"Grand Prix\" que usaron o logotipo de catro aneis de Auto Union, foron particularmente dominantes en 1936. De 1935 a 1937, os autom\u00f3biles Auto Union de carreiras ga\u00f1aron 25 carreiras, pilotados por Ernst von Delius, Bernd Rosemeyer, Hans Stuck Sr. e Achille Varzi. Moito se escribiu sobre as dif\u00edciles caracter\u00edsticas de manipulaci\u00f3n deste coche, pero a s\u00faa tremenda potencia e aceleraci\u00f3n eran innegables: un piloto pod\u00eda derrapar a m\u00e1is de 166\u00a0km/h.\nOs autom\u00f3biles utilizaban un motor de pist\u00f3n sobrealimentado producindo eventualmente case , dese\u00f1ado para proporcionar un torque \u00f3ptimo a baixas velocidades de motor. M\u00e1is tarde, Rosemeyer pilotar\u00eda unha volta enteira ao redor da pista de N\u00fcrburgring nunha \u00fanica marcha, para demostrar que o motor era o suficientemente flexible como para facelo. O tanque de combustible estaba situado no centro do coche, directamente detr\u00e1s do piloto (que se colocar\u00eda ben cara a adiante), polo tanto, a distribuci\u00f3n do peso dianteira-traseira do veh\u00edculo non se modificaba cando se consum\u00eda o combustible, exactamente na mesma situaci\u00f3n utilizada nos modernos coches de carreiras de rodas abertas, e polo mesmo motivo. Os tubos do chasis utiliz\u00e1ronse inicialmente como tubos de auga desde o radiador ata o motor, pero finalmente abandon\u00e1ronse logo de que moitas veces sufriran pequenas fugas.\nResultados nas carreiras.\nA lista de pilotos da tempada inicial de 1934 foi liderada por Stuck; ga\u00f1ou en Alema\u00f1a, Su\u00edza, e Checoslovaquia, xunto con vitorias nunha serie de subidas a monta\u00f1a, convert\u00e9ndose no campi\u00f3n europeo de monta\u00f1a.\nEn 1935, o motor ampliouse a 5 L de desprazamento, producindo . Achille Varzi uniuse ao equipo e ga\u00f1ou o Gran Premio de Tunicia e a Coppa Acerbo. Stuck ga\u00f1ou o Gran Premio de Italia, m\u00e1is a s\u00faa habitual colecci\u00f3n de vitorias en subidas, ga\u00f1ando outra vez o Campionato de Europa de Monta\u00f1a. A nova sensaci\u00f3n, Rosemeyer, ga\u00f1ou o Gran Premio de Chequia.\nStuck tam\u00e9n logrou bater os rexistros de velocidade, chegando a 320\u00a0km/h nunha autostrada italiana nun coche de rodas pechadas. As lecci\u00f3ns aprendidas desta racionalizaci\u00f3n aplic\u00e1ronse posteriormente ao T80, que logrou o r\u00e9cord de velocidade en terra.\nPara 1936, o motor aumentou a 6 L e produc\u00eda , en mans de Rosemeyer e os seus compa\u00f1eiros de equipo, o Auto Union Type C dominou o mundo das carreiras. Rosemeyer ga\u00f1ou os Eifelrennen, alem\u00e1n, su\u00edzo e o gran premio italiano, as\u00ed como a Coppa Acerbo. Foi coroado campi\u00f3n europeo (a \u00fanica vitoria de Auto Union no campionato de pilotos) e tam\u00e9n logrou o Campionato de Europa de Monta\u00f1a. Varzi ga\u00f1ou o Gran Premio de Tr\u00edpoli, mentres que Stuck quedou segundo en Tr\u00edpoli e no Gran Premio de Alema\u00f1a, e Ernst von Delius foi segundo na Coppa Acerbo.\nEn 1937, o coche quedou basicamente inalterado e foi sorprendentemente ben contra o novo Mercedes-Benz W125, ga\u00f1ando cinco carreiras por sete de Mercedes-Benz. Rosemeyer logrou os Grandes Premios de Eifel e Donington, a Coppa Acerbo e a Copa Vanderbilt. Rudolf Hasse ga\u00f1ou o Gran Premio de B\u00e9lxica.\nAdemais da nova F\u00f3rmula 3 L, 1938 trouxo outros desaf\u00edos, principalmente a morte de Rosemeyer a principios do ano, nun intento de r\u00e9cord de velocidade terrestre na Autobahn alem\u00e1. Tazio Nuvolari uniuse ao equipo e ga\u00f1ou o Gran Premio de Italia e Donington, no que foi un ano frouxo para o equipo, ademis doutro Campionato Europeo de Monta\u00f1a para Stuck.\nEn 1939, cando os sons de guerra soaban en Europa, Nuvolari ga\u00f1ou o Gran Premio de Iugoslavia en Belgrado, en 1939, mentres que Hermann Paul M\u00fcller ga\u00f1ou o Gran Premio de Francia de 1939."}
{"id": "405736", "revid": "85894", "url": "https://gl.wikipedia.org/wiki?curid=405736", "title": "Aquilino Parapar Franco", "text": "Aquilino Parapar Franco, nado en Viveiro e finado na Coru\u00f1a o 7 de marzo de 1938, foi un mari\u00f1eiro e sindicalista galego.\nTraxectoria.\nMilitante da CNT, era membro do Sindicato de Industria Pesquera e foi directivo de El Despertar Mar\u00edtimo. Co golpe de Estado do 18 de xullo de 1936 foi detido. Xulgado en consello de guerra o 12 e 13 de novembro de 1937, foi condenado a pena de morte. Foi fusilado no campo de Arag\u00f3n o 7 de marzo de 1938 con xunto con Jos\u00e9 Feito Garc\u00eda, Lino Carri\u00f3n, Luis Ardao L\u00f3pez, Alfonso Castrillo L\u00f3pez e Andr\u00e9s P\u00e9rez Adega."}
{"id": "405737", "revid": "1131", "url": "https://gl.wikipedia.org/wiki?curid=405737", "title": "Castro de Ril", "text": "O castro de Ril ou castro da Roda \u00e9 un castro de chaira fortificado, situado en Vilasantar.\nDescrici\u00f3n.\nTi\u00f1a forma case circular duns 70 metros de di\u00e1metro, cunha soa li\u00f1a defensiva. Ter\u00eda un antecastro ao leste."}
{"id": "405739", "revid": "85894", "url": "https://gl.wikipedia.org/wiki?curid=405739", "title": "Antonio Arias Prada", "text": "Antonio Arias Prada, co\u00f1ecido como Clavel, nado en Vilamart\u00edn de Valdeorras en 1895 e finado en Ourense 7 de novembro de 1940, foi un pol\u00edtico e guerrilleiro antifranquista galego.\nTraxectoria.\nMilitante do Partido Galeguista, foi presidente do PG de Vilamart\u00edn de Valdeorras. Foi tenente alcalde do concello de Vilamart\u00edn de Valdeorras. Co golpe de Estado do 18 de xullo de 1936 participou na resistencia ao golpe e logo fuxiu a Asturias. Combateu no Batall\u00f3n Galicia do Exercito do Norte acadando a graduaci\u00f3n de tenente. Coa ca\u00edda de Asturias retornou a Valdeorras e organizou un grupo guerrilleiro de sete ou oito membros, o grupo do Corgomo, que operou nas Terras de Valdeorras dende finais de 1937 at\u00e9 finais de 1939. Detido, foi xulgado por rebeli\u00f3n militar e condenado a pena de morte. Foi fusilado en Ourense o 7 de novembro de 1940 con El\u00edas L\u00f3pez Delgado."}
{"id": "405741", "revid": "35560", "url": "https://gl.wikipedia.org/wiki?curid=405741", "title": "Vanguard (foguete)", "text": "Vanguard foi o nome do primeiro foguete civil dos Estados Unidos. Pragado de problemas, non chegou a ser o primeiro foguete americano en po\u00f1er un sat\u00e9lite en \u00f3rbita.\nCaracter\u00edsticas.\nO foguete Vanguard foi desenvolvido pola Armada dos Estados Unidos como lanzador civil coa idea de po\u00f1er en \u00f3rbita o primeiro sat\u00e9lite artificial no contexto do Ano Xeof\u00edsico Internacional. Finalmente a Uni\u00f3n Sovi\u00e9tica adiantar\u00edase, po\u00f1endo en \u00f3rbita o Sputnik 1 e ademais ser\u00eda o Jupiter C o primeiro foguete americano en po\u00f1er en \u00f3rbita un sat\u00e9lite artificial."}
{"id": "405744", "revid": "1131", "url": "https://gl.wikipedia.org/wiki?curid=405744", "title": "Universidade de Washington", "text": "A Universidade de Washington (UW) \u00e9 unha universidade p\u00fablica estadounidense que est\u00e1 situada no estado de Washington, cuxo campus principal se atopa en Seattle e ten outros campus menores en Tacoma e Bothell. \u00c9 unha das universidades p\u00fablicas de maior prestixio nos Estados Unidos."}
{"id": "405759", "revid": "85894", "url": "https://gl.wikipedia.org/wiki?curid=405759", "title": "Ril, Barbeito, Vilasantar", "text": "Ril \u00e9 un lugar da parroquia de Barbeito, no concello coru\u00f1\u00e9s de Vilasantar, na comarca de Betanzos.\nTi\u00f1a 15 habitantes no ano 2018 segundo datos do Instituto Nacional de Estad\u00edstica, dos cales 7 eran homes e 8 mulleres."}
{"id": "405760", "revid": "1131", "url": "https://gl.wikipedia.org/wiki?curid=405760", "title": "Castro de Parramo", "text": "O Castro de Parramo ou Castro de Parrando, \u00e9 un castro de chaira fortificado, situado na parroquia de Barbeito, no concello coru\u00f1\u00e9s de Vilasantar.\nDescrici\u00f3n.\nTen forma case circular duns 90 metros de di\u00e1metro, cunha soa li\u00f1a defensiva e foxo ao oeste. A croa \u00e9 un prado."}
{"id": "405761", "revid": "22570", "url": "https://gl.wikipedia.org/wiki?curid=405761", "title": "Xutos &amp; Pontap\u00e9s", "text": "Xutos &amp; Pontap\u00e9s \u00e9 unha banda de rock portuguesa formada en 1978 e que continua vixente hoxe en d\u00eda, sendo reco\u00f1ecida como unha das m\u00e1is importantes de Portugal.\nHistoria.\nEn decembro de 1978, Z\u00e9 Pedro, Kal\u00fa, Tim e Z\u00e9 Leonel forman Xutos e Pontap\u00e9s, dando o primeiro concerto o 13 de xaneiro de 1979, con Z\u00e9 Leonel na voz, Tim no Baixo, Z\u00e9 Pedro na guitarra e Kal\u00fa na bater\u00eda, na sala \"Alunos de Apolo\" para a conmemoraci\u00f3n dos 25 anos do Rock and Roll.\nEn 1981 entra o guitarrista Francis e sae Z\u00e9 Leonel, ocupando Tim as funci\u00f3ns de baixista e vocalista. En 1982, editan o seu primeiro \u00e1lbum, \"78/82\". Na d\u00e9cada de 1990, o grupo entra nunha crise interna, ao comezar os seus integrantes outros proxectos. Tim integra os Resist\u00eancia, Z\u00e9 Pedro e Kalu abren o bar \"Johnny Guitar\" e entran na banda de Jorge Palma, Palma's Gang, con Flak e Alex, os dous do R\u00e1dio Macau.\nEn 2004 os seus membros foron condecorados polo Presidente da Rep\u00fablica Jorge Sampaio co grado de Comendador da Orde do M\u00e9rito. Nese mesmo ano dan dous concertos no Pavilh\u00e3o Atl\u00e2ntico de Lisboa para celebrar os seus 25 anos de carreira."}
{"id": "405762", "revid": "1131", "url": "https://gl.wikipedia.org/wiki?curid=405762", "title": "Castro dos Mouros (Mi\u00f1o)", "text": "O Castro dos Mouros \u00e9 un castro de chaira situado en Perbes (Mi\u00f1o).\nTen forma e tama\u00f1o desco\u00f1ecido. A zona est\u00e1 moi alterada por traballos agr\u00edcolas.\nA car\u00f3n do castro atopouse en 1916 o tesouro de Algara."}
{"id": "405765", "revid": "1131", "url": "https://gl.wikipedia.org/wiki?curid=405765", "title": "O Mes\u00f3n da Auga", "text": ""}
{"id": "405766", "revid": "1131", "url": "https://gl.wikipedia.org/wiki?curid=405766", "title": "O Mes\u00f3n da Cabra", "text": ""}
{"id": "405767", "revid": "1131", "url": "https://gl.wikipedia.org/wiki?curid=405767", "title": "Mes\u00f3n de Augalevada", "text": ""}
{"id": "405768", "revid": "1131", "url": "https://gl.wikipedia.org/wiki?curid=405768", "title": "O Mes\u00f3n de Calvos", "text": ""}
{"id": "405769", "revid": "1131", "url": "https://gl.wikipedia.org/wiki?curid=405769", "title": "Mes\u00f3n de Herosa", "text": ""}
{"id": "405770", "revid": "1131", "url": "https://gl.wikipedia.org/wiki?curid=405770", "title": "Mes\u00f3n de Pardo", "text": ""}
{"id": "405771", "revid": "1131", "url": "https://gl.wikipedia.org/wiki?curid=405771", "title": "O Mes\u00f3n do Caldeiro", "text": ""}
{"id": "405772", "revid": "1131", "url": "https://gl.wikipedia.org/wiki?curid=405772", "title": "Mes\u00f3n do Purri\u00e1n", "text": ""}
{"id": "405773", "revid": "1131", "url": "https://gl.wikipedia.org/wiki?curid=405773", "title": "Mexide", "text": ""}
{"id": "405774", "revid": "1131", "url": "https://gl.wikipedia.org/wiki?curid=405774", "title": "Mexilloeiro", "text": ""}
{"id": "405775", "revid": "1131", "url": "https://gl.wikipedia.org/wiki?curid=405775", "title": "As Mezoiras", "text": ""}
{"id": "405776", "revid": "5749", "url": "https://gl.wikipedia.org/wiki?curid=405776", "title": "Juan Beceiro Amado", "text": ""}
{"id": "405777", "revid": "5749", "url": "https://gl.wikipedia.org/wiki?curid=405777", "title": "Juan Salcedo y Mantilla de los R\u00edos", "text": ""}
{"id": "405778", "revid": "1131", "url": "https://gl.wikipedia.org/wiki?curid=405778", "title": "Mu\u00ed\u00f1os do Fol\u00f3n e o Pic\u00f3n", "text": ""}
{"id": "405779", "revid": "1131", "url": "https://gl.wikipedia.org/wiki?curid=405779", "title": "O Pic\u00f3n", "text": ""}
{"id": "405781", "revid": "1131", "url": "https://gl.wikipedia.org/wiki?curid=405781", "title": "Lago Roca", "text": ""}
{"id": "405783", "revid": "839", "url": "https://gl.wikipedia.org/wiki?curid=405783", "title": "Vlad\u00edmir Besch\u00e1stnyj", "text": ""}
{"id": "405784", "revid": "23204", "url": "https://gl.wikipedia.org/wiki?curid=405784", "title": "The Shape of Water", "text": "The Shape of Water \u00e9 un filme estadounidense de 2017 dirixido por Guillermo del Toro e escrito por Toro e Vanessa Taylor. Est\u00e1 protagonizado por Sally Hawkins, Michael Shannon, Richard Jenkins, Doug Jones, Michael Stuhlbarg e Octavia Spencer. Est\u00e1 ambientada en Baltimore en 1962, e conta a historia dunha limpadora muda que traballa nun laboratorio de alta seguridade do goberno que se namora dunha criatura anfibia de aparencia humana.\n\"The Shape of Water\" foi estreada na competici\u00f3n principal do Festival Internacional de Cine de Venecia o 31 de agosto de 2017, e foi premiado co Le\u00f3n de Ouro. Tam\u00e9n foi estreado no Festival Internacional de Cinema de Toronto. Comezou cunha estrea limitada en dous cines de Nova York o 1 de decembro de 2017, antes da estrea en todo o pa\u00eds o 8 de decembor de 2017. Obtivo unha recadaci\u00f3n de $148 mill\u00f3ns en todo o mundo. A partir do filme, del Toro e Daniel Kraus crearon unha novela que foi publicada o 6 de marzo de 2018.\n\"The Shape of Water\" recibiu a aclamaci\u00f3n da cr\u00edtica polas interpretaci\u00f3ns, o gui\u00f3n, a direcci\u00f3n, os efectos visuais, o dese\u00f1o de produci\u00f3n e a banda sonora, sendo considerado o mellor traballo de del Toro dende \"El laberinto del fauno\"; a American Film Institute escolleuno como un dos 10 mellores filmes do ano. Recibiu un bo n\u00famero de premios e nomeamentos, inclu\u00edndo trece nomeamentos na 90\u00aa edici\u00f3n dos Oscar, onde ga\u00f1ou o \u00d3scar \u00f3 mellor filme (o primeiro filme de fantas\u00eda dende \"\" en ga\u00f1ar nesta categor\u00eda), mellor director, mellor banda sonora e mellor dese\u00f1o de produci\u00f3n. Foi nomeado a sete premios nos Globos de Ouro, ga\u00f1ando o de mellor director e mellor banda sonora. Nos BAFTA, tivo doce nomeamentos e ga\u00f1ou tres premios, inclu\u00edndo o de mellor director. Tam\u00e9n obtivo catorce nomeamentos nos Critics' Choice Awards ga\u00f1ando catro deles."}
{"id": "405786", "revid": "1888", "url": "https://gl.wikipedia.org/wiki?curid=405786", "title": "Josefina Blanco Tejerina", "text": ""}
{"id": "405787", "revid": "89787", "url": "https://gl.wikipedia.org/wiki?curid=405787", "title": "Xustino de Jacobis", "text": "San Xustino de Jacobis, nado o 9 de outubro de 1800 en San Fele (Potenza, Reino de N\u00e1poles) e finado o 31 de xullo de 1860 en Zula (rexi\u00f3n do Mar Vermello Setentrional, Eritrea) foi un misioneiro italiano lazarista, bispo cat\u00f3lico e vigairo apost\u00f3lico de Abisinia, canonizado en 1975.\nTraxectoria.\nNado como Giustino Sebastiano Pasquale de Jacobis, o 17 de outubro de 1818 entrou na Congregaci\u00f3n da Misi\u00f3n en N\u00e1poles, facendo os seus votos o 18 de outubro de 1820. Foi ordenado sacerdote en Brindisi o 12 de xu\u00f1o de 1824. Logo de exercer o seu ministerio en Oria e Monopoli, foi elixido superior da s\u00faa congregaci\u00f3n en Lecce e posteriormente en N\u00e1poles.\nEn 1839 foi nomeado primeiro prefecto apost\u00f3lico de Abisinia, co encargo de fundar al\u00ed misi\u00f3ns cat\u00f3licas. Logo dunha d\u00e9cada de traballo, foi nomeado bispo titular de \"Nilopolis\" en 1847, e o 6 de xullo de 1847 vigairo apost\u00f3lico de Abisinia. Rexeitou o seu nomeamento como bispo at\u00e9 que lle foi imposto, recibindo a consagraci\u00f3n episcopal o 7 de xaneiro de 1849 de mans do vigairo apost\u00f3lico de Galla Guglielmo Massaia. Malia sufrir a cadea e o exilio xunto con outras persecuci\u00f3ns por parte da Igrexa ortodoxa et\u00edope, foi quen de fundar moitas misi\u00f3ns cat\u00f3licas, as\u00ed como escolas en Agame e Akele Guzay para a formaci\u00f3n de clero local e o estabelecemento das bases das actuais Igrexa cat\u00f3lica et\u00edope e eritrea.\nFinou en 1860 en Hebo, no que hoxe \u00e9 a rexi\u00f3n do Mar Vermello Setentrional de Eritrea, mentres viaxaba a Halai onde esperaba recuperar a s\u00faa sa\u00fade.\nVeneraci\u00f3n.\nO seu proceso de canonizaci\u00f3n comezou en Etiop\u00eda en 1891, nun proceso informativo que finalizou en 1894.O comezo formal da causa comezou no pontificado de P\u00edo X logo de que o 13 de xullo de 1904 recibira a aprobaci\u00f3n da Congregaci\u00f3n dos Ritos. De Jacobis foi declarado venerable o 28 de xullo de 1935 por P\u00edo XI, e o papa P\u00edo XII beatificouno o 25 de xu\u00f1o de 1939. Foi canonizado por Paulo VI o 26 de outubro de 1975."}
{"id": "405790", "revid": "5863", "url": "https://gl.wikipedia.org/wiki?curid=405790", "title": "\u00c1gape (muller)", "text": "\u00c1gape foi unha nobre galega que propagou as doutrinas gn\u00f3sticas en Hispania no s\u00e9culo VI; isto \u00e9, intentou conciliar o cristianismo coa filosof\u00eda da antig\u00fcidade.\nXunto con Elpidio propagou estas doutrinas en Galicia. Cr\u00e9ese que xuntos formaron unha seita que practicaba a pobreza, a castidade e a abstinencia de carne, consider\u00e1ndose iluminados.\n\u00c1gape divulgou estas ideas entre as mulleres: Debido ao seu poder persuasivo estas adher\u00edronse con gran facilidade.\nFoi disc\u00edpula dun exipcio chamado Marcos."}
{"id": "405793", "revid": "22570", "url": "https://gl.wikipedia.org/wiki?curid=405793", "title": "Azerbaijan Airlines", "text": "Azerbaijan Airlines (azar\u00ed: \"Az\u0259rbaycan Hava Yollar\u0131\"), tam\u00e9n co\u00f1ecida como AZAL, \u00e9 a aeroli\u00f1a nacional de Acerbaix\u00e1n, ademais de ser a compa\u00f1\u00eda a\u00e9rea m\u00e1is grande do pa\u00eds. Baseada en Baku, ao lado do aeroporto Heydar Aliyev, a avoos a destinos en Asia, a CEI, Europa e os Estados Unidos. Azerbaijan Airlines \u00e9 membro da Asociaci\u00f3n de Transporte A\u00e9reo Internacional.\nFrota.\nEn decembro de 2016 a frota de Azerbaijan Airlines estaba formada polos seguintes avi\u00f3ns:"}
{"id": "405795", "revid": "1131", "url": "https://gl.wikipedia.org/wiki?curid=405795", "title": "Aeroporto de Salt Lake City", "text": "O aeroporto internacional de Salt Lake City \u00e9 un aeroporto civil e militar estadounidense situado a 6,4 quil\u00f3metros ao oeste do centro de Salt Lake City, Utah. \u00c9 o aeroporto m\u00e1is pr\u00f3ximo para unha poboaci\u00f3n de m\u00e1is de 2,5 mill\u00f3ns de persoas e est\u00e1 a menos de 30 minutos por estrada de preto de 1,3 postos de traballo.\nO aeroporto \u00e9 o cuarto centro de conexi\u00f3ns m\u00e1is grande de Delta Air Lines, ademais de ser un centro de conexi\u00f3ns para aeroli\u00f1a de Delta Connection SkyWest Airlines, con preto de 300 sa\u00eddas di\u00e1rias. Tras Delta e Delta Connection, as compa\u00f1\u00edas con m\u00e1is presenza son Southwest Airlines, American Airlines e Alaska Airlines.\nEn 2017 24 198 697 pasaxeiros pasaron polo aeroporto de Salt Lake City, representando un incremento dun 4,5% con respecto a 2016. \u00c9 o 25\u00ba aeroporto m\u00e1is concorrido en Norteam\u00e9rica e o 85\u00ba do mundo en n\u00famero de pasaxeiros. Ese ano houbo 327 292 movementos de avi\u00f3ns, uns 900 por d\u00eda. O aeroporto \u00e9 propiedade da cidade de Salt Lake City \u00e9 est\u00e1 administrado polo seu Departamento de Aeroportos. A cidade tam\u00e9n \u00e9 propietaria e opera outros dous aeroportos pr\u00f3ximos, o aeroporto rexional South Valley e o aeroporto de Tooele Valley. "}
{"id": "405796", "revid": "89787", "url": "https://gl.wikipedia.org/wiki?curid=405796", "title": "Fausto Cercignani", "text": "Fausto Cercignani, nado en Cagliari o 21 de marzo de 1941, \u00e9 un ling\u00fcista, cr\u00edtico literario, poeta e ensa\u00edsta italiano.\nTraxectoria.\nNado de pais toscanos, Fausto Cercignani estudou en Mil\u00e1n, onde se formou en linguas e literatura estranxeiras. En 1983, despois de ensinar Historia da Lingua Inglesa e Filolox\u00eda Xerm\u00e1nica nas universidades de B\u00e9rgamo (1971-1974), Parma (1974-1975) e Pisa (1975-1983), volveu a Mil\u00e1n para continuar a s\u00faa actividade na Universidade de Mil\u00e1n.\nHistoria da lingua inglesa.\nNo campo de estudos de lingua inglesa, \u00e9 reco\u00f1ecido polas s\u00faas investigaci\u00f3ns sobre Shakespeare. Os seus artigos sobre pronuncia inglesa na \u00e9poca de Shakespeare (publicados en \"Studia Neophilologica\", \"English Studies\" e outros peri\u00f3dicos acad\u00e9micos) anticipar a s\u00faa obra principal \"Shakespeare's Works and Elizabethan pronunciation\" (Oxford, 1981), que foi citado como \u201co mellor traballo dispo\u00f1ible\u201d sobre o tema.\nFilolox\u00eda xerm\u00e1nica.\nNo campo da Filolox\u00eda Xerm\u00e1nica, Fausto Cercignani escribiu sobre a lingua protoxerm\u00e1nica, g\u00f3tica, inglesa antiga e alem\u00e1.\nCr\u00edtica literaria.\nExercita a cr\u00edtica literaria de varios autores famosos: Jens Peter Jacobsen, Georg Trakl, Georg B\u00fcchner, Arthur Schnitzler, Wolfgang Goethe, Gotthold Ephraim Lessing, Hugo von Hofmannsthal, Rainer Maria Rilke, Alban Berg, E.T.A. Hoffmann, Robert Musil, Novalis, Joseph Roth, Franz Kafka, Thomas Mann, Friedrich Schiller e Christa Wolf.\nObras de poes\u00eda.\nTodas as obras de poes\u00eda de Fausto Cercignani est\u00e1n recollidas en \"Scritture. Poesie edite e inedite\", Torino 2015.\nCercignani experimenta coa auto-traduci\u00f3n de textos literarios."}
{"id": "405797", "revid": "865", "url": "https://gl.wikipedia.org/wiki?curid=405797", "title": "Airbus A340-500", "text": ""}
{"id": "405798", "revid": "1093", "url": "https://gl.wikipedia.org/wiki?curid=405798", "title": "Ramiro P\u00e9rez Freijo", "text": ""}
{"id": "405799", "revid": "54334", "url": "https://gl.wikipedia.org/wiki?curid=405799", "title": "A historia de Genji", "text": ""}
{"id": "405801", "revid": "5863", "url": "https://gl.wikipedia.org/wiki?curid=405801", "title": "Xan Antonio Saco e Arce", "text": ""}
{"id": "405802", "revid": "5863", "url": "https://gl.wikipedia.org/wiki?curid=405802", "title": "Xo\u00e1n Antonio Saco e Arce", "text": ""}
{"id": "405804", "revid": "111586", "url": "https://gl.wikipedia.org/wiki?curid=405804", "title": "Ragnar Lodbrok", "text": "Ragnar Lodbrok (n\u00f3rdico antigo: Ragnarr Lo\u00f0br\u00f3k Sigurdsson, nado antes de ca. 755 e finado ca. 865, foi un rei lendario de Suecia e Dinamarca que reinou no s\u00e9culo IX (ca. 840). Segundo o cronista dan\u00e9s Saxo Grammaticus, Ragnar pertenc\u00eda \u00e1 li\u00f1a real da casa dos \"Ynglingas\". A\u00ed, xunto \u00e1s sagas islandesas, consid\u00e9rano fillo de Sigurd Hring, rei de Suecia e conquistador de Dinamarca, e a s\u00faa consorte Alfhild Gandolfsdatter (n. 710), filla de Gandalf Alfgeirsson. Non hai acordo sobre cal era a capital dos seus dominios, nin en que pa\u00eds resid\u00eda normalmente.\nA pesar de aparecer como un heroe local, non hai moitas biograf\u00edas s\u00faas, apenas se poden achar algunhas menci\u00f3ns nas sagas. A dataci\u00f3n do seu reinado \u00e9 incerta: algunhas fontes sit\u00faano entre 750 e 794, outras de 860 a 865 e outras m\u00e1is prob\u00e1beis entre 835 e a s\u00faa morte en 865. Tampouco se sabe se foi reco\u00f1ecido como rei durante todo ese tempo.\nTraxectoria.\nRagnar era pag\u00e1n devoto e, de acordo \u00e1s lendas n\u00f3rdicas, pretend\u00eda ser descendente do deus Od\u00edn. Por iso non ti\u00f1a reparos en atacar \u00e1s cidades cristi\u00e1s en festas sacras (de feito prefer\u00edao, pois a sorpresa era maior e os soldados adoitaban estar no templo). Vincul\u00f3uselle en matrimonio con d\u00faas famosas guerreiras skjaldm\u00f6, Lathgertha en \"Gesta Danorum\", e a ra\u00ed\u00f1a Aslaug (Asl\u00f6g), a filla de Sigurd e Brynhildr, segundo a \"saga V\u00f6lsunga\".\nHistoricidade.\nA historicidade da vida de Ragnar, en tanto figura lendaria cuxa vida transcorreu tan s\u00f3 parcialmente en lugares e tempos cubertos polas p\u00e1xinas da historia, non \u00e9 moi clara.\nNo seu comentario \u00e1 \"Gesta Danorum\" de Saxo Grammaticus, Hilda Ellis Davidson sinala os notorios esforzos de Saxo no libro IX da \"Gesta\" por consolidar, baixo o reinado de Ragnar, diversos eventos e historias confusas, e en ocasi\u00f3ns contraditorias, das que ti\u00f1a co\u00f1ecemento. \u00c9 por iso que moitos actos atribu\u00eddos a Ragnar na \"Gesta\" poden asociarse, por medio de diversas fontes, con varias figuras diversas, algunhas das cales presentan hoxe m\u00e1is sentido en termos hist\u00f3ricos. Entre estes candidatos a configurar o Ragnar hist\u00f3rico incl\u00faese a:\nPolo momento, todos os intentos de vincular ao Ragnar lendario cun ou varios deses homes foron vans dada a dificultade de reconciliar as distintas faza\u00f1as e a s\u00faa cronolox\u00eda. Con todo, a tradici\u00f3n central ao redor dun heroe viquingo chamado Ragnar (ou os seus derivados) que levou o espanto \u00e1 Europa de mediados do s\u00e9culo IX, e que procreou varios fillos de renome, \u00e9 sorprendentemente persistente, e alg\u00fans aspectos da mesma at\u00f3panse relatados en fontes relativamente confi\u00e1beis, tales como a \"Cr\u00f3nica anglosaxoa\". De acordo a Davidson, \u00abnos \u00faltimos anos alg\u00fans acad\u00e9micos aceptaron polo menos a \u00faltima parte da historia de Ragnar como baseada en feitos hist\u00f3ricos\u00bb[5]. Katherine Holman, doutra banda, conclu\u00edu que \u00aba\u00ednda que os seus fillos son figuras hist\u00f3ricas, non hai evidencia algunha de que Ragnar existise; parece tratarse dunha am\u00e1lgama de distintas figuras hist\u00f3ricas e unha viva invenci\u00f3n literaria\u00bb[4].\nIncursi\u00f3ns.\nPasou boa parte da s\u00faa vida en expedici\u00f3ns viquingas arrasando cidades da Europa cristi\u00e1 e adoitaba aceptar o pago dun rescate ou tributo (\"danegeld\") para deixar en paz os pobos atacados e abandonar as s\u00faas terras.\nB\u00e1ltico.\nSaxo Grammaticus na s\u00faa \"Gesta Danorum\" cita d\u00faas importantes incursi\u00f3ns a principios da d\u00e9cada de 840 de Ragnar no mar B\u00e1ltico, o primeiro contra os dominios dos semigalianos que Saxo denomina \"\u00abhellespontianos\u00bb\", e o segundo contra curonios e sambianos. Tras vencer aos semigalianos, de regreso a Dinamarca, atacou as costas de Sambia e o reino dos curonios forzando aos seus habitantes a reco\u00f1ecelo como conquistador para evitar a devastaci\u00f3n.\nFrancia.\nAproximadamente en 845, era xa un dos maiores caudillos viquingos, preocupado pola falta de ocupaci\u00f3n dos seus fillos. Tem\u00eda que os homes de armas do seu reino, sen inimigos, cometesen algunha estupidez que fose contraproducente para o seu reinado. Por iso lanzou unha ofensiva con 120 barcos e 5000 homes contra o reino de Francia. Probabelmente desembarcou no estuario do Sena e arrasou a parte occidental do Imperio franco.\nUn hist\u00f3rico Ragnar Lodbrok aparece como \"jarl\" da corte de Horik I (814-854) de Dinamarca, participou no asedio de Par\u00eds o 28 de marzo de 845. Carlos II o Calvo, neto de Carlomagno, tivo que pagar pola cidade un \"danegeld\" (tributo) de 7.000 libras de ouro e prata para evitar a pillaxe.\nEste acordo non lle impediu atacar outras partes de Francia, sendo ardua a tarefa de expulsalo.\nInglaterra.\nTras Francia, as illas brit\u00e1nicas atraeron a s\u00faa atenci\u00f3n. En 865, desembarcou en Northumbria, na costa nord\u00e9s de Inglaterra, onde foi derrotado por \u00c6lle de Northumbria. Foi atrapado polo rei dos anglos, e executado de maneira horr\u00edbel, guindado a un pozo de serpes velenosas. As s\u00faas \u00faltimas palabras foron que os seus \"cachorros\" o hab\u00edan vingar. Estes eran os seus fillos Bj\u00f6rn, Ivar, Halfdan e Ubbe.\nHerdanza.\nDa s\u00faa relaci\u00f3n con diversas mulleres imp\u00fataselle a paternidade de varios fillos segundo as sagas n\u00f3rdicas:\nNa ficci\u00f3n.\nAparece como protagonista principal na serie \"Vikings\", interpretado polo actor Travis Fimmel.\nAparece, como personaxe secundario, no c\u00f3mic \"El Capit\u00e1n Trueno\", como pai de Sigrid.\nAparece na pel\u00edcula de 1958 \"The Vikings\", interpretado polo actor Ernest Borgnine."}
{"id": "405807", "revid": "23204", "url": "https://gl.wikipedia.org/wiki?curid=405807", "title": "Margaret Hamilton (cient\u00edfica)", "text": "Margaret Hamilton, nada en Paoli, Indiana o 17 de agosto de 1936, \u00e9 unha cient\u00edfica, matem\u00e1tica e enxe\u00f1eira de software.\nTraxectoria.\nEstudou matem\u00e1ticas no Earlham College e tras graduarse mudouse a Massachusetts na procura de obter un posgrao. No seu lugar comezou a traballar como desenvolvedora de software no Instituto de Tecnolox\u00eda de Massachusetts. Comezou traballando na programaci\u00f3n de programas meteorol\u00f3xicos para a predici\u00f3n do tempo. \nDurante a carreira espacial da guerra fr\u00eda entre os Estados Unidos e Rusia, Margarett converteuse na cabeza do equipo de programaci\u00f3n da NASA para a misi\u00f3n de levar o home \u00e1 L\u00faa. Conseguiu xunto cos seus compa\u00f1eiros crear un software v\u00e1lido para unha viaxe de ida e volta \u00e1 l\u00faa. A maiores Hamilton inventou un programa que lle permit\u00eda ao ordenador dar prioridade e refugar tarefas innecesarias, o cal salvou os dous astronautas que \u00edan a bordo, Neil Armstrong e Buzz Aldrin, de colidir ao chegar ao sat\u00e9lite.\nHamilton recibiu o premio \u00e1 Medalla Presidencial de Liberdade en 2016 de man de Barack Obama, e fundou Hamilton Tecnologies, a s\u00faa propia compa\u00f1\u00eda de programaci\u00f3n de software."}
{"id": "405808", "revid": "27155", "url": "https://gl.wikipedia.org/wiki?curid=405808", "title": "Grande oxixenaci\u00f3n", "text": ""}
{"id": "405815", "revid": "85894", "url": "https://gl.wikipedia.org/wiki?curid=405815", "title": "Marmanc\u00f3n, Marmanc\u00f3n, Ferrol", "text": "Marmanc\u00f3n \u00e9 un lugar da parroquia de Marmanc\u00f3n no concello de Ferrol na provincia da Coru\u00f1a. Ti\u00f1a 84 habitantes no ano 2018 segundo datos do Instituto Nacional de Estad\u00edstica dos cales eran 37 homes e 47 mulleres, o que sup\u00f3n unha dimunuci\u00f3n con relaci\u00f3n ao ano 2004 cando ti\u00f1a 248 habitantes."}
{"id": "405816", "revid": "1093", "url": "https://gl.wikipedia.org/wiki?curid=405816", "title": "Faustino Rey Romero", "text": ""}
{"id": "405817", "revid": "98629", "url": "https://gl.wikipedia.org/wiki?curid=405817", "title": "Mother!", "text": "Mother! (estilizado como mother!) \u00e9 un filme estadounidense de 2017 dirixido por Darren Aronofsky. Est\u00e1 protagonizado por Jennifer Lawrence, Javier Bardem, Ed Harris e Michelle Pfeiffer. Conta a historia dunha muller nova cuxa vida nunha casa de campo \u00f3 car\u00f3n do seu home \u00e9 interrompida pola chegada dunha misteriosa parella. \n\"Mother!\" foi escollido para competir polo Le\u00f3n de Ouro no Festival Internacional de Cine de Venecia, e estreouse o 5 de setembro de 2017. Foi estreado nos Estados Unidos o 15 de setembro de 2017 por Paramount Pictures, e recadou $44,5 mill\u00f3ns en todo o mundo. Malia que foi recibido con boas cr\u00edticas, as s\u00faas alegor\u00edas b\u00edblicas e a representaci\u00f3n da violencia xeraron moita controversia."}
{"id": "405819", "revid": "1131", "url": "https://gl.wikipedia.org/wiki?curid=405819", "title": "Aeroporto Juan Santamar\u00eda", "text": "O aeroporto internacional Juan Santamar\u00eda \u00e9 o principal aeroporto que serve a San Xos\u00e9, a capital de Costa Rica. Est\u00e1 situado na cidade de Alajuela, a 20 quil\u00f3metros ao oeste do centro de San Xos\u00e9. Foi bautizado na honra do heroe nacional do pa\u00eds Juan Santamar\u00eda, un tamborileiro que morreu en 1985 defendendo Costa Rica contra forzas lideradas polo filibusteiro estadounidense William Walker.\nO aeroporto \u00e9 un centro de conexi\u00f3ns para as aeroli\u00f1as locais Nature Air e Sansa Airlines, e unha cidade focal para Copa Airlines e Avianca. Foi a \u00fanica porta de entrada internacional do pa\u00eds durante moitos anos, pero a d\u00eda de hoxe tam\u00e9n hai un aeroporto internacional en Liberia. \u00c1mbolos dous aeroporto te\u00f1en voos directos a Norteam\u00e9rica, Centroam\u00e9rica e Europa, coa diferenza que o Juan Santamar\u00eda ten tam\u00e9n voos cara Suram\u00e9rica e O Caribe.\nO aeroporto Juan Santamar\u00eda chegou a ser o aeroporto m\u00e1is concorrido de Centroam\u00e9rica, pero a d\u00eda de hoxe \u00b4\u00e9 o segundo tras o aeroporto internacional de Tocumen en Panam\u00e1. No ano 2016 usaron as s\u00faas instalaci\u00f3ns un total de 4 595 355 pasaxeros."}
{"id": "405823", "revid": "98629", "url": "https://gl.wikipedia.org/wiki?curid=405823", "title": "Xoloitzcuintle", "text": "O xoloitzcuintle \u00e9 unha raza de\u00a0can\u00a0practicamente sen pelo con media de vida entre 12-14 anos. \u00c9 orixinario de M\u00e9xico; \u00e9 presentado en tama\u00f1o \"toy\", \"estand\u00e1r\" e \"mediano.\" Co\u00f1\u00e9ceselle polo seu endemismo nese pa\u00eds e a s\u00faa estreita relaci\u00f3n coa cultura mexica.\nExiste outra variedade con pelo. Os cans que nacen con pelo seguen sendo xoloitzcuintles puros, e ao cruzar a estes cun sen pelo, tam\u00e9n te\u00f1en cr\u00edas sen pelo. Nunha camada poden nacer cachorros das d\u00faas variedades. As d\u00faas clasificaci\u00f3ns maiores salientan como cans gardi\u00e1ns, a versi\u00f3n miniatura como can de compa\u00f1\u00eda.\nO 12 de agosto de 2016, o xefe de goberno Miguel \u00c1ngel Mancera declarou ao can xoloitzcuintle como \"\u00abpatrimonio cultural e s\u00edmbolo\u00bb\" da Cidade de M\u00e9xico.\nEtimolox\u00eda.\nA palabra \"xoloitzcuintle\" leva varios significados, un deles \u00e9 que prov\u00e9n do n\u00e1huatl: X\u00f3lotl = deus do ocaso e xemelgo de Quetzalc\u00f3atl, e itzcuintli = can, \"Can de X\u00f3lotl\". Outros autores descifran que X\u00f3lotl \u00e9 o deus mexica da vida e a morte, que comunmente era asociado con figuras monstruosas. O xoloitzcuintle tam\u00e9n se co\u00f1ece co nome \"can pel\u00f3n mexicano\" ou \"can azteca\"."}
{"id": "405824", "revid": "23204", "url": "https://gl.wikipedia.org/wiki?curid=405824", "title": "Xoloitzcuintli", "text": ""}
{"id": "405825", "revid": "23204", "url": "https://gl.wikipedia.org/wiki?curid=405825", "title": "Alebrije", "text": "O alebrije \u00e9 un tipo de artesan\u00eda orixinaria de M\u00e9xico. Tr\u00e1tase de artesan\u00edas fabricadas coa t\u00e9cnica da cartoner\u00eda, que se pintan con cores alegres e vibrantes. Os primeiros alebrijes, xunto co uso do termo, foron creados por Pedro Linares.\nOs alebrijes son seres imaxinarios conformados por elementos fison\u00f3micos de animais diferentes, unha combinaci\u00f3n de varios animais, non s\u00f3 fant\u00e1sticos sen\u00f3n tam\u00e9n reais. A cartoner\u00eda, unha t\u00e9cnica utilizada en M\u00e9xico para a elaboraci\u00f3n de pi\u00f1atas, consiste na modelaxe do papel, polo regular papel de xornal, con cart\u00f3n. Na t\u00e9cnica empregada para os alebrijes \u00fasase unha estrutura de arame ou de carrizo sobre a que se procede \u00e1 modelaxe con papel e cart\u00f3n e por \u00faltimo real\u00edzase o acabado con diversas t\u00e9cnicas de pintura dos alebrijes.\nAlebrijes en Oaxaca.\nNa rexi\u00f3n de Oaxaca son populares os alebrijes tallados en madeira de copal. A elaboraci\u00f3n destas artesan\u00edas \u00e9 a base da econom\u00eda dos poboados de San Mart\u00edn Tilcajete e San Antonio Arrazola, onde numerosas familias traballan na talla de figuras que logo colorean con pintura vin\u00edlica e comercializan nas prazas, mercados e obradoiros da rexi\u00f3n.\nO alebrije de Oaxaca \u00e9 unha combinaci\u00f3n da tradici\u00f3n de talla de madeira da rexi\u00f3n e a t\u00e9cnica creada por Linares. Esta artesan\u00eda introduciuse na zona de Oaxaca na d\u00e9cada de 1980 grazas \u00e1 realizaci\u00f3n dun taller de demostraci\u00f3n levado a cabo nos Estados Unidos. Devandito taller foi organizado por Judith Bronowski e contou coa participaci\u00f3n de Manuel Jim\u00e9nez Ram\u00edrez e a artes\u00e1 t\u00e9xtil Mar\u00eda Sabina, \u00e1mbolos dous orixinarios de Oaxaca. A adaptaci\u00f3n do alebrije foi perfeccionada por Manuel Jim\u00e9nez Ram\u00edrez, ori\u00fando de San Antonio Arrazola. Os dese\u00f1os de Linares adapt\u00e1ronse \u00e1 t\u00e9cnica de tallado de madeira de copal, pois esta t\u00e9cnica era a dominada polos artes\u00e1ns da rexi\u00f3n oaxaque\u00f1a."}
{"id": "405826", "revid": "6939", "url": "https://gl.wikipedia.org/wiki?curid=405826", "title": "Lathgertha", "text": "Ladgerda ou Lathgertha foi unha skjaldm\u00f6, semilendaria guerreira viquinga de Dinamarca, que segundo algunhas fontes e sagas n\u00f3rdicas era unha das esposas do lendario caudillo Ragnar Lodbrok.\nA lenda.\nSegundo \"Xesta Danorum\", de Saxo Grammaticus, era unha guerreira e reco\u00f1ecida valquiria, esposa de Ragnar Lodbrok. A s\u00faa carreira b\u00e9lica in\u00edciase cando Frodo, un caudillo tribal dos suiones, invadiu Noruega e matou un \"jarl\" cara ao ano 840. Frodo anunciou que as mulleres da familia do \"jarl\" deb\u00edan formar parte dun bordel. Ragnar Lodbrok foi batallar contra Frodo co seu ex\u00e9rcito; moitas mulleres atavi\u00e1ronse como homes e escaparon cara ao campamento de Ragnar para evitar a humillaci\u00f3n; algunhas situ\u00e1ronse para loitar xunto aos homes.\nRagnar Lodbrok.\nLathgertha uniuse \u00e1s forzas de Ragnar para loitar en combate, deixando unha grande impresi\u00f3n no caudillo viquingo:\nImpresionado polo seu valor, Ragnar cortexouna. Lathgertha finxiu interese pero cando Ragnar foi a pedir a s\u00faa man, atopouse cun oso e un gran can protexendo a morada. Ragnar matou o oso coa s\u00faa lanza e deixou ao can ferido de morte, e as\u00ed ga\u00f1ou a man de Lathgertha. Ningunha fonte aclara se ambos tiveron descendencia, a\u00ednda que Ragnar tivo polo menos sete fillos.\nDivorcio e alianza militar.\nTras o seu regreso de Dinamarca, onde loitara nunha guerra civil, Ragnar estaba molesto tras loitar contra bestas e divorciouse de Lathgertha, buscando o favor dunha nova princesa sueca, Thora. Ragnar viaxou a Suecia para conseguir a man do seu novo amor, que conseguiu tras algunhas aventuras, pero ao seu regreso a Dinamarca seguiron as disputas da guerra civil. Ragnar non ti\u00f1a apoios suficientes e buscou alianzas en Vestfold e Angeln. Aparentemente, Lathgertha a\u00ednda manti\u00f1a certa debilidade por Ragnar, e foi a Dinamarca na s\u00faa axuda, acompa\u00f1ada do seu novo marido e fillo, cunha frota de 120 naves:\nA co\u00f1ecida como batalla de Laneus foi moi dura. No apoxeo da batalla, Siward, un dos fillos de Ragnar foi ferido e caeu en combate, provocando o desconcerto entre as s\u00faas filas. Nese momento clave, Lathgertha atacou, perseguindo e axexando o inimigo.\nTras o seu regreso a Noruega, enfrontouse ao marido e matouno cunha lanza que gardaba entre as s\u00faas pezas, usurpando o seu poder como \"jarl\", segundo \"Xesta Danorum\":"}
{"id": "405828", "revid": "624", "url": "https://gl.wikipedia.org/wiki?curid=405828", "title": "Ladgerda", "text": ""}
{"id": "405830", "revid": "23204", "url": "https://gl.wikipedia.org/wiki?curid=405830", "title": "Pilar D\u2019Ocon Navaza", "text": "Pilar D\u2019Ocon Navaza, nada en Betanzos o 1 de febreiro de 1957, \u00e9 unha catedr\u00e1tica galega de farmacolox\u00eda da Universidade de Valencia.\nTraxectoria.\n\u00c9 doutora en Farmacia pola Universidade de Valencia, catedr\u00e1tica de farmacolox\u00eda e directora do mestrado \u201cInvestigaci\u00f3n e Uso Racional do Medicamento\u201d (2006-presente) integrado no programa de doutoramento de biomedicina e farmacia con menci\u00f3n de calidade. \nFoi secretaria (1987-1988) e vicedecana (1988-1990) da Facultade de Farmacia da Universidade de Valencia, membro da Comisi\u00f3n de Investigaci\u00f3n (1986-1991, 2001-2003) e da Comisi\u00f3n T\u00e9cnica de elaboraci\u00f3n dos novos Plans de Estudos da mesma universidade (1991-1993). Tam\u00e9n formou parte de diversas comisi\u00f3ns do Departamento de Farmacolox\u00eda e pertence \u00e1 Xunta de Centro desta facultade.\nVida persoal.\n\u00c9 irm\u00e1 do farmac\u00e9utico Joaqu\u00edn Javier, da bioqu\u00edmica Mar\u00eda del Carmen e da directora da Fundaci\u00f3n Bancaria Caja de Ahorros de Asturias Mar\u00eda Inmaculada d'Oc\u00f3n Navaza."}
{"id": "405831", "revid": "89787", "url": "https://gl.wikipedia.org/wiki?curid=405831", "title": "Teresa Losada", "text": "Teresa Losada Campo, nada en\u00a0Lugo\u00a0en\u00a01943\u00a0e finada en\u00a0Sant Vicen\u00e7 dels Horts\u00a0o\u00a025 de agosto de 2013,\u00a0foi unha relixiosa e fil\u00f3loga\u00a0galega.\nTraxectoria.\nDoutorada en Filolox\u00eda sem\u00edtica na Universidade de Barcelona, despois ingresou na orde franciscana, \"Misioneira de Mar\u00eda\", sendo co\u00f1ecida como \u00aba monxa dos inmigrantes\u00bb. En 1974, fundou B\"ayt Al-Thaqa\"fa (Casa da Cultura), unha asociaci\u00f3n referente no di\u00e1logo entre o cristianismo e o islam, con s\u00e9 en Barcelona e en Sant Vicen\u00e7 dels Horts. A entidade, formada por 60 voluntarios e 20 profesionais, moitos deles irm\u00e1ns e irm\u00e1s franciscanos, axuda cada ano a m\u00e1is de 4.000 inmigrantes \u00e1rabes residentes na comunidade aut\u00f3noma de Catalu\u00f1a e consegue a inserci\u00f3n social dos mesmos sen que por iso perdan as s\u00faas ra\u00edces, tradici\u00f3ns e co\u00f1ecementos da s\u00faa cultura. A entidade organiza actividades para a alfabetizaci\u00f3n dos inmigrantes, tanto en catal\u00e1n como en castel\u00e1n, cursos de promoci\u00f3n da muller e de formaci\u00f3n profesional, as\u00ed como actividades de apoio \u00e1 lingua e \u00e1 cultura \u00e1rabe dirixidas \u00f3s menores.\nEn 2000, Teresa Losada foi nomeada consultora do Consello Pontificio para o Di\u00e1logo Interrelixioso para as relaci\u00f3ns cos musulm\u00e1ns e en 2002 foi galardoada co Premio Cruz de San Jordi. A Generalitat de Catalu\u00f1a tam\u00e9n lle outorgou en 2012 o Memorial Cassi\u00e0 Just en reco\u00f1ecemento \u00e1 s\u00faa traxectoria."}
{"id": "405832", "revid": "23204", "url": "https://gl.wikipedia.org/wiki?curid=405832", "title": "Teresa Losada Campo", "text": ""}
{"id": "405835", "revid": "56817", "url": "https://gl.wikipedia.org/wiki?curid=405835", "title": "Eva Isanta", "text": "Eva Mar\u00eda Isanta Foncuberta, nada en\u00a0Ceuta\u00a0o\u00a019 de xu\u00f1o de 1971,\u00a0\u00e9 unha actriz espa\u00f1ola co\u00f1ecida por interpretar, entre outras, a Bea na serie de televisi\u00f3n \"Aqu\u00ed no hay quien viva\" e a Maite Figueroa en \"La que se avecina\".\nTraxectoria.\nSendo moi pequena os seus pais traslad\u00e1ronse \u00e1 localidade de Xetafe, en Madrid. Realizou os seus primeiros estudos no colexio San Jos\u00e9 Nazareno de Xetafe. Os seus primeiros pasos no mundo da interpretaci\u00f3n foron con 15 anos na compa\u00f1\u00eda \u00c1tico Teatro en Xetafe baixo a direcci\u00f3n de Eusebio Luna. Logo de recibir un premio nun certame, decidiu que quer\u00eda estudar Arte Dram\u00e1tica. Compaxinou os estudos de Imaxe e Son coa interpretaci\u00f3n na Escola de Cristina Rota.\nFilmograf\u00eda.\nOutros: \"Mario\", de IRTVE; \"Palabras\", de Rosa Arroyo."}
{"id": "405836", "revid": "12452", "url": "https://gl.wikipedia.org/wiki?curid=405836", "title": "Irineo de Li\u00f3n", "text": ""}
{"id": "405838", "revid": "12452", "url": "https://gl.wikipedia.org/wiki?curid=405838", "title": "Ireneo de Lyon", "text": ""}
{"id": "405839", "revid": "89787", "url": "https://gl.wikipedia.org/wiki?curid=405839", "title": "O coelli\u00f1o branco", "text": "O coelli\u00f1o branco \u00e9 un \u00e1lbum ilustrado por \u00d3scar Vill\u00e1n e adaptado por Xos\u00e9 Ballesteros a partir dun conto popular portugu\u00e9s. Foi publicado pola editorial Kalandraka en 1998, e galardoado, en Espa\u00f1a, co Premio Nacional de Ilustraci\u00f3n no ano 1999 e en 2010 co Premio \"Un libro per L\u2018Ambiente\". A obra ten traduci\u00f3ns en portugu\u00e9s, ingl\u00e9s, \u00e9uscaro, catal\u00e1n, castel\u00e1n e italiano.\nA terceira edici\u00f3n, do ano 2006, ten un formato cadrado (22\u00d722 cm),32 p\u00e1xinas e unha encadenaci\u00f3n en carton\u00e9. Tanto a cuberta como a contracuberta te\u00f1en un fondo fucsia, onde, por un lado, aparece o protagonista da obra: o coelli\u00f1o branco e, pola contra, o debuxo da formiga. Na garda dianteira, sobre un fondo morado, aparecen na parte superior as grandes orellas entrelazadas do coelli\u00f1o e, na garda traseira, aparecen na parte inferior, as pati\u00f1as da formiga. \nFoi inclu\u00edda en diversos programas nacionais de lectura, como o SEP de M\u00e9xico, o Plan Nacional Lectura de Portugal e o Programa \"Nati per leggere\" en Italia. \nTrama.\nA historia trata dun coelli\u00f1o que, tras ir buscar coles \u00e1 s\u00faa horta para facer un caldi\u00f1o, cando volve \u00e1 casa, encontra a Cabra Cabresa, unha cabra moi grande que non o deixa entrar, quen lle di \u201c- Eu son a Cabra Cabresa, e se non marchas, s\u00e1ltoche por riba da cabeza-\u201d. Nese momento, o coelli\u00f1o emprende a s\u00faa aventura na procura de algu\u00e9n que o axude; polo cami\u00f1o, vai encontrando diferentes animais, pero ning\u00fan se atreve a facelo. Finalmente, at\u00f3pase cunha formiga do m\u00e1is valorosa que logra que a cabra fuxa e deixe o coelli\u00f1o tranquilo."}
{"id": "405842", "revid": "624", "url": "https://gl.wikipedia.org/wiki?curid=405842", "title": "Ciclo tebano", "text": "Denom\u00ednase ciclo tebano (\"\u0398\u03b7\u03b2\u03b1\u03ca\u03ba\u1f78\u03c2 \u039a\u03cd\u03ba\u03bb\u03bf\u03c2\" \"Th\u0113baik\u00f3s k\u00fdklos\") ao conxunto de poemas que, datados na \u00e9poca Arcaica de Grecia (os tres poemas ad\u00f3itanse datar entre os s\u00e9culos -VIII e -VII), narraban a sucesi\u00f3n dos acontecementos ocorridos na lenda que ten como eixo central o personaxe de Edipo e a posterior guerra entre tebanos e arxivos.\nOs poemas que comprend\u00edan este ciclo son tres: Edipodia (\"\u039f\u1f30\u03b4\u03b9\u03c0\u03cc\u03b4\u03b5\u03b9\u03b1\" \"Oidip\u00f3deia\"), Tebaida (\"\u0398\u03b7\u03b2\u03b1\u0390\u03c2 Theba\u00eds\") e Ep\u00edgonos (\u1f18\u03c0\u03af\u03b3\u03bf\u03bd\u03bf\u03b9 \"Ep\u00edgonoi\"). Disc\u00fatese se outro poema perdido chamado Alcme\u00f3nida (\"\u1f08\u03bb\u03ba\u03bc\u03b1\u03b9\u03c9\u03bd\u03af\u03b4\u03b1\" \"Alkmai\u014dn\u00edda\") debe ser inclu\u00eddo no ciclo ou non. \nNing\u00fan destes poemas se conservou, e deles s\u00f3 se co\u00f1ecen uns poucos fragmentos, a partir dos cales pode facerse unha aproximaci\u00f3n ao esquema b\u00e1sico coa axuda doutros poemas paralelos ou posteriores e das traxedias da \u00e9poca Cl\u00e1sica. \nAs traxedias cuxos argumentos est\u00e1n baseados no ciclo tebano son:\n\"Edipodia\".\nSegundo a \"t\u00e1bula borgiana\", a \"Edipodia\" (\"\u039f\u1f30\u03b4\u03b9\u03c0\u03cc\u03b4\u03b5\u03b9\u03b1\") ti\u00f1a 6600 versos e o seu autor foi Cinet\u00f3n de Esparta.\nNeala Edipo aparece como abandonado cando era neno polos seus pais Laio (fillo de L\u00e1bdaco e rei de Tebas) e Epicasta (Iocasta na tradici\u00f3n posterior) por motivos que non est\u00e1n claros, pero sobreviviu e foi atopado, acollido e criado por P\u00f3libo e Peribea, reis de Corinto, coma se fose o seu propio fillo.\nPosibelmente continuase contando como, anos despois, Laio se namora do mozo Crisipo, fillo de P\u00e9lope, o rapta e o viola. Crisipo, por vergo\u00f1a, suic\u00eddase. Con todo, alg\u00fans estudosos cren que o rapto de Crisipo por Laio \u00e9 unha innovaci\u00f3n de Eur\u00edpides e por tanto non deb\u00eda aparecer na \"Edipodia\".\nEnt\u00f3n Hera, chea de carraxe, env\u00eda a Tebas \u00e1 Esfinxe, un monstro, e o adivi\u00f1o Tiresias aconsella a Laio que faga sacrificios para aplacar a c\u00f3lera dos deuses pero el prefire ir consultar o or\u00e1culo. \nLaio parte a consultar co or\u00e1culo pero nunha encrucillada do cami\u00f1o \u00e9 morto por Edipo (quen ignoraba que se trataba do seu pai) nun incidente.\nEdipo logo chega a Tebas e derrota \u00e1 Esfinxe e como premio os tebanos (ou ben Creonte, o irm\u00e1n de Epicasta) o elixen rei, casando para iso coa vi\u00fava de Laio, \u00e9 dicir, Epicasta (a propia nai de Edipo, a\u00ednda que el o ignoraba).\nTras descubrir que se producira un incesto, Epicasta suic\u00eddase tras maldicir ao seu fillo.\nEdipo segue reinando en Tebas e casa novamente, esta vez con Eurigania e tivo catro fillos: Eteocles, Polinices, Ant\u00edgona e Ismene.\nEdipo morre en Tebas (a diferenza da tradici\u00f3n posterior, que o fac\u00eda morrer en Colono).\n\"Tebaida\".\nSegundo a \"t\u00e1bula borgiana\", o autor da \"Tebaida\" (\"\u0398\u03b7\u03b2\u03b1\u0390\u03c2\") era da cidade de Mileto; pero non se conservou o seu nome.\nConta a obra que a orixe da guerra na que os soldados de Argos cercaron Tebas foi varias maldici\u00f3ns que lanzou Edipo contra os seus fillos Eteocles e Polinices: a primeira, por lembrarlle Polinices a Edipo o parricidio que cometera; e a segunda, por un motivo que non est\u00e1 claro. Primeiro, Edipo mald\u00edxoos cunha guerra fratricida; e a segunda maldici\u00f3n consistiu en que se matar\u00edan o un ao outro. \nEteocles e Polinices deciden gobernar Tebas un ano cada un pero ao transcorrer o primeiro ano Eteocles non quere ceder a quenda a Polinices e dest\u00e9rrao. \nPolinices chega a Argos, e ten al\u00ed unha disputa con Tideo, que fora exiliado de Calid\u00f3n, pero Adrasto, rei de Argos, sep\u00e1raos, c\u00e1saos coas s\u00faas fillas e prom\u00e9telles axudalos a recuperar os seus reinos.\nEmprenden a guerra contra Tebas, a\u00ednda que Anfiarao, o adivi\u00f1o, prevendo o desastre, non quere ir \u00e1 loita. Con todo finalmente acode \u00e1 guerra incitado pola s\u00faa esposa Er\u00edfila, a cal fora previamente subornada co colar de Harmon\u00eda.\nAs\u00ed que se produce o sitio de Tebas pero morren todos os capit\u00e1ns das tropas arxivas en diversas circunstancias excepto Adrasto, que sobrevive e foxe no seu cabalo Ari\u00f3n. Polinices e Eteocles danse morte o un ao outro.\nO poeta latino Estacio compuxo un poema chamado \"Tebaida\" cun argumento baseado no hom\u00f3nimo deste ciclo.\n\"Ep\u00edgonos\".\nSegundo un escolio a Arist\u00f3fanes, o autor da obra chamada \"Ep\u00edgonos\" (\"\u1f18\u03c0\u03af\u03b3\u03bf\u03bd\u03bf\u03b9\") foi Ant\u00edmaco de Teos.\nC\u00f3ntase unha nova expedici\u00f3n organizada por Argos, capitaneada esta vez polos fillos dos capit\u00e1ns da primeira expedici\u00f3n, xunto con Adrasto, contra Tebas, gobernada por Laodamante, o fillo de Eteocles.\nNesa ocasi\u00f3n, os arxivos derrotaron aos tebanos.\nProbabelmente narrar\u00edase tam\u00e9n a morte do adivi\u00f1o tebano Tiresias.\nHistoricidade do Ciclo tebano.\nA posibilidade destas guerras tebanas descritas pola tradici\u00f3n te\u00f1an un transfundo hist\u00f3rico foi motivo de debate. Respecto diso argumentouse a non historicidade da segunda expedici\u00f3n, cuxo prop\u00f3sito consistir\u00eda en enlazar a primeira expedici\u00f3n coa guerra de Troia. Con todo, a arqueolox\u00eda parece apoiar que a primeira destruci\u00f3n da cidadela de Tebas en \u00e9poca mic\u00e9nica foi causada por un enfrontamento b\u00e9lico e \u00e9 pos\u00edbel que a lenda conserve un recordo do mesmo. Por outra banda, a arqueolox\u00eda constatou a importancia de Tebas como sede do palacio dun reino mic\u00e9nico e contaba con murallas defensivas de at\u00e9 cinco metros de altura. O que non se puido confirmar \u00e9 a existencia das sete portas. Por outra banda, hai nomes dos personaxes da lenda, como o de Iocasta ou o de Eteocles, que te\u00f1en unha orixe mic\u00e9nica mentres outros, como o de L\u00e1bdaco, se orixinaron nunha \u00e9poca posterior. O or\u00e1culo de Delfos tam\u00e9n debeu agregarse \u00e1 lenda nun momento hist\u00f3rico posterior."}
{"id": "405863", "revid": "1093", "url": "https://gl.wikipedia.org/wiki?curid=405863", "title": "Ant\u00f3n Varela Cachaza", "text": "Ant\u00f3n Varela Cachaza, chamado Tonecho Varela, nado en Canido (Ferrol) en 1955 e finado en Ferrol o 25 de xullo de 2017, foi un gaiteiro e luthier galego.\nTraxectoria.\nComo int\u00e9rprete comezou na percusi\u00f3n, tanxendo tambor e bombo, e despois, nos anos setenta, moveuse aos instrumentos de vento, e especialmente a gaita, que ser\u00edan os que lle deron sona. Iniciouse tocando no cuarteto tradicional Follas Novas, e despois pasou para Os Raparigos, outro cuarteto tradicional con base en Ferrol. M\u00e1is tarde pasar\u00eda a cofundar o conxunto que tivo m\u00e1is sona dos seus, Os Cemp\u00e9s, cos que gravou alg\u00fans discos chave da m\u00fasica galega nos anos noventa. Xa cando este conxunto estaba na s\u00faa \u00faltima etapa iniciou a s\u00faa participaci\u00f3n nun grupo m\u00e1is amplo chamado Berros do Castro. Ademais de instrumentista e compositor, tam\u00e9n realizou investigaci\u00f3n sobre a historia e a representaci\u00f3n da gaita galega.\nA pesar de traballar inicialmente en Correos e posteriormente nos estaleiros de Baz\u00e1n en Ferrol, Varela deixou eses oficios para traballar como luthier. Aprendeu a finais dos oitenta o oficio de Seivane en Ribeira de Piqu\u00edn e xa en 1989 se puxo pola s\u00faa conta cun obradoiro de seu en Ferrol Vello. Fabricaba gaitas galegas e outros instrumentos de vento similares, como xerem\u00edas mallorquinas ou gaitas senabresas.\nFaleceu o 25 de xullo de 2017, por mor dun cancro.\nHonras.\nLeva o seu nome un parque de Ferrol, no barrio de Canido."}
{"id": "405864", "revid": "5863", "url": "https://gl.wikipedia.org/wiki?curid=405864", "title": "Precursores de Rosal\u00eda", "text": ""}
{"id": "405865", "revid": "5863", "url": "https://gl.wikipedia.org/wiki?curid=405865", "title": "Precursores do Rexurdimento", "text": ""}
{"id": "405866", "revid": "5863", "url": "https://gl.wikipedia.org/wiki?curid=405866", "title": "Precursor do Rexurdimento", "text": ""}
{"id": "405867", "revid": "5863", "url": "https://gl.wikipedia.org/wiki?curid=405867", "title": "Precursor do rexurdimento", "text": ""}
{"id": "405868", "revid": "5863", "url": "https://gl.wikipedia.org/wiki?curid=405868", "title": "Precursores do rexurdimento", "text": ""}
{"id": "405869", "revid": "98629", "url": "https://gl.wikipedia.org/wiki?curid=405869", "title": "Unidade de coidados intensivos", "text": "Unha unidade de coidados intensivos (UCI), unidade de vixilancia intensiva (UVI), unidade de coidados cr\u00edticos (UCC), centro de tratamento intensivo (CTI), unidade de medicina intensiva (UMI) ou unidade de terapia intensiva (UTI) \u00e9 unha instalaci\u00f3n especial dentro da \u00e1rea hospitalaria que proporciona medicina intensiva.\nOs pacientes candidatos a entrar en coidados intensivos son aqueles que te\u00f1en algunha condici\u00f3n grave de sa\u00fade que pon en risco a s\u00faa vida e que, por tanto, requiren unha monitorizaci\u00f3n constante dos seus signos vitais e outros par\u00e1metros, como o control de l\u00edquidos.\nMoitos hospitais te\u00f1en habilitadas \u00e1reas de coidados intensivos para algunhas especialidades m\u00e9dicas.\nEspecialidades contempladas.\nDependendo do volume de pacientes ingresados pode haber varias unidades de coidados intensivos especializadas en diferentes \u00e1reas da medicina, como son:\nTipos de UCI en funci\u00f3n da poboaci\u00f3n.\nSe a poboaci\u00f3n pedi\u00e1trica o xustifica, desenv\u00f3lvense:\nAs unidades de coidados intensivos poden formar parte dun medio de transporte, xa sexa en avi\u00f3ns acondicionados como hospital, helic\u00f3pteros, buques hospitalarios (usualmente integrados en corpos militares navais), ambulancias e autobuses.\nProfesionais na UCI.\nUn profesional pertencente \u00e1 unidade de coidados intensivos, denominado intensivista, ten unha especialidade \u00e1 que a atenci\u00f3n cr\u00edtica se refire, as\u00ed como os co\u00f1ecementos e habilidades necesarios para o desenvolvemento das actividades que se precisan. A regulaci\u00f3n das especialidades m\u00e9dicas e a conseguiente homologaci\u00f3n na Uni\u00f3n Europea var\u00eda co paso do tempo, co que os criterios adec\u00faanse \u00e1s necesidades e requirimentos de cada momento.\nServizos.\nSegundo a \u00faltima actualizaci\u00f3n dos est\u00e1ndares e recomendaci\u00f3ns do Ministerio de Sanidade, o servizo ampliado de coidados cr\u00edticos \u00e9 unha das evoluci\u00f3ns que se presentan en canto a servizos e unidades. Este servizo inclu\u00eduse para ofrecer un servizo m\u00e1is completo aos pacientes enfermos agudos, entre o que se incl\u00fae a resucitaci\u00f3n e o reco\u00f1ecemento da deterioraci\u00f3n da condici\u00f3n cl\u00ednica.\nNormas.\nA complexidade e gravidad das patolox\u00edas e problem\u00e1ticas dos pacientes que se encontran na necesidade de acudir \u00e1 UCI, fai que sexan imprescind\u00edbeis unha serie de normas e est\u00e1ndares para un correcto funcionamento de cada unidade. Para iso, existen d\u00faas tipolox\u00edas de normas relativas \u00e1 UCI: \nAs\u00ed, dez comunidades aut\u00f3nomas v\u00edronse obrigadas ao cumprimento da lexislaci\u00f3n vixente acorde ao RD 1277/2003, co que nalg\u00fans casos deberon de levar a cabo unha serie de modificaci\u00f3ns, mentres que as outras sete non se encontraron na necesidade de realizar ningunha modificaci\u00f3n para o cumprimento da normativa vixente.\nDereitos e garant\u00edas do paciente.\nO Ministerio de Sanidade establece uns dereitos e garant\u00edas b\u00e1sicas dos pacientes ingresados na UCI:"}
{"id": "405870", "revid": "72012", "url": "https://gl.wikipedia.org/wiki?curid=405870", "title": "Unidade de terapia intensiva", "text": ""}
{"id": "405871", "revid": "72012", "url": "https://gl.wikipedia.org/wiki?curid=405871", "title": "Unidade de vixilancia intensiva", "text": ""}
{"id": "405873", "revid": "22570", "url": "https://gl.wikipedia.org/wiki?curid=405873", "title": "UCI", "text": "As siglas UCI poden referirse \u00e1:"}
{"id": "405874", "revid": "1131", "url": "https://gl.wikipedia.org/wiki?curid=405874", "title": "UVI", "text": "As siglas UVI poden referirse \u00e1:"}
{"id": "405875", "revid": "1131", "url": "https://gl.wikipedia.org/wiki?curid=405875", "title": "Aeroporto de Rosario-Illas Malvinas", "text": "O aeroporto internacional de Rosario-Illas Malvinas , anteriormente co\u00f1ecido como aeroporto internacional de Fisherton, \u00e9 un aeroporto arxentino situado a 13 quil\u00f3metros ao oeste do centro de Rosario, unha cidade na provincia de Santa Fe. Est\u00e1 operado pola The airport covers an area of 550 ha (1,400 acres) and is operated by the Province of Santa Fe.[2][3]\nO aeroporto serve \u00e1 \u00e1rea metropolitana de Rosario e \u00e9 utilizado por Aerol\u00edneas Argentinas, Gol Transportes A\u00e9reos, Azul Linhas A\u00e9reas, Avianca Argentina, COPA, Sky Airline e LATAM Airlines. Ten voos dom\u00e9sticos cara Buenos Aires, C\u00f3rdoba, Salta, Puerto Iguaz\u00fa, San Carlos de Bariloche, El Calafate, Mar del Plata (v\u00eda Buenos Aires), Mendoza (v\u00eda C\u00f3rdoba), Santa Fe (v\u00eda Buenos Aires) e Villa Gesell (v\u00eda Buenos Aires), ademais de servizos internacionais cara S\u00e3o Paulo, Santiago de Chile, Lima, Panam\u00e1, Florianopolis, R\u00edo de Xaneiro e Punta del Este."}
{"id": "405876", "revid": "1131", "url": "https://gl.wikipedia.org/wiki?curid=405876", "title": "Universidade das Illas Virxes", "text": "A Universidade das Ilas Virxes, en ingl\u00e9s \"University of the Virgin Islands\" (UVI), \u00e9 unha universidade p\u00fablica situada nas Illas Virxes Estadounidenses.\nFundada en 1962 baixo o nome de \"College of the Virgin Islands\", e tomou o seu nome actual en 1986. Desde esta data, \u00e9 membro da Asociaci\u00f3n das Universidadess historicamente negras. \nTen dous campus, situados en Santa Cruz e en San Tom\u00e9. \nConta actualmente (curso 2017-18) con 2 132 estudantes, un 67% dos cales son mulleres e un 33% var\u00f3ns, e con m\u00e1is dun cento de profesores."}
{"id": "405880", "revid": "56817", "url": "https://gl.wikipedia.org/wiki?curid=405880", "title": "Gl\u00e1ndula ex\u00f3crina", "text": "As gl\u00e1ndulas ex\u00f3crinas son gl\u00e1ndulas que producen e segregan substancias na superficie dun epitelio ou nun conduto. Exemplos de gl\u00e1ndulas ex\u00f3crinas son as sudor\u00edparas, salivares, mamarias, ceruminosas, lacrimais, seb\u00e1ceas e mucosas. Tam\u00e9n o son aquelas que segregan ao tubo dixestivo. As gl\u00e1ndulas ex\u00f3crinas son un dos dous tipos de gl\u00e1ndulas que existen no corpo humano, o outro son as gl\u00e1ndulas end\u00f3crinas, que segregan os seus produtos directamente ao sangue. Tam\u00e9n hai gl\u00e1ndulas mixtas, como o f\u00edgado e p\u00e1ncreas son \u00e1 vez ex\u00f3crinas e end\u00f3crinas, as cales son ex\u00f3crinas porque segregan bile e zume pancre\u00e1tico ao duodeno por medio de condutos, e son end\u00f3crinas porque segregan hormonas directamente ao torrente sangu\u00edneo.\nClasificaci\u00f3ns.\nPola estrutura.\nAs gl\u00e1ndulas ex\u00f3crinas conte\u00f1en unha porci\u00f3n glandular e un conduto, cuxas estruturas poden utilizarse para clasificar a gl\u00e1ndula.\nPolo m\u00e9todo de secreci\u00f3n.\nAs gl\u00e1ndulas ex\u00f3crinas denom\u00ednanse gl\u00e1ndulas ap\u00f3crinas, hol\u00f3crinas ou mer\u00f3crinas base\u00e1ndose en como se segregan os seus produtos."}
{"id": "405881", "revid": "1131", "url": "https://gl.wikipedia.org/wiki?curid=405881", "title": "Peter Broeker", "text": "Peter Broeker nado en Hamilton (Ontario) o 15 de maio de 1929 e finado en Otava o 4 de novembro de 1980, foi un piloto de carreiras canadense.\nTraxectoria.\nParticipou nun Gran Premio de F\u00f3rmula Un, o Gran Premio dos Estados Unidos de 1963, pilotando un Stebro. Terminou s\u00e9timo, a 22 voltas do primeiro e non conseguiu puntos de campionato. Segundo o Toronto Star: \"Broeker, o primeiro canadense en competir nun campionato mundial de F\u00f3rmula Un nun auto constru\u00eddo en Canad\u00e1, acabou s\u00e9timo a pesar de estar a m\u00e1is de 80 cabalos de potencia do resto dos 21 participantes\".\nEn 1973 Broeker escribiu e publicou \"Olympic Coins: From Antiquity to the Present\". Tivo cidadan\u00eda estadounidense e canadense. \nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "405882", "revid": "54334", "url": "https://gl.wikipedia.org/wiki?curid=405882", "title": "The Lamb Who Came for Dinner", "text": "The Lamb Who Came for Dinner \u00e9 un \u00e1lbum ilustrado por Joelle Dreidemy e escrito por Steve Smallman. \nA cuberta antic\u00edpanos quen son os protagonistas (a ovelli\u00f1a e o lobo) a trav\u00e9s dunha ilustraci\u00f3n na que se deixa entrever a posible historia do conto: \u201ca ovelli\u00f1a que ven cear\u201d \u00e9 probable que se acabe convertendo na propia cea, xa que o lobo parece ollar un libro de receitas para coci\u00f1ar un estufado de ovella. Na contracuberta rec\u00f3llese unha sinopse da historia e volven aparecer os dous protagonistas, esta vez m\u00e1is agarimos. As gardas caracter\u00edzanse por un fondo de cores vermellas e a portada recolle o t\u00edtulo acompa\u00f1ado da ilustraci\u00f3n dunha mesa preparada para xantar.\nOs textos son bastante extensos, empregan unha linguaxe da vida coti\u00e1 e enriquecen os di\u00e1logos con continuas onomatopeas, as cales dist\u00ednguense por ter un tama\u00f1o de letra maior e estar en letra grosa. Tam\u00e9n acostuman a aludir a situaci\u00f3ns tenras, sobre todo a trav\u00e9s da ovella beb\u00e9 que a\u00ednda non sabe pronunciar ben, e valerse de expresi\u00f3ns retranqueiras para crear situaci\u00f3ns c\u00f3micas. Ademais, aparecen mesturados con ilustraci\u00f3ns (a maior\u00eda a dobre p\u00e1xina). As\u00ed mesmo, estas imaxes caracter\u00edzanse por ser divertidas, coloridas, tenras e, sobre todo, moi expresivas. As facianas de ambos protagonistas representan perfectamente os seus sentimentos e pensamentos. Estas ilustraci\u00f3ns acompa\u00f1an, reforzan e clarifican perfectamente o que se vai narrando.\nContido.\nO conto relata a historia dun solitario e famento lobo que est\u00e1 farto de comer sempre caldo de verduras. Inesperadamente, unha noite moi fr\u00eda, peta na s\u00faa porta unha pequena ovella que se encontra perdida no nevado bosque. O lobo, moi astuto, conv\u00eddaa a pasar a s\u00faa casa, pensando que estar\u00e1 deliciosa convertida en estufado. Antes de comezar a coci\u00f1ala trata de asegurarse de que a s\u00faa futura cea at\u00f3pese nas mellores condici\u00f3ns: coida de que non te\u00f1a fr\u00edo, fame, impo ou sono. \u00c1 par que lle ofrece todos os coidados, vaise encari\u00f1ando da pequena ovella e cando se d\u00e1 conta dos seus sentimentos p\u00eddelle que se vaia da s\u00faa casa porque el \u00e9 \u201cun lobo grande e malo\u201d e se queda vaina comer. Ao cabo dun tempo o lobo comeza a imaxinarse a pequena ovella na escuridade do bosque perdida, conxelada, devorada por outro animal... e velozmente sae a buscala. Por\u00e9n, non consegue atopala pero cando volta para a s\u00faa casa... enc\u00f3ntraa no medio do sal\u00f3n! A ovelli\u00f1a non ti\u00f1a outro sitio a onde ir e o lobo decide que se quede a vivir con el, xa que \u201cnon pode comerse a unha ovelli\u00f1a que o necesita! Poder\u00eda darlle ardor de est\u00f3mago!\u201d.\nPotencialidades.\n\u00c9 un libro que invita a dramatizar e teatralizar, xa que ao longo de toda a historia expr\u00e9sanse numerosos estados de \u00e1nimo: tristeza (\u201c\u00bfPuedo entrar, Dobo?\u201d), alegr\u00eda (\u201cHas vuelto!\u201d), sorpresa (\u201c\u00a1Santo cielo!\u201d)... Ademais, o seu car\u00e1cter repetitivo e as continuas onomatopeas permiten que os nenos/as poidan participar e adiantarse \u00e1 lectura.\nAs\u00ed mesmo, propicia a oportunidade traballar a intelixencia emocional cos m\u00e1is pequenos. Ao igual que lle acontece ao lobo, son moitas as ocasi\u00f3ns nas que rexeitamos o que sentimos porque non se encadra dentro do \u201cnormal\u201d, por iso, ser\u00eda interesante que os nenos/as se decaten da importancia de saber reco\u00f1ecer, aceptar e expresar o que sentimos.\nSobre todo, convida a traballar o concepto de amizade, reflexionando que para que d\u00faas persoas sexan amigas non \u00e9 imprescindible ser iguais (tanto en gustos como fisicamente) o \u00fanico requisito \u00e9 quererse, coidarse, respectarse mutuamente, como fan estes dous animali\u00f1os."}
{"id": "405883", "revid": "27155", "url": "https://gl.wikipedia.org/wiki?curid=405883", "title": "Ex\u00f3crino", "text": ""}
{"id": "405884", "revid": "98629", "url": "https://gl.wikipedia.org/wiki?curid=405884", "title": "Bill Brack", "text": "William Brack, nado en Toronto (Ontario) o 26 de decembro de 1935, \u00e9 un expiloto de carreiras canadense.\nTraxectoria.\nInicialmente participou nas carreiras de autom\u00f3biles a principios dos anos 1960, baixo a forma de Minis (usando un coche da compa\u00f1\u00eda) en Huntsville. Pasou a mercar o seu propio Mini.\nBrack converteuse posteriormente nun piloto de F\u00f3rmula 1 que correu para os equipos Lotus e BRM. Logo da F\u00f3rmula 1, tivo \u00e9xito no Atlantic Championship a mediados da d\u00e9cada de 1970, obtendo o campionato canadense de F\u00f3rmula Atl\u00e1ntico en tres anos consecutivos (1973, 1974, 1975) antes de retirarse das carreiras para abrir un concesionario Daimler Chrysler (Downtown Chrysler) preto da Canadian National Exhibition en Toronto. Non est\u00e1 relacionado co condutor de carreira sueco Kenny Br\u00e4ck.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "405887", "revid": "785", "url": "https://gl.wikipedia.org/wiki?curid=405887", "title": "Ces\u00e1reo Rodrigo", "text": "Ces\u00e1reo Rodrigo Rodr\u00edguez, nado en Coculina, no concello de Villadiego (provincia de Burgos) o 25 de febreiro de 1819 e finado en Ourense o 5 de xaneiro de 1895, foi un eclesi\u00e1stico espa\u00f1ol, bispo da diocese de Ourense entre 1876 e 1895.\nTraxectoria.\nEstudou no seminario de Burgos, e licenciouse na Universidade de Valladolid en 1840. Foi beneficiado en Villah\u00e1n e Villamayor de los Montes. En 1849 obtivo a c\u00e1tedra de L\u00f3xica e Metaf\u00edsica no seminario de Burgos, e en 1852 a de Lugares Teol\u00f3xicos e Instituci\u00f3ns.\nDoutorouse en Sagrada Teolox\u00eda pola Universidade de Toledo, e foi nomeado vicerreitor do Seminario, Examinador sinodal e xu\u00edz secretario da arquidiocese de Burgos. O cardeal Juan Ignacio Moreno y Maisanove nomeouno secretario e Can\u00f3nico da catedral de Burgos, cargos que ocupou at\u00e9 que en 1863 Moreno foi nomeado arcebispo da arquidiocese de Valladolid. Acompa\u00f1ou o cardeal Moreno nas s\u00faas viaxes a Roma, como secretario e como te\u00f3logo consultor, e axudouno no Concilio Vaticano Primeiro (1878). En 1862 fora nomeado camareiro do papa P\u00edo IX.\nFoi gobernador eclesi\u00e1stico. O 23 de setembro de 1875 foi preconizado no Consistorio como bispo de Ourense, consagrado na Colexiata de San Isidro de Madrid o 6 de febreiro de 1876 polo cardeal Moreno. Tomou posesi\u00f3n do cargo o d\u00eda 18 dese mes.\nDurante a s\u00faa etapa como bispo de Ourense visitou todas as parroquias da diocese e en 1893 levou a cabo unha das m\u00e1is importantes reformas parroquiais do bispado ourens\u00e1n. Tam\u00e9n promoveu a construci\u00f3n do Colexio de Santa Tareixa de Xes\u00fas, a cargo das Irm\u00e1s Carmelitas da Caridade. Amais impulsou o Seminario Conciliar de San Fernando, e impuxo diversas medidas para contrarrestar a decadencia do clero.\nDenunciou o escritor Manuel Curros Enr\u00edquez pola publicaci\u00f3n da obra \"Aires da mi\u00f1a terra\", ao considerar que varios dos poemas atentaban contra os dogmas e relixi\u00f3n cat\u00f3lica. No \"Bolet\u00edn Eclesi\u00e1stico\" do 28 de xu\u00f1o de 1880 declaraba prohibida a lectura do libro por herex\u00eda e blasfemia.\nTivo como secretario a Juan Soldevilla Romero, a quen consagrou como bispo en 1889. Escribiu diversas obras teol\u00f3xicas e pastorais. Foi Cabaleiro Gran Cruz de Isabel a Cat\u00f3lica, e Senador do Reino. En Ourense unha praza leva o seu nome."}
{"id": "405889", "revid": "1131", "url": "https://gl.wikipedia.org/wiki?curid=405889", "title": "Ces\u00e1reo Rodrigo y Rodr\u00edguez", "text": ""}
{"id": "405890", "revid": "1131", "url": "https://gl.wikipedia.org/wiki?curid=405890", "title": "Ces\u00e1reo Rodrigo Rodr\u00edguez", "text": ""}
{"id": "405894", "revid": "1131", "url": "https://gl.wikipedia.org/wiki?curid=405894", "title": "Mide", "text": "O top\u00f3nimo galego Mide pode referirse a:"}
{"id": "405895", "revid": "1131", "url": "https://gl.wikipedia.org/wiki?curid=405895", "title": "O Milladoiro", "text": ""}
{"id": "405896", "revid": "1131", "url": "https://gl.wikipedia.org/wiki?curid=405896", "title": "O Mir\u00f3n", "text": ""}
{"id": "405897", "revid": "109216", "url": "https://gl.wikipedia.org/wiki?curid=405897", "title": "Bala", "text": "O termo bala pode referirse a:\nO top\u00f3nimo Bala pode referirse a:\nComo apelido, Bala pode referirse a:"}
{"id": "405900", "revid": "12452", "url": "https://gl.wikipedia.org/wiki?curid=405900", "title": "Ireneu de Lyon", "text": ""}
{"id": "405901", "revid": "98629", "url": "https://gl.wikipedia.org/wiki?curid=405901", "title": "Kimi no Na wa.", "text": " \u00e9 un filme de animaci\u00f3n xapon\u00e9s de 2016 dirixido e escrito por Makoto Shinkai. Foi producido por Noritaka Kawaguchi e Genki Kawamura, con m\u00fasica composta por Radwimps. \"Kimi no Na wa.\" conta a historia dunha moza adolescente do Xap\u00f3n rural e un rapaz de Toquio que intercambian os seus corpos. Est\u00e1 protagonizado polas voces de Ryunosuke Kamiki, Mone Kamishiraishi, Masami Nagasawa e Etsuko Ichihara. Unha novela hom\u00f3nima escrita por Shinkai foi publicada un mes antes da estrea do filme.\n\"Kimi no Na wa.\" foi distribu\u00eddo por Toho. Estreouse na convenci\u00f3n Anime Expo 2016 dos \u00c1nxeles o 3 de xullo de 2016, e no Xap\u00f3n o 26 de agosto de 2016. Recibiu a aclamaci\u00f3n da cr\u00edtica, que alabou a animaci\u00f3n e o impacto emocional do filme, e foi un grande \u00e9xito comercial, convert\u00e9ndose no cuarto filme con maior recadaci\u00f3n na historia do Xap\u00f3n, o s\u00e9timo filme de animaci\u00f3n tradicional, e o quinto filme de fala non inglesa con maior internacionalmente, cun total de $355 mill\u00f3ns. Ga\u00f1ou o premio do Festival de Cine de Sitges, o LAFCA e no Festival de Mainichi o premio de mellor filme animado, as\u00ed como un nomeamento nos Premios da Academia Xaponesa \u00e1 mellor animaci\u00f3n do ano.\nSinopse.\nTaki e Mitsuha, dous adolescentes, descobren un d\u00eda que mentres dormen os seus corpos se intercambian, e comezan a comunicarse entre eles por medio de notas e cos tel\u00e9fonos m\u00f3biles. Ela \u00e9 unha estudante dunha pequena vila que renega da vida rural e desexa vivir na cidade; el, un t\u00edmido estudante de Toquio cun traballo a tempo parcial nun restaurante italiano. A medida que conseguen superar a sorpresa inicial, cr\u00e9ase entre eles unha ligaz\u00f3n que pouco a pouco vai conv\u00e9rtendose en algo m\u00e1is."}
{"id": "405902", "revid": "89787", "url": "https://gl.wikipedia.org/wiki?curid=405902", "title": "Level", "text": "Level \u00e9 unha aeroli\u00f1a de baixo custo virtual espa\u00f1ola baseada no aeroporto de Barcelona-El Prat. \u00c9 propiedade na s\u00faa totalidade do grupo de aeroli\u00f1as International Airlines Group (IAG), que opera operates several independent brand names. Os voos da marca est\u00e1n operados a d\u00eda de hoxe por Iberia, pero Level pasar\u00e1 a converterse nunha subsidiaria independente de IAG co seu propio certificado de operador. Level promoci\u00f3nase como unha aeroli\u00f1a de baixo custo de longo alcance; comezou as s\u00faas operaci\u00f3ns en xu\u00f1o de 2017 con servizos transatl\u00e1nticos dende Barcelona, e en ver\u00e1n de 2018 iniciar\u00e1 tam\u00e9n servizos dende Par\u00eds-Orly.\nFrota.\nA frota de Level est\u00e1 formada polos seguintes avi\u00f3ns:\nA aeroli\u00f1a ten previsto incrementar a s\u00faa frota ata ter polo menos 15 avi\u00f3ns no ano 2022, que poder\u00edan ser tanto A330 como Boeing 787, segundo Willie Walsh, CEO de IAG."}
{"id": "405905", "revid": "1131", "url": "https://gl.wikipedia.org/wiki?curid=405905", "title": "Aeroporto V. C. Bird", "text": "O aeroporto internacional V. C. Bird \u00e9 un aeroporto situado na illa Antiga, a 8 quil\u00f3metros ao nord\u00e9s de Saint John's, a capital de Antiga e Barbuda."}
{"id": "405908", "revid": "89787", "url": "https://gl.wikipedia.org/wiki?curid=405908", "title": "Loving Vincent", "text": "Loving Vincent \u00e9 un filme animado de 2017 escrito e dirixido por Dorota Kobiela e Hugh Welchman. \u00c9 un drama biogr\u00e1fico sobre a vida do pintor Vincent van Gogh, e en particular, as circunstancias da s\u00faa morte. Tr\u00e1tase do primeiro filme animado completamente pintado \u00f3 \u00f3leo. \u00c9 unha produci\u00f3n polaca creada por Polski Instytut Sztuki Filmowej, e parcialmente a trav\u00e9s dunha campa\u00f1a de Kickstarter. Foi concibido orixinalmente como unha curtametraxe de 7 minutos no ano 2008, \"Loving Vincent\" foi imaxinada por Dorota Kobiela, unha pintora, despois de estudar as t\u00e9cnicas e a historia do artista a trav\u00e9s das s\u00faas cartas.\nCada unha das 65\u00a0000 imaxes do filme \u00e9 unha pintura \u00f3 \u00f3leo, empregando as mesmas t\u00e9cnicas que Van Gogh, creadas por un equipo de 125 pintores. Estreouse no Festival Internacional de Cine de Animaci\u00f3n de Annecy. Ga\u00f1ou o premio de mellor filme de animaci\u00f3n nos Premios do Cinema Europeo de Berl\u00edn e foi nomeado \u00f3 Oscar \u00f3 mellor filme de animaci\u00f3n na 90\u00aa edici\u00f3n dos premios."}
{"id": "405910", "revid": "17467", "url": "https://gl.wikipedia.org/wiki?curid=405910", "title": "Eduardo Gonz\u00e1lez-Moro Cervig\u00f3n", "text": ""}
{"id": "405911", "revid": "23204", "url": "https://gl.wikipedia.org/wiki?curid=405911", "title": "Ati Quigua", "text": "Ati Seygundiba Quigua, nada en Jewrwa (Serra Nevada de Santa Marta) o 28 de abril de 1980, \u00e9 unha activista, pol\u00edtica ambientalista e pacifista ind\u00edxena colombiana, pertencente \u00f3 pobo arhuaco e co\u00f1ecida como Ati Quigua.\nTraxectoria.\n\u00c9 administradora p\u00fablica e magister en Goberno e pol\u00edticas p\u00fablicas. O 3 de xaneiro de 2004 converteuse na primeira concelleira ind\u00edxena de Colombia e posteriormente na primeira muller ind\u00edxena na vicepresidencia do Concello de Bogot\u00e1, dende 2004 at\u00e9 2011. No seu traballo pol\u00edtico priorizou a creaci\u00f3n dunha \"cultura da auga\" a trav\u00e9s dun Estatuto da auga para Bogot\u00e1 e a defensa do patrimonio ambiental, a soberan\u00eda alimentaria e o protagonismo das mulleres nesta loita. Nas s\u00faas intervenci\u00f3ns denunciou o etnocidio no seu pa\u00eds. \u00c9 membro da Comisi\u00f3n Asesora de Paz de Colombia.\nPremios e reco\u00f1ecementos.\nAti Quigua recibiu en 2016 o Premio Pace Citt\u00e0 di Ferrara e o Premio Internacional Daniele Po en 2016, que reco\u00f1ece mulleres e asociaci\u00f3ns que traballan polo ambiente e os dereitos humanos."}
{"id": "405912", "revid": "23204", "url": "https://gl.wikipedia.org/wiki?curid=405912", "title": "Ati Seygundiba", "text": ""}
{"id": "405913", "revid": "1888", "url": "https://gl.wikipedia.org/wiki?curid=405913", "title": "Jos\u00e9 de Diego", "text": ""}
{"id": "405916", "revid": "1888", "url": "https://gl.wikipedia.org/wiki?curid=405916", "title": "Sabela L\u00f3pez Pato", "text": "Sabela L\u00f3pez Pato, nada en Ourense o 14 de outubro de 1975, \u00e9 unha historiadora da arte e muse\u00f3loga galega.\nTraxectoria.\nLicenciada en Historia da Arte pola Universidade de Santiago de Compostela. Comisariou a exposici\u00f3n \"Da Terra de Lemos ao Reino de Galicia\" en 2009, \"Os que habitan en n\u00f3s\" (2010) e \"Vigo, cidade Babel\" con Fernando Ramallo (2014). Est\u00e1 especializada no estudo dos museos de Galicia. En 2018 comisariou a exposici\u00f3n \"F\u00f3ra dos museos\"."}
{"id": "405917", "revid": "1131", "url": "https://gl.wikipedia.org/wiki?curid=405917", "title": "Andi\u00f3n", "text": "O top\u00f3nimo galego Andi\u00f3n pode referirse a:\nAmais, como apelido pode referirse a:"}
{"id": "405919", "revid": "98629", "url": "https://gl.wikipedia.org/wiki?curid=405919", "title": "No coraz\u00f3n do mar", "text": "No coraz\u00f3n do mar (en ) \u00e9 un filme hispano-estadounidense de 2015 dirixido e producido por Ron Howard. O gui\u00f3n foi escrito por Charles Leavitt e bas\u00e9ase na novela hom\u00f3nima de Nathaniel Philbrick, que conta os feitos reais ocorridos no baleeiro \"Essex\" en 1820, os cales inspiraron a novela \"Moby-Dick\". Est\u00e1 protagonizado por Chris Hemsworth, Benjamin Walker, Cillian Murphy, Tom Holland, Ben Whishaw e Brendan Gleeson.\nEstreouse na cidade de Nova York o 7 de decembro de 2015 e nos cinemas dos Estados Unidos o 11 de decembro de 2015, por Warner Bros. Pictures. \"In the Heart of the Sea\" recibiu cr\u00edticas dispares, e s\u00f3 recadou 93 mill\u00f3ns de d\u00f3lares sobre un orzamento de 100 mill\u00f3ns.\nEstreouse en galego o 15 de outubro de 2019 a trav\u00e9s da TVG. A directora de dobraxe foi Charo Pena."}
{"id": "405920", "revid": "15490", "url": "https://gl.wikipedia.org/wiki?curid=405920", "title": "Mazarico", "text": "Mazarico \u00e9 o nome de varias especies de aves lim\u00edcolas caracterizadas polo seu longo peteiro:\nAmais, o nome de mazarico tam\u00e9n designa outras aves:"}
{"id": "405922", "revid": "1131", "url": "https://gl.wikipedia.org/wiki?curid=405922", "title": "Aeroporto de Lijiang-Sanyi", "text": "O aeroporto internacional de Lijiang-Sanyi \u00e9 un aeroporto que serve a Lijiang, na provincia chinesa de Yunnan. Foi constru\u00eddo no ano 1995 e at\u00f3pase a 25 quil\u00f3metros ao sur da cidade."}
{"id": "405924", "revid": "23204", "url": "https://gl.wikipedia.org/wiki?curid=405924", "title": "Choly Berreteaga", "text": "Mar\u00eda Esther Bra\u00f1eiro, nada en Padr\u00f3n o 9 de outubro de 1927 e finada en Buenos Aires o 26 de decembro de 2018, foi unha coci\u00f1eira profesional, condutora de televisi\u00f3n e escritora arxentina de ascendencia galega, m\u00e1is co\u00f1ecida como Choly Berreteaga.\nTraxectoria.\nDurante a s\u00faa infancia viviu nun casar\u00f3n situado sobre a Avenida Correntes, no Barrio de Almagro de Buenos Aires. Varios dos seus irm\u00e1ns faleceron novos, tam\u00e9n o seu pai faleceu cando ela ti\u00f1a 6 anos de idade. Tempo despois, a finais dos anos 1940, radicouse na localidade de Castelar, Partido de Mor\u00f3n na Provincia de Buenos Aires, xa que sufr\u00eda de problemas respiratorios e esa cidade era considerada adecuada para poder enfrontar a s\u00faa doenza.\n\u00d3 rematar os seus estudos secundarios, decidiu estudar coci\u00f1a durante dous anos, e \u00e1 s\u00faa vez foi convocada pola s\u00faa profesora para ser o seu auxiliar e substitu\u00edla nalgunhas oportunidades. En 1955 contraeu matrimonio co \"Vasco\" Berreteaga, con quen tivo mellizos en 1956, Claudia Mar\u00eda e Luis. O seu marido falecer\u00eda anos despois. Logo, tendo pequenos problemas econ\u00f3micos, foi profesora de gastronom\u00eda, piano e franc\u00e9s nunha escola estatal de Mor\u00f3n, onde adquiriu experiencia.\nCarreira televisiva.\nEn 1963, a pedido da s\u00faa sobri\u00f1a Alicia, enviou unha carta a Blanca Cotta para participar no programa \"Buenas tardes, mucho gusto\" que se transmit\u00eda por Canle 13 de Buenos Aires, na secci\u00f3n \u00abHoy colabora usted\u00bb, onde preparou unha \"pizzonda\", un pan t\u00edpico de Italia recheo con xam\u00f3n, touci\u00f1o entrefebrado, olivas e queixo. Esta colaboraci\u00f3n agradou moito, tanto que \u00f3s dous meses incorporouse ao elenco estable do programa. No ciclo transmitido en vivo e en directo tam\u00e9n participaron Petrona Carrizo de Gandulfo, de quen foi \u00edntima amiga, o m\u00e9dico Alberto Cormillot, entre outros.\nO programa, con altos picos de audiencia, mant\u00edvose varias tempadas no aire at\u00e9 os anos oitenta. No mesmo, present\u00e1banse persoas con algo para ensinar ou preparar en diversos eidos como a xardinaxe, costura, arquitectura, gastronom\u00eda, etc. Por moito tempo tivo \u00f3 seu cargo unha confeitar\u00eda. Ademais, traballou como coci\u00f1eira para hoteis, restaurantes e empresas gastron\u00f3micas tanto na Arxentina como no estranxeiro.\nDende 1986 traballou para o programa de televisi\u00f3n \"Util\u00edsima.\" A partir de 1996, cando se crea a canle Util\u00edsima Satelital pasou a ter o seu programa propio. En devandita canle tivo o seu programa \"Cocina F\u00e1cil\" por varias tempadas ata que o sinal foi vendido e pasou a chamarse Fox Life. En 2014, xa en Fox Life, despois de cincuenta anos de traxectoria televisiva, conduciu o seu ciclo de despedida da televisi\u00f3n chamado: \"50 anos junto a Choly\"."}
{"id": "405925", "revid": "23204", "url": "https://gl.wikipedia.org/wiki?curid=405925", "title": "Mar\u00eda Esther Bra\u00f1eiro", "text": ""}
{"id": "405926", "revid": "1131", "url": "https://gl.wikipedia.org/wiki?curid=405926", "title": "Aeroporto de Gaziantep-O\u011fuzeli", "text": "O aeroporto internacional de Gaziantep-O\u011fuzeli \u00e9 un aeroporto p\u00fablico turco en Gaziantep. Inaugurado en 1976, at\u00f3pase a 20 quil\u00f3metros ao sueste da cidade, ao lado da vila de O\u011fuzeli. O aeroporto foi ampliado en 1998 e conseguiu o seu status de internacional en 2006."}
{"id": "405927", "revid": "85894", "url": "https://gl.wikipedia.org/wiki?curid=405927", "title": "In\u00e9s Rivadeneira", "text": "In\u00e9s Rivadeneira L\u00f3pez, nada en Lugo o 2 de novembro de 1928 e finada en Madrid o 3 de agosto de 2020, foi unha mezzosoprano e catedr\u00e1tica de canto galega.\nTraxectoria.\nNaceu en Lugo, pero cando ti\u00f1a dous anos, a familia trasladouse a Valladolid, onde In\u00e9s viviu ata os dezaoito anos. Al\u00ed comezou a cantar; formou parte do coro das Dominicas de San Paulo. Recibiu as primeiras clases de m\u00fasica do director deste coro, don Heraclio Garc\u00eda S\u00e1nchez. Foi este sacerdote quen descubriu as s\u00faas facultades canoras e quen a animou para que estudase solfexo. Pensionada cunha bolsa da Deputaci\u00f3n de Valladolid, en 1946 mudouse a vivir en Madrid para estudar canto no Conservatorio de M\u00fasica coa mestra Lola Rodr\u00edguez Arag\u00f3n. Mas tarde estudou tam\u00e9n coa mestra \u00c1ngeles Ottein. Despois dunha brillante carreira acad\u00e9mica, coroada en 1951 co Premio Fin de carreira e o extraordinario \"Lucrecia Arana\", In\u00e9s desenvolveu unha impresionante traxectoria internacional, que se iniciara en 1950 cun concerto en Valladolid. En 1947 interpretou o seu primeiro papel oper\u00edstico: a Maddalena do \"Rigoletto\" de Verdi xunto a Mar\u00eda de los \u00c1ngeles Morales no Teatro Madrid.\nDous fitos marcaron a s\u00faa carreira en 1952: a estrea da \u00f3pera \"Don Perlimpl\u00edn\" de Vittorio Rieti no Th\u00e9\u00e2tre des Champs-\u00c9lys\u00e9es de Par\u00eds; ese mesmo ano estreou a \u00f3pera \"Soledad\" de Joan Man\u00e9n no Gran Teatre del Liceu de Barcelona baixo a direcci\u00f3n do compositor. En 1957 recibiu o Premio Nacional de Interpretaci\u00f3n L\u00edrica na s\u00faa modalidade femenina, galard\u00f3n que foi outorgado nese mesmo ano ao ilustre tenor Alfredo Kraus na s\u00faa modalidade masculina.\nEn 1960 foi o compositor Jes\u00fas Guridi, director do conservatorio, que a recomendou para que solicitase unha bolsa da Fundaci\u00f3n Juan March. A concesi\u00f3n desta bolsa permitiulle a In\u00e9s continuar os seus estudos no estranxeiro. Trasladouse a Viena, onde estudou co mestre Erik Werba na Academia de M\u00fasica e Artes Interpretativas. Con el perfeccionouse no repertorio de \"lied\" (canci\u00f3n de concerto) e oratorio, labor que xa iniciara en Madrid con Lola Rodr\u00edguez Arag\u00f3n.\nO 23 de outubro de 1956 participou na hist\u00f3rica representaci\u00f3n da zarzuela \"Do\u00f1a Francisquita\" de Amadeo VIves co gallo da reinauguraci\u00f3n do Teatro de la Zarzuela de Madrid. No elenco daquela funci\u00f3n participaron Ana Mar\u00eda Olaria (Francisquita) e Alfredo Kraus (Fernando), entre outros cantantes, baixo a direcci\u00f3n esc\u00e9nica de Jos\u00e9 Tamayo e musical de Od\u00f3n Alonso.\nNo Liceu de Barcelona interpretou en 1964 o papel principal da \"Carmen\" de Bizet xunto a Pedro Lavirgen, Mirna Lacambra e Orazio Gualtieri, baixo a direcci\u00f3n de Eugenio M. Marco. In\u00e9s interpretou tanto o rol de Aurora de \"Do\u00f1a Francisquita\" e o papel protagonista da \"Carmen\", en numerosas ocasi\u00f3ns ao longo da s\u00faa carreira por toda Espa\u00f1a, en Portugal (Lisboa) e en Alxeria (Or\u00e1n). Foron os dous personaxes m\u00e1is exitosos da s\u00faa carreira.\nNo Teatro de la Zarzuela estreou en 1964 \"El hijo fingido\" de Joaqu\u00edn Rodrigo xunto a Ana Higueras e Isabel Penagos (\u00c1ngela), Luis Villarejo (Leonardo) e Esteban Astarloa (Fajardo), entre outros cantantes e actores, baixo a direcci\u00f3n musical de Od\u00f3n Alonso. Na s\u00faa traxectoria destaca o repertorio l\u00edrico espa\u00f1ol: In\u00e9s incorporou ao seu repertorio (representado, gravado en disco e/ou interpretado en concerto) zarzuelas como \"La Verbena de la Paloma\" (Gran Premio Extraordinario \u00f3 melor disco gravado e producido en Espa\u00f1a integramente), \"Agua, Azucarillos y Aguardiente\", \"La Boda de Luis Alonso\", \"Gigantes y Cabezudos\", \"Bohemios\" (unha nova versi\u00f3n na que In\u00e9s interpretou o rol de Janine, creado para ela)... e \u00f3peras espa\u00f1olas como \"La vida breve\" de Falla (Premio do Disco en Par\u00eds), \"Mayo\" (versi\u00f3n en castel\u00e1n de \"El Giravolt de Maig\" de Toldr\u00e0) e \"Pepita Jim\u00e9nez\" de Alb\u00e9niz, e mesmo o ballet \"El amor brujo\" de Falla, obra que gravou en tres ocasi\u00f3ns. Interpretou, entre outras obras, \"Las Golondrinas\" de Usandizaga, \"Pan y Toros\" de Barbieri, \"Amaya\" de Guridi, \"Goyescas\" de Granados (en Tur\u00edn e en Madrid) etc. Entre os directores cos que colaborou ocupa un lugar importante o mestre Ata\u00falfo Argenta. Tam\u00e9n traballou con mestres como Benito Lauret, Rafael Fr\u00fcbeck de Burgos, Od\u00f3n Alonso, Jes\u00fas Ar\u00e1mbarri, Pablo Soroz\u00e1bal, Mario Rossi, Louis de Froment, Pedro de Freitas Branco, Igor Markevitch, e moitos outros.\nEn 1965 volveu ao Liceu de Barcelona para interpretar o papel da maga Ulrica en \"Un ballo in maschera\" de Verdi xunto a Amy Shuard, Richard Tucker e Manuel Ausensi. Este papel interpretouno tam\u00e9n no Teatro Campoamor de Oviedo, no Coliseo Albia de Bilbao, no Teatro Col\u00f3n da Coru\u00f1a e no Teatro Garc\u00eda Barb\u00f3n de Vigo.\nEn 1973 In\u00e9s Rivadeneira despediuse dos escenarios con dous concertos en Londres e un terceiro en Oxford. En Londres interpretou \"La Vida Breve\" de Manuel de Falla xunto a Victoria de los \u00c1ngeles e dirixida por Jean Martinon no Royal Albert Hall e no Queen Elizabeth Hall. En Oxford interpretou \"El Amor Brujo\" de Falla e unha selecci\u00f3n de romanzas e d\u00faos de zarzuela co bar\u00edtono Antonio Blancas, baixo a direcci\u00f3n de Luis Antonio Garc\u00eda Navarro. En 1972 foi contratada como profesora na Escuela Superior de Canto de Madrid; en 1976 obtivo unha praza como catedr\u00e1tica interina e dous anos m\u00e1is tarde, tras unha intensa preparaci\u00f3n persoal, logrou a praza como catedr\u00e1tica numeraria por oposici\u00f3n. Al\u00ed formou a numerosos alumnos at\u00e9 a s\u00faa xubilaci\u00f3n en 1994.\nA\u00ednda que In\u00e9s Rivadeneira desenvolveu a s\u00faa carreira como int\u00e9rprete principalmente na \u00f3pera e na zarzuela, cultivou tam\u00e9n o oratorio barroco e cl\u00e1sico e a canci\u00f3n de concerto, x\u00e9neros que traballara nos seus inicios con Lola Rodr\u00edguez Arag\u00f3n e m\u00e1is tarde perfeccionara en Viena con Erik Werba. Tam\u00e9n adicou parte da s\u00faa proxecci\u00f3n como cantante ao repertorio sinf\u00f3nico-coral coa interpretaci\u00f3n da \"Novena Sinfon\u00eda\" de Beethoven, o \"Stabat Mater\" de Rossini, o \"Requiem\" de Verdi etc."}
{"id": "405929", "revid": "23204", "url": "https://gl.wikipedia.org/wiki?curid=405929", "title": "In\u00e9s Rivadeneira L\u00f3pez", "text": ""}
{"id": "405930", "revid": "85894", "url": "https://gl.wikipedia.org/wiki?curid=405930", "title": "Rosaura L\u00f3pez", "text": "Rosaura L\u00f3pez Lorenzo, nada en Pontevedra o 16 de marzo de 1932 e finada ib\u00eddem o 19 de setembro de 2005, foi unha criada galega que serviu a John Lennon e Yoko Ono no seu apartamento do edificio Dakota (Nova York) entre 1973 e 1980.\nTraxectoria.\nEn 2005, escribiu un libro en castel\u00e1n reflectindo este per\u00edodo: \"En casa de John Lennon\", publicado por H\u00e9rcules Ediciones. O libro cont\u00e9n fotos de John, Yoko e Sean xunto con algunhas postais que John e Yoko lle enviaron, xunto con algunhas an\u00e9cdotas.\nRosaura chegou a Queens (Nova York) en 1962 co seu marido Secundino e en 1970, empezou traballo como limpador no Dakota. Cando Lennon chegou en 1973, os seus servizos foron inclu\u00eddos como parte do paquete de alugueiro."}
{"id": "405931", "revid": "23204", "url": "https://gl.wikipedia.org/wiki?curid=405931", "title": "Rosaura L\u00f3pez Lorenzo", "text": ""}
{"id": "405932", "revid": "1888", "url": "https://gl.wikipedia.org/wiki?curid=405932", "title": "Movemento Nacional", "text": ""}
{"id": "405933", "revid": "56817", "url": "https://gl.wikipedia.org/wiki?curid=405933", "title": "Mar\u00eda Cruz Seoane", "text": "Mar\u00eda Cruz Seoane Couceiro, nada na Coru\u00f1a en 1935 e finada en Madrid o 24 de xu\u00f1o de 2014, foi unha historiadora galega, especializada no estudo da prensa e o xornalismo.\nTraxectoria.\nNada na cidade da Coru\u00f1a en 1935, residiu dende 1953 en Madrid, en cuxa universidade se doutorou. Exerceu a docencia na Universidade Carlos III. Chegou a ser descrita como \u00abunha das maiores especialistas na evoluci\u00f3n do xornalismo espa\u00f1ol\u00bb e \u00aba m\u00e1is salientable historiadora da prensa espa\u00f1ola\u00bb, segundo Salvador Giner. Casada co escritor Daniel Sueiro dende 1957 at\u00e9 a morte deste en 1986, Cruz Seoane finou de cancro en Madrid o 24 de xu\u00f1o de 2014.\nFoi autora de obras como \"El primer lenguaje constitucional (Las Cortes de C\u00e1diz)\" (1968), \"Oratoria y periodismo en la Espa\u00f1a del siglo XIX\" (1977), \"Historia del periodismo en Espa\u00f1a\", obra de tres tomos escrita xunto a Mar\u00eda Dolores S\u00e1iz, \"Una historia de El Pa\u00eds e del Grupo Prisa\" (2004), xunto a Susana Sueiro, e \"Cuatro siglos de periodismo en Espa\u00f1a. De los avisos a los peri\u00f3dicos digitales\" (2007), de novo xunto a S\u00e1iz, entre outras."}
{"id": "405934", "revid": "23204", "url": "https://gl.wikipedia.org/wiki?curid=405934", "title": "Mar\u00eda Cruz Seoane Couceiro", "text": ""}
{"id": "405935", "revid": "89787", "url": "https://gl.wikipedia.org/wiki?curid=405935", "title": "Tal\u00eda Teatro", "text": "Tal\u00eda Teatro \u00e9 unha compa\u00f1\u00eda creada en 1988. Nas s\u00faas orixes era un grupo de teatro afeccionado que estaba vinculado \u00e1 Asociaci\u00f3n Cultural Domingo Antonio de Andrade, entidade organizadora da Mostra de Teatro de Cee. Nesta etapa, chegou a montar varios espect\u00e1culos entre os que destacan \"O rei aborrecido\", de X. Pis\u00f3n; e \"Ai, Carmela\" e \"Marsal Marsal\", de J. Sanchis Sinisterra. Debido \u00e1s boas cr\u00edticas e aos premios recibidos, convert\u00e9ronse nunha compa\u00f1\u00eda profesional en 1996.\nCaracter\u00edzase por ser un grupo teatral est\u00e1bel que utiliza a lingua galega na representaci\u00f3n das obras. Al\u00e9n diso, o seu repertorio conta con pezas dirixidas a diferentes tipos de p\u00fablico.\nA s\u00faa actividade principal \u00e9 a produci\u00f3n e exhibici\u00f3n de espect\u00e1culos, que os levaron a crear unha infraestrutura propia. Ademais, realizan outras actividades relacionadas co sector (creaci\u00f3n de espect\u00e1culos tem\u00e1ticos, organizaci\u00f3n de obradoiros, etc.).\nEspect\u00e1culos teatrais.\nTendo en conta o p\u00fablico albo, podemos afirmar, segundo esta t\u00e1boa, que o 50% das obras son para adultos, o 22.5% para adultos e adolescentes e o 27.5% restante est\u00e1n dirixidas ao sector infantil.\nPor outra banda, as obras de autor\u00eda galega son maioritarias (41%), seguidas das de autor\u00eda espa\u00f1ola que se corresponden co 27%. As adaptaci\u00f3ns de pezas estranxeiras conforman o 22% da totalidade e, para rematar, aquelas realizadas por varios autores representan o 10% restante. Ademais, s\u00f3 o 7.5% das obras son de autor\u00eda feminina, fronte o 92.5% que son de autores var\u00f3ns."}
{"id": "405938", "revid": "1131", "url": "https://gl.wikipedia.org/wiki?curid=405938", "title": "Arcos, Arcos, Vilamart\u00edn de Valdeorras", "text": ""}
{"id": "405939", "revid": "1131", "url": "https://gl.wikipedia.org/wiki?curid=405939", "title": "Arnado, Arnado, Vilamart\u00edn de Valdeorras", "text": ""}
{"id": "405940", "revid": "1131", "url": "https://gl.wikipedia.org/wiki?curid=405940", "title": "O Mazo, O Mazo, Vilamart\u00edn de Valdeorras", "text": ""}
{"id": "405942", "revid": "85894", "url": "https://gl.wikipedia.org/wiki?curid=405942", "title": "Consuelo Rodr\u00edguez \u00c1lvarez", "text": "Consuelo Rodr\u00edguez \u00c1lvarez, nada en Sober o 25 de febreiro de 1942, \u00e9 unha actriz e modelo venezolana de ascendencia galega, co\u00f1ecida artisticamente como Chelo Rodr\u00edguez. Trasladouse a Venezuela a moi temper\u00e1 idade xunto \u00f3s seus pais e irm\u00e1ns. \u00c9 unha das protagonistas m\u00e1is famosas das telenovelas venezolanas dos 70s, sendo \"Rafaela\" o \u00e9xito que a levou \u00e1 fama como actriz a nivel internacional."}
{"id": "405943", "revid": "23204", "url": "https://gl.wikipedia.org/wiki?curid=405943", "title": "Chelo Rodr\u00edguez", "text": ""}
{"id": "405944", "revid": "85894", "url": "https://gl.wikipedia.org/wiki?curid=405944", "title": "Mar\u00eda Jes\u00fas Viguera Molins", "text": "Mar\u00eda Jes\u00fas Viguera Molins, nada en\u00a0Ferrol\u00a0o\u00a010 de febreiro de 1945\u00a0\u00e9 unha fil\u00f3loga e historiadora galega, acad\u00e9mica da Real Academia de la Historia.\nTraxectoria.\nEn 1968, licenciouse en filolox\u00eda sem\u00edtica na Universidade Complutense de Madrid co Premio Extraordinario, onde tam\u00e9n se doutorou co premio extraordinario en 1973 cunha tese sobre historia do Magreb no s\u00e9culo XIV, dirixida per Fernando de la Granja Santamar\u00eda. Traballou como profesora na Universidade Aut\u00f3noma de Madrid e na Universidade de Zaragoza. Dende 1983, \u00e9 catedr\u00e1tica de Estudos \u00c1rabes e Isl\u00e1micos na Universidade Complutense de Madrid.\nDirixe a revista \"Hesperia.\" \"Culturas del Mediterr\u00e1neo\" e co-dirixe a colecci\u00f3n \"Horizontes de al-Andalus\"."}
{"id": "405945", "revid": "23204", "url": "https://gl.wikipedia.org/wiki?curid=405945", "title": "Maria Jes\u00fas Viguera Molins", "text": ""}
{"id": "405946", "revid": "624", "url": "https://gl.wikipedia.org/wiki?curid=405946", "title": "Ciclo troiano", "text": "O ciclo troiano \u00e9 un conxunto de poemas datados na \u00e9poca da Grecia arcaica que narraban a sucesi\u00f3n dos acontecementos da lenda da guerra de Troia. Entre eles at\u00f3panse dous que chegaron at\u00e9 os nosos d\u00edas, a \"Il\u00edada\" e a \"Odisea\", atribu\u00eddos ambos a Homero, e outros, hoxe perdidos e que s\u00f3 se co\u00f1ecen por fragmentos ou resumos realizados por autores antigos. Existen resumos sobre o contido destes poemas perdidos na \"Crestomat\u00eda\", obra de Proclo, do cal se discute se se debe identificar co gram\u00e1tico Eutiquio Proclo, do s\u00e9culo II ou co fil\u00f3sofo neoplat\u00f3nico Proclo, do s\u00e9culo V. \u00c1s veces consid\u00e9rase que o ciclo troiano era parte doutro grupo de poemas m\u00e1is numerosos denominado ciclo \u00e9pico. Outras veces, con todo, identif\u00edcanse ambos os termos como sin\u00f3nimos. Os poetas gregos aos que se atribu\u00edu a composici\u00f3n destes poemas c\u00edclicos son: Estasino de Chipre, Arctino de Mileto, Eumelo de Corinto, Lesques de Lesbos, Axias de Trez\u00e9n, Pisandro de Camiro, Eugam\u00f3n de Cirene, etc\u00e9tera.\nDataci\u00f3n.\nA maior\u00eda dos estudosos incl\u00ednase por aceptar os datos cronol\u00f3xicos achegados por autores da Antig\u00fcidade acerca da composici\u00f3n destes poemas, que incl\u00fae datas temper\u00e1s como son os s\u00e9culos -VIII e -VII. Con todo, hai alg\u00fans que prefiren datar estas obras a fins do s\u00e9culo -VI ou mesmo en datas posteriores, malia admitiren que a tradici\u00f3n oral que orixinou estes poemas debeu ser moi anterior.\nObras.\nCiprias.\nAs \"Ciprias\" ou Cantos \"Ciprios\" comprend\u00edan once libros en hex\u00e1metros d\u00e1ctilos. \u00c9 pos\u00edbel que o t\u00edtulo deste poema aluda ao lugar de procedencia do seu autor, nese caso ser\u00eda composto por un autor de Chipre, pero tam\u00e9n se suxeriu que poder\u00eda estar relacionado con Afrodita, deusa que, segundo a tradici\u00f3n, nacera en Chipre e que ter\u00eda un importante protagonismo no poema.\nAdoita considerarse que foi composto na primeira metade do s\u00e9culo -VII, a malia haber autores que prefiren situalo a fins do s\u00e9culo -VIII e outros a fins do s\u00e9culo -VI.\nA tradici\u00f3n di que Homero llo deu ao seu xenro Estasino de Chipre como parte do dote da s\u00faa filla (hai unha alusi\u00f3n a isto nun fragmento dun poema de P\u00edndaro). Outros mencionan como compilador a Hexesias de Salamina.\nNarraba as orixes do conflito troiano e os nove primeiros anos de guerra.\nEmpezaba cunha deliberaci\u00f3n entre Zeus e Temis acerca da guerra de Troia. Continuaba coa aparici\u00f3n inesperada de Eris na voda da nereida Tetis co mortal Peleo e o consecuente xu\u00edzo de Paris acerca da beleza de Atenea, Hera e Afrodita.\nAfrodita ga\u00f1a este xu\u00edzo de beleza tras prometer a Paris que conseguir\u00eda a Helena de Esparta. Paris, acompa\u00f1ado de Eneas, viaxa a Lacedemonia, onde Afrodita provoca que Paris e Helena se unan. Despois embarcan xunto con gran cantidade de riquezas. A nave, sacudida por unha tempestade enviada por Hera, chega primeiro a Sid\u00f3n, e Paris apod\u00e9rase da cidade. Desde al\u00ed volven emprender a navegaci\u00f3n e chegan a Troia, onde se celebra a voda de Paris e Helena.\nTam\u00e9n se relataba o enfrontamento de C\u00e1stor e P\u00f3lux contra Idas e Linceo, tras o cal Zeus concede a C\u00e1stor e P\u00f3lux a inmortalidade en d\u00edas alternos.\nMenelao, rei de Esparta e marido de Helena, delibera co seu irm\u00e1n Agamen\u00f3n de Micenas e posteriormente con N\u00e9stor de Pilos acerca da necesidade de reunir un ex\u00e9rcito. Percorren Grecia e re\u00fanen aos caudillos. Odiseo, rei de \u00cdtaca, trata de evitar ser recrutado e f\u00ednxese tolo, pero Palamedes descobre a trampa e Odiseo \u00fanese ao resto da expedici\u00f3n.\nA frota grega re\u00fanese no porto de \u00c1ulide. O adivi\u00f1o Calcante interpreta agoiros e logo parten, arribando por erro a Teutrania, onde feren ao seu rei T\u00e9lefo, que posteriormente ser\u00e1 curado polo mesmo que o feriu, Aquiles.\nReunida novamente a expedici\u00f3n en \u00c1ulide, non poden partir por mor das tempestades. Calcante comina a Agamen\u00f3n a sacrificar \u00e1 s\u00faa filla Ifixenia para tranquilizar \u00e1 deusa da caza, \u00c1rtemis. Esta ofendeuse porque Agamen\u00f3n matara unha cerva consagrada dicindo que el era mellor porteiro que a deusa. Finalmente, \u00c1rtemis impide o sacrificio e \u00e9 a unha corza \u00e1 que sacrifican no seu lugar.\nPor fin parten cara a Troia, pero Filoctetes \u00e9 abandonado en Lemnos tras ser mordido por unha serpe. Tras chegar e desembarcar en Troia, H\u00e9ctor mata a Protesilao e Aquiles mata a Cicno. Os aqueos esixen a devoluci\u00f3n de Helena e o seu dote pero os troianos n\u00e9ganse.\nOs aqueos saquean toda a rexi\u00f3n. Do bot\u00edn obtido, Aquiles toma como escrava a Briseida e Agamen\u00f3n a Criseida. Palamedes morre a mans de Odiseo e Diomedes. Segundo o resumo da \"Crestomat\u00eda\" a parte final do poema relataba o designio de Zeus de apartar a Aquiles da contenda e o cat\u00e1logo dos que combateron contra os troianos.\nIl\u00edada.\nA \"Il\u00edada\" \u00e9 o poema m\u00e1is antigo que se conservou escrito da literatura europea. Atrib\u00faese tradicionalmente a Homero. Composta en hex\u00e1metros dact\u00edlicos, consta de 15.693 versos (divididos polos editores, xa na antig\u00fcidade, en 24 cantos ou rapsodias). Narra os acontecementos ocorridos durante 51 d\u00edas no d\u00e9cimo e \u00faltimo ano da guerra de Troia. O t\u00edtulo da obra deriva do nome grego de Troia, \u0399li\u00f3n.\nEti\u00f3pida.\nA \"Eti\u00f3pida\" comprend\u00eda cinco libros en hex\u00e1metros dact\u00edlicos. A data tradicional en que se considerou que foi composta \u00e9 a fins do s\u00e9culo -VIII.\nAtrib\u00faese a s\u00faa compilaci\u00f3n a Arctino de Mileto, pero referencias a un dos seus m\u00e1is importantes personaxes (Pentesilea, ra\u00ed\u00f1a das amazonas) datan do -600, suxerindo unha data m\u00e1is tard\u00eda.\nEmpezaba narrando acontecementos sucedidos pouco despois da morte de H\u00e9ctor, coa chegada da ra\u00ed\u00f1a Pentesilea, filla de Ares, \u00e1 fronte das amazonas en axuda aos troianos. Ten momentos de gloria na batalla pero Aquiles m\u00e1taa.\nO guerreiro aqueo Tersites b\u00farlase logo de Aquiles acus\u00e1ndoo de que se namorou dela tras tela matado, e Aquiles mata a Tersites. Logo ha de purificarse ritualmente en Lesbos por este crime.\nM\u00e1is tarde chega outro aliado de Troia: Memn\u00f3n o et\u00edope, fillo de Eos, liderando as tropas de Etiop\u00eda e levando unha armadura feita polo deus Hefesto.\nMemn\u00f3n mata en batalla a Ant\u00edloco, fillo de N\u00e9stor e amigo de Aquiles. Aquiles mata a Memn\u00f3n e Zeus faino inmortal a petici\u00f3n da s\u00faa nai Eos.\nAquiles, rabioso, persegue aos troianos at\u00e9 as mesmas portas da cidade, e ante a porta Escea \u00e9 morto por Paris e Apolo. \u00c1iax e Odiseo rescatan o seu corpo.\nFaise un funeral para Ant\u00edloco e outro para Aquiles, ao que asiste a s\u00faa nai, a ninfa mari\u00f1a Tetis, acompa\u00f1ada polas musas. Cel\u00e9branse xogos funerarios por Aquiles, nos que se ofrece como premio as s\u00faas armas. Disp\u00fatanllas \u00c1iax e Odiseo.\n\u00c9 dubidoso se o xu\u00edzo polas armas de Aquiles e o suicidio de \u00c1iax se relataban neste poema ou na \"Pequena Il\u00edada\", ou en ambos.\nPequena Il\u00edada.\nA \"Pequena Il\u00edada\" estaba composta por catro libros en hex\u00e1metros dact\u00edlicos. Atrib\u00faese a s\u00faa compilaci\u00f3n a Lesques de Pirra ou de Mitilene, a pesar de que na Antig\u00fcidade tam\u00e9n hab\u00eda quen o atribu\u00eda a Cinet\u00f3n de Esparta, Diodoro Eritreo ou Homero. Tradicionalmente d\u00e1tase a fins do s\u00e9culo -VIII debido sobre todo a un testemu\u00f1o de Clemente de Alexandr\u00eda que data na Olimp\u00edada XVIII (-708) unha competici\u00f3n entre Lesques e Arctino de Mileto.\nEmpezaba co xu\u00edzo tras os xogos funerarios por Aquiles, para dirimir quen debe posu\u00edr as armas de Aquiles. G\u00e1\u00f1aos Odiseo e \u00c1iax tolea e suic\u00eddase.\nSegu\u00eda co asedio a Troia. H\u00e9leno, adivi\u00f1o troiano que \u00e9 capturado por Odiseo, profetiza acerca da toma de Troia. Entre estes vaticinios figura que a toma da cidade s\u00f3 ser\u00e1 pos\u00edbel con axuda de Filoctetes (o cal fora abandonado na illa de Lemnos). Diomedes, probabelmente acompa\u00f1ado por alg\u00fan outro heroe, vai a Lemnos e trae a Filoctetes, o cal \u00e9 curado por Maca\u00f3n.Tras iso, Filoctetes loita con Paris en combate singular e m\u00e1tao. Tras iso, Helena casa co seu cu\u00f1ado De\u00edfobo.\nOdiseo vai a Esciros, de onde trae ao fillo de Aquiles, Neopt\u00f3lemo, e d\u00e1lle a armadura do seu pai. Neopt\u00f3lemo mata a Eur\u00edpilo, fillo de T\u00e9lefo, que acudira en auxilio dos troianos.\nOdiseo disfr\u00e1zase de esmoleiro e entra en Troia para espiar. Helena veo e reco\u00f1\u00e9ceo, pero non o delata e mesmo planean xuntos a captura da cidade. Logo Odiseo volve con Diomedes a Troia para roubar o Paladio.\nEpeo constr\u00fae, por indicaci\u00f3n de Atenea, o cabalo de madeira e m\u00e9tense no seu interior os mellores guerreiros gregos. Queiman o campamento e repregan a s\u00faa frota na illa de T\u00e9nedos. Crendo que os seus inimigos se retiraron, os troianos rompen parte das s\u00faas murallas para poder meter dentro o cabalo e celebrar a vitoria.\nO desenlace e posterior queima e saqueo de Troia relat\u00e1banse na \"Iliupersis.\" Con todo, varios fragmentos indican que estes acontecementos tam\u00e9n figuraban na \"Pequena Il\u00edada\": prod\u00facese unha batalla nocturna entre gregos e troianos, Neopt\u00f3lemo mata a Pr\u00edamo, a Astianacte e a Axenor e toma como prisioneiros a Andr\u00f3maca e a Eneas, Diomedes mata a Corebo, Odiseo salva a Helica\u00f3n por mor dos v\u00ednculos de hospitalidade que adquirira co seu pai Antenor e Menelao reenc\u00f3ntrase con Helena.\n\"Iliupersis\".\nA \"Iliupersis\" atrib\u00faese a Arctino de Mileto. Eran dous libros en hex\u00e1metros dact\u00edlicos. O seu nome significa \"saqueo de Ili\u00f3n\".\nOutro autor grego do per\u00edodo arcaico, Estes\u00edcoro, tam\u00e9n escribiu un poema sobre o saqueo de Troia e por iso alg\u00fans autores apuntaron a posibilidade de que o resumo que a \"Crestomat\u00eda\" ofrece poder\u00eda ser do poema de Estes\u00edcoro.\nPosto que se atrib\u00fae ao mesmo autor que a \"Eti\u00f3pida\", a data tradicional en que se considerou que foi composto \u00e9 a fins do s\u00e9culo -VIII.\nOs acontecementos que se narraban neste poema est\u00e1n moi relacionados con parte do libro II da Eneida (Virxilio), que conta a historia desde o punto de vista troiano con diferenzas en detalles (a fuxida de Eneas ou a identidade do asasino do beb\u00e9 Astianacte). \nEmpezaba narrando a discusi\u00f3n dos troianos sobre que facer co cabalo de madeira.\nCasandra e Laocoonte, adivi\u00f1os troianos, manifestan a s\u00faa sospeita de que sexa unha trampa e que conte\u00f1a soldados no seu interior, pero outros troianos din que \u00e9 unha reliquia sacra e que deb\u00eda ser ofrecida a Atenea. Finalmente esta \u00faltima opini\u00f3n \u00e9 a que prevalece e cel\u00e9brase a aparente vitoria pola crenza de que os gregos abandonaron o asedio.\nCon todo, aparecen d\u00faas serpes que matan a Laocoonte e a un dos seus fillos. Vendo isto, s\u00f3 Eneas e os seus homes ven claro o desenlace e deixan a cidade.\nPola noite, os gregos saen do cabalo e abren as portas da cidade para que os demais gregos, que volveron de T\u00e9nedos, entren. Os troianos son masacrados e qu\u00e9imase toda a cidade.\nNo poema tam\u00e9n se deb\u00eda facer referencia ao roubo do Paladio. A diferenza do que se narraba na \"Pequena Il\u00edada\", na \"Iliupersis\" dic\u00edase que os gregos non roubaran o Paladio orixinal sen\u00f3n que os troianos colocaran o orixinal nun lugar seguro e que o que roubaran era unha copia.\nDurante o saqueo, Neopt\u00f3lemo mata o rei Pr\u00edamo, que se escondeu no altar de Zeus; Menelao mata a De\u00edfobo e recupera \u00e1 s\u00faa esposa Helena; \u00c1iax Oileo arrastra pola forza a Casandra, a cal se agarra \u00e1 estatua de Atenea e os deuses consideran castigalo, pero ref\u00faxiase no altar de Atenea; Odiseo mata o beb\u00e9 de H\u00e9ctor (Astianacte); Andr\u00f3maca \u00e9 tomada como escrava por Neopt\u00f3lemo; Demofonte e Acamante liberan \u00e1 s\u00faa avoa Etra. Finalmente, antes de partir, os aqueos fan un sacrificio humano coa filla de Pr\u00edamo, Pol\u00edxena, na tumba de Aquiles.\nRegresos (Nostoi).\n\"Nostoi\", cuxo significado \u00e9 \"Regresos\", era un poema atribu\u00eddo a Axias ou Aux\u00edas de Trec\u00e9n, ou a Eumolpo. Segundo unha pasaxe de Clemente de Alexandr\u00eda, Aux\u00edas copiouno doutra obra do mesmo tema realizada por Ant\u00edmaco de Teos. Por outra banda, hai testemu\u00f1os da existencia dunha obra titulada \"O regreso dos Atridas\" do que se discute se era outro poema diferente ou unha variante do t\u00edtulo.\nEran cinco libros de hex\u00e1metros dact\u00edlicos.\nA data de composici\u00f3n \u00e9 dubidosa pero en todo caso tivo que ser posterior ao -650 debido \u00e1 menci\u00f3n da cidade de Maronea, que foi fundada na primeira metade do s\u00e9culo -VII. \nEmpezaba relatando os preparativos dos aqueos para partir das costas troianas, momento en que xorde unha disputa entre Menelao e Agamen\u00f3n sobre se deben partir de regreso \u00e1s s\u00faas casas de inmediato ou non. Atenea est\u00e1 furiosa co comportamento dos aqueos no saqueo. Agamen\u00f3n queda atr\u00e1s para facer un ritual para tranquilizala.\nDiomedes e N\u00e9stor parten os primeiros e chegan \u00e1s s\u00faas casas a salvo. Menelao parte e chega a Exipto con cinco naves tras perder o resto dos seus barcos. Outros van por terra cara a Colof\u00f3n, onde o adivi\u00f1o Calcante morre e \u00e9 enterrado.\nCando Agamen\u00f3n parte de regreso, apar\u00e9ceselle a pantasma de Aquiles e predille que ser\u00e1 asasinado.\nDespois de desencadearse unha tempestade \u00c1iax Oileo morre nas rocas Caf\u00e9rides (extremo sur de illa de Eubea).\nNeopt\u00f3lemo segue o consello da s\u00faa avoa Tetis e regresa por terra. En Tracia ve a Odiseo en Maronea, que chegou por mar. Neopt\u00f3lemo chega a casa (o vello F\u00e9nix morre no cami\u00f1o) e al\u00ed reco\u00f1\u00e9ceo o seu av\u00f3 Peleo.\nAgamen\u00f3n chega a Micenas e \u00e9 asasinado pola s\u00faa muller Clitemnestra e o amante desta, Existo (primo de Agamen\u00f3n). O fillo de Agamen\u00f3n, Orestes, axudado por P\u00edlades, v\u00edngase deste asasinato.\nTras pasar alg\u00fans anos, Menelao chega \u00e1 s\u00faa casa desde Exipto. \nO \u00fanico grego vivo que a\u00ednda non regresou \u00e9 Odiseo.\nOdisea.\nA \"Odisea\" \u00e9 atribu\u00edda a Homero. Crese que foi escrita no s\u00e9culo -VIII. Segundo outros autores, a Odisea compl\u00e9tase no s\u00e9culo -VII a partir de poemas que s\u00f3 describ\u00edan partes da obra actual. Foi orixinalmente escrita no que se chamou dialecto hom\u00e9rico. A obra consta de 24 cantos.\nComeza \"in medias res\", o cal significa que empeza en metade da historia, contando os feitos anteriores a base de recordos ou narraci\u00f3ns do propio Odiseo. O poema est\u00e1 dividido en tres partes. Na Telemaquia (cantos do I ao IV) descr\u00edbese a situaci\u00f3n de \u00cdtaca coa ausencia do seu rei, o sufrimento de Tel\u00e9maco e Pen\u00e9lope debido aos pretendentes, e como o mozo emprende unha viaxe en busca do seu pai. No regreso de Odiseo (cantos do V ao XII) Odiseo chega \u00e1 corte do rei Alc\u00ednoo e narra todas as s\u00faas aventuras desde que sa\u00edu de Troia. Finalmente, na vinganza de Odiseo (cantos do XIII ao XXIV), descr\u00edbese o regreso \u00e1 illa, o reco\u00f1ecemento por alg\u00fan dos seus escravos e o seu fillo, e como Odiseo se vinga dos pretendentes mat\u00e1ndoos a todos. Tras aquilo, Odiseo \u00e9 reco\u00f1ecido pola s\u00faa esposa Pen\u00e9lope e recupera o seu reino. Por \u00faltimo, as\u00ednase a paz entre todos os itacenses.\nTelegon\u00eda.\nA \"Telegon\u00eda\" atrib\u00faese a Eugam\u00f3n de Cirene. Clemente de Alexandr\u00eda consideraba que se trataba dun plaxio realizado por este dun poema de Museo. Crese que en realidade o que fixo o autor da Telegon\u00eda foi reelaborar os temas tratados noutro poema distinto denominado \"Tespr\u00f3cida\" (deste poema cons\u00e9rvase unicamente un fragmento citado por Pausanias). Tam\u00e9n se atribu\u00eda unha \"Telegon\u00eda\" a Cinet\u00f3n de Esparta, pero consid\u00e9rase que esa atribuci\u00f3n era un erro por outro poema que ti\u00f1a de t\u00edtulo \"Genealog\u00eda.\" A \"Telegon\u00eda\" resumida por Proclo comprend\u00eda dous libros de hex\u00e1metros dact\u00edlicos.\nA data da s\u00faa composici\u00f3n \u00e9 incerta. Cirene, cidade de Eugam\u00f3n, foi fundada en -631, pero o poema oral pode existir antes. Tam\u00e9n Homero puido co\u00f1ecer este poema \u00e9pico: o episodio de Tesprocia e o da lanza de Tel\u00e9gono parecen estar baseados no relato da profec\u00eda de Tiresias do libro XI da Odisea, pero tam\u00e9n \u00e9 pos\u00edbel que Homero usase a historia de Tel\u00e9gono como base para esa parte da \"Odisea.\" Por outra banda, Eusebio de Cesarea sit\u00faao na Olimp\u00edada 53\u00aa, o que situar\u00eda a s\u00faa composici\u00f3n a mediados do s\u00e9culo -VI.\nSon dous episodios distintos: viaxe de Odiseo a Tesprocia e historia de Tel\u00e9gono. Probabelmente cada un dos dous libros relataba ambos os episodios. \nEmpezaba relatando feitos ocorridos tras a matanza dos pretendentes de Pen\u00e9lope, esposa de Odiseo. Os cad\u00e1veres son enterrados e Odiseo fai sacrificios \u00e1s Ninfas, en cuxa cova escondeu o tesouro que trouxo de Troia a \u00cdtaca (Odisea, XIII). A continuaci\u00f3n viaxa a \u00c9lide a visitar a un tal Pol\u00edxeno, que lle d\u00e1 unha cunca que ten pintada as historias de Trofonio, Agamedes e Aux\u00edas.\nVolve a \u00cdtaca e vai a Tesprocia facer sacrificios por consello de Tiresias (Odisea, XI). Al\u00ed desp\u00f3sase coa ra\u00ed\u00f1a Cal\u00eddica, que ter\u00e1 logo un fillo, Polipetes. Logo prod\u00facese unha guerra entre os tesprotos contra os veci\u00f1os brigos. Entre os deuses, Ares combate a favor dos brigos e faille fronte Atenea ata que Apolo sep\u00e1raos. Nesa guerra morre a ra\u00ed\u00f1a Cal\u00eddica e Odiseo volve a \u00cdtaca posto que a sucesi\u00f3n no trono correspond\u00eda a Pol\u00edpetes.\nMentres, Circe tivera un fillo de Odiseo, chamado Tel\u00e9gono (\"nado lonxe\"); ambos viv\u00edan na s\u00faa illa Eea. Por consello de Atenea, Circe dille o nome do seu pai, d\u00e1lle unha lanza cuxa punta \u00e9 o aguill\u00f3n dunha manta-raia venenosa que fixera Hefesto, e m\u00e1ndao na procura de Odiseo.\nUnha tormenta l\u00e9vao a \u00cdtaca, sen saber el onde est\u00e1. Comete piratar\u00eda e rouba gando de Odiseo. Este veo e acode. Loitan e Tel\u00e9gono mata a Odiseo coa s\u00faa lanza envelenada, cumprindo as\u00ed a profec\u00eda de Tiresias na \"Odisea\" de que a morte lle chegar\u00eda do mar. Mentres morre reco\u00f1\u00e9cense mutuamente e Tel\u00e9gono lamenta o seu erro. M\u00e1is tarde leva o cad\u00e1ver do seu pai, xunto ao seu medio irm\u00e1n Tel\u00e9maco e \u00e1 s\u00faa madrastra Pen\u00e9lope, ao seu fogar na illa Eea. Al\u00ed enterran a Odiseo e Circe fai aos demais inmortais. Tel\u00e9gono casa con Pen\u00e9lope e Tel\u00e9maco con Circe."}
{"id": "405948", "revid": "1131", "url": "https://gl.wikipedia.org/wiki?curid=405948", "title": "A Millarada", "text": ""}
{"id": "405949", "revid": "85894", "url": "https://gl.wikipedia.org/wiki?curid=405949", "title": "Margarida \u00c0lvarez i \u00c0lvarez", "text": "Margarida \u00c0lvarez i \u00c0lvarez, nada na provincia de Lugo en 1948, \u00e9 unha profesora e pol\u00edtica catal\u00e1 de orixe galega.\nTraxectoria.\nEstabelecida en Catalu\u00f1a, traballou como profesora de matem\u00e1ticas na educaci\u00f3n secundaria, e dende 1983 como funcionaria en Servizos de Inspecci\u00f3n da Conseller\u00eda de Educaci\u00f3n da Generalitat. En 1995 ensinou castel\u00e1n e catal\u00e1n para inmigrantes. De 1997 a 1999 coordinou a integraci\u00f3n educativa de nenos de familias de inmigrantes ou con risco de marxinaci\u00f3n social e cultural. Entre 1996 e 1999 foi a representante do Departamento de Educaci\u00f3n da Generalitat de Catalunya no Programa para a Prevenci\u00f3n e o Coidado da SIDA.\nA finais de 1999 foi nomeada presidenta do Instituto catal\u00e1n da Muller, malia a oposici\u00f3n do PSC, que alegaba a s\u00faa militancia na UDC, \"un partido que non salientou nunca polas s\u00faas acci\u00f3ns en defensa dos dereitos da muller\". En 2001, pediu \u00e1 empresa Renault a retirada dun anuncio considerado sexista.\nCando en decembro de 2002 anunciou a s\u00faa substituci\u00f3n no cargo por Joana Ortega i Alemany, culpou publicamente da s\u00faa dimisi\u00f3n a Josep Antoni Duran i Lleida, a\u00ednda que manifestou que continuar\u00eda militando en Uni\u00f3 Democr\u00e0tica de Catalunya."}
{"id": "405950", "revid": "1131", "url": "https://gl.wikipedia.org/wiki?curid=405950", "title": "Millars", "text": "O top\u00f3nimo catal\u00e1n Millars pode referirse a:"}
{"id": "405951", "revid": "22795", "url": "https://gl.wikipedia.org/wiki?curid=405951", "title": "M\u00edllara", "text": "O top\u00f3nimo galego M\u00edllara pode referirse a:"}
{"id": "405952", "revid": "83328", "url": "https://gl.wikipedia.org/wiki?curid=405952", "title": "Mar\u00eda Teresa Miras Portugal", "text": "Mar\u00eda Teresa Miras Portugal, nada no Carballi\u00f1o o 19 de febreiro en 1948 e finada en Madrid o 27 de maio de 2021, foi unha cient\u00edfica galega, catedr\u00e1tica de bioqu\u00edmica e biolox\u00eda molecular da Universidade Complutense de Madrid (UCM), e presidenta da Real Academia Nacional de Farmacia, sendo a primeira muller en presidir unha Real Academia.\nTraxectoria.\nEstudou farmacia, primeiro na Universidade de Santiago de Compostela, para pasar a finalizar estes estudos na Universidade Complutense de Madrid con Premio Extraordinario e Premio Nacional da Licenciatura de Farmacia en 1971. Ademais, dende 1975 \u00e9 Docteur Sciences pola Universidade de Estrasburgo, obtendo tam\u00e9n o Doutoramento en Farmacia pola Universidade Complutense de Madrid. Dende 1982 \u00e9 catedr\u00e1tica de Bioqu\u00edmica e Biolox\u00eda Molecular nas Universidades de Oviedo, Murcia e Complutense de Madrid. Dedicouse \u00e1 investigaci\u00f3n durante m\u00e1is de 40 anos.\nEstaba especializada no estudo dos receptores de nucle\u00f3tidos e a s\u00faa repercusi\u00f3n en doenzas neurodexenerativas, e a s\u00faa investigaci\u00f3n dir\u00edxese fundamentalmente \u00e1s neurociencias (funcionamento sin\u00e1ptico, neurotransmisi\u00f3n mediada por nucle\u00f3tidos, interacci\u00f3n de neurotransmisores etc.).\nPublicou m\u00e1is de 200 artigos de investigaci\u00f3n en revistas especializadas, e compaxina o seu labor docente e institucional coa investigaci\u00f3n. En 2012, foi nomeada presidenta do Comit\u00e9 de Expertos para o estudo da necesidade de reformas na universidade espa\u00f1ola.\nReco\u00f1ecementos.\nA Xunta de Galicia concedeulle o Premio Mar\u00eda Josefa Wonenburger Planells en 2008. Entre outros moitos premios e reco\u00f1ecementos \u00f3 seu labor investigador e docente, no ano 2011 a Comunidade de Madrid concedeulle o Premio de Investigaci\u00f3n Miguel Catal\u00e1n, por toda a s\u00faa traxectoria profesional e, en 2016 recibiu a Medalla Castelao. \nEn 2023 a revista Gciencia considerouna unha das 20 mulleres de ciencia en Galicia que hab\u00eda que co\u00f1ecer.\nVida persoal.\nFoi filla de Aurelio Miras Azor e irm\u00e1 de Aurelio Miras Portugal, estaba casada e ti\u00f1a dous fillos."}
{"id": "405953", "revid": "1131", "url": "https://gl.wikipedia.org/wiki?curid=405953", "title": "A M\u00edllara", "text": ""}
{"id": "405954", "revid": "25871", "url": "https://gl.wikipedia.org/wiki?curid=405954", "title": "Mi\u00f1\u00e1n", "text": "O top\u00f3nimo galego pode referirse a:"}
{"id": "405955", "revid": "1131", "url": "https://gl.wikipedia.org/wiki?curid=405955", "title": "A Mi\u00f1oteira", "text": "O top\u00f3nimo galego A Mi\u00f1oteira pode referirse a:"}
{"id": "405956", "revid": "85894", "url": "https://gl.wikipedia.org/wiki?curid=405956", "title": "Blanca D\u00edez", "text": "Blanca D\u00edez Garretas, nada en Santiago de Compostela en 1950, \u00e9 unha bot\u00e1nica e tax\u00f3noma galega.\nTraxectoria.\nTraballou no Departamento de Bot\u00e1nica e Fisiolox\u00eda Vexetal da Universidade Complutense de Madrid. \u00c9 profesora titular no Departamento de Biolox\u00eda Vexetal da Facultade de Ciencias da Universidade de M\u00e1laga. Forma parte do grupo de investigaci\u00f3n \u00abFitosociolox\u00eda, Cartograf\u00eda e Din\u00e1mica Vexetal\u00bb da \u00e1rea de Recursos naturais e medio ambiente do Departamento de Bot\u00e1nica da Universidade de Granada.\nDende o 12 de novembro de 1970 \u00e9 acad\u00e9mica de n\u00famero da Academia Malague\u00f1a de Ciencias."}
{"id": "405957", "revid": "1131", "url": "https://gl.wikipedia.org/wiki?curid=405957", "title": "A Mioteira", "text": "O top\u00f3nimo galego A Mioteira pode referirse a:"}
{"id": "405958", "revid": "23204", "url": "https://gl.wikipedia.org/wiki?curid=405958", "title": "Blanca D\u00edez Garretas", "text": ""}
{"id": "405959", "revid": "1131", "url": "https://gl.wikipedia.org/wiki?curid=405959", "title": "Mira (reino)", "text": ""}
{"id": "405960", "revid": "89787", "url": "https://gl.wikipedia.org/wiki?curid=405960", "title": "Mar\u00eda del Carmen Fidalgo S\u00e1nchez", "text": "Mar\u00eda del Carmen Fidalgo S\u00e1nchez Puga, nada en\u00a0Pet\u00e1n, A Ca\u00f1iza,\u00a0o\u00a04 de novembro de 1948,\u00a0\u00e9 unha pol\u00edtica\u00a0brasileira de ascendencia galega.\nTraxectoria.\nFilla de Francisco Fidalgo P\u00e9rez e de Amalia S\u00e1nchez Dom\u00ednguez, formouse en Enxe\u00f1ar\u00eda civil pola Universidade Federal da Bahia, exerceu diversos cargos na administraci\u00f3n p\u00fablica estatal e municipal.\nFoi elixida\u00a0deputada estatal polo Partido da Social Democracia Brasileira para o per\u00edodo 1995-1999. Pasou para o Partido dos Traballadores, polo cal foi electa concelleira de Salvador en 2004. Renunciou \u00f3 mandato en 2007. Nas elecci\u00f3ns de 2010, volveu a se elixir deputada estatal, desta volta polo Partido dos Traballadores."}
{"id": "405961", "revid": "23204", "url": "https://gl.wikipedia.org/wiki?curid=405961", "title": "Margarita Costa Tenorio", "text": "Margarita Costa Tenorio, nada en Vigo o 16 de febreiro de 1951 e finada en Madrid o 21 de decembro de 2012, foi unha bi\u00f3loga galega especializada en bot\u00e1nica.\nTraxectoria.\nEmigrou a Madrid coa s\u00faa familia, e licenciouse en biolox\u00eda pola Universidade Complutense de Madrid en 1974. Ese mesmo ano ingresou como profesora na Facultade de Biolox\u00eda, na que desenvolveu toda a s\u00faa carreira profesional ata a s\u00faa xubilaci\u00f3n en 2011.\nEn 1978, obtivo o grao de doutora coa defensa da s\u00faa tese \"Contribuci\u00f3n al estudio de la flora y vegetaci\u00f3n de la Alcarria de Cuenca\". Foi profesora adxunta dende 1979 e profesora titular dende 1987. En todo este tempo como docente impartiu a materia Fitosociolox\u00eda, posteriormente denominada Vexetaci\u00f3n Ib\u00e9rica.\nNa s\u00faa dilatada carreira profesional especializouse no eido da bot\u00e1nica, creando un grupo de traballo entre profesorado e alumnado, froito do traballo deste foi a publicaci\u00f3n do libro \"Los bosques ib\u00e9ricos\".\nDirixiu diferentes teses doutorais, destacando unha presentada en 1996 cuxa tem\u00e1tica \u00e9 un estudo etnobot\u00e1nico da serra M\u00e1gina (Xa\u00e9n) e en 1998 outra tese doutoral sobre a distribuci\u00f3n dos pi\u00f1eirais albares do Sistema Central Espa\u00f1ol."}
{"id": "405963", "revid": "89787", "url": "https://gl.wikipedia.org/wiki?curid=405963", "title": "M\u00f3nica Gonz\u00e1lez Santana", "text": "M\u00f3nica Gonz\u00e1lez Santana, nada en Ferrol, \u00e9 unha historiadora e arque\u00f3loga asturiana de orixe galega. \u00c9 licenciada e doutora en historia pola Universidade de Oviedo e especialista en Estudos da Muller e Pol\u00edticas para a Igualdade.\nTraxectoria.\nNaceu en Ferrol pero criouse en Sotrondio, a vila do seu pai, en Samart\u00edn del Rei Aurelio, Asturias. En 2012 presentou a s\u00faa tese doutoral coa que conseguiu o seu Doutoramento. Ten ademais un m\u00e1ster en Museos: Educaci\u00f3n e Comunicaci\u00f3n pola Universidade de Zaragoza e \u00e9 especialista en Estudos da Muller e Pol\u00edticas para a Igualdade.\nParticipou como investigadora, en varios proxectos I+D do Ministerio de Ciencia e Innovaci\u00f3n de Espa\u00f1a, con proxecci\u00f3n e participaci\u00f3n de distintas universidades europeas. Esta formaci\u00f3n, ademais, permitiulle participar en numerosos congresos e seminarios nacionais e internacionais, as\u00ed como publicar distintos artigos e libros. De igual xeito, a s\u00faa traxectoria como investigadora fixo que traballase como docente en distintos programas do IAM, nos CPR de Oviedo e Avil\u00e9s, as\u00ed como na UNED ou en Extensi\u00f3n Universitaria.\nProfesionalmente ded\u00edcase \u00e1 arqueolox\u00eda, labor que a levou a vivir en distintos lugares da Pen\u00ednsula Ib\u00e9rica. Compaxina o seu amor pola arqueolox\u00eda coa Educaci\u00f3n, Comunicaci\u00f3n e accesibilidade patrimonial no Proxecto Castelo de Gauz\u00f3n, en Castrill\u00f3n e no Museo Arqueol\u00f3xico de Asturias, en Oviedo."}
{"id": "405964", "revid": "85894", "url": "https://gl.wikipedia.org/wiki?curid=405964", "title": "Mar\u00eda Luisa Bartolom\u00e9 N\u00fa\u00f1ez", "text": "Mar\u00eda Luisa Bartolomeu N\u00fa\u00f1ez, nada en Vilarello (Cervantes) en 1956, \u00e9 unha pol\u00edtica e sindicalista galega.\nTraxectoria.\nTraballou como administrativa do Concello de Elx; e, en 1978 af\u00edliase \u00f3 Partido Socialista Obrero Espa\u00f1ol. Tam\u00e9n foi delegada sindical da Uni\u00f3n Xeral de Traballadores e membro do Executivo local do Baixo Vinalop\u00f3 do PSPV-PSOE. Foi escollida deputada pola provincia de Alacant nas elecci\u00f3ns xerais de Espa\u00f1a de 1996.\nNas elecci\u00f3ns municipais en Elx de 2011 presentouse no terceiro lugar das listas do PSOE."}
{"id": "405965", "revid": "89787", "url": "https://gl.wikipedia.org/wiki?curid=405965", "title": "Lorena Miranda", "text": "Lorena Miranda Dorado, nada o 7 de abril de 1991 en Ceuta, \u00e9 unha xogadora espa\u00f1ola de w\u00e1ter-polo do Club Waterpolo Dos Hermanas en Dos Hermanas (Sevilla). Anteriormente, formou parte do equipo do Club Nataci\u00f3n Ondarreta Alcorc\u00f3n, tendo as s\u00faas orixes no Club Nataci\u00f3n Caballa de Ceuta. \nTraxectoria.\nParticipou nos Xogos Ol\u00edmpicos de Londres de 2012 co equipo nacional do seu pa\u00eds, acadando a medalla de prata, despois de vencer nas semifinais a Hungr\u00eda por un marcador de 9-10 e perder na final contra os Estados Unidos (8-5).\nTam\u00e9n participou no Campionato do Mundo de W\u00e1ter-polo en 2013 coa selecci\u00f3n feminina, obtendo a medalla de ouro ap\u00f3s ga\u00f1ar a Australia."}
{"id": "405966", "revid": "25871", "url": "https://gl.wikipedia.org/wiki?curid=405966", "title": "Lorena Miranda Dorado", "text": ""}
{"id": "405967", "revid": "1131", "url": "https://gl.wikipedia.org/wiki?curid=405967", "title": "Teatro do Atl\u00e1ntico", "text": "O Teatro do Al\u00e1ntico \u00e9 unha compa\u00f1\u00eda creada en 1985 por X\u00falio Lago e Mar\u00eda Barcala en Culleredo, A Coru\u00f1a. Esta compa\u00f1\u00eda contin\u00faa, en certa medida, o labor que o primeiro deles e m\u00e1is Dorotea B\u00e1rcena vi\u00f1eran realizando con Teatro da Mari-Gaila, outra importante formaci\u00f3n da d\u00e9cada de 1970. Desde a s\u00faa posta en funcionamento, X\u00falio Lago \u2013como director\u2013 e Mar\u00eda Barcala \u2013case sempre participando como actriz\u2013 te\u00f1en desenvolvida unha traxectoria que sit\u00faa este grupo entre un dos principais referentes no panorama esc\u00e9nico galego contempor\u00e1neo.\nAs\u00ed, ademais de contar en moitas ocasi\u00f3ns co favor do p\u00fablico, Teatro do Atl\u00e1ntico \u00e9 tam\u00e9n unha compa\u00f1\u00eda moi valorada entre o sector da cr\u00edtica. Este reco\u00f1ecemento bas\u00e9ase en espect\u00e1culos de coidada figura que presentan nos escenarios galegos tanto textos de produci\u00f3n propia coma for\u00e1neos, case sempre do s\u00e9culo XX, a\u00ednda que nalg\u00fans casos tam\u00e9n pezas anteriores.\nHistoria.\nA continuada actividade da compa\u00f1\u00eda sintet\u00edzase en m\u00e1is de trinta produci\u00f3ns representadas principalmente en Galiza, ademais de na maior\u00eda das comunidades do estado e en numerosas cidades en Portugal, Arxentina, Uruguai e Venezuela, sendo sempre todas elas representadas en galego. Trinta e tres anos dedicados a un traballo de creaci\u00f3n \u00e1 vez que unha actividade de xesti\u00f3n, participando nas m\u00faltiples iniciativas abordadas polos sectores m\u00e1is comprometidos da profesi\u00f3n, aqueles que est\u00e1n activos sempre no intento de reformar substancialmente as precarias condici\u00f3ns nas que, en termos xerais, se vai desenvolvendo a actividade teatral tam\u00e9n en Galiza.\nEste per\u00edodo tivo malos momentos, como ter que renunciar, por afogo econ\u00f3mico a unha das actividades complementarias consideradas de enorme importancia: O cap\u00edtulo de publicaci\u00f3ns arredor de cada espect\u00e1culo, a publicaci\u00f3n do texto \u00edntegro da obra con estudos diversos sobre o autor, \u00e9poca, universo tem\u00e1tico, entre outras cousas. Ademais, a figura de Franco estivo presente despois de xa rematada a ditadura, polo que o xeito co que as instituci\u00f3ns p\u00fablicas e os medios de comunicaci\u00f3n tratan a Arte Dram\u00e1tico na comunidade galega, provocou que a traxectoria da compa\u00f1\u00eda at\u00e9 agora tivese momentos de frustraci\u00f3n e desilusi\u00f3n.\nA compa\u00f1\u00eda expresaba a vontade de centrar a s\u00faa actividade en Galiza e na lingua galega co obxectivo de seren punto de referencia para unha cidadan\u00eda, un contorno xeogr\u00e1fico e pol\u00edtico preciso, reco\u00f1ec\u00edbel nas s\u00faas circunstancias e abarc\u00e1bel para a acci\u00f3n desta pequena compa\u00f1\u00eda. Unha compa\u00f1\u00eda que non pretend\u00eda triunfar nin conquistar o mercado, sen\u00f3n relacionarse cun p\u00fablico concreto, ser parte desa sociedade dun xeito m\u00e1is profundo e que sente a necesidade que cambiar a realidade, sobre todo a realidade pol\u00edtica e social de Galiza.\nCo Teatro do Atl\u00e1ntico in\u00edciase unha etapa na que se pon especial atenci\u00f3n \u00e1 palabra como veh\u00edculo de expresi\u00f3n e comunicaci\u00f3n dram\u00e1tica, mais non un realismo tradicional. A compa\u00f1\u00eda c\u00e9ntrase na creaci\u00f3n de escenograf\u00edas, espazos e ritmos afastados do naturalismo convencional, en traballos interpretativos arriscados etc. sempre ao servizo de textos e de autores de contrastada calidade literaria e interese dram\u00e1tico, encarnados \u00e1 s\u00faa vez por actores e actrices.\nAs circunstancias do universo feminino na sociedade contempor\u00e1nea foi un dos temas m\u00e1is frecuentes da compa\u00f1\u00eda, presente en moitas produci\u00f3ns. A muller foi en gran medida protagonista do repertorio, transitando entre a paix\u00f3n amorosa, heterosexual u homosexual, a opresi\u00f3n, a loita polas liberdades e os dereitos da muller, a rebeli\u00f3n dunha muller contra a violencia de x\u00e9nero.\nNa s\u00faa \u00faltima etapa, segundo recolle a revista \",\" Teatro do Atl\u00e1ntico veu apostando por montaxes baseadas case sempre en pezas dram\u00e1ticas que profundan na natureza humana desde unha perspectiva galega que non esquece o universal. As\u00ed pois, esta compa\u00f1\u00eda desenvolveu unha traxectoria que a converteu nunha das m\u00e1is est\u00e1beis, diferenciadas e importantes do panorama esc\u00e9nico galego.\nA compa\u00f1\u00eda leva realizadas m\u00e1is de trinta produci\u00f3ns entre as que podemos subli\u00f1ar \"Casa de Bonecas\", de Ibsen; \"A noite das Tr\u00edbades\" de Per Olov Enquist; \"Amor de don Perlimplin con Belisa no Xard\u00edn\", de Garc\u00eda Lorca; \"O cerco de Leningrado\", de Sanchis Sinisterra; \"O encoro\", de Conor McPherson; \"A ra\u00ed\u00f1a da beleza de Leenane\", de Martin McDonagh; \"Unha primavera para Aldara\", de Teresa Moure ou \"Memoria de Helena e Mar\u00eda\", de Roberto Salgueiro.\nAs produci\u00f3ns de Teatro do Atl\u00e1ntico participaron en varios festivais nacionais e internacionais de teatro: Palencia, Festival Iberoamericano de C\u00e1diz, F.I.T.E.I. (Porto), Festival Latinoamericano de C\u00f3rdoba (Arxentina), Muestra Internacional de Teatro de Caracas (Venezuela), Muestra de Teatro de las Autonom\u00edas \"Villa de Madrid\", Festeixo (Viana do Castelo), Mostra Internacional de teatro (MIT) de Ribadavia, Festival Galaico-Portugu\u00e9s de Cari\u00f1o, Festival de Teatro C\u00f3mico e Festivo de Cangas do Morrazo, Mostra de Teatro de Cee, Festival de Carballo etc.\nPremios.\nPremios da Cr\u00edtica de Galicia.\nNo 2016, Teatro do Atl\u00e1ntico, recibe o Premio da Cr\u00edtica de Galicia no apartado de Artes Esc\u00e9nicas.\nPremios Mar\u00eda Casares.\nOs Premios de Teatro Mar\u00eda Casares, de periodicidade anual, foron creados en 1997 pola AAAG a fin de servir de est\u00edmulo e reco\u00f1ecemento ao labor desenvolvido pola profesi\u00f3n teatral. O Teatro do Atl\u00e1ntico levou, ao longo de diferentes anos, varios premios de distinta categor\u00eda; mellor actor ou actriz protagonista ou secundario, mellor direcci\u00f3n, mellor escenograf\u00eda e mellor vestiario.\nI Edici\u00f3n - 1997.\nMellor actor protagonista\u2192 Gonzalo Uriarte na obra \"A Noite das Tr\u00edbades\".\nMellor actriz protagonista\u2192 Casilda Alfara na obra \"A Noite das Tr\u00edbades\".\nMellor direcci\u00f3n\u2192 X\u00falio Lago na obra \"A Noite das Tr\u00edbades\".\nMellor espect\u00e1culo\u2192 \"A Noite das Tr\u00edbades\".\nIX Edici\u00f3n - 2005.\nMellor actor secundario\u2192 To\u00f1o Casais en \"O Encoro\".\nMellor direcci\u00f3n\u2192 X\u00falio Lago na obra \"O Encoro\".\nXI Edici\u00f3n - 2007.\nMellor adaptaci\u00f3n/traduci\u00f3n\u2192 Avelino Gonz\u00e1lez e Olga F. Nogueira na obra \"A ra\u00ed\u00f1a da beleza de Leenane\".\nMellor direcci\u00f3n\u2192 X\u00falio Lago na obra \"A ra\u00ed\u00f1a da beleza de Leenane\".\nMellor espect\u00e1culo\u2192 pola obra \"A ra\u00ed\u00f1a da beleza de Leenane\".\nNeste mesmo ano foi nomeada Mar\u00eda Barcala \u00e1 mellor interpretaci\u00f3n no papel protagonista na obra \"A ra\u00ed\u00f1a da beleza de Leenane\".\nXIII Edici\u00f3n - \u00a02009.\nMellor direcci\u00f3n\u2192 X\u00falio Lago na obra \"Unha primavera para Aldara\".\nMellor actriz protagonista\u2192 Mar\u00eda Bouzas na obra \"Unha primavera para Aldara\".\nMellor escenograf\u00eda e mellor vestiario\u2192 Carlos Alonso na obra \"Unha primavera para Aldara\".\nMellor texto orixinal\u2192 Teresa Moure na obra \"Unha primavera para Aldara\".\nMellor iluminaci\u00f3n\u2192 X\u00falio Lago na obra \"Unha primavera para Aldara\".\nMellor espect\u00e1culo\u2192 pola obra \"Unha primavera para Aldara\".\nXIV Edici\u00f3n - 2010.\nMar\u00eda Barcala foi nomeada a mellor vestiario na obra \"O xogo de Yalta, Afterplay\".\nXV Edici\u00f3n - 2011.\nMar\u00eda Barcala foi nomeada \u00e1 mellor interpretaci\u00f3n no papel protagonista pola obra \"Memoria de Helena e Mar\u00eda\".\nXVIII Edici\u00f3n - 2014.\nMellor adaptaci\u00f3n/traduci\u00f3n\u2192 Xos\u00e9 Manuel Pazos Varela na obra \"A Charca In\u00fatil\".\nXX Edici\u00f3n - 2016.\nMellor espect\u00e1culo\u2192 pola obra \"O Principio de Arqu\u00edmedes\".\nMellor actor secundario\u2192 Alberto Rold\u00e1n na obra \"O Principio de Arqu\u00edmedes\".\nMellor actor protagonista\u2192 Toni Salgado obra \"O Principio de Arqu\u00edmedes\".\nMellor adaptaci\u00f3n/traduci\u00f3n\u2192 Afonso Becerra na obra \"O Principio de Arqu\u00edmedes\".\nMellor direcci\u00f3n\u2192 X\u00falio Lago na obra \"O Principio de Arqu\u00edmedes\".\nPremios Compostela de Teatro.\nCreados no ano 1889 polo xornal compostel\u00e1n \"El correo gallego\". Estes premios, simbolizados a trav\u00e9s dunha escultura dese\u00f1ada por Carme Breixo, non te\u00f1en dotaci\u00f3n econ\u00f3mica sen\u00f3n que gardan o seu valor no prestixio profesional.\nPertencentes ao Teatro do Atl\u00e1ntico foron agasallados con este premio X\u00falio Lago no 1991 pola mellor direcci\u00f3n en \"Historia de Neerea\" e Mar\u00eda Barcala, no 1992, como mellor interpretaci\u00f3n feminina en papel protagonista por \"Climenestra ou o Crime, Ocasos\".\nPremios Maruxa Villanueva.\nNo ano 2015, Mar\u00eda Barcala Porto foi nomeada mellor actriz protagonista grazas \u00e1 s\u00faa participaci\u00f3n na obra \"O Principio de Arqu\u00edmedes\"."}
{"id": "405969", "revid": "89787", "url": "https://gl.wikipedia.org/wiki?curid=405969", "title": "Sally Hawkins", "text": "Sally Cecilia Hawkins, nada en Londres o 27 de abril de 1976 \u00e9 unha actriz brit\u00e1nica, co\u00f1ecida polas s\u00faas interpretaci\u00f3ns de Poppy en \"Happy-Go-Lucky\", Susan en \"Vera Drake\" (2004), Sue Trinder na serie da BBC, \"Fingersmith\" (2005), Anne Elliot en \"Persuasion\" (2007) e Rita O'Grady en \"Made in Dagenham\" (2010). Foi candidata ao Oscar polas s\u00faas actuaci\u00f3ns en \"Blue Jasmine\" (2013) e \"The Shape of Water\" (2017), polo que recibiu varios premios e candidaturas.\nTraxectoria.\nHawkins naceu en Dulwich e creceu en Blackheath, filla de Jacquiline Hawkins (de solteira, Sinfield) e Colin Hawkins, autores e ilustradores de libros infant\u00eds. Os seus pais te\u00f1en ascendencia cat\u00f3lica irlandesa. Ten un irm\u00e1n chamado Finbar Hawkins, produtor cinematogr\u00e1fico.\nComezou a s\u00faa carreira como actriz teatral en obras como \"Romeo e Xulieta\", \"The Cherry Orchard\", \"Much Ado About Nothing\" e outras. Realizou tam\u00e9n pequenas aparici\u00f3ns en series de televisi\u00f3n como \"Casualty and Doctors\". Hawkins fixo a s\u00faa primeira interpreatci\u00f3n salientable no filme de Mike Leigh de 2002 , \"All or Nothing\", como Samantha. Este foi o primeiro dos tres filmes que Hawkins e Leigh fixeron xuntos; o segundo foi \"Vera Drake\" (2004).\nPrestou tam\u00e9n a s\u00faa voz a moitas series de como \"Concrete Cow\". En 2007, interpretou a Anne Elliot no filme para televisi\u00f3n \"Persuasion\", baseado na obra de Jane Austen, na que a s\u00faa interpretaci\u00f3n foi ben recibida pola cr\u00edtica. No mesmo ano fixo un papel secundario no filme \"Cassandra's Dream\". Hawkins reuniuse con Leigh por terceira vez na comedia \"Happy-Go-Lucky\", e a s\u00faa actuaci\u00f3n recibiu a aclamaci\u00f3n da cr\u00edtica, inclu\u00edndo un Globo de Ouro \u00e1 mellor actriz de comedia ou musical e o Oso de prata \u00e1 mellor actriz.\nEn 2013, Hawkins protagonizou xunto con Cate Blanchett o filme \"Blue Jasmine\", de Woody Allen, logrando a s\u00faa primeira candidatura ao Oscar \u00e1 mellor actriz secundaria, ademais de ao BAFTA e aos Globos de Ouro."}
{"id": "405970", "revid": "1131", "url": "https://gl.wikipedia.org/wiki?curid=405970", "title": "Castelo do Pr\u00edncipe", "text": "O Castelo do Pr\u00edncipe \u00e9 unha fortaleza constru\u00edda no s\u00e9culo XVIII, sita na parroquia da Ameixenda, no concello de Cee. Foi declarado Ben de Interese Cultural no ano 1994. D\u00e1 nome \u00e1 aldea de Castelo do Pr\u00edncipe.\nHistoria.\nO Castelo do Pr\u00edncipe comezouse a constru\u00edr en 1740 xunto co Castelo do Cardeal, situado \u00e1 outra beira da r\u00eda de Corcubi\u00f3n. O enxe\u00f1eiro encargado da obra ser\u00eda Francisco Llobet, sendo substitu\u00eddo por Carlos Lemaur (de procedencia francesa, algo moi habitual durante o reinado dos Borb\u00f3ns) no 1744, ano no que comezan os traballos definitivos. As obras rematan en 1755. O nome do Pr\u00edncipe d\u00e9uselle en honra ao fillo de Carlos III de Espa\u00f1a, o futuro rei Carlos IV.\nO papel estrat\u00e9xico da Costa da Morte vai perdendo relevancia durante o s\u00e9culo XIX, polo que a finais dese s\u00e9culo o castelo, ao igual ca outras tantas fortalezas, deixar\u00eda de pertencer ao Estado tras poxa p\u00fablica. O primeiro propietario foi o empresario, banqueiro e pol\u00edtico fisterr\u00e1n residente en Corcubi\u00f3n Pl\u00e1cido Castro Rivas, o cal compra tam\u00e9n en 1892 o Castelo de San Carlos de Fisterra. No ano 1928, despois de abandonar a vila de Corcubi\u00f3n, Pl\u00e1cido Castro fai unha doaz\u00f3n de varios bens inmobles (entre os que se atopa o Castelo do Pr\u00edncipe) \u00e1 \"Asociaci\u00f3n de Periodistas de Madrid\", que o acaba hipotecando e, posteriormente, queda en mans do banco. Durante moitos anos o edificio queda abandonado at\u00e9 que en 1985 o empresario galego Xos\u00e9 Ram\u00f3n Oreiro se fai con el por 30 mill\u00f3ns de pesetas. Oreiro fai a maior reforma que se fixo nesta fortaleza, convert\u00e9ndoa nunha luxosa vivenda.\nNo ano 2006, o castelo foi comprado por un empresario da Rioxa por unha cifra en torno aos 3 mill\u00f3ns de euros e actualmente at\u00f3pase \u00e1 venda por 6 mill\u00f3ns de euros.\nArquitectura.\nAo igual que o castelo do Cardeal, montaba 12 pezas de artiller\u00eda noutras tantas troneiras dirixidas cara ao mar. Ao amplo adarve que ten ascend\u00edase por unha rampla ou por d\u00faas escaleiras de pedra, existindo tam\u00e9n espald\u00f3ns resoltos con arcos rebaixados. Un grande edificio que dirixe as s\u00faas \u00e1s cara os semibaluartes do hornabeque conti\u00f1a os servizos lox\u00edsticos (dependencias para a gornici\u00f3n que acadaba os 88 soldados, almac\u00e9ns e polvoreira). O aparello \u00e9 de canter\u00eda ben labrada no seu per\u00edmetro exterior e gran parte da s\u00faas f\u00e1bricas interiores, o que lle d\u00e1 gran realce visto dende o mar ou dende terra, onde ti\u00f1a o foxo e a ponte para entrar ao centro da cortina.\nPol\u00e9mica.\nDado o seu car\u00e1cter de Ben de Interese Cultural, adquirido no ano 1994, est\u00e1 sometido \u00e1 LEI 5/2016 do 4 de maio, do Patrimonio cultural de Galicia. No seu artigo 48 especif\u00edcase que os propietarios destes bens permitir\u00e1n a s\u00faa visita p\u00fablica un n\u00famero m\u00ednimo de catro d\u00edas ao mes durante, polo menos, catro horas diarias, sendo estes definidos previamente. Por este motivo veci\u00f1os do concello de Cee comezaron a demandar ao actual dono a apertura inmediata das s\u00faas portas, xa que esta fortaleza at\u00f3pase pechada ao p\u00fablico."}
{"id": "405971", "revid": "23204", "url": "https://gl.wikipedia.org/wiki?curid=405971", "title": "Allison Janney", "text": "Allison Brooks Janney , nada en Boston o 19 de novembro de 1959 \u00e9 unha actriz estadounidense, ga\u00f1adora dun Oscar \u00e1 mellor actriz secundaria, co\u00f1ecida polo seu papel de C.J. Cregg no drama televisivo \"The West Wing\" polo que ga\u00f1ou catro premios Emmy.\nTraxectoria.\nAllison Janney naceu en Boston, filla da ex-actriz Macy Brooks e do promotor inmobiliario e m\u00fasico de jazz Jervis Spencer Janney. Ten dous irm\u00e1ns m\u00e1is vellos chamados Hay e Hal. Estudou en The Miami Valley School de Dayton (Ohio), da que foi nomeada alumna distinguida en 2004. Estudou despois en Kenyon College, o mesmo polo que pasara o actor Paul Newman. Tempo despois marchou a estudar teatro en Neighborhood Playhouse, en Nova York, onde coincidiu co actor Dylan McDermott. Tras eito, rematou os seus estudos na Royal Academy of Dramatic Arts de Londres.\nParticipou en filmes de tanto \u00e9xito como \"American Beauty\", \"The Ice Storm\" ou \"Primary Colors\" e prestou a s\u00faa voz \u00e1 cinta de animaci\u00f3n \"Finding Nemo\" en que interpretaba o papel da estrela de mar do acuario.\nEn 2013 participou na serie \"Masters of Sex\", pola que ga\u00f1ou un Emmy \u00e1 mellor actriz invitada en 2014; e dende 2013 protagoniza a comedia \"Mom\", que lle valeu outro Emmy."}
{"id": "405972", "revid": "98629", "url": "https://gl.wikipedia.org/wiki?curid=405972", "title": "Sam Rockwell", "text": "Sam Rockwell, nado en Daly City (California) o 5 de novembro de 1968 \u00e9 un actor estadounidense, ganador dun Globo de Ouro, un BAFTA, un Premio do Sindicato de Actores e un Oscar ao mellor actor secundario polo seu papel no filme \"Three Billboards Outside Ebbing, Missouri\". \u00c9 co\u00f1ecido como protagonista de filmes como \"Lawn Dogs\", \"Confessions of a Dangerous Mind\", \"Choke\" e \"Moon\", e tivo papeis destacados en filmes como \"A milla verde\", \"Galaxy Quest\", \"Clownhouse\", \"Frost/Nixon\", \"The Hitchhiker's Guide to the Galaxy\", \"Matchstick Men\", \"Everybody's Fine\", \"O asasinato de Jesse James a mans do covarde Robert Ford\" e \"Iron Man 2\"."}
{"id": "405973", "revid": "98629", "url": "https://gl.wikipedia.org/wiki?curid=405973", "title": "Edith Evans", "text": "Edith Mary Evans, DBE, nada en Londres o 8 de febreiro de 1888 e finada na mesma cidade o 14 de outubro de 1976, foi unha actriz brit\u00e1nica cunha longa e distinguida carreira na escena do seu pa\u00eds. Polas s\u00faas interpretaci\u00f3ns en cinema recibiu tres candidaturas ao Oscar e ga\u00f1ou un BAFTA e un Globo de Ouro.\nFoi particularmente efectiva interpretando altivas damas dea aristocracia, como se aprecia en dous dos seus papeis m\u00e1is famosos: Lady Bracknell en \"The Importance of Being Earnest\", tanto en teatro como no filme de 1952, e Miss Western no filme de 1963 \"Tom Jones\". En contraste, interpretou unha vella muller ca\u00edda na pobreza no filme de 1967 \"The Whisperers\".\nTraxectoria.\nEdith Evans naceu en Londres, filla de Edward Evans, empregado p\u00fablico e a s\u00faa dona, Carolina Ellen Foster. Estudou na escola St. Michael da Igrexa de Inglaterra en Pimlico, antes de ser aprendiza de modista aos quince anos de idade, en 1903.\nA s\u00faa primeira interpretaci\u00f3n teatral foi en Streatham en outubro de 1910 coa personaxe de Viola en \"Noite de reis\". En 1912 descubriuna o producor William Poel, co que realizou a s\u00faa primeira aparici\u00f3n profesional en agosto interpretando a personaxe de Gautami nun cl\u00e1sico hind\u00fa do s\u00e9culo XVI, \"Sakuntala\". Recibiu moita atenci\u00f3n coa s\u00faa interpretaci\u00f3n de Cr\u00e9sida en \"Troilo e Cr\u00e9sida\", presentada en Londres e logo en Stratford-upon-Avon.\nDurante a s\u00faa longa carreira de m\u00e1is de 60 anos de actuaci\u00f3n interpretou uns 150 papeis, inclu\u00edndo varias obras de Shakespeare, William Congreve, Ibsen, Wycherley, Wilde, e autores contempor\u00e1neos como Shaw, Enid Bagnold, Christopher Fry e Coward."}
{"id": "405974", "revid": "56817", "url": "https://gl.wikipedia.org/wiki?curid=405974", "title": "Mar\u00eda Cano", "text": "Mar\u00eda de los \u00c1ngeles Cano M\u00e1rquez, nada en Medell\u00edn o 12 de agosto de 1887 e finada \"ib\u00eddem\" o 26 de abril de 1967, foi a primeira muller l\u00edder pol\u00edtica en Colombia.\nTraxectoria.\nDirixiu a loita polos dereitos civ\u00eds fundamentais da poboaci\u00f3n e polos dereitos dos traballadores asalariados; encabezou a convocatoria e axitaci\u00f3n das folgas obreiras, colaborou na difusi\u00f3n das ideas socialistas e participou en forma decisiva na fundaci\u00f3n do Partido Socialista Revolucionario (PSR).\nNo cinema.\nEn 1990 Camila Loboguerrero dirixiu o filme colombiano \"Mar\u00eda Cano\", protagonizada por Mar\u00eda Eugenia D\u00e1vila e inspirada na vida e a actividade pol\u00edtica da l\u00edder a partir de 1925."}
{"id": "405975", "revid": "23204", "url": "https://gl.wikipedia.org/wiki?curid=405975", "title": "Mar\u00eda de los \u00c1ngeles Cano M\u00e1rquez", "text": ""}
{"id": "405979", "revid": "109216", "url": "https://gl.wikipedia.org/wiki?curid=405979", "title": "Vanguard 1", "text": "Vanguard 1 foi o segundo sat\u00e9lite artificial posto en \u00f3rbita polos Estados Unidos. Foi lanzado nun foguete Vanguard desde o Centro de Lanzamento de Cabo Ca\u00f1averal o 17 de marzo de 1958.\nCaracter\u00edsticas.\nA misi\u00f3n principal de Vanguard 1 foi comprobar as capacidades do foguete Vanguard e unha vez en \u00f3rbita medir os efectos da contorna espacial no sat\u00e9lite e os seus sistemas. A medici\u00f3n da s\u00faa \u00f3rbita serviu tam\u00e9n para refinar os modelos xeod\u00e9sicos da Terra. A alimentaci\u00f3n el\u00e9ctrica do sat\u00e9lite provi\u00f1a dunha bater\u00eda que se esgotou en xu\u00f1o de 1958 e de seis c\u00e9lulas solares distribu\u00eddas polo exterior que proporcionaban ata 1 vatio de potencia. Ti\u00f1a forma de esfera de 1,46 kg e 16,5 cm de di\u00e1metro, dentro da cal un cilindro albergaba a instrumentaci\u00f3n, que consist\u00eda nun transmisor a 108 MHz, unha baliza de radio. Do corpo do sat\u00e9lite sobresa\u00edan seis antenas de 30 cm de longo que \u00e1 parte de ser usadas para transmitir serviron para estimar a cantidade de electr\u00f3ns entre o sat\u00e9lite e a estaci\u00f3ns receptoras. No interior tam\u00e9n levaba dous termistores para medir a temperatura interna e comprobar a efectividade do illamento t\u00e9rmico.\nEst\u00edmase que dada a s\u00faa \u00f3rbita, Vanguard 1 permanecer\u00e1 no espazo varios s\u00e9culos ata a s\u00faa reentrada na atmosfera terrestre."}
{"id": "405981", "revid": "72012", "url": "https://gl.wikipedia.org/wiki?curid=405981", "title": "Vanguard I", "text": ""}
{"id": "405984", "revid": "89787", "url": "https://gl.wikipedia.org/wiki?curid=405984", "title": "Vanguard 2", "text": "Vanguard 2 foi un sat\u00e9lite artificial dos Estados Unidos lanzado nun foguete Vanguard desde o Centro de Lanzamento de Cabo Ca\u00f1averal o 17 de febreiro de 1959.\nCaracter\u00edsticas.\nVanguard 2 foi o primeiro sat\u00e9lite adicado ao estudo da capa de nubes da Terra mediante a medici\u00f3n da parte di\u00farna da luz solar reflectida pola capa nubosa e pola superficie terrestre. Unha vez en \u00f3rbita o sat\u00e9lite, estabilizado mediante xiro, comezou a precesionar debido \u00e1 ignici\u00f3n de restos de propelente s\u00f3lido na terceira etapa no momento da separaci\u00f3n entre esta e o sat\u00e9lite. Esta oscilaci\u00f3n degradou o sinal do sat\u00e9lite e o env\u00edo dos datos da capa de nubes. O transmisor funcionou durante 26 d\u00edas ata o esgotamento das bater\u00edas. O sat\u00e9lite foi seguido tam\u00e9n opticamente para facer estudos do arrastre atmosf\u00e9rico mediante a determinaci\u00f3n da s\u00faa \u00f3rbita.\nVanguard 2 ti\u00f1a forma de esfera de 10,75 kg de masa e 50,8 cm de di\u00e1metro. Estaba constru\u00eddo nunha aliaxe de magnesio, co interior recuberto dunha capa de ouro e o exterior recuberto de aluminio para proporcionar protecci\u00f3n t\u00e9rmica. O interior da esfera estaba presurizado e conti\u00f1a a instrumentaci\u00f3n, inclu\u00edda a electr\u00f3nica de seguimento, o sistema de telemetr\u00eda e a electr\u00f3nica dos experimentos. No interior hab\u00eda tam\u00e9n dous telescopios \u00f3pticos con d\u00faas fotoc\u00e9lulas, apuntando cada un deles en sentido oposto e que fac\u00edan as medici\u00f3ns da luz reflectida pola Terra. As comunicaci\u00f3ns ti\u00f1an lugar na frecuencia de 108 MHz e unha cinta grabadora a bordo pod\u00eda rexistrar ata 50 minutos de datos.\nDada a s\u00faa \u00f3rbita, Vanguard 2 permanecer\u00e1 no espazo entre 200 e 300 anos antes da s\u00faa reentrada na atmosfera terrestre."}
{"id": "405985", "revid": "72012", "url": "https://gl.wikipedia.org/wiki?curid=405985", "title": "Vanguard II", "text": ""}
{"id": "405986", "revid": "54334", "url": "https://gl.wikipedia.org/wiki?curid=405986", "title": "Vanguard 3", "text": "Vanguard 3 foi un sat\u00e9lite artificial dos Estados Unidos lanzado nun foguete Vanguard desde o Centro de Lanzamento de Cabo Ca\u00f1averal o 18 de setembro de 1959.\nCaracter\u00edsticas.\nVanguard 3 foi lanzado para facer medici\u00f3ns da magnetosfera terrestre, dos raios X solares e os seus efectos na atmosfera terrestre, estudar a contorna de micrometeoritos cerca da Terra e medir o arrastre causado pola atmosfera superior. A instrumentaci\u00f3n de a bordo inclu\u00eda un magnet\u00f3metro de prot\u00f3ns, unha c\u00e1mara de ionizaci\u00f3n para raios X, transmisores de radio e detectores de micrometeoritos. Cos datos obt\u00edvose unha imaxe m\u00e1is completa da contorna espacial terrestre e definiuse mellor a parte inferior dos cintos de radiaci\u00f3n.\nO sat\u00e9lite estabiliz\u00e1base mediante xiro e funcionou alimentado por bater\u00edas ata que se esgotaron tras 85 d\u00edas en \u00f3rbita. Despois diso o sat\u00e9lite foi seguido opticamente para estudar o efecto do arrastre da atmosfera na s\u00faa \u00f3rbita. Ti\u00f1a forma de esfera de 42,9\u00a0kg de masa e 50,8\u00a0cm de di\u00e1metro da que sobresa\u00eda un mastro c\u00f3nico de 66\u00a0cm de longo. O interior da esfera estaba presurizado e conti\u00f1a a instrumentaci\u00f3n, inclu\u00edda a electr\u00f3nica de comunicaci\u00f3n e dos experimentos. Tam\u00e9n conti\u00f1a unha cinta grabadora de datos para transmitilos ao pasar sobre unha estaci\u00f3n de seguimento. Do corpo do sat\u00e9lite sobresa\u00edan catro antenas a intervalos de 90 graos e no seu exterior tam\u00e9n se atopaba unha c\u00e9lula solar de sulfuro de cadmio, cerca do ecuador da esfera. O magnet\u00f3metro iba no extremo do mastro.\nDada a s\u00faa \u00f3rbita, Vanguard 3 permanecer\u00e1 no espazo uns 300 anos antes da s\u00faa reentrada na atmosfera terrestre."}
{"id": "405987", "revid": "72012", "url": "https://gl.wikipedia.org/wiki?curid=405987", "title": "Vanguard III", "text": ""}
{"id": "406003", "revid": "54334", "url": "https://gl.wikipedia.org/wiki?curid=406003", "title": "Irene Luc\u00eda \u00c1lvarez Veras", "text": ""}
{"id": "406006", "revid": "27155", "url": "https://gl.wikipedia.org/wiki?curid=406006", "title": "Resposta inmune", "text": ""}
{"id": "406007", "revid": "54334", "url": "https://gl.wikipedia.org/wiki?curid=406007", "title": "Sororidade", "text": "Sororidade \u00e9 un pacto entre mulleres para o seu apoderamento.\nOrixe do termo.\nSororidade ten equivalentes nas linguas rom\u00e1nicas pr\u00f3ximas. O franc\u00e9s \"sororit\u00e9\" est\u00e1 documentado por primeira vez no s\u00e9culo XVI co significado de irmandade de mulleres.\nLuisa Posada Kubissa considera que o termo franc\u00e9s \"sororit\u00e9\" perf\u00edlase como a outra cara da fraternidade masculina, da solidariedade entre os individuos/cidad\u00e1ns/var\u00f3ns que pactan entre si.\nO termo sororidade foi retomado sobre todo a partir da denominada segunda onda do feminismo."}
{"id": "406015", "revid": "54334", "url": "https://gl.wikipedia.org/wiki?curid=406015", "title": "Teito de vidro", "text": "Nos estudos de x\u00e9nero, denom\u00ednase teito de vidro ou teito de cristal \u00e1 limitaci\u00f3n velada do ascenso laboral das mulleres no interior das organizaci\u00f3ns. Tr\u00e1tase dun teito que limita as s\u00faas carreiras profesionais, dif\u00edcil de traspasar e que lles impide seguir avanzando. \u00c9 invis\u00edbel porque non existen leis ou dispositivos sociais estabelecidos e oficiais que impo\u00f1an unha limitaci\u00f3n expl\u00edcita na carreira laboral \u00e1s mulleres.\nHistoria e caracter\u00edsticas.\nO termo \u00abteito de vidro\u00bb (o orixinal en ingl\u00e9s \u00e9 \u00abglass ceiling barriers\u00bb) apareceu por primeira vez nun artigo do Wall Street Journal en 1986 nos Estados Unidos. O artigo describ\u00eda as barreiras invis\u00edbeis \u00e1s que est\u00e1n expostas as mulleres traballadoras altamente cualificadas que lles imped\u00edan alcanzar os niveis xer\u00e1rquicos m\u00e1is altos no mundo dos negocios, independentemente dos seus logros e m\u00e9ritos.\nA partir de ent\u00f3n, varios estudosos da sociolox\u00eda describiron este concepto como referido ao traballo feminino dado que as mulleres representan a metade da poboaci\u00f3n mundial, mais ocupan unha porcentaxe desproporcionadamente baixa dos cargos directivos. Est\u00e1 presente en autores como Carr-Ruffino (1991), Lynn Martin (1991), Davidson e Cooper (1992), Morrison (1992), Holloway (2002), entre outros.\nO teito de vidro est\u00e1 constru\u00eddo sobre a base de trazos que son dif\u00edciles de detectar, por iso non se ve e ch\u00e1mase de vidro. Esta barreira invis\u00edbel aparece cando as mulleres se achegan \u00e1 parte superior da xerarqu\u00eda corporativa e bloqu\u00e9alles a posibilidade de avanzar na s\u00faa carreira profesional cara a cargos de nivel xerencial e executivo.\nA\u00ednda que o concepto foi orixinariamente utilizado para analizar a carreira laboral das mulleres que tiveran altas cualificaci\u00f3ns nos seus traballos grazas \u00e1 s\u00faa formaci\u00f3n educativa superior e non pod\u00edan ascender porque se topaban con esa superficie superior invis\u00edbel ou teito de vidro, a met\u00e1fora rapidamente se estendeu para referirse aos obst\u00e1culos que impiden o avance das minor\u00edas en xeral: sexan minor\u00edas raciais, relixiosas, por orientaci\u00f3n sexual, por nacionalidade, etc.\nAs investigaci\u00f3ns realizadas pola \u00abFederal Glass Ceiling Commission\u00bb do Departamento de Traballo dos Estados Unidos indican que onde hai mulleres e minor\u00edas nas altas esferas, a s\u00faa compensaci\u00f3n econ\u00f3mica salarial sempre \u00e9 menor.\nSegundo o Instituto Alem\u00e1n de Investigaci\u00f3n Econ\u00f3mica, en 2010, s\u00f3 o 2% dos membros de consellos de direcci\u00f3n de todas as empresas alem\u00e1s eran mulleres.\nAlgunhas investigadoras, como Holloway, soste\u00f1en que estas diferenzas se deben tanto ao sexismo como a antigas tradici\u00f3ns que vinculan as expectativas dos docentes segundo o x\u00e9nero.\nDiversas investigaci\u00f3ns desde ent\u00f3n dedic\u00e1ronse a pescudar por que tan poucas mulleres chegan aos cargos xerenciais ou de poder e por que \u00e9 tan escasa a cantidade de mulleres no campo das ciencias.\nAlg\u00fans estudos realizados suxiren que \u00e1s mulleres non lles gusta competir tanto como aos var\u00f3ns e quizais por iso te\u00f1en menos posibilidades de promoci\u00f3n. Nese sentido as pol\u00edticas de acci\u00f3n positiva axudar\u00edan a motivar a mulleres tan capaces e talentosas como os seus pares masculinos a ascender sen ter que colocarse nunha posici\u00f3n inc\u00f3moda de competir. Estas pol\u00edticas son criticadas co argumento de que favorecer\u00edan inxustamente as mulleres base\u00e1ndose en cuesti\u00f3ns que son alleas aos seus m\u00e9ritos e habilidades.\nEn moitas situaci\u00f3ns a sutil barreira que frea o acceso das mulleres a altos postos e \u00e1 s\u00faa promoci\u00f3n profesional, expl\u00edcase polo seu duplo papel de mulleres e nais. Un estudo comparativo realizado entre profesionais coa mesma traxectoria e distinto x\u00e9nero mostra como a maternidade -sen estar prohibida ou desaconsellada por ning\u00fan organismo ou empresa \"oficialmente\"- termina sendo unha barreira. Ao ser as nais as principais responsables da crianza e as mulleres as encargadas das tarefas dom\u00e9sticas -no Estado Espa\u00f1ol o 70% dos labores dom\u00e9sticos son realizados por mulleres- isto \u00e9 un freo \u00e1 s\u00faa promoci\u00f3n; e var\u00f3ns con igual percorrido (formaci\u00f3n universitaria, posgraos, desenvolvemento profesional) ao non dedicar o mesmo tempo, dedicaci\u00f3n e responsabilidade \u00e1 tarefa da crianza, terminan ascendendo con m\u00e1is facilidade. As\u00ed, entre moitas mulleres a decisi\u00f3n entre promoci\u00f3n e/ou maternidade termina por ser un dilema.\nV\u00e9xase tam\u00e9n.\nOutros artigos.\nChan pega\u00f1ento"}
{"id": "406017", "revid": "22570", "url": "https://gl.wikipedia.org/wiki?curid=406017", "title": "Acci\u00f3n positiva", "text": "Acci\u00f3n positiva \u00e9 a pol\u00edtica de protexer membros de grupos desfavorecidos que sofren ou sufriron discriminaci\u00f3n a mans de grupos privilexiados dentro dunha cultura."}
{"id": "406018", "revid": "624", "url": "https://gl.wikipedia.org/wiki?curid=406018", "title": "Arctino de Mileto", "text": "Arctino de Mileto foi un poeta \u00e9pico grego de fama lendaria que nacera, segundo a tradici\u00f3n, en tempos da 9\u00aa olimp\u00edada, \u00e9 dicir entre -744 e o -741. \nTraxectoria.\nDic\u00edase que foi disc\u00edpulo de Homero, a\u00ednda que Dionisio de Halicarnaso o consideraba como o poeta co\u00f1ecido m\u00e1is antigo. Fan\u00edas de Ereso afirmou que fora derrotado por Lesques de Pirra nunha competici\u00f3n. Arctino \u00e9 un dos chamados \u00abpoetas c\u00edclicos\u00bb e compuxo a \"Eti\u00f3pida\" e o \"Saqueo de Troia\", que contribu\u00edron a engrosar o \"ciclo troiano.\" Tam\u00e9n lle atrib\u00faen a \"Titanomaquia\".\nEstes poemas perd\u00e9ronse, a\u00ednda que se conservan breves fragmentos, ademais de resumos dos dous primeiros na \"Crestomat\u00eda\" atribu\u00edda a Proclo, neoplat\u00f3nico do s\u00e9culo V.\nA \"Eti\u00f3pida\" (\u0391\u03b9\u03b8\u03b9\u03bf\u03c0\u03b9\u03c2), en cinco libros, ch\u00e1mase as\u00ed por Memn\u00f3n, o rei et\u00edope que foi aliado dos troianos despois da morte de H\u00e9ctor. De acordo con Proclo, este poema contin\u00faa a serie de narraci\u00f3ns con que acaba a \"Il\u00edada\".\nA \"Eti\u00f3pida\" empeza co anuncio da chegada da amazona Pentesilea para combater en axuda dos troianos e concl\u00fae coa morte e o funeral de Aquiles, e a disputa entre \u00c1iax Telamonio e Odiseo polas s\u00faas armas.\nO \"Saqueo de Troia\" (\"Iliupersis\") narra os acontecementos do final da guerra concernentes ao Cabalo de Troia, Sin\u00f3n e Laocoonte, a toma da cidade e a marcha dos gregos provocada polo enfado de Atenea ante o rapto de Casandra a mans de \u00c1iax de Oileo. A \"Pequena Il\u00edada\", normalmente atribu\u00edda a Lesques de Pirra, encheu o espazo narrativo entre a \"Eti\u00f3pida\" e o \"Saqueo de Troia\"."}
{"id": "406019", "revid": "72012", "url": "https://gl.wikipedia.org/wiki?curid=406019", "title": "Eumelo de Corinto", "text": "Eumelo de Corinto (, \"\u00c9umelos ho Kor\u00ednthios\"), fillo de Anf\u00edlito, foi un poeta \u00e9pico grego de Corinto. Membro da familia real dos Baqu\u00edadas, viviu a mediados do s\u00e9culo -VIII.\nTraxectoria.\nAtrib\u00faenlle, co nome de \"Corinthiaca\", unha epopea hist\u00f3rica en honra da s\u00faa cidade no que outorgou un pasado lendario a Corinto que fixese esquecer o seu sometemento a Argos durante a \u00e9poca mic\u00e9nica. Tam\u00e9n \u00e9 autor de \"Europia\", outro poema \u00e9pico do mesmo x\u00e9nero. Tam\u00e9n lle atrib\u00faen \"Bugonia\", ao que se refire Marco Terencio Varr\u00f3n, cuxo tema se desco\u00f1ece. Tam\u00e9n compuxo unha \"Titanomaquia\" e un poema titulado \"Regresos\".\nPor \u00faltimo, \u00e9 co\u00f1ecido por ser o autor dun canto pros\u00f3dico (procesional) en honra de Apolo da delegaci\u00f3n que os mesenios enviaron a Delos, en tempos do seu rei Fintas, do que subsisten dous hex\u00e1metros: \n\u00abpois ao Itomata lle foi agrad\u00e1bel a musa,\na que puras e libres sandalias ten\u00bb.\nHai obras sobre a historia de Corinto que lle atribu\u00edron e non son s\u00faas."}
{"id": "406033", "revid": "1505", "url": "https://gl.wikipedia.org/wiki?curid=406033", "title": "Estatuto dos Xudeus", "text": "O Estatuto dos Xudeus () , foi un estatuto emitido por Henrique III de Inglaterra en 1253, en resposta a antisemitas sentimentos en Inglaterra medieval. Mediante o estatuto tratouse de segregar os xudeus, inclu\u00edndo a imposici\u00f3n do uso das estrelas amarelas. Non est\u00e1 claro ata que punto esta lexislaci\u00f3n estivo en vigor."}
{"id": "406039", "revid": "98629", "url": "https://gl.wikipedia.org/wiki?curid=406039", "title": "Estatuto da Xuder\u00eda", "text": "O Estatuto da Xuder\u00eda (en ) foi un estatuto emitido por Eduardo I de Inglaterra en 1275. Impuxo unha serie de restrici\u00f3ns sobre osxudeus de Inglaterra, sendo m\u00e1is notable a prohibici\u00f3n da pr\u00e1ctica da usura.\nContexto.\nDesde o momento da conquista normanda, os xudeus foran enchendo un pequeno pero importante papel na econom\u00eda inglesa. A Igrexa cat\u00f3lica prohibiu aos cristi\u00e1ns a pr\u00e1ctica da usura, pero os xudeus foron autorizados para actuar como prestamistas e banqueiros. Esta posici\u00f3n permitiu que alg\u00fans xudeus acumularan gran riqueza, pero tam\u00e9n lles valeu a inimizade do pobo ingl\u00e9s,\u00a0 o que supuxo o aumento dos sentimentos antisemitas da \u00e9poca, debido ao xeneralizado endebedamento e ru\u00edna financeira entre a poboaci\u00f3n.\nCando Eduardo I volveu das Cruzadas en 1274, dous anos despois do seu ascenso ao trono de Inglaterra, descubriu que a terra se convertera nunha mercador\u00eda, e que moitos dos seus s\u00fabditos quedaran desposu\u00eddos dela e estaban en perigo de miseria. Os xudeus negociaron coa terra a cambio de di\u00f1eiro, e as distintas propiedades da poboaci\u00f3n quedaban hipotecadas aos prestamistas xudeus.\nComo s\u00fabditos directos do monarca, os xudeus pod\u00edan ser obrigados a pagar tributo de xeito indiscriminado. Alg\u00fans describiron a situaci\u00f3n como unha usura indirecta: o monarca permit\u00eda e fomentaba entre os xudeus a pr\u00e1ctica da usura e despois impo\u00f1\u00edalles impostos sobre os seus os beneficios. Nos anos previos \u00e1 aprobaci\u00f3n do Estatuto, Eduardo estableceu fortes tributos aos xudeus para axudar a financiar as s\u00faas campa\u00f1as militares en Gales, que comezaron en 1277. Segundo os estudos realizados, suxeriuse que o rei xa esgotara os recursos financeiros da comunidade xud\u00eda cando o estatuto quedou aprobado en 1275.\nDisposici\u00f3ns.\nA licenza para mercar a terra foi inclu\u00edda de xeito que a agricultura, xunto coa negociaci\u00f3n, poder\u00eda dar aos xudeus unha oportunidade para ga\u00f1ar a vida coa abolici\u00f3n da usura. Por\u00e9n, outras disposici\u00f3ns xunto cos prexu\u00edzos xeneralizados fixo que a vida resultara dif\u00edcil en moitos casos.\nDespois de quince anos, foi descuberto que os xudeus continuaban en segredo practicando amplamente a usura, o que levou a Eduardo a emitir o Edicto de expulsi\u00f3n en 1290."}
{"id": "406045", "revid": "111586", "url": "https://gl.wikipedia.org/wiki?curid=406045", "title": "Premio Leixapr\u00e9n", "text": "O Premio Leixapr\u00e9n, de reco\u00f1ecemento \u00e1 defensa e promoci\u00f3n da lingua galega, foi creado en 1999 a iniciativa do IES Poeta A\u00f1\u00f3n de Outes. Asumido logo pola Coordinadora Leixapr\u00e9n de Equipos de Normalizaci\u00f3n Ling\u00fc\u00edstica, a partir do curso 2011-2012 pasou a estar organizado pola Coordinadora Galega de Equipos de Normalizaci\u00f3n e Dinamizaci\u00f3n Ling\u00fc\u00edstica (CGENDL)."}
{"id": "406051", "revid": "85894", "url": "https://gl.wikipedia.org/wiki?curid=406051", "title": "Daniel D\u00edaz Grand\u00edo", "text": "Daniel D\u00edaz Grand\u00edo, nado na Coru\u00f1a en 1981, \u00e9 un pol\u00edtico galego.\nTraxectoria.\nAfiliado a EQUO dende 2013, presentouse \u00e1s primarias da Marea Atl\u00e1ntica na lista Onda Verde. Cos resultados das elecci\u00f3ns municipais de 2015 chegar\u00eda ao Goberno Municipal da Coru\u00f1a tras ir como n\u00famero 9 da candidatura. Foi nomeado Concelleiro de Mobilidade Sostible, deputado pola Deputaci\u00f3n da Coru\u00f1a e voceiro dese mesmo grupo provincial.\nProfesionalmente, formouse no \u00e1mbito dos estudos territoriais, no Laboratorio de Cartograf\u00eda da Universidade da Coru\u00f1a. \nComo activista, formou parte da Plataforma pola Mobilidade da Comarca da Coru\u00f1a, colaborando na difusi\u00f3n das pol\u00edticas de mobilidade sustentable na comarca da Coru\u00f1a."}
{"id": "406055", "revid": "1131", "url": "https://gl.wikipedia.org/wiki?curid=406055", "title": "Engracia V\u00e9rez Puentes", "text": "Engracia V\u00e9rez Puentes, nada en Lousada (Xermade) o 23 de maio de 1901 en finada en Vilalba o 12 de maio de 1983, foi unha mestra e escritora galega.\nTraxectoria.\nEstudou en Vilalba e na Coru\u00f1a ata acadar o t\u00edtulo de mestra de primeira ensinanza en 1919. Despois dunha breve estancia en Cabreiros, xa casada con Jenaro Carreira Penalonga, foi destinada a Vilarrube, onde residiu preto de sete anos, ata 1933, data do seu traslado a Vilalba. En Vilarrube naceron sete dos seus oito fillos (dous deles finaron na nenez). Na vella escola graduada de Vilalba exerceu a s\u00faa profesi\u00f3n durante 32 anos. Logo da s\u00faa xubilaci\u00f3n e a do seu home dedicouse a viaxar. Os trazos predominantes na s\u00faa obra son a descontinuidade e o forzoso autodidactismo, o car\u00e1cter pouco actual e a privacidade en que a mantivo. Non fixo esforzo ning\u00fan por publicar ata moi tarde, se se excl\u00faen alg\u00fans poemas aparecidos entre 1955 e 1956 na revista \"Arquero\" de Barcelona. Non obtivo \u00e9xito cos editores galegos cos que contactou."}
{"id": "406057", "revid": "22570", "url": "https://gl.wikipedia.org/wiki?curid=406057", "title": "Premio Manuel Beiras", "text": "O Premio Manuel Beiras ten car\u00e1cter anual, impulsado polo Concello Santiago de Compostela e a C\u00e1mara de Comercio compostel\u00e1 no ano 2000, reco\u00f1ece o emprego habitual do galego no \u00e1mbito empresarial e comercial.\nO Premio Manuel Beiras recibe o nome de Manuel Beiras Garc\u00eda."}
{"id": "406076", "revid": "6464030", "url": "https://gl.wikipedia.org/wiki?curid=406076", "title": "Antonio Pais", "text": "Antonio Pais Castroagud\u00edn, nado en Padr\u00f3n o 7 de decembro de 1938 e finado o 13 de marzo de 2018 en Santiago de Compostela, foi un xogador de f\u00fatbol galego.\nTraxectoria.\nFillo dun rexistrador da propiedade de Padr\u00f3n, Pais tivo tres irm\u00e1ns. Comezou a xogar no Club Arenal de Santiago. No campo, Antonio Pais era centrocampista.\nO adestrador do Arenal era tam\u00e9n o seleccionador xuvenil de Espa\u00f1a, e convocouno para o Campionato de Europa Xuvenil de 1957, onde Espa\u00f1a quedou subcampioa. Do Arenal pasou ao Xuvenil da Coru\u00f1a, pero axi\u00f1a regresar\u00eda a Santiago de Compostela, ao Club Santiago, que daquela xogaba en Terceira divisi\u00f3n, e co que quedar\u00eda quinto.\nPais fichou en 1958 polo Celta de Vigo, para xogar en Segunda divisi\u00f3n, onde permaneceu d\u00faas tempadas. En 1961 fichou polo FC Barcelona, co que disputou os seus primeiros partidos en Primeira divisi\u00f3n. A\u00ednda que fichara por tres anos, ao ano seguinte, 1962, foi cedido ao Mallorca. En 1963 fichou polo Real Zaragoza, onde xogar\u00eda durante seis anos e onde acadar\u00eda os seus t\u00edtulos: d\u00faas Copas do Xeneral\u00edsimo (1964 e 1966) e unha Copa de Feiras (1964). Coincidiu naquel conxunto con outros importantes xogadores de f\u00fatbol espa\u00f1ol dos anos sesenta, entre eles os chamados Cinco Magn\u00edficos (Can\u00e1rio, Lapetra, Santos e Villa, e mais o galego Marcelino), e con outros como o lugu\u00e9s Reija ou Santamar\u00eda. retirouse en 1968 no Real Zaragoza. No decurso da s\u00faa carreira profesional, Pais disputou 170 partidos nas divisi\u00f3ns profesionais, e meteu 29 goles.\nAo que se xubilou regresou a Galicia e instalouse en Santiago de Compostela, de onde lle era a muller, e Bertamir\u00e1ns.\nVida persoal.\nCasou e tivo unha filla e tres fillos."}
{"id": "406085", "revid": "89787", "url": "https://gl.wikipedia.org/wiki?curid=406085", "title": "AtlasGlobal", "text": "AtlasGlobal, chamada \"Atlasjet\" ata o 31 de marzo de 2015, \u00e9 unha aeroli\u00f1a turca con sede en Istanbul, que opera voos dom\u00e7esticos regulares e servizos internacionais de pasaxeiros ademais de voos ch\u00e1rter, a meirande parte deles dende a s\u00faa base no aeroporto de Istanbul-Atat\u00fcrk.\nHistoria.\nA aeroli\u00f1a creouse o 14 de marzo de 2001 e iniciou as s\u00faas operaci\u00f3ns o 1 de xu\u00f1o do mesmo ano. Naceu co nome \"Atlasjet International Airlines\" e fundouse como subsidiaria de \u00d6ger Holdings. No ano 2004 o ETS Group mercou o 45% das acci\u00f3ns, e chegou a controlar o 90% en febreiro de 2006 tras facerse co control do 45% que ti\u00f1a \u00d6ger Holdings.\nEn agosto de 2012 AtlasGlobal Airlines contratou a Ryan International Airlines, unha aeroli\u00f1a ch\u00e1rter estadounidense, para operar voos de peregrinaci\u00f3n relixiosa a cidades como Medina e Tel Aviv. En xaneiro de 2013 AtlasGlobal non cumpr\u00edu cos pagamentos a Ryan International, o que levou ao final da cooperaci\u00f3n sen previo aviso. Ryan International Airlines, que xa se atopaba nun proceso de reorganizaci\u00f3n por bancarrota, non foi capaz de recuperarse das perdas e enfrontouse a dificultades econ\u00f3micas que levaron \u00e1 s\u00faa liquidaci\u00f3n.\nAtlasjet anunciou que pasar\u00eda a chamarse AtlasGlobal o 1 de abril de 2015.\nFrota.\nEn xaneiro de 2018 a frota de AtlasGlobal estaba formada polos seguintes avi\u00f3ns:"}
{"id": "406108", "revid": "1131", "url": "https://gl.wikipedia.org/wiki?curid=406108", "title": "Voo 3704 de Iran Aseman", "text": "O voo 3704 de Iran Aseman foi un voo dom\u00e9stico regular iraniano de pasaxeiros dende Teher\u00e1n ata Yasuj operado pola aeroli\u00f1a Iran Aseman Airlines. O 18 de febreiro de 2018, o avi\u00f3n que realizaba o voo, un ATR 72-200, esnafrouse contra o monte Dena, nos montes Zagros, preto da vila de Noqol na provincia de Esfahan. A totalidade dos 59 pasaxeiros e 6 tripulantes a bordo morreron. Rescatadores a bordo de helic\u00f3pteros da Forza A\u00e9rea dos Corpos da Garda Revolucionaria Isl\u00e1mica atoparon os restos do avi\u00f3n dous d\u00edas despois do accidente.\nAvi\u00f3n.\nO aparello involucrado no accidente era un ATR 72-212 con n\u00famero de serie 391. Ti\u00f1a o rexistro EP-ATS e fora entregado a Iran Aseman Airlines no ano 1993. Nos seus 24 anos de servizo coa aeroli\u00f1a a avi\u00f3n non rexistrara ning\u00fan incidente serio.\nUnha fonte iraniana informou de que o avi\u00f3n reiniciara recentemente as s\u00faas operaci\u00f3ns despois de estar f\u00f3ra de servizo durante sete anos debido \u00e1 falta de pezas de reposto, e que tivera problemas t\u00e9cnicos nun voo semanas antes do accidente. Afirmouse tam\u00e9n que unha publicaci\u00f3n de Instagram da aeroli\u00f1a dous meses antes do accidente anunciaba a volta ao servizo do aparello, pero esta foi borrada tras o accidente.\nNo momento do accidente Iran Aseman ti\u00f1a seis avi\u00f3ns ATR na s\u00faa frota, dos cales tres estaban realizando operaci\u00f3ns.\nEste accidente \u00e9 o sexto con v\u00edtimas mortais do ATR 72 nunha d\u00e9cada que deixaron un total de 306 mortos.\nAccidente.\nO avi\u00f3n estaba operando un voo dom\u00e9stico regular de pasaxeiros dende o aeroporto de Mehrabad en Teher\u00e1n ata o aeroporto de Yasuj. Engalou de Teher\u00e1n ao redor das 04:30 UTC e esnafrouse no monte Dena sobre unha hora despois. Os seus 65 ocupantes, 59 pasaxeiros e 6 tripulantes, presumiblemente morreron. Segundo a p\u00e1xina web de seguimentos de voos Flightradar24, o derradeiro sinal do avi\u00f3n foi recibido xusto antes das 05:56 UTC, cando se atopaba a unha altura de 16 975 p\u00e9s (5 174 m) e estaba descendendo. O derradeiro contacto de radio que o control de tr\u00e1fico a\u00e9reo (ATC) tivo coa tripulaci\u00f3n foi poucos minutos antes, \u00e1s 09:22 hora local (05:52 UTC), cando o ATC autorizou ao avi\u00f3n a descender de nivel de voo dende unha altura de 21 000 p\u00e9s a 17 000.\nBusca.\nHabitantes da zona informaron que escoitaron ao avi\u00f3n chocando contra a monta\u00f1a, pero debido \u00e1 neboa os helic\u00f3pteros de rescate non puideron chegar ao lugar do accidente nos montes Zagros. O monte Dena, onde se esnafrou o avi\u00f3n, \u00e9 realmente unha cordilleira dentro dos montes Zagros; ten 80 qul\u00f3metros de longo con varios picos, o m\u00e1is alto deles de 4 409 metros. As condici\u00f3ns meteorol\u00f3xicas no lugar do accidente, inclu\u00edda neve e fortes ventos, obstaculizaron aos servizos de busca e rescate.\nRescatadores a bordo de halic\u00f3pteros dos Corpos da Garda Revolucionaria Isl\u00e1mica atoparon os restos do avi\u00f3n dous d\u00edas despois do accidente, o 20 de febreiro, a 30 metros baixo o pico das monta\u00f1as ao sur de Noqol a unha altura duns 4 000 metros.\nO d\u00eda 3 de marzo funcionarios iranianos anunciaron que atoparan a gravadora de datos de voo."}
{"id": "406121", "revid": "89787", "url": "https://gl.wikipedia.org/wiki?curid=406121", "title": "Anolis gorgonae", "text": "Anolis gorgonae \u00e9 unha especie de r\u00e9ptil escamoso da familia \"Polychrotidae\". \u00c9 end\u00e9mico da illa Gorgona, en Colombia. \u00c9 de cor azul agrisado; vive no interior da selva de Gorgona a adoita permanecer nos toros das \u00e1rbores.\nEstado de conservaci\u00f3n.\nPor mor do h\u00e1bitat illado e a natureza esquiva de \"A. gorgonae\", foi dif\u00edcil estimar exactamente a s\u00faa poboaci\u00f3n, mais os expertos sinalan que est\u00e1 en perigo de extinci\u00f3n. A especie est\u00e1 a ser devorada polo introducido \"Basiliscus galeritus\" e est\u00e1 ameazada pola deforestaci\u00f3n. O maior dano causado no h\u00e1bitat de \"A. gorgonae\" ocorreu cando se constru\u00edu o c\u00e1rcere de Gorgona no interior da illa na d\u00e9cada de 1950. Suxeriuse que alg\u00fans exemplares fosen capturados para un programa de reproduci\u00f3n en cativerio."}
{"id": "406123", "revid": "96271", "url": "https://gl.wikipedia.org/wiki?curid=406123", "title": "Khalil Gibran", "text": "Gibran Khalil Gibran (en ; en sir\u00edaco: \u0713\u0330\u0712\u072a\u0722 \u071a\u0720\u071d\u0720 \u0713\u0330\u0712\u072a\u0722), nado en Bsharri (O L\u00edbano) o 6 de xaneiro de 1883 e finado en Nova York (EUA) o 10 de abril de 1931, foi un ensa\u00edsta, fil\u00f3sofo, narrador, poeta, conferenciante e pintor de orixe libanesa tam\u00e9n co\u00f1ecido como Kahlil Gibran. Os seus libros e escritos, de simple beleza e espiritualidade, son reco\u00f1ecidos e admirados f\u00f3ra do mundo \u00e1rabe. O seu nome completo transliterado \u00e9 Gibran Khalil Gibran, mais no colexio dos EUA, pa\u00eds en que viviu e traballou a maior parte da s\u00faa vida, un erro de rexistro reduciu o seu nome a Kahlil Gibran.\nNa s\u00faa relativamente curta, mais prol\u00edfica existencia (viviu apenas 48 anos), Khalil Gibran produciu unha obra literaria destacada e artisticamente marcada polo misticismo oriental. A s\u00faa obra, acentuadamente rom\u00e1ntica e influenciada por fontes de aparente contraste como a Biblia, Nietzsche e William Blake, trata de temas como o amor, a amizade, a morte e a natureza, entre outros. Escrita en ingl\u00e9s e \u00e1rabe, expresa as inclinaci\u00f3ns relixiosas e m\u00edstica do autor. A s\u00faa obra m\u00e1is co\u00f1ecida \u00e9 o libro \"The Prophet\", orixinalmente publicado en ingl\u00e9s e traducido a preto de vinte linguas. Outro libro destacado \u00e9 o \"Al-Ajniha al-Mutakassira\", en que o autor fala da s\u00faa primeira historia de amor.\nTraxectoria.\nGibran Kahlil Gibran era fillo de Khalil ben Gibran, facendeiro, e de Kamilah Rahmeh, filla do p\u00e1rroco do poboado de Bsherri, onde naceu. Os pais de Gibran eran maronitas (cristi\u00e1ns dunha seita oriental que, debendo obediencia ao Papa, difire da Igrexa Romana, na liturxia siria e polo non celibato do clero) Aos sete anos de idade, Gibran gustaba de illarse na gruta do mosteiro de Mar Sarkis, m\u00e1is tarde transformado no seu museo, para dedicarse aos debuxos \"a fusain\", ou a lapis. O seu pai, home en\u00e9rxico e de pouca instruci\u00f3n, peg\u00e1balle por iso. En 1894, cando Gibran ti\u00f1a once anos, a s\u00faa nai, decidida a buscar unha vida mellor para os seus fillos, mudouse a Nova York. Nese momento, o pai de Gibran cumpr\u00eda prisi\u00f3n por unha acusaci\u00f3n de fraude na recollida de impostos. Tres anos despois, foi condenado e foron confiscados os bens da familia.\nDe Nova York, coa nai e os seus tres irm\u00e1ns, Gibran foi para Boston e fixou a s\u00faa residencia nunha comunidade libanesa, pr\u00f3xima a un barrio chin\u00e9s. Pouco tempo despois, aos 15 anos de idade, volveu para o L\u00edbano e ingresou na escola Al-Hikmat, e Beirut, instituci\u00f3n dirixida polo clero maronita. Gibran dedicouse aos idiomas \u00e1rabe e franc\u00e9s.\nGibran decidiu quedar co seu pai en Bsherri, durante o ver\u00e1n de 1899. No outono, ao retornar a Boston, onde a s\u00faa nai e as s\u00faas irm\u00e1s traballaban como costureiras, e o seu irm\u00e1n como empregado dunha tenda, Gibran non volveu \u00e1 escola nin buscou emprego, sen\u00f3n que decidiu concentrarse na pintura e na literatura.\nEn abril de 1902, unha das irm\u00e1s de Gibran, Sultana, morreu v\u00edtima de tuberculose. Do mesmo modo, perdeu o irm\u00e1n, Pedro, en marzo de 1903. Tres meses despois, a nai de Gibran morreu de cancro. Gibran e a s\u00faa irm\u00e1, Mariana, continuaron a vivir en Boston\u02d0 ela, sustent\u00e1ndoos coa costura; el permaneceu escribindo, debuxando e pintando. Un ano despois, aos 21 anos, Gibran posu\u00eda cadros suficientes para realizar unha exposici\u00f3n e, para iso, contou coa axuda dun fot\u00f3grafo co\u00f1ecido en Boston, Fred Holland Day, amigo de Mary Haskell.\nDesexoso de ampliar estilos marchou a Par\u00eds en 1904, instal\u00e1ndose en Vaugirard ata 1910. Co\u00f1eceu e viviu o ambiente cultural e art\u00edstico do Par\u00eds da \u00e9poca. En 1910 volveu de novo a Boston e o ano seguinte fundou unha especie de agrupaci\u00f3n pol\u00edtico-social que se propu\u00f1a loitar contra a tiran\u00eda e a opresi\u00f3n en Oriente. Trasladouse \u00e1 cidade de Nova York e en 1912 publicou o seu libro \"Al-Ajniha al-Mutakassira\", que comezara en 1906. Os seus primeiros textos publicounos na revista libanesa \"Al-Manarah\", publicaci\u00f3n fundada polo propio Gibran xunto con Youssef Howayek. Iniciou tam\u00e9n nesa \u00e9poca unha serie de viaxes por Europa que enriqueceron a s\u00faa bagaxe cultural.\nTraballou para a revista \"al- Funun\" e despois da desaparici\u00f3n desta, para \"al Saih\". Arredor desta revista foi onde se conformou a agrupaci\u00f3n literaria m\u00e1is importante de toda a literatura do mahyar, \"a liga literaria\", fundada como tal o 4 de abril de 1920 e na que destacaron entre os seus membros Yubran, Nuayma, Nasib Arida e Rasid Ayyub. Yubran, concienciado e en plena \u00e9poca de apoxeo fecundo, comezou a publicar en ingl\u00e9s. Foi un per\u00edodo que lle outorgou fama mundial. Gibran traballou na confecci\u00f3n de \"The Prophet\", que finalmente logrou publicar en 1923, con \u00e9xito total e imaxes da s\u00faa propia autor\u00eda. Antes publicara \"The Madman\" e posteriormente \"The Forerunner\". A partir dese momento a s\u00faa sa\u00fade decaeu constantemente ata o final da s\u00faa vida. Obtivo certo reco\u00f1ecemento social a partir de 1925 co que melloraron as s\u00faas condici\u00f3ns de vida.\nGibran Khalil Gibran faleceu o 10 de abril de 1931 en Nova York a causa de cirrose e tuberculose.\nObra.\nEn \u00e1rabe:\nEn ingl\u00e9s:\nP\u00f3stuma, en ingl\u00e9s:\nColecci\u00f3ns:\nOutras:\nTraducido ao galego:"}
{"id": "406125", "revid": "5863", "url": "https://gl.wikipedia.org/wiki?curid=406125", "title": "Maru Men\u00e9ndez", "text": "Carmen Men\u00e9ndez Gonz\u00e1lez-Palenzuela, nada en\u00a0Ferrol\u00a0o\u00a06 de xullo 1959, co\u00f1ecida como Maru Men\u00e9ndez, \u00e9 unha sindicalista e pol\u00edtica socialista espa\u00f1ola.\nTraxectoria.\n\u00c9 filla dun militar, o capit\u00e1n de nav\u00edo Camilo Men\u00e9ndez Vives, simpatizante do partido ultradereitista Fuerza Nueva e part\u00edcipe do golpe de estado do 23 de febreiro de 1981. Un t\u00edo-av\u00f3 seu foi Camilo Men\u00e9ndez Tolosa, ministro do Ex\u00e9rcito (1964-69) nun dos Gobernos do r\u00e9xime franquista.\nLicenciada en psicolox\u00eda pola Universidade Complutense de Madrid. Funcionaria do Servizo P\u00fablico Estatal de Emprego do Ministerio de Traballo. Escala Superior de Organismos Aut\u00f3nomos. Sindicalista da Uni\u00f3n Xeral de Traballadores (UXT), onde dende 1983 desempe\u00f1ou distintos cargos. Foi membro da Comisi\u00f3n Executiva Rexional de UXT-Madrid, en distintas secretar\u00edas. Responsable confederal de Servizos Sociais. Membro do Comit\u00e9 Confederal da Uni\u00f3n Xeral de Traballadores de Espa\u00f1a.\nTras ser secretaria de Pol\u00edtica Institucional do sindicato UXT-Madrid, integrouse na candidatura do PSOE \u00e1 Asemblea de Madrid nas elecci\u00f3ns rexionais do 27 de maio de 2007, ocupando o n\u00famero 6 da lista liderada por Rafael Simancas.\nTras a dimisi\u00f3n de Rafael Simancas pasou a ser voceira do Grupo Parlamentario Socialista na Asemblea de Madrid.\nEn 2011, \u00e9 nomeada senadora pola Comunidade de Madrid.\nO 4 de marzo de 2012 foi elixida secretaria de organizaci\u00f3n do PSM-PSOE no 12.\u00ba Congreso rexional do partido."}
{"id": "406126", "revid": "23204", "url": "https://gl.wikipedia.org/wiki?curid=406126", "title": "Carmen Men\u00e9ndez Gonz\u00e1lez-Palenzuela", "text": ""}
{"id": "406127", "revid": "47401", "url": "https://gl.wikipedia.org/wiki?curid=406127", "title": "Kahlil Gibran", "text": ""}
{"id": "406129", "revid": "47401", "url": "https://gl.wikipedia.org/wiki?curid=406129", "title": "Gladys Cooper", "text": "Dame Gladys Constance Cooper, DBE, nada en Londres (Inglaterra) o 18 de decembro de 1888 e finada en Henley-on-Thames o 17 de novembro de 1971 foi unha actriz brit\u00e1nica.\nTraxectoria.\nCooper naceu no distrito de Lewisham. O seu pai foi Charles William Frederick Cooper e a s\u00faa nai Mabel Barnett. Tivo d\u00faas irm\u00e1s. Debutou no teatro en 1905 con \"Bluebell in Fairyland\", mais non foi ata 1922 cando tivo o seu primeiro \u00e9xito con \"The Second Mrs. Tanqueray\", de Arthur Wing Pinero. Interveu en \"Home and Beauty\", de William Somerset Maugham, en Londres en 1919, e en \"The Letter\", obra do mesmo autor, en 1927. O seu \u00faltimo grande \u00e9xito no teatro foi no papel de Mrs. St. Maugham en \"The Chalk Garden\", de Enid Bagnold, un papel que representou en Londres e en Broadway. En 1967 traballou novamente en Londres nunha obra de Maugham, \"The Sacred Flame\", e en 1971 volveu representar \"The Chalk Garden\" no Teatro Haymarket.\nAo principio da s\u00faa carreira teatral, foi criticada por ser estirada. Aldous Huxley rexeitou a s\u00faa actuaci\u00f3n en \"Home and Beauty\": \u00ab\u00e9 demasiado impasible, demasiado r\u00edxida, actuando todo o tempo como se fose Galatea, a\u00ednda desafeita aos modos dun mundo vivo\u00bb. Por\u00e9n, Maugham eloxiouna por \u00abcambiar de ser unha actriz indiferente a unha extremadamente competente\u00bb mediante o seu sentido com\u00fan e traballo.\nTam\u00e9n tivo \u00e9xito en Hollywood nunha variedade de papeis de car\u00e1cter e foi escollida con frecuencia para interpretar mulleres da aristocracia de xesto desaprobador. Interveu en \"Rebecca\" e foi candidata tres veces ao premio Oscar: pola patoloxicamente represiva madre de Bette Davis en \"A estra\u00f1a pasaxeira\", como unha monxa esc\u00e9ptica en \"The Song of Bernadette\", e como Mrs. Higgins en \"My Fair Lady\".\nEntre os seus moitos traballos na televisi\u00f3n, protagonizou a serie \"The Rogues\", xunto a David Niven, Gig Young, Robert Coote, John Williams e Larry Hagman. Por esta actuaci\u00f3n ga\u00f1ou o Globo de Ouro en 1965. Tam\u00e9n participou en tres episodios de \"The Twilight Zone\".\nNos seus \u00faltimos anos volveu ao Reino Unido. Traballou xunto a Wendy Hiller e Leo Genn en \"The Sacred Flame\", en Londres, en 1967, ano en que foi nomeada Dama Comandante (DBE) da Orde do Imperio Brit\u00e1nico. Faleceu por unha pneumon\u00eda aos 82 anos en Henley-on-Thames, Inglaterra."}
{"id": "406131", "revid": "5863", "url": "https://gl.wikipedia.org/wiki?curid=406131", "title": "Lesques de Pirra", "text": "Lesques de Pirra (grego antigo \u039b\u03ad\u03c3\u03c7\u03b7\u03c2, \"L\u00e9skh\u0113s\"), tam\u00e9n chamado Lescher, foi un poeta grego nado en Pirra ou en Mitilene, cidades da illa de Lesbos.\nTraxectoria.\nViviu cara ao ano -700, e segundo a \"Descrici\u00f3n de Grecia\" de Pausanias, era fillo de Esquilino. Quizais parte da s\u00faa vida e a s\u00faa carreira transcorrese en Mitilene, posto que Proclo se refire a el como Lesques de Mitilene.\nO historiador lesbio Fanias considerou a Lesques autor do poema co\u00f1ecido como a \"Pequena Il\u00edada\", que narra os feitos comprendidos entre a morte de Aquiles e a toma de Troia."}
{"id": "406133", "revid": "624", "url": "https://gl.wikipedia.org/wiki?curid=406133", "title": "Pequena Il\u00edada", "text": ""}
{"id": "406134", "revid": "624", "url": "https://gl.wikipedia.org/wiki?curid=406134", "title": "Lesques de Lesbos", "text": ""}
{"id": "406135", "revid": "624", "url": "https://gl.wikipedia.org/wiki?curid=406135", "title": "Lesques de Mitilene", "text": ""}
{"id": "406136", "revid": "98629", "url": "https://gl.wikipedia.org/wiki?curid=406136", "title": "T\u00e1lero de Mar\u00eda Tareixa", "text": "O t\u00e1lero de Mar\u00eda Tareixa (en alem\u00e1n: \"Maria-Theresien-Taler\") \u00e9 a denominaci\u00f3n dunha moeda austr\u00edaca de prata con valor facial dun t\u00e1lero (\"reichstaler\"), cu\u00f1ada por primeira vez en Viena en 1741 a nome da emperatriz Mar\u00eda Tareixa de Austria (1740-1780), que chegou a se converter en moeda de circulaci\u00f3n internacional e de investimento ata a segunda metade do s\u00e9culo XX.\nCaracter\u00edsticas.\nO t\u00e1lero de Mar\u00eda Tareixa ten un di\u00e1metro de entre 39,5 e 41 mm, e un grosor de 2,5\u00a0mm de grosor; o seu peso \u00e9 de 28,0668 gramos, dos que 23,3890 (0,752 onzas troy) son de prata fina, polo que a s\u00faa proporci\u00f3n de prata \u00e9 de 833 mil\u00e9simas e a de cobre 166 mil\u00e9simas.\nA inscrition en lat\u00edn dos seus anversos \u00e9 a seguinte: M. THERESIA D. G. R. IMP. HU. BO. REG. (forma abraviada de \"Maria Theresia, Dei Gratia Romanorum Imperatrix, Hungariae Bohemiaeque Regina\"; en galego: \"Mar\u00eda Tareixa, emperatriz de Roma, ra\u00ed\u00f1a de Hungr\u00eda e Bohemia, pola graza de Deus\"). Nos seus reversos lese ARCHID. AVST. DUX BURG. CO. TYR. 1780 X (\"Archidux Austriae, Dux Burgundiae, Comes Tyrolis. 1780 X\"; en galego: \"arquiduquesa de Austria, duquesa de Borgo\u00f1a, condesa do Tirol. 1780 X\"). O X \u00e9 en realidade un sautor (Cruz de Santo Andr\u00e9) e aparece nestas moedas a partir de 1750, para . Arredor do canto da moeda am\u00f3sase o lema do seu reinado: \"Justitia et Clementia \"(\"Xustiza e Clemencia\").\nA\u00ednda que xa f\u00f3ra da circulaci\u00f3n, o t\u00e1lero de Mar\u00eda Tareixa segue a ser cu\u00f1ado pola Casa da Moeda de Viena, dedicada ao coleccionismo e ao investimento.\nHistoria.\nOrixes en Austria.\nTras a boa aceptaci\u00f3n no comercio do novo t\u00e1lero durante os seus primeiros anos de circulaci\u00f3n, en 1751 foi adoptado formalmento como novo est\u00e1ndar na convenci\u00f3n monetaria de Baviera.\nDespois da morte de Mar\u00eda Tareixa en 1780, a moeda continuouse cu\u00f1ando ao seu nome sen variar o seu dese\u00f1o e, mesmo, mantendo esa data de 1780. O d\u00eda 19 de setembro de 1857, o emperador Francisco Xos\u00e9 I de Austria declarou a oficialidade do t\u00e1lero de Mar\u00eda Tareixa como moeda de comercio, a\u00ednda que pouco m\u00e1is dun ano despois, o 31 de outubro de 1858, perdeu a s\u00faa condici\u00f3n de moeda en Austria.\nDebido \u00e1 s\u00faa intensa circulaci\u00f3n internacional, esta moeda p\u00f3dese atopar en todo o mundo \u00e1rabe, especialmente en Arabia Saudita, Iemen, o sultanato de Mascate e Om\u00e1n, Etiop\u00eda e diversos protectorados, en \u00c1frica, e tam\u00e9n na India. Durante a ocupaci\u00f3n xaponesa de Indonesia na segunda guerra mundial, moitas persoas prefir\u00edan seguir utilizando o t\u00e1lero de Mar\u00eda tareixa ao di\u00f1eiro emitido polas forzas de ocupaci\u00f3n, ata o punto de que a Oficina de Servizos Estrat\u00e9xicos dos Estados Unidos falsificou esta moeda para que circulase entre as forzas da resistencia.\nCu\u00f1axe f\u00f3ra de Austria.\nA grande expansi\u00f3n da circulaci\u00f3n desta moeda fixo que fosen moi numerosos os pa\u00edses que obtiveron licenza para batela, con posterioridade \u00e1s da primeira \u00e9poca; en concreto, cu\u00f1\u00e1ronse en f\u00e1bricas das cidades de Birmingham (\"Heaton Mint\"), Bombai, Bruxelas, Londres, Par\u00eds, Roma e Utrecht, \u00e1 parte das orixinarias, que sa\u00edan das casas de moeda oficiais dos Habsburgo en G\u00fcnzburgo e Karlsburg (Alema\u00f1a); Kremnica (Eslovaquia); Mil\u00e1n (Italia); Hall, Praga e Viena (Austria). Entre 1751 e 2000 cu\u00f1\u00e1ronse arredor de 389 mill\u00f3ns de pezas, que en ocasi\u00f3ns diferencian a s\u00faa orixe con moi lixeiras varaci\u00f3ns nos seus dese\u00f1os.\nEn 1935, Mussolini obtivo unha concesi\u00f3n por 25 anos para a cu\u00f1axe de t\u00e1leros de Mar\u00eda Tareixa. Os italianos impederon as\u00ed que os bancos non italianos e os comerciantes de lingotes tivesen acceso \u00e1 moeda. Como consecuencia disto, Francia, B\u00e9lxica e o Reino Unido comezaron a producir a moeda sen a debida autorizaci\u00f3n da entidade emisora, para dar apoio aos seus intereses econ\u00f3micos no Mar Vermello, no Golfo P\u00e9rsico e na costa oriental de \u00c1frica. En 1961, a concesi\u00f3n de 25 anos finalizou e Austria fixo achegamentos diplom\u00e1ticos aos respectivos gobernos para solicitar que cesase neles a produci\u00f3n desta moeda. O Reino Unido foi o derradeiro Goberno en aceptar formalmente a solicitude, en febreiro de 1962.\nAta despois da segunda guerra mundial, o t\u00e1lero de Mar\u00eda Tareixa foi moi utilizado como moeda en gran parte de \u00c1frica. Foi moi com\u00fan desde o Norte de \u00c1frica ata Somalia, Etiop\u00eda, Kenya e a costa de Tanzania, e ata Mozambique. A s\u00faa popularidade na rexi\u00f3n do Mar Vermello era tal que alg\u00fans comerciantes non outro tipo de moeda. O goberno italiano chegou a producir desde finais do s\u00e9culo XIX (1890-1921) unha moeda de m\u00e9trica e valor semellantes (1 t\u00e1lero -\"tallero\"- = 5 liras) a nome do rei Humberto I, e posteriormente outra en 1918 a nome de V\u00edtor Manuel III que imitaba m\u00e1is fielmente o t\u00e1lero de Mar\u00eda Tareixa orixinal pero coa inscrici\u00f3n REGNUM ITALICUM, coa esperanza de substitu\u00edr o t\u00e1lero de Mar\u00eda Tareixa nas s\u00faas colonias na zona (fundamentalmente Eritrea), pero non chegou a ter aceptaci\u00f3n."}
{"id": "406137", "revid": "98629", "url": "https://gl.wikipedia.org/wiki?curid=406137", "title": "Barry Lyndon", "text": "Barry Lyndon \u00e9 un filme anglo-estadounidense dram\u00e1tico e hist\u00f3rico de 1975, escrito e dirixido por Stanley Kubrick; protagonizado por Ryan O'Neal, Marisa Berenson, Patrick Magee e Hardy Kr\u00fcger. Bas\u00e9ase na novela hom\u00f3nima de William Makepeace Thackeray, publicada en 1844.\u200b O filme describe as aventuras ficticias dun personaxe irland\u00e9s durante o s\u00e9culo XVIII, e est\u00e1 ambientado en parte durante a Guerra dos Sete Anos. Os exteriores foron rodados en diversas localizaci\u00f3ns de Irlanda, Inglaterra e Alema\u00f1a.\nO reco\u00f1ecido director de cine Martin Scorsese afirmou que \"Barry Lyndon\" era o seu filme favorito de Stanley Kubrick. Algunhas citas do gui\u00f3n apareceron noutros filmes coma \"Os duelistas\" de Ridley Scott, \"A idade da inocencia\" do propio Scorsese, \"Rushmore\" de Wes Anderson e \"Dogville\" de Lars von Trier.\nSinopse.\nA obra conta as peripecias do aventureiro irland\u00e9s Barry Lyndon (Ryan O'Neal) e a s\u00faa ascensi\u00f3n e ca\u00edda na sociedade inglesa. A historia comeza en Irlanda no s\u00e9culo XVIII. O mozo Redmond Barry nam\u00f3rase da s\u00faa prima Nora Brady e b\u00e1tese en duelo polo seu amor aparentemente matando o seu prometido, o rico capit\u00e1n ingl\u00e9s Quin. Barry foxe e enr\u00f3lase no ex\u00e9rcito ingl\u00e9s. Pasado un tempo descobre que o duelo foi ama\u00f1ado pola propia familia e que o capit\u00e1n ingl\u00e9s est\u00e1 vivo e casou con Nora. Barry viaxa por Europa como soldado, axente secreto ao servizo de Prusia e finalmente coma xogador profesional, buscando fortuna.\nSeduce e casa cunha rica vi\u00fava, Lady Lyndon (Marisa Berenson), a que non quere. Barry \u00e9 indiferente a ela e ao seu fillo, Lord Bullingdon, quen sabe que Barry \u00e9 simplemente un oportunista. Barry conv\u00e9rtese nun home c\u00ednico e un marido ego\u00edsta. A parella ten un fillo, Brian, que crece gozando do gran cari\u00f1o do seu pai pero que morre tras sufrir unha ca\u00edda de cabalo. Nun duelo con Lord Bullingdon, Barry perde unha perna e baixo ameaza de encarceramento por d\u00e9bedas non pagadas, acepta abandonar Inglaterra. Despois de pasar alg\u00fans anos coa s\u00faa nai en Irlanda, Barry pasa o resto da s\u00faa vida xogando en Europa."}
{"id": "406138", "revid": "89787", "url": "https://gl.wikipedia.org/wiki?curid=406138", "title": "RAG1", "text": "RAG1 (ou \"Recombination activating 1\", activador da recombinaci\u00f3n 1), tam\u00e9n chamada RAG-1, \u00e9 unha prote\u00edna que nos humanos esta codificada no xene \"RAG1\" (xene activador da recombinaci\u00f3n 1) do cromosoma 11.\nA prote\u00edna codificada por este xene est\u00e1 implicada na activaci\u00f3n da recombinaci\u00f3n V(D)J das inmunoglobulinas. A prote\u00edna codificada est\u00e1 implicada no reco\u00f1ecemento do substrato ADN, pero a actividade de clivaxe e uni\u00f3n estable tam\u00e9n necesita de RAG2. O complexo RAG-1/2 reco\u00f1ece a secuencia sinal de recombinaci\u00f3n (RSS) que flanquea as rexi\u00f3ns V, D e J no xene que codifica a rexi\u00f3n constante das cadeas pesada e lixeira dun anticorpo. O complexo \u00fanese \u00e1s secuencias sinal de recombinaci\u00f3n e fai unha amosega no ADN. Isto orixina a eliminaci\u00f3n da RSS e a uni\u00f3n final das secuencias V D e J. Os defectos neste xene poden ser a causa de varias doenzas.\nDebido a estes efectos, a deleci\u00f3n do xene de rato Rag1 util\u00edzase en modelos de ratos de enfermidades para alterar a maduraci\u00f3n das c\u00e9lulas T e B, e eliminar funcionalmente c\u00e9lulas T e B maduras do sistema inmunitario."}
{"id": "406139", "revid": "27155", "url": "https://gl.wikipedia.org/wiki?curid=406139", "title": "Xene activador da recombinaci\u00f3n 1", "text": ""}
{"id": "406140", "revid": "27155", "url": "https://gl.wikipedia.org/wiki?curid=406140", "title": "RAG-1", "text": ""}
{"id": "406142", "revid": "5863", "url": "https://gl.wikipedia.org/wiki?curid=406142", "title": "Club de Campo", "text": ""}
{"id": "406143", "revid": "27155", "url": "https://gl.wikipedia.org/wiki?curid=406143", "title": "Activador da recombinaci\u00f3n 1", "text": ""}
{"id": "406145", "revid": "89787", "url": "https://gl.wikipedia.org/wiki?curid=406145", "title": "Secuencia sinal de recombinaci\u00f3n", "text": "Unha secuencia sinal de recombinaci\u00f3n ou RSS (do ingl\u00e9s \"Recombination signal sequence\") \u00e9 unha secuencia conservada de ADN non codificante que \u00e9 reco\u00f1ecida polo complexo encim\u00e1tico RAG1/RAG2 durante a recombinaci\u00f3n V(D)J en c\u00e9lulas B e T inmaturas. As secuencias sinal de recombinaci\u00f3n gu\u00edan o complexo encim\u00e1tico aos segmentos x\u00e9nicos V, D e J que sufrir\u00e1n a recombinaci\u00f3n durante a formaci\u00f3n das rexi\u00f3ns variables das cadeas pesadas e lixeiras dos receptores de c\u00e9lula T e mol\u00e9culas de inmunoglobulinas.\nEstrutura.\nAs RSS est\u00e1n formadas por secuencias hept\u00e1mero conservadas (de 7 pares de bases), secuencias espazadoras e secuencias nom\u00e1mero conservadas (de 9 pares de bases), que est\u00e1n adxacentes \u00e1s secuencias V, D e J na rexi\u00f3n do ADN da cadea pesada e \u00e1s secuencias V e J da rexi\u00f3n do ADN da cadea lixeira. As secuencias espazadoras est\u00e1n localizadas entre as secuencias hept\u00e1mero e non\u00e1mero e presentan unha secuencia de nucle\u00f3tidos variada pero son sempre ou de 12 ou de 23 pares de bases de longo. A diferenza das secuencias espazadoras, as secuencias hept\u00e1mero son xeralmente CACAGTG, e os primeiros tres nucle\u00f3tidos est\u00e1n moi conservados. Os non\u00e1meros son xeralmente ACAAAAACC, e os pares de bases A/T est\u00e1n tam\u00e9n moi conservados. O complexo encim\u00e1tico RAG1/RAG2 segue a regra 12-23 cando une os segmentos V, D e J, que consiste en aparear o espazador de 12 pares de bases das RSS con outro espazador de 23 pares de bases. Isto impide que dous xenes diferentes que codifican a mesma rexi\u00f3n se recombinen (ex. recombinaci\u00f3n V-V). As RSSs est\u00e1n localizadas entre os segmentos V, D e J da li\u00f1a xerminal do ADN de linfocitos B e T en maduraci\u00f3n e son eliminadas do produto ARNm de Ig final despois de que se completa a recombinaci\u00f3n V(D)J.\nFunci\u00f3n.\nO complexo encim\u00e1tico RAG1/RAG2 reco\u00f1ece as secuencias hept\u00e1meras que flanquean as rexi\u00f3ns codificantes V e J e corta os extremos 5', liberando o tramo intermedio de ADN entre as rexi\u00f3ns codificantes V e J. Na rexi\u00f3n de ADN que codifica a cadea pesada, o complexo encim\u00e1tico RAG1/RAG2 reco\u00f1ece as RSS que flanquean os segmentos D e J e x\u00fantaos, formando un bucle que cont\u00e9n o ADN situado en medio. Despois, o complexo RAG1/RAG2 introduce unha amosega no extremo 5' dos hept\u00e1meros da RSS adxacentes \u00e1s rexi\u00f3ns codificantes dos segmentos D e J, eliminando permanentemente o bucle de ADN intermedio e creando unha rotura de dobre febra que \u00e9 reparada polos encimas recombinases VDJ. Estre proceso rep\u00edtese para unir V a DJ. No rearranxo da cadea lixeira, s\u00f3 se xuntan os segmentos V e J.\nTrastornos e doenzas relacionadas.\ncRSS.\nAs RSS cr\u00edpticas (cRSS) son secuencias x\u00e9nicas que lembran aut\u00e9nticas RSS e son \u00e1s veces confundidas con elas polo complexo encim\u00e1tico RAG1/RAG2. Recombinar unha RSS cunha cRSS pode causar unha translocaci\u00f3n cromos\u00f3mica, o que pode orixinar un cancro.\nS\u00edndrome de Omenn.\nAlg\u00fans nenos nacidos con SCIDS autos\u00f3micas recesivas carecen de copias funcionais dos xenes que codifican o complexo encim\u00e1tico RAG1/RAG2 debido a algunha mutaci\u00f3n de cambio de sentido. Estes nenos producen un complexo encim\u00e1tico RAG1/RAG2 non funcional que non pode reco\u00f1ecer as RSS e, por tanto, non pode iniciar efectivamente a recombinaci\u00f3n V(D)J. Este trastorno caracter\u00edzase pola falta de c\u00e9lulas B e T funcionais."}
{"id": "406146", "revid": "27155", "url": "https://gl.wikipedia.org/wiki?curid=406146", "title": "Secuencias sinal de recombinaci\u00f3n", "text": ""}
{"id": "406147", "revid": "27155", "url": "https://gl.wikipedia.org/wiki?curid=406147", "title": "RSS (biolox\u00eda molecular)", "text": ""}
{"id": "406149", "revid": "47401", "url": "https://gl.wikipedia.org/wiki?curid=406149", "title": "Tom Bels\u00f8", "text": "Tom Bels\u00f8, nado en Copenhague o 27 de agosto de 1942 e finado o 11 de xaneiro de 2020, foi un piloto de carreiras dinamarqu\u00e9s, o primeiro piloto de F\u00f3rmula 1 do seu pa\u00eds.\nTraxectoria.\nEmpezou nas carreiras de autom\u00f3biles de turismo, pero converteuse en piloto de F\u00f3rmula Dous en 1972, sendo o seu mellor resultado un cuarto lugar no Albi Grand Prix, finalizando 17\u00ba no Campionato de Europa de F\u00f3rmula 2 de 1972. En 1973 correu nun Lola na F\u00f3rmula 5000. Tam\u00e9n participou nunhas carreiras fora do campionato de F\u00f3rmula Un, finalizando s\u00e9timo na Carreira de Campi\u00f3ns de 1973 e oitavo no BRDC International Trophy de 1973 e retirouse no BRDC International Trophy de 1974 e na Carreira de Campi\u00f3ns de 1975. Disputou o campionato de Europa Rothmans 5000 de 1974 vencendo en Snetterton e terminando na 8\u00aa posici\u00f3n da serie. Tam\u00e9n competiu na serie 1977 Shellsport 5000/Libre e rematou en quinto lugar nun T330-Chevrolet patrocinado por Radio Luxemburg.\nBels\u00f8 clasificou un F\u00f3rmula 1 Iso-Marlboro para o equipo de Frank Williams Racing Cars no Gran Premio de Suecia de 1973, pero non puido comezar a carreira porque non chegou o di\u00f1eiro doseu patrocinador. En 1974, probou catro veces para clasificarse con Williams, pero s\u00f3 tivo \u00e9xito no Gran Premio de Sur\u00e1frica de 1974 e no Gran Premio de Suecia de 1974. En Sur\u00e1frica, o embrague do FW de Bels\u00f8 fallou na primeira volta da carreira. En Suecia, terminou o seu \u00fanico Gran Premio completo, en oitavo lugar.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n\u2021 Bels\u00f8 s\u00f3 participou na practica. Na carreira o coche pilotouno Howden Ganley."}
{"id": "406153", "revid": "65337", "url": "https://gl.wikipedia.org/wiki?curid=406153", "title": "T\u00e1ler de Mar\u00eda Teresa", "text": ""}
{"id": "406154", "revid": "65337", "url": "https://gl.wikipedia.org/wiki?curid=406154", "title": "T\u00e1ler de Mar\u00eda Tareixa", "text": ""}
{"id": "406155", "revid": "65337", "url": "https://gl.wikipedia.org/wiki?curid=406155", "title": "T\u00e1lero de Mar\u00eda Teresa", "text": ""}
{"id": "406159", "revid": "89787", "url": "https://gl.wikipedia.org/wiki?curid=406159", "title": "Coralia", "text": "Coralia \u00e9 unha revista de tendencias de moda, entrevistas a personaxes da actualidade social galega e reportaxes editada en Santiago de Compostela. Naceu no ano 2016 e publ\u00edcase trimestralmente, cun n\u00famero por cada estaci\u00f3n do ano, en galego e ingl\u00e9s. A s\u00faa distribuci\u00f3n comezou por establecementos do comercio local compostel\u00e1n, chegando en 2018 a quioscos e librar\u00edas das catro provincias galegas. Toma o seu nome dunha das irm\u00e1s das chamadas \"As Mar\u00edas\", pertencentes ao imaxinario urbano da capital.\nFoi fundada por \u00c1lex Regueiro e Alfredo Iglesias. Logo do falecemento deste, continuou Regueiro como o seu director. Miranda Priestly S.L., a empresa que a edita, recibiu en 2016 o Premio Manuel Beiras pola s\u00faa incorporaci\u00f3n ao galego.\nDesde setembro de 2018 conta cunha versi\u00f3n dixital cos contidos da edici\u00f3n f\u00edsica.\nNa primavera de 2022 presentaron os premios Alfredo Di\u00e9guez, que reco\u00f1ecen distintas persoas da escena cultural galega, en cadans\u00faa categor\u00eda."}
{"id": "406160", "revid": "72012", "url": "https://gl.wikipedia.org/wiki?curid=406160", "title": "Eugam\u00f3n de Cirene", "text": "Eugam\u00f3n ou Eugam\u00f3n de Cirene foi un poeta \u00e9pico grego da \u00e9poca arcaica a quen se lle atrib\u00fae a Telegon\u00eda.\nTraxectoria.\nSegundo Clemente de Alexandr\u00eda no seu \"Stromata\", rouboulle o poema titulado \"Tespr\u00f3cida\" ou \"Tesprotis\" ao lendario poeta Museo, o que significa, no seu caso, que unha versi\u00f3n da \u00e9pica tradicional longamente existente ser\u00eda escrita por Eugam\u00f3n. S\u00e1bese que estivo activo entre -568/ -566 e foi contempor\u00e1neo de Pis\u00edstrato e Aristeas."}
{"id": "406163", "revid": "624", "url": "https://gl.wikipedia.org/wiki?curid=406163", "title": "A Telegonia", "text": ""}
{"id": "406164", "revid": "72012", "url": "https://gl.wikipedia.org/wiki?curid=406164", "title": "Cinet\u00f3n de Esparta", "text": "Cinet\u00f3n de Esparta ou Cinet\u00f3n de Lacedemonia (en grego cl\u00e1sico: \"\u039a\u03b9\u03bd\u03b1\u03af\u03b8\u03c9\u03bd\" \"Kin\u00e1ith\u014dn\") foi un poeta c\u00edclico espartano que segundo Eusebio viviu cara ao -765. \nTraxectoria.\nEscribiu \"Telegon\u00eda\" (\u03a4\u03b7\u03bb\u03b7\u03b3\u03b3\u03bf\u03bd\u03af\u03b1), \"Xenealox\u00edas\", \"Heracleia\" (\u1f29\u03c1\u03ac\u03ba\u03bb\u03b5\u03b9\u03b1), \"Edipodia\" (\u039f\u1f30\u03b4\u03b9\u03c0\u03bf\u03b4\u03af\u03b1), e talvez \"A pequena Il\u00edada\" (\u1f38\u03bb\u03b9\u1f70\u03c2 \u03bc\u03b9\u03ba\u03c1\u03ac)."}
{"id": "406169", "revid": "1131", "url": "https://gl.wikipedia.org/wiki?curid=406169", "title": "Aeroporto Jorge Ch\u00e1vez", "text": "O aeroporto internacional Jorge Ch\u00e1vez \u00e9 o principal aeroporto dom\u00e9stico e internacional do Per\u00fa. Est\u00e1 situado en Callao, a 11 quil\u00f3metros de Lima, a capital do pa\u00eds, e a 17 de Miraflores. Callao, unha cidade portuaria, ten conexi\u00f3ns integradas de transporte con Lima. Durante o ano 2017 usaron o aeroporto un total de 22 025 704 pasaxeiros. Historiacamente o aeroporto foi o centro de conexi\u00f3ns para as aeroli\u00f1as Compa\u00f1\u00eda de Aviaci\u00f3n Faucett e Aeroper\u00fa. No presente serve de centro de conexi\u00f3ns pra varias aeroli\u00f1as. Foi bautizado na honra do aviador peruano Jorge Ch\u00e1vez (1887-1910)."}
{"id": "406170", "revid": "23204", "url": "https://gl.wikipedia.org/wiki?curid=406170", "title": "Pobo tairona", "text": "Os taironas foron un grupo ind\u00edxena que habitaba nos departamentos colombianos de Magdalena, Guajira e do Cesar, nas faldras da Serra Nevada de Santa Marta, inclu\u00edndo as concas dos r\u00edos Guachaca, Don Diego, Buritaca e a zona baixa costeira comprendida dentro do Parque Nacional Natural Tayrona.\nTr\u00e1tase dun grupo de filiaci\u00f3n chibcha. Pres\u00famese que o nome tairona poida estar relacionado cos termos teyuna e \"teiruna\", que se atoparon en varias linguas dos pobos ind\u00edxenas que a\u00ednda sobreviven na serra de Santa Marta, todos eles de filiaci\u00f3n arhu\u00e1cica-magdal\u00e9nica. Entre estes pobos at\u00f3panse os kogui, que presumiblemente poidan ser descendentes dos tairona. Sobre a lingua dos kogui, sux\u00edrese que hai certo parentesco coa antiga lingua dos tairona; na actualidade a\u00ednda hai preto de 7 mil falantes de kogui-tairona.\nHistoria dos taironas.\nDescubriuse a cidade fundada polos taironas no ano 800 e habitada at\u00e9 o 1600, hoxe co\u00f1ecida como Ciudad Perdida. Pouco m\u00e1is se sabe at\u00e9 agora da s\u00faa historia. Esta sociedade atop\u00e1base organizada en unidades pol\u00edticas de varias dimensi\u00f3ns que exerc\u00edan control sobre distintos territorios no macizo monta\u00f1oso, desde o mar Caribe at\u00e9 os cumes do Gonavindua (pico Sim\u00f3n Bol\u00edvar) e o \"Aloglue\" (pico Cristovo Col\u00f3n). A poboaci\u00f3n era independente e estaba dirixida pola s\u00faa propio cacique, con distintas alianzas e inimizades entre eles.\nO primeiro contacto cos conquistadores espa\u00f1ois deuse en 1498 coa chegada de Fernando Gonz\u00e1lez de Oviedo, con quen os caciques da zona estableceron relaci\u00f3ns comerciais. En 1525, coa fundaci\u00f3n da cidade de Santa Marta por Rodrigo de Bastidas, os espa\u00f1ois tentaron establecer unha presenza m\u00e1is forte na zona, dando inicio \u00e1 empresa colonial espa\u00f1ola nesta parte do continente suramericano. Entre 1525 e 1599, as relaci\u00f3ns entre os pobos ind\u00edxenas da zona (que inclu\u00edan ademais dos tairona \u00f3s guanebuc\u00e1n, os malib\u00fas, os guajiros, os kosina, e os chimila entre outros) e os colonos espa\u00f1ois caracteriz\u00e1ronse pola s\u00faa inestabilidade: intensos per\u00edodos de conflito e guerra nos que se tentaba dominar \u00f3s habitantes eran seguidos por anos de calma tensa nas que os espa\u00f1ois se v\u00edan forzados a establecer relaci\u00f3ns pac\u00edficas coas distintas comunidades.\nDurante este tempo, os tairona queimaron Santa Marta varias veces, conquistaron o forte espa\u00f1ol de Bon hida, estableceron relaci\u00f3ns comerciais con piratas ingleses e franceses, e en xeral, conseguiron limitar o crecemento da colonia espa\u00f1ola. Entre 1599 e 1600, o gobernador de Santa Marta, Juan Guiral Vel\u00f3n, emprendeu unha intensa campa\u00f1a militar para subxugar estas poboaci\u00f3ns. Un intento errado de alianza entre os distintos poboados deu p\u00e9 para que o gobernador puidese capturar \u00f3s caciques un por un, cort\u00e1ndolles a cabeza e descortiz\u00e1ndoos. Os poboadores que non lograron escapar foron levados \u00f3s arredores de Santa Marta e entregados a encomendeiros. Os sobreviventes intern\u00e1ronse nas partes m\u00e1is altas do macizo para escapar dos espa\u00f1ois, e os seus descendentes son os koguis, que permaneceron illados at\u00e9 agora.\nEst\u00edmase que na actualidade os seus descendentes \"puros\" suman 50.000 persoas, mentres que os mestizos e zambos con sangue tairona suman varios mill\u00f3ns de persoas, principalmente na costa caribe\u00f1a de Colombia (1,5 a 2 mill\u00f3ns na Serra Nevada)."}
{"id": "406171", "revid": "23204", "url": "https://gl.wikipedia.org/wiki?curid=406171", "title": "Tayrona", "text": ""}
{"id": "406172", "revid": "23204", "url": "https://gl.wikipedia.org/wiki?curid=406172", "title": "Taironas", "text": ""}
{"id": "406173", "revid": "23204", "url": "https://gl.wikipedia.org/wiki?curid=406173", "title": "Tayronas", "text": ""}
{"id": "406174", "revid": "23204", "url": "https://gl.wikipedia.org/wiki?curid=406174", "title": "Tairona", "text": ""}
{"id": "406178", "revid": "23204", "url": "https://gl.wikipedia.org/wiki?curid=406178", "title": "Rep\u00fablica de Nova Granada", "text": "Rep\u00fablica da Nova Granada foi o nome que recibiu a rep\u00fablica unitaria creada polas provincias centrais da Gran Colombia trala disoluci\u00f3n desta en 1830. Mantivo ese nome desde 1831 at\u00e9 1858, cando pasou a chamarse Confederaci\u00f3n Granadina. O seu territorio abrangu\u00eda os actuais pa\u00edses de Colombia, Panam\u00e1 e no seu momento de m\u00e1xima extensi\u00f3n, chegouse a disputar coa Rep\u00fablica Federal de Centro Am\u00e9rica e con Gran Breta\u00f1a, a soberan\u00eda sobre a Costa dos Mosquitos, hoxe en Nicaragua.\nHistoria.\nTrala disoluci\u00f3n da Gran Colombia, dos territorios que conformaban os departamentos do norte e sur, xurdiron dous novos pa\u00edses denominados Estado de Venezuela e Estado de Ecuador. As provincias que xeograficamente ocupaban a parte central da desintegrada Gran Colombia, que nese ent\u00f3n comprend\u00eda os antigos departamentos de Boyac\u00e1, Cauca, Cundinamarca, Magdalena e Istmo decidiron formar un novo Estado. Na \u00e9poca de Rep\u00fablica da Nova Granada caracterizouse por cambios pol\u00edticos, sociais e econ\u00f3micos, os cales ocasionaron disputas e enfrontamentos entre diversos sectores sociais.\nMediante o Convenio de Apulo (levado a cabo o 28 de abril de 1831), o xeneral Rafael Urdaneta, \u00faltimo presidente da Gran Colombia, entregou o mando a Domingo Caicedo (3 de maio de 1831)."}
{"id": "406179", "revid": "1131", "url": "https://gl.wikipedia.org/wiki?curid=406179", "title": "Aeroporto de Adana-\u015eakirpa\u015fa", "text": "O aeroporto de Adana-\u015eakirpa\u015fa \u00e9 un aeroporto internacional turco situado en Adana. Serve principalmente \u00e1 rexi\u00f3n de \u00c7ukurova, e en menor medida \u00e1s provincias que a rodean, debido aos seus voos dom\u00e9sticos frecuentes e a varios servizos a destinos internacionais. Con 5,6 mill\u00f3ns de pasaxeiros en 2017, \u00e9 o sexto aeroporto m\u00e1is concorrido de Turqu\u00eda e o 80\u00ba de Europa."}
{"id": "406199", "revid": "89787", "url": "https://gl.wikipedia.org/wiki?curid=406199", "title": "Phyllobates terribilis", "text": "A Phyllobates terribilis, \u00e9 unha especie de ra velenosa end\u00e9mica da costa pac\u00edfica de Colombia. Este anfibio est\u00e1 considerado o vertebrado m\u00e1is t\u00f3xico do mundo. O seu h\u00e1bitat son as selvas h\u00famidas dos departamentos de Choc\u00f3, Cauca e Valle del Cauca na costa pac\u00edfica de Colombia e Panam\u00e1 na rexi\u00f3n selv\u00e1tica de Dari\u00e9n. O h\u00e1bitat \u00f3ptimo da \"P. terribilis\" son os bosques h\u00famidos con alta taxa de choiva (5000\u00a0mm ou m\u00e1is), altitude entre 100 e 200 m, temperaturas de polo menos 26\u00a0\u00b0C e humidade relativa entre 80\u00a0% e 90\u00a0%."}
{"id": "406201", "revid": "98629", "url": "https://gl.wikipedia.org/wiki?curid=406201", "title": "Beijing Capital Airlines", "text": "Beijing Capital Airlines (chin\u00e9s: \u9996\u90fd\u822a\u7a7a; pinyin: \"Sh\u01d2ud\u016b H\u00e1ngk\u014dng\"), \u00e9 unha aeroli\u00f1a chinesa comercializada baixo o nome de Capital Airlines que opera como subsidiaria de Hainan Airlines.\nHistoria.\nA compa\u00f1\u00eda creouse en 1995 como Deer Jet Airlines (chin\u00e9s: \u91d1\u9e7f\u822a\u7a7a; pinyin: \"J\u012bnl\u00f9 H\u00e1ngk\u014dng\"). No ano 1998 comezou a ofrecer servizos internacionais baixo a marca the Deer Air. En outubro de 2007 recibiu o seu primeiro Airbus A319 e comezou a desfacese os Boeing 737 cos que operara ata a data. Deer Jet comezou a proporcionar servizos ch\u00e1rter en decembro de 2008 usando unha frota de A319 e reactores corporativos. A Administraci\u00f3n de Aviaci\u00f3n Civil Chinesa autorizou \u00e1 aeroli\u00f1a a operar servizos regulares en 2009.\nO 2 de abril de 2010 Beijing Capital Airlines CO., LTD. lanzou o seu primeiro servizo, baseado no aeroporto internacional de Pequ\u00edn-Capital. Deer Jet Airlines dividiuse en d\u00faas compa\u00f1\u00edas o 4 de maio dese ano. Mentres que as operaci\u00f3ns ch\u00e1rter mantiv\u00e9ronse coa marca Deer Jet, as operaci\u00f3ns regulares usando avi\u00f3ns Airbus pasaron a chamarse Capital Airlines.\nFrota.\nEn marzo de 2018 a frota de Beijing Capital Airlines estaba formada polos seguintes avi\u00f3ns:"}
{"id": "406202", "revid": "1888", "url": "https://gl.wikipedia.org/wiki?curid=406202", "title": "Paco Filgueiras", "text": "Francisco Fern\u00e1ndez Filgueiras, co\u00f1ecido como Paco Filgueiras, nado en Mugardos o 8 de xu\u00f1o de 1920 e finado na Pedreira (Mugardos) o 2 de setembro de 1976, foi un pol\u00edtico e sindicalista galego.\nTraxectoria.\nTraballador da Baz\u00e1n dende 1937, foi cofundador do Partido Comunista de Galicia e un dos creadores das Comisi\u00f3ns Obreiras. En 1972 exiliouse en Francia. Retornou a Galicia o 20 de agosto de 1976. Finou na Pedreira (Mugardos) o 2 de setembro de 1976."}
{"id": "406204", "revid": "83328", "url": "https://gl.wikipedia.org/wiki?curid=406204", "title": "Youtubeir@s", "text": "Youtubeir@s \u00e9 un concurso organizado polos Servizos de Normalizaci\u00f3n Ling\u00fc\u00edstica dos concellos da Ba\u00f1a, Ames, Carballo, Ourense, Pontevedra, Ribadeo, Santiago de Compostela, Teo e O Grove, das Universidades da Coru\u00f1a, Santiago de Compostela e Vigo e da Deputaci\u00f3n da Coru\u00f1a. para promover e visibilizar o uso do galego en Youtube.\nA primeira edici\u00f3n foi no ano 2017. Art\u00e9llase en 8 categor\u00edas: v\u00eddeo-facermos, v\u00eddeo-opinarmos, canle, creatividade, eficiencia comunicativa, calidade t\u00e9cnica, calidade ling\u00fc\u00edstica e o premio do p\u00fablico.\nEn 2019 engadiron a categor\u00eda v\u00eddeo-cantarmos e sum\u00e1ronse os concellos de Cedeira, A Coru\u00f1a, Moa\u00f1a e Rianxo, cunha dotaci\u00f3n econ\u00f3mica de 6500 euros.\nEn 2020 pasou a 12 categor\u00edas e a unha dotaci\u00f3n total de 7500 euros.\nFoi reco\u00f1ecido co Premio Mil Primaveras concedido pola Coordinadora de Traballadores/as de Normalizaci\u00f3n da Lingua na categor\u00eda de proxecto m\u00e1is innovador."}
{"id": "406205", "revid": "1888", "url": "https://gl.wikipedia.org/wiki?curid=406205", "title": "Beatriz Fraga", "text": "Beatriz Fraga Came\u00e1n, nada en Carballo en 1967, \u00e9 unha escritora e profesora de Educaci\u00f3n Primaria galega.\nTraxectoria.\nTraduciu para o galego \"Heidi\" (2000) e \"Pinocchio\" (2000), da serie Movil Books (Sotelo Blanco Edici\u00f3ns), e \"Dadahwat (Lendas indias norte\u00adamericanas)\" (Galaxia-Editores Asociados). Tam\u00e9n para Editorial Galaxia, realizou as actividades did\u00e1cticas e a traduci\u00f3n de varios t\u00edtulos da colecci\u00f3n \u00adEspazos. No ano 2009, publicou \"Marcelo o morcego\", conto para nenos no que experimenta coa prosa rimada, o humor e o cuestionamento dos roles. Co relato \u201cUn sitio perfecto para o peixe globo\u201d, participou no proxecto literario colectivo \"Contos de taberna\", organizado polo Concello de Carballo e recollido posteriormente no libro do mesmo t\u00edtulo (Edici\u00f3ns Embora, 2014).\nXunto con Carlos Lema creou Euseino? Editores. Forma parte, como fundadora e vicepresidenta, do Padroado da Fundaci\u00f3n Euseino?"}
{"id": "406206", "revid": "22570", "url": "https://gl.wikipedia.org/wiki?curid=406206", "title": "Uwem Akpan", "text": "Uwem Akpan, nado o 19 de maio de 1971, \u00e9 un escritor nixeriano. \u00c9 o autor de \"Say You're One of Them\" (2008), unha colecci\u00f3n de cinco historias (cada unha delas ambientada nun pa\u00eds africano diferente) publicadas por Little, Brown &amp; Company. Ga\u00f1ou o premio \"Commonwealth Writers\", o premio \"Beyond Margins\", e foi inclu\u00eddo no segmento \"Book Club\" do programa \"The Oprah Winfrey Show\" o 17 de setembro de 2009.\nTraxectoria.\nUwem Akpan naceu en Ikot Akpan Eda, no sur de Nixeria. Os seus pais eran ambos mestres. El e os seus tres irm\u00e1ns medraron falando ingl\u00e9s e anaang. Despois de estudar humanidades e filosof\u00eda na Universidade Creighton e na Universidade Gonzaga, conseguiu un grao en teolox\u00eda na Universidade Cat\u00f3ica do Leste de \u00c1frica en Kenya. Uwem tam\u00e9n \u00e9 graduado pola Universidade de M\u00edchigan."}
{"id": "406209", "revid": "89787", "url": "https://gl.wikipedia.org/wiki?curid=406209", "title": "Onza troy", "text": "A onza troy (s\u00edmbolo ozt) \u00e9 unha unidade de medida de masa, tradicionalmente utilizada nos pa\u00edses anglosax\u00f3ns para os metais preciosos, como o ouro e a prata, e para as pedras preciosas. Unha onza troy equivale exactamente a 31,1034768 gramos.\nHistoria.\nA onza troy forma parte do sistema de peso troy, que, malia deber o seu nome \u00e1 cidade francesa de Troyes, onde se utilizaba na Idade Media nas feiras e nos mercados, ten as s\u00faas ra\u00edces no sistema monetario e ponderal da antiga Roma. Os romanos utilizaron inicialmente barras de bronce de distintos pesos como moeda: un \"aes grave\" equival\u00eda a unha libra e unha doceava parte do \"aes grave\" denomin\u00e1base \"uncia\" (onza).\nEstandarizaci\u00f3ns posteriores cambiaron a correspondencia da onza a 1/16 da libra (sistema avoirdupois), pero a onza troy, que segue a ser 1/12 da libra troy, mantivo a s\u00faa vixencia para medir os metais preciosos. A onza troy (31,1034768 g) pesa m\u00e1is que a avoirdupois (28,349523125 g).\nCo fin de manter os est\u00e1ndares de pureza e medidas com\u00fans ao longo do tempo, conservouse a onza troy no canto da avoirdupois para a pesaxe do ouro, o platino, a prata e a p\u00f3lvora. Do mesmo xeito, o gran, que ten o mesmo valor nos sistemas troy e avoirdupois, a\u00ednda se emprega para a pesaxe das frechas no tiro con arco e para a dos prox\u00e9ctiles en bal\u00edstica. A onza troy e o gran tam\u00e9n formaban parte do sistema farmac\u00e9utico que se empregou en medicina durante moito tempo, a\u00ednda que foron substitu\u00eddos polos miligramos.\nA onza troy e a moeda.\nO sistema troy \u00e9 o m\u00e1is utilizado na actualidade polos estados emisores para a cu\u00f1axe das s\u00faas moedas de investimento, que habitualmente pesan unha onza troy de metal puro, \u00e1 marxe de que existan tam\u00e9n pezas de nfracci\u00f3ns de onzas.\nNo sistema monetario internacional, o valor da onza troy de ouro d\u00e1se en d\u00f3lares e en euros.\nA norma ISO 4217, que define as abreviaturas para as moedas (tales como codice_1 para os d\u00f3lares ou codice_2 para os euros), tam\u00e9n d\u00e1 achega os c\u00f3digos seguintes normas para as onzas troy de metais preciosos:"}
{"id": "406211", "revid": "23204", "url": "https://gl.wikipedia.org/wiki?curid=406211", "title": "Un tranv\u00eda cara a SP", "text": "Un tranv\u00eda cara a SP \u00e9 unha novela do escritor bisca\u00ed\u00f1o Unai Elorriaga, publicada no ano 2002 en lingua \u00e9uscara co t\u00edtulo orixinal de \"SPrako tranbia\". Recibiu o Premio Nacional de Narrativa.\nTrama.\nLucas \u00e9 un home maior e enfermo, ingresado nun hospital. A s\u00faa irm\u00e1 Mar\u00eda coida del. Ao regresaren ao seu piso, atopan que nel se instalou Marcos, un rapaz que toca a guitarra, mais non lles importa e deixan que siga a vivir al\u00ed. Despois Marcos comeza a sa\u00edr con Roma, unha rapaza que tam\u00e9n acaba coidando de Lucas.\nA Lucas g\u00fastalle recordar os tempos en que hab\u00eda tranv\u00eda, cando traballaba de carpinteiro e cando viv\u00eda a s\u00faa muller Rosa e os seus amigos. G\u00fastalle ver deporte por televisi\u00f3n, e adora saber do alpinismo, especialmente o cumio do Shisha Pangma.\nTraduci\u00f3ns e adaptaci\u00f3ns.\nFoi traducido ao castel\u00e1n polo propio autor, e ao galego por Ram\u00f3n Loureiro, e publicada por Editorial Galaxia en decembro de 2002. Tam\u00e9n foi traducida ao italiano (\"Un tram a SP\"), alem\u00e1n (\"Lucas oder Der Himmel \u00fcber Nepal\"), serbio (\"Tramvaj za S.P.\") e estoniano (\"Tramm \u0160i\u0161a Pangmale\").\nFoi adaptada ao cinema en 2008 polo director Aitzol Aramaio co t\u00edtulo de \"Un poco de chocolate\"."}
{"id": "406213", "revid": "5863", "url": "https://gl.wikipedia.org/wiki?curid=406213", "title": "Wi-Fi", "text": ""}
{"id": "406215", "revid": "23204", "url": "https://gl.wikipedia.org/wiki?curid=406215", "title": "Lingua anaang", "text": "A lingua anaang, tam\u00e9n co\u00f1ecida como ibibio occidental, \u00e9 unha lingua que forma parte do grupo\u00a0ibibio-efik. \u00c9 a lingua nativa do pobo anaang de Nixeria. Segundo o ethnologue, en 1991 ti\u00f1a 1\u00a0400\u00a0000 falantes. Segundo o joshuaproject, ten 2\u00a0335\u00a0000.\nO anaang est\u00e1 estreitamente relacionado coas outras linguas ibibio-efik: o efik, o ibibio e o ukwa. As linguas ibibio-efik forman parte da familia das linguas do r\u00edo Cross, dentro da gran familia de linguas benue-congo.\nOs falantes de anaang viven no estado de Akwa Ibom, concretamente nos LGAs Ikot Ekpene, Essien Udim, Abak, Ukanafum e Oruk-Anam.\nDialectolox\u00eda e desenvolvemento da lingua.\nOs dialectos da lingua anaang son o \"Ikot Ekpene\", o \"Abak\" e o \"Ukanafum\".\nO anaang ens\u00ednase en escolas de primaria e \u00e9 empregado na televisi\u00f3n.\nRelixi\u00f3n.\nO 99% dos falantes de anaang pertencen a relixi\u00f3ns cristi\u00e1s. Concretamente, o 33% son seguidores de relixi\u00f3ns evanx\u00e9licas."}
{"id": "406216", "revid": "23204", "url": "https://gl.wikipedia.org/wiki?curid=406216", "title": "Lingua ibibio occidental", "text": ""}
{"id": "406217", "revid": "23204", "url": "https://gl.wikipedia.org/wiki?curid=406217", "title": "Ibibio occidental", "text": ""}
{"id": "406218", "revid": "5863", "url": "https://gl.wikipedia.org/wiki?curid=406218", "title": "Nen\u00e9 Barral", "text": ""}
{"id": "406219", "revid": "1131", "url": "https://gl.wikipedia.org/wiki?curid=406219", "title": "Voo 211 de US-Bangla Airlines", "text": "O voo 211 de US-Bangla Airlines era un voo regular internacional de pasaxeiros operado por US-Bangla Airlines dende o aeroporto internacional Shahjalal en Dacca, Bangladesh ao aeroporto internacional Tribhuvan en Katmand\u00fa, Nepal. O 12 de marzo de 2018 \u00e1s 14:18 hora local (08:30 UTC), o avi\u00f3n que operaba o voo, un Bombardier Dash 8 Q400 de 76 asentos, esnafrouse na aterraxe e incendiouse.\nHab\u00eda 67 pasaxeiros e 4 tripulantes a bordo; 51 persoas morreron mentres que 20 sobreviviron con feridas. Este foi o terceiro accidente dun avi\u00f3n comercial con v\u00edtimas no ano 2018, tras os accidentes do voo 703 de Saratov Airlines e do voo 3704 de Iran Aseman.\nAvi\u00f3ns.\nO avi\u00f3n accidentado era un Bombardier Dash 8 Q400 con rexistro S2-AGU. O avparello foi entregado pror vez primeira a Scandinavian Airlines en 2001, posteriormente foi vendido a Augsburg Airways en 2008 antes de que US-Bangla Airlines o mercase en 2014. No ano 2015 viuse involucrado nun incidente cando esvarou f\u00f3ra da pista en Saidpur. Non houbo feridos. O avi\u00f3n tivo danos menores e regresou ao servizo oito horas despois.\nAccidente.\nO voo sa\u00edu do aeroporto internacional Shahjalal en Dacca, a capital de Bangladesh, \u00e1s 12:52 hora local (UTC 6:52), levando 67 pasaxeiros e 4 tripulantes, 71 persoas en total, ao aeroporto internacional Tribhuvan en Katmand\u00fa, a capital do Nepal. A engalaxe e as etapas do voo de cruceiro transcorreron sen incidentes.\nA torre de control do aeroporto Tribhuvan inicialmente deulle autorizaci\u00f3n para aterrar na pista 02, pero a tripulaci\u00f3n pediu facelo pola pista 20. A torre de control autorizou ent\u00f3n a aterraxe pola pista 20. Dende a torre preguntaron ao avi\u00f3n polas s\u00faas intenci\u00f3ns ao que o piloto respostou \"Gustar\u00edame aterrar na 02\".\nMedios locais informaron que o avi\u00f3n pasou o limiar da pista 02 e aparentemente aterrou antes de esnafrarse. Segundo testemu\u00f1as o avi\u00f3n non estaba ben ali\u00f1ado coa pista. Un dos superviventes destacou que \"o avi\u00f3n comezou a comportarse de xeito estra\u00f1o\". Traballadores en terra afirmaron que o aparello balanceouse repetidamente. Mentres aterraba desviouse, sa\u00eduse da pista e chocou contra o valado do per\u00edmetro do aeroporto. Despois deslizouse e chocou nun campo de f\u00fatbol. Un supervivente recordou que mentres o avi\u00f3n estaba aterrando sacud\u00eduse violentamente e esnafrouse, seguido de fortes estoupidos. Ent\u00f3n incendiouse tras a rotura dos tanques de combustible. O aparello rompeu en varias partes.\nOs bombeiros e servizos de emerxencia despreg\u00e1ronse inmediatamente e tardaron uns 15 minutos en apagar as chamas. 31 persoas foron trasladadas a varios hospitais de Katmand\u00fa, moitas delas en estado cr\u00edtico. Os rescatadores atoparon inmediatamente oito corpos no lugar do accidente. Posteriormente atop\u00e1ronse 32 corpos m\u00e1is. Morreron 51 persoas no accidente, 40 delas no lugar e as 11 restantes nos hospitais. O aeroporto estivo pechado durante tres horas debido ao accidente."}
{"id": "406220", "revid": "23204", "url": "https://gl.wikipedia.org/wiki?curid=406220", "title": "Arredor de medianoite", "text": "Arredor de medianoite (en ) \u00e9 un filme franco-estadounidense de 1986 dirixido por Bertrand Tavernier. Foi escrito por Tavernier e David Rayfiel e est\u00e1 protagonizado por Dexter Gordon, Fran\u00e7ois Cluzet e Herbie Hancock. Martin Scorsese, Philippe Noiret e Wayne Shorter fan cameos no filme.\nEstreouse en galego o 20 de abril de 1990 a trav\u00e9s da TVG."}
{"id": "406224", "revid": "23204", "url": "https://gl.wikipedia.org/wiki?curid=406224", "title": "Round Midnight", "text": ""}
{"id": "406226", "revid": "1822", "url": "https://gl.wikipedia.org/wiki?curid=406226", "title": "Arist\u00f3maco", "text": "Arist\u00f3maco (grego antigo: \u1f08\u03c1\u03b9\u03c3\u03c4\u03cc\u03bc\u03b1\u03c7\u03bf\u03c2 \"Arist\u00f3makhos\") pode referirse aos seguintes personaxes:"}
{"id": "406231", "revid": "98629", "url": "https://gl.wikipedia.org/wiki?curid=406231", "title": "Arroz amargo", "text": "Arroz amargo (en ) \u00e9 un filme italiano de 1949 escrito e dirixido por Giuseppe De Santis. Producido por Dino De Laurentiis, est\u00e1 protagonizado por Silvana Mangano, Raf Vallone, Doris Dowling e Vittorio Gassman. \"Arroz amargo\" foi un \u00e9xito comercial en Europa e os Estados Unidos e est\u00e1 considerada unha obra do neorrealismo italiano. Malia que non ga\u00f1ou ning\u00fan galard\u00f3n, foi nomeado Oscar \u00f3 mellor argumento na 23\u00aa edici\u00f3n dos premios, e entrou na competici\u00f3n do Festival Internacional de Cinema de Cannes.\nEstreouse en galego o 19 de xu\u00f1o de 1989 a trav\u00e9s da TVG.\nSinopse.\nO filme comeza coa tempada de plantaci\u00f3n de arroz no norte de Italia. Nun intento de escapar da lei, dous rateiros, Francesca (Doris Dowling) e Walter (Vittorio Gassman), ag\u00f3chanse entre a multitude de mulleres traballadores que se dirixen aos campos de arroz no val do Po. Mentres intentan montar no tren, a parella ach\u00e9gase a Silvana (Silvana Mangano), traballadora campesi\u00f1a- Francesca monta no tren con Silvana, que lle amosa a s\u00faa forma de vida. Francesca non ten permiso de traballo, e loita coas \"ilegais\" para atopar un lugar nos campos. Tras unha resistencia inicial das traballadoras legais e dos xefes, perm\u00edteselles traballar. No campo, Silvana e Francesca co\u00f1ecen un soldado a piques de licenciarse, Marco (Raf Vallone), que intenta sen \u00e9xito atraer o interese de Silvana.\nContra o final da tempada, Walter chega aos campos, intentando roubar unha gran cantidade de arroz. Excitada polo seu estilo de vida criminal, Silvana s\u00e9ntese atra\u00edda por Walter. A ela div\u00edrtelle axudar a levar a cabo o atraco, mais Francesca e Marco se encargan de parar a Walter e os seus c\u00f3mplices. Francesca e Silvana enfr\u00f3ntanse unha \u00e1 outra, armadas con pistolas; Francesca expl\u00edcalle a Silvana que fora manipulada por Walter. Como resposta, Silvana dirixe a s\u00faa arma a Walter e m\u00e1tao. Pouco despois, a culpa l\u00e9vaa a cometer suicidio. Mentres as outras traballadoras marchan, homenax\u00e9ana botando arroz sobre o seu cad\u00e1ver."}
{"id": "406232", "revid": "59564", "url": "https://gl.wikipedia.org/wiki?curid=406232", "title": "A sombra de Orfeo", "text": "A sombra de Orfeo. Comedia en tres lances \u00e9 unha peza teatral de Ricardo Carballo Calero. Foi escrita en 1948 en Esteiro (Ferrol) e publicada pola Editorial Galaxia en 1971. Foi reeditada en 1982.\nDesenvolvemento.\nLance Primeiro. Estancia dunha casa r\u00fastica habilitada para estudio de m\u00fasico e pintor.\nMariana le unha carta de Rafael Golpe, famoso m\u00fasico, na que acepta a proposta dela de lle facer dous retratos. A cambio p\u00eddelle que lle deixe unha cabana para ir al\u00ed con Lu\u00edsa compo\u00f1er. Logo a pintora Mariana dialoga con varias disc\u00edpulas e sabemos que el \u00e9 o seu marido, pero xa non hai amor.\nMarchan as disc\u00edpulas e antes quedan para iren \u00e1 cabana ver o pintor.\nRafael e a disc\u00edpula Lu\u00edsa dialogan xa na cabana, acaban de chegar, ela \u00e9 case unha escrava do xenio sen vida propia e asume ese traballo con gusto.\nA moza Magdalena, disc\u00edpula de Mariana, entra na cabana \u00e1 noite, dialoga co pintor. Vai quedar a durmir na cama e el no sof\u00e1.\nLance segundo. A mesma decoraci\u00f3n ca no primeiro.\n\u00c1 ma\u00f1\u00e1 entra Lu\u00edsa e dille ao pintor que apure, que vai chegar a s\u00faa muller. Estr\u00e1\u00f1ase de atopalo durmindo no div\u00e1n. Magdalena, a \u201claverca\u201d, di el, xa marchou.\nEntra Mariana e mentres Lu\u00edsa prepara o almorzo dialogan sobre o traballo desta sempre ao dispor do mestre e sen intereses propios, negando a s\u00faa val\u00eda musical.\nChegan as disc\u00edpulas desexosas de co\u00f1eceren a Rafael.\nBreve escena na que as mulleres seguen nerviosas por veren o m\u00fasico.\nMariana pres\u00e9ntalle as disc\u00edpulas a Rafael. Com\u00e9ntanlle que a mellor \u00e9 Magdalena (ignorando que Magdalena xa estivo al\u00ed a durmir).\nComeza a pintora os retratos e vaille falando das disc\u00edpulas, sobre todo de Magdalena.\nEntra Magdalena, pres\u00e9ntanse, dialogan longamente sobre como deben ou deber\u00edan ser os retratos. Mariana dille que xa non \u00e9 disc\u00edpula, \u00e9 tanto coma ela. Acaban acordando que cada unha delas far\u00e1 un retrato do m\u00fasico: \u201c\u00bfVestir\u00edalo de Orfeo, Magdalena?... !Por Deus, Mariana! De Orfeo s\u00f3 a luz infernal\u201d.\nLance terceiro. A mesma decoraci\u00f3n ca nos anteriores. Os retratos est\u00e1n rematados.\nRafael rematou a obra musical e agrad\u00e9celle a Lu\u00edsa as moit\u00edsimas suxesti\u00f3ns e correcci\u00f3ns, ela coma sempre agradecida de que llas tivera en conta. Rematados os retratos, para Rafael o de Magdalena: \u201cson verdadeiramente Orfeo. Transfiguroume\u201d. Sobre o de Mariana pensa el: \u201cpintou un monstro\u201d.\nEntra Magdalena e conversa con Rafael sobre o cadro e unha sinfon\u00eda que lle vai dedicar. O pintor considera que Lu\u00edsa \u00e9 como un ningu\u00e9n, con ela diante consid\u00e9rase coma se estivese s\u00f3.\nRafael, Magdalena, Lu\u00edsa, Mariana, Fermina. Elvira. Antonia.\nChegou o momento de que as disc\u00edpulas vexan os cadros e opinen. Eloxian o bo retrato de Magdalena e do de Mariana: \u201c\u00bfQue quixeches facer, Mariana, unha caricatura?\u201d. E ent\u00f3n Mariana toma unha decisi\u00f3n inesperada.\nRafael d\u00edtalle a Lu\u00edsa d\u00faas cartas de despedida para Mariana e Magdalena. E el tam\u00e9n toma unha decisi\u00f3n inesperada.\nCaracter\u00edsticas.\nNa edici\u00f3n de 1971 dise:\nSegundo Sindo Villamayor:\nO mesmo autor deixou dito sobre a obra:\nSegundo Henrique Rabu\u00f1al:\nE engade o mesmo autor: \"\u00c9 unha comedia psicol\u00f3xica con unidade de lugar (unha estancia dunha casa r\u00fastica habilitada para estudio de m\u00fasico e pintores). \u00c9 unha peza de mulleres artistas con evidente substrato m\u00edtico e que predica moito do autor\"."}
{"id": "406233", "revid": "89787", "url": "https://gl.wikipedia.org/wiki?curid=406233", "title": "Farsa das zocas", "text": "Farsa das zocas \u00e9 unha peza teatral de Ricardo Carballo Calero publicada no n\u00ba 1 da revista \"Grial\" en 1963 e escrita no ano 1948 en Esteiro (Ferrol). Foi reeditada en 1971 e 1982 .\nFoi estreada polo Grupo Fingoi en Lugo en 1953. Tam\u00e9n a representaron Cantigas e Agarimos (1966, 1970). Breogania (1979), Eusebio da Guarda (1984), Xuntanza (1983).\nDesenvolvemento.\nActo I\nOs irm\u00e1ns Breixo e Divina est\u00e1n sentados na coci\u00f1a. Entra Edelmira e deixa f\u00f3ra as zocas. Mentres os irm\u00e1ns fan que dormen ela qu\u00e9ixase de moitas dores. Edelmira era rica e dona da casa, casou co Breixo que era o criado e Divina andaba ao xornal. Agora o marido e a cu\u00f1ada folgan e non fan nada, comen e beben, pero non fixo testamento, prefire que quede todos para os curm\u00e1ns.\nSae Edelmira, eles escoitaran todo e deciden irlle roubar o mel da colmea ao t\u00edo Delfino do Outeiro. Saen para o roubo e Divina leva postas as zocas da cu\u00f1ada.\nNa curti\u00f1a e de noite pres\u00e9ntase o t\u00edo Delfino, dono dunha colmea que lle d\u00e1 bo mel e logo marcha. Chegan os irm\u00e1ns, as zocas fan ru\u00eddo porque lle quedan grandes a Divina. Collen o mel, Divina di que llo dar\u00e1 a probar a Edelmira dic\u00edndolle que o mercou en Filgueira. Sae Delfino a berros cos ladr\u00f3ns.\nDe volta na coci\u00f1a Divina d\u00e1lle o mel a Edelmira para que lle pasen os males. Mais non fai efecto e morre a berros polas dores. Entra o marido, o Breixo, acompa\u00f1ado do Gaxeiro e o Crebaxerros. Lamentan que non deixase testamento feito.\nO Notario, o Crego e o M\u00e9dico xogan \u00e1s cartas mentres o Raposo, o escribente, traballa. A criada Adelina av\u00edsaos de que unha muller e uns homes queren facer testamento. O Crebaxerros expl\u00edcalle ao notario que a muller est\u00e1 moi mali\u00f1a e quere facer testamento. A Divina pres\u00e9ntase como Edelmira de Cornido e quere deixarlles ao marido e a cu\u00f1ada, o Breixo e a Divina. Dinlles que volvan ao d\u00eda seguinte polo papel, ela protesta porque est\u00e1 moi mala e non atura tanta viaxe. Mentres agardan polo papel Adelina tr\u00e1elle chocolate \u00e1 suposta enferma Divina.\nActo II\nNa coci\u00f1a da defunta Edelmiara est\u00e1n Breixo, Divina, o Gaxeiro e o Crebaxerros. Divina lembra o engano do testamento e como enterraron \u00e1 Edelmira co traxe de casar e as zocas repinicadas. As falsas testemu\u00f1as ofr\u00e9cense para outra e todos beben.\nDe noite e nunha carballeira pres\u00e9ntase o Xocas, vi\u00favo que vai visitar a Frorinda da Pereira. Topa coa Santa Compa\u00f1a e fala coa \u00e1nima da Edelmira. El dille que na parroquia a xente se estra\u00f1ou de que lles fixera o testamento ao marido e \u00e1 cu\u00f1ada, cando se levaban coma o can e o gato.\nE Edelmira dille que ter\u00e1 que andar sete anos polo mundo sen descanso ata que se lle abran as portas do ceo. A culpa \u00e9 da cu\u00f1ada e o home que lle foron roubar o mel ao t\u00edo Delfino, a Divina levaba as s\u00faas zocas postas e deulle do mel e ela comeu. E enterr\u00e1rona coas zocas e as\u00ed non pode entrar no para\u00edso. Sobre o testamento ela non o fixo, foi a Divina que puxo o seu mantelo e f\u00edxose pasar por ela levando d\u00faas testemu\u00f1as falsas.\nA \u00e1nima p\u00eddelle tres favores a Xocas: ir \u00e1 casa onde ela naceu, dicirlles aos novos donos que durante sete anos lle po\u00f1an unha cunca ao xantar e chamen por ela, irlle pedir perd\u00f3n ao t\u00edo Delfino polo roubo da colmea.\nA mesma disposici\u00f3n de personaxes que na escena IV do acto I.\nXogan \u00e1s cartas e logo van marchando. A Adelina fai entrar ao Breixo xunto ao notario. Nun longo parrafeo o Breixo c\u00f3ntalle ao notario a aparici\u00f3n da Santa Compa\u00f1a, os mandados da \u00e1nima e a falsidade do testamento. P\u00eddelle que desfaga o testamento, o notario n\u00e9gase e ame\u00e1zao co c\u00e1rcere. Breixo tam\u00e9n ameaza o notario e dille que as testemu\u00f1as est\u00e1n dispostas a falaren. Este preg\u00fantalle se a \u00e1nima da Edelmira lle mandara que dixera que o testamento era falso ou s\u00f3 lle comentou o caso. Breixo responde que o que \u00e9 mandar non llo mandou pero... E o notario vai resolver o caso ao seu xeito.\nEst\u00e1n na coci\u00f1a Breixo, Divina e Xocas. Breixo l\u00e9mbralles a obriga do xantar e que non se vai meter no do testamento.\nP\u00f3\u00f1enlle a cunca \u00e1 defunta Edelmira, ch\u00e1mana e... algo pasar\u00e1 que remata a acci\u00f3n. Sae o apuntador e di: \"remata eiqu\u00ed a farsa das zocas\".\nCaracter\u00edsticas.\nNa edici\u00f3n de 1971 dise:\nE o autor engade no pr\u00f3logo:\nCarmen Su\u00e1rez Rey sinala:\nSegundo Sindo Villamayor:\nPara Henrique Rabu\u00f1al:"}
{"id": "406234", "revid": "89787", "url": "https://gl.wikipedia.org/wiki?curid=406234", "title": "A \u00e1rbore", "text": "A arbre. Auto en tres esceas e un ep\u00edlogo-pr\u00f3logo \u00e9 unha pequena peza teatral de Ricardo Carballo Calero publicada no n\u00ba 9 da revista \"Grial\" en 1965 e escrita no ano 1948 en Esteiro (Ferrol). Foi reeditada en 1971 e 1982.\nFoi estreada en Santiago en 1970 por Cantigas e Agarimos. Foi representada en 1970 polo Grupo Rosal\u00eda de Castro e por Breogania en 1982. Foi lida en 1982 nos actos da Homenaxe Nacional a Carvalho Calero.\nDesenvolvemento.\n\"Toda a decoraci\u00f3n red\u00facese a unha arbre, ergueita no meio da escea. Tel\u00f3n de fundo\".\nO home \u00e9 un elegante cabaleiro de vinte anos, a muller unha elegante se\u00f1orita de 18 anos. O home decl\u00e1ralle o seu amor eterno, ela tam\u00e9n se vai declarar namorada mais ten que deixalo porque xa a comprometeron para casar cun bo partido que lle buscou a nai.\nO home, de corenta anos, viste con sobria correcci\u00f3n, a muller, de dezaoito anos, leva unha antuca aberta. El volve declararlle o seu amor, ela sin\u00e1lalle o seu primo que est\u00e1 al\u00ed preto nunha terraza mirando para eles. El rexeita ir sentar con eles.\nO home, con sesenta anos, leva unha roupa ra\u00edda, a muller, con dezaoito anos, leva un paraugas pechado. Volven dialogar sobre o amor e a vida. Ela rex\u00e9itao, el colle e...\nO home, con vinte anos, e a muller, con dezaoito anos, vestidos de para\u00edso. Dialogan nun ton po\u00e9tico coa serpe polo medio. Remata: \"Tebras. Suc\u00e9dense, altern\u00e1ndose, os tronos e as gargalladas. Unha grande espada de fogo brilla nas tebras\".\nCaracter\u00edsticas.\nXa no propio libro se di que:\nE o autor engade no pr\u00f3logo:\nSegundo Sindo Villamayor:\nPara Henrique Rabu\u00f1al:"}
{"id": "406235", "revid": "5720144", "url": "https://gl.wikipedia.org/wiki?curid=406235", "title": "Auto do prisioneiro", "text": "Auto do prisioneiro \u00e9 unha peza teatral de Ricardo Carballo Calero publicada no n\u00ba 28 da revista \"Grial\" en 1970 e escrita no ano 1969. Foi reeditada en 1971 e 1982.\nFoi representada p\u00f2r O Facho en 1974 e 1975, por Breogania en 1974 e Terceiro Andar en 1981.\nDesenvolvemento.\nA acci\u00f3n desenv\u00f3lvese toda na cela do prisioneiro: porta da Direcci\u00f3n, porta do cuarto de ba\u00f1o, porta do ascensor, mesa, cadeiras, tel\u00e9fono.\nA Nena preg\u00fantalle ao prisioneiro se est\u00e1 preparado para a morte, se leva o caristel co pan e o vi\u00f1o para o cami\u00f1o.\nSen di\u00e1logo. Toque de diana, o prisioneiro \u00e9rguese.\nEntra o gardi\u00e1n co almorzo, com\u00e9ntalle ao prisioneiro o ben que vive, que ata pode recibir visitas, vive mellor ca el. \u00c9 o d\u00eda do seu aniversario e felicita o preso.\nO prisioneiro recibe varias chamadas de tel\u00e9fono: da nai (qu\u00e9ixase de que o pai non lle colle o tel\u00e9fono), de Laura, de...\nO gardi\u00e1n recolle o almorzo e f\u00e1lalle do Director, da s\u00faa inaccesibilidade, da sorte que ten o prisioneiro de ser seu fillo.\nO prisioneiro marca no tel\u00e9fono e ningu\u00e9n lle responde.\nLongo parrafeo do oficial co prisioneiro. O tema seu pai, o Director, e a imposibilidade de acceder a el, de constatar a s\u00faa presenza.\nEntra a nai do prisioneiro, o oficial sa\u00fadaa.\nFelic\u00edtao e el preg\u00fantalle por que est\u00e1 preso, tam\u00e9n polo pai e pola s\u00faa existencia. Tampouco ela lle aclara nada. Chama ela no tel\u00e9fono e tampouco lle collen.\nEntra Laura e sa\u00fada o prisioneiro e a nai.\nLaura tenta convencelo de que esqueza o pai, que xa ten trinta anos, debe sa\u00edr do ni\u00f1o.\nOs amigos e amigas celebran con Laura o aniversario do prisioneiro.\nEntra tam\u00e9n o gardi\u00e1n a celebrar o aniversario e acaban berrando: vivan as cadeas!\nLaura, o prisioneiro, os amigos e amigas seguen a celebraci\u00f3n e acaban cantando:\nDialogan Laura e o prisioneiro sobre o amor, sobre o pai. Chaman os dous xuntos pero tampouco hai respostas. Soa o tel\u00e9fono, \u00e9 para Laura, ti\u00f1a unha proba de roupa a esa hora.\nO prisioneiro bebe s\u00f3.\nEntra o gardi\u00e1n e o prisioneiro quere durmir.\nVolve a nena do inicio, a filla do Gardian. Rep\u00edtelle que chegou a hora.\nRemate da peza.\nCaracter\u00edsticas.\nO autor engade no pr\u00f3logo:\nA peza xira sobre o problema da transcendencia, da soidade metaf\u00edsica de inspiraci\u00f3n un pouco \u00e1 medida de Kafka ou Sartre. O autor consider\u00e1baa a s\u00faa peza dram\u00e1tica m\u00e1is representativa.\nO propio autor opinou sobre a obra:\nPara Henrique Rabu\u00f1al:"}
{"id": "406236", "revid": "23204", "url": "https://gl.wikipedia.org/wiki?curid=406236", "title": "Riso amaro", "text": ""}
{"id": "406238", "revid": "6939", "url": "https://gl.wikipedia.org/wiki?curid=406238", "title": "Listaxe de ex\u00f3nimos en galego", "text": ""}
{"id": "406239", "revid": "1131", "url": "https://gl.wikipedia.org/wiki?curid=406239", "title": "Porto comercial de Ribadeo", "text": "O porto comercial de Ribadeo, sobre a r\u00eda do mesmo nome,co\u00f1ecido como Porto de Mirasol, \u00e9 un dos de movemento principal dependentes de Portos de Galicia. Os principais produtos embarcados son madeira e pasta de papel procedente da factor\u00eda de ENCE de Navia. Move preto de medio mill\u00f3n de toneladas anuais de mercador\u00edas.\nA finais da d\u00e9cada de 2000, a aposta de ENCE polo Musel (porto de Xix\u00f3n) para o embarque da pasta, causou alarma e produciu o comezo de obras para o seu traslado por ferrocarril a dito porto. A comezo de 2019, o goberno do Principado de Asturias, que puxera 2,8 mill\u00f3ns de euros, recl\u00e1maos a FEVE ante o abandono do proxecto.\nA canle de acceso \u00f3 porto necesita ser dragado periodicamente: en 2019 presup\u00f3stanse medio mill\u00f3n de euros para facer o dragado, coa retirada duns 43 000 m3 de area."}
{"id": "406240", "revid": "23204", "url": "https://gl.wikipedia.org/wiki?curid=406240", "title": "Inform\u00e1tica biom\u00e9dica", "text": "A inform\u00e1tica biom\u00e9dica (tam\u00e9n chamada inform\u00e1tica da sa\u00fade, inform\u00e1tica do coidado da sa\u00fade, inform\u00e1tica de asistencia en enfermar\u00eda, ou inform\u00e1tica cl\u00ednica) \u00e9 a aplicaci\u00f3n da inform\u00e1tica no coidado da sa\u00fade.\n\u00c9 un campo cient\u00edfico multidisciplinar que utiliza a tecnolox\u00eda da informaci\u00f3n na sa\u00fade para mellorar esta mediante combinaci\u00f3ns de mellor calidade, maior eficiencia (diminu\u00edndo custos e mellorando a dispo\u00f1ibilidade) e novas oportunidades.\nDisciplinas involucradas, recursos e aplicaci\u00f3ns.\nAs disciplinas involucradas incl\u00faen as ciencias da informaci\u00f3n, ciencias computacionais, ciencias sociais, ciencias do comportamento e ciencias administrativas, entre outras.\nRelaci\u00f3nase cos recursos, dispositivos e m\u00e9todos requiridos para optimizar a adquisici\u00f3n, almacenamento, recuperaci\u00f3n e uso de informaci\u00f3n en sa\u00fade e biomedicina. As ferramentas de informaci\u00f3n da sa\u00fade abarcan, entre outras, as computadoras, gu\u00edas de pr\u00e1ctica cl\u00ednica, terminolox\u00eda m\u00e9dica formal e sistemas de informaci\u00f3n e comunicaci\u00f3n.\nApl\u00edcase nas \u00e1reas de enfermar\u00eda, coidado cl\u00ednico, odontolox\u00eda, farmacia, sa\u00fade p\u00fablica, terapia ocupacional, fisioterapia e investigaci\u00f3n (bio)m\u00e9dica e en medicina alternativa."}
{"id": "406241", "revid": "98629", "url": "https://gl.wikipedia.org/wiki?curid=406241", "title": "Ofelia Uribe", "text": "Ofelia Uribe Dur\u00e1n, tam\u00e9n co\u00f1ecida como Ofelia Uribe de Acosta, nada en Oiba (Santander) o 22 de decembro de 1900 e finada en Bogot\u00e1 o 4 de agosto de 1988, foi unha xornalista colombiana, mestra, pol\u00edtica e feminista sufraxista. Tivo unha destacada participaci\u00f3n na loita polos dereitos da muller no seu pa\u00eds, \u00abexpo\u00f1ente dunha xeraci\u00f3n de mulleres que interromperon na vida nacional para loitar polo respecto \u00e1 s\u00faa dignidade humana e o reco\u00f1ecemento dos dereitos civ\u00eds e pol\u00edticos das mulleres colombianas\u00bb.\nTraxectoria.\nFoi a filla m\u00e1is vella e \u00fanica muller nun fogar de cinco irm\u00e1ns. O seu pai Juan Bautista Uribe Dur\u00e1n e a s\u00faa nai Josefa Dur\u00e1n G\u00f3mez eran educadores de raizame liberal.\nA relaci\u00f3n na s\u00faa nenez co seu pai e os seus irm\u00e1ns influ\u00edu no seu car\u00e1cter e posici\u00f3n respecto dos dereitos da muller. Con eles participou de actividades pouco habituais naquela \u00e9poca para as nenas como o tiro \u00f3 branco e, sobre todo, a participaci\u00f3n en p\u00e9 de igualdade no mundo intelectual.\nSendo a\u00ednda moi pequena, a s\u00faa familia trasladouse a vivir ao Socorro (Santander), onde efectuou os seus primeiros estudos nunha escola p\u00fablica para seguir logo maxisterio na Escola Normal de San Gil.\nEn 1917 rematou os seus estudos na Normal, e tras algunhas dificultades por raz\u00f3ns pol\u00edticas obtivo traballo como mestra de primaria en Simacota. Un ano despois abriu un colexio coa s\u00faa nai, pero falta de apoio oficial e de recursos propios fixo que pechase. Finalmente, a familia trasladouse primeiro a Chiquinquir\u00e1 e en 1924 a Miraflores.\nNesa cidade de Boyac\u00e1 co\u00f1eceu \u00f3 avogado Guillermo Acosta, fillo de M\u00edlciades Acosta Castelo e de Emilia Acosta Guti\u00e9rrez, sobri\u00f1o do expresidente liberal xeneral Santos Acosta, con quen contraeu matrimonio en 1926."}
{"id": "406242", "revid": "23204", "url": "https://gl.wikipedia.org/wiki?curid=406242", "title": "Ofelia Uribe Dur\u00e1n", "text": ""}
{"id": "406243", "revid": "23204", "url": "https://gl.wikipedia.org/wiki?curid=406243", "title": "Ofelia Uribe de Acosta", "text": ""}
{"id": "406244", "revid": "23204", "url": "https://gl.wikipedia.org/wiki?curid=406244", "title": "A tarde dun d\u00eda de cans", "text": "A tarde dun d\u00eda de cans, (en ), tam\u00e9n co\u00f1ecida como Tarde de cans, \u00e9 un filme estadounidense de 1975 dirixido por Sidney Lumet, escrito por Frank Pierson e protagonizado por Al Pacino, John Cazale, Chris Sarandon e Charles Durning. O seu t\u00edtulo orixinal fai referencia ao per\u00edodo canicular en ver\u00e1n, durante o que est\u00e1 ambientado o filme.\nO filme est\u00e1 inspirado polo artigo \"The Boys in the Bank\", de P. F. Kluge publicado na revista \"LIFE\", sobre un atraco similar nun banco de Brooklyn por parte de John Wojtowicz e Salvatore Naturale o 22 de agosto de 1972.\nFoi emitido na TVG o 16 de febreiro de 1990.\nArgumento.\nO filme est\u00e1 baseado en feitos reais ocorridos en 1972. Un veci\u00f1o de Brooklyn, Sonny Wortzik (Al Pacino), decide xunto con outro inexperimentado delincuente, Salvatore Naturile, \"Sal\", (John Cazale) roubar un banco do mesmo barrio de Nova York para conseguir o di\u00f1eiro que lle demanda a operaci\u00f3n de cambio de sexo da s\u00faa parella, Leon Shermer (Chris Sarandon), mais fracasan ao descubriren que o banco non ti\u00f1a suficiente di\u00f1eiro en efectivo, xa que fora recollido horas antes. A polic\u00eda, despois o FBI, os xornais e milleiros de curiosos fanse presentes, e todo se vai transformando nun espect\u00e1culo. Tanto alg\u00fans curiosos como ref\u00e9ns, comezan a simpatizar con Sonny, logo de que el sae \u00e1 r\u00faa a arengar a xente. Comezan as negociaci\u00f3ns entre Sonny e o polic\u00eda Eugene Moretti (Charles Durning), que axi\u00f1a \u00e9 substitu\u00eddo polo axente do FBI Sheldon (James Broderick), debendo permanecer durante horas negociando e mantendo varios ref\u00e9ns. Sal preoc\u00fapase m\u00e1is polos xornalistas que o sinalan como homosexual que polo seu rol de asaltante.\nLeon aparece no banco a petici\u00f3n de Sonny e explica publicamente a s\u00faa relaci\u00f3n con el, a s\u00faa condici\u00f3n de transexual e os motivos do asalto. A acci\u00f3n contin\u00faa ata a noite cando Sonny xa negociou co FBI o seu traslado ao aeroporto cos ref\u00e9ns, onde rematar\u00e1 o espect\u00e1culo. Mentres agardan no coche na pista do aeroporto a que o avi\u00f3n se po\u00f1a en posici\u00f3n para engalar, o axente Murphy lembra de novo a Sal que mante\u00f1a a s\u00faa arma de xeito que non se dispare por accidente. Sal faino e Sheldon obr\u00edgao a po\u00f1er a arma no taboleiro do coche, creando unha distracci\u00f3n que permite a Murphy sacar un rev\u00f3lver agochado no repousabrazos e disparar a Sal na cabeza. Sonny \u00e9 detido e todos os ref\u00e9ns son escoltados ata a terminal."}
{"id": "406245", "revid": "89787", "url": "https://gl.wikipedia.org/wiki?curid=406245", "title": "D\u00e9bora Arango", "text": "D\u00e9bora Arango P\u00e9rez, nada en\u00a0Medell\u00edn\u00a0o\u00a011 de novembro de 1907\u00a0e finada en\u00a0Envigado\u00a0o\u00a04 de decembro de 2005,\u00a0foi unha pintora expresionista e acuarelista colombiana. Transgresora na s\u00faa pintura, abordou a cr\u00edtica social e pol\u00edtica ademais de ser a primeira pintora colombiana en pintar espidos femininos.\nTraxectoria.\nEra filla de Castor Mar\u00eda Arango D\u00edaz e Elvira P\u00e9rez. A s\u00faa rebeld\u00eda comezou desde moi nena, cando en \"complicidade\" con alg\u00fans familiares vest\u00eda de home e sa\u00eda a cabalgar, actividade censurada para as mulleres da \u00e9poca porque \"iso era cousa de homes\". Tam\u00e9n dende nena mostrou boas actitudes pola pintura e a arte, anos despois ingresou ao Instituto de Belas Artes de Medell\u00edn. Foi alumna do mestre Eladio V\u00e9lez, quen lle ensinou os segredos do debuxo e do mestre Pedro Nel G\u00f3mez con quen aprendeu a din\u00e1mica da forma, a vitalidade do movemento e o colorido. Mentres tanto, na biblioteca da s\u00faa t\u00eda, descubriu os fil\u00f3sofos e escritores de todas as tendencias; por intermedio dos seus irm\u00e1ns, estudantes de medicina, accedeu a libros de anatom\u00eda que lle permitiron o estudo do corpo humano.\nEn 1937, expuxo acuarelas de paisaxes, animais e natureza morta, xunto \u00e1s s\u00faas compa\u00f1eiras do taller de Nel G\u00f3mez. En 1938, apartouse do seu mestre e comezou a traballar soa, experimentando con espidos de tama\u00f1o natural e pintando escenas da vida real. Un ano despois participou na \"Exposici\u00f3n de Artistas Profesionais\" no Club Uni\u00f3n de Medell\u00ednonde expuxo acuarelas e \u00f3leos, inclu\u00edndo dous espidos, un deles \"Cantarina de Rosa\": ga\u00f1ou o primeiro premio e o esc\u00e1ndalo estalou. A sociedade pol\u00edtica e intelectual repudiou a s\u00faa obra e cualificouna de s\u00f3rdida, imp\u00fadica e pornogr\u00e1fica.\nEn 1946 viaxou a M\u00e9xico para perfeccionar e estudar os muralistas; de regreso, en 1948, expuxo en Medell\u00edn, pero o seu espido, esta vez \"La adolescencia\" volveu escandalizar \u00e1 sociedade e estivo a piques de ser excomungada polas reiteradas queixas que a liga da Decencia de Medell\u00edn elevou polo \"inmoral\" dos seus cadros."}
{"id": "406246", "revid": "23204", "url": "https://gl.wikipedia.org/wiki?curid=406246", "title": "D\u00e9bora Arango P\u00e9rez", "text": ""}
{"id": "406247", "revid": "47401", "url": "https://gl.wikipedia.org/wiki?curid=406247", "title": "Tarde de cans", "text": ""}
{"id": "406248", "revid": "47401", "url": "https://gl.wikipedia.org/wiki?curid=406248", "title": "Dog Day Afternoon", "text": ""}
{"id": "406250", "revid": "4817", "url": "https://gl.wikipedia.org/wiki?curid=406250", "title": "Venus Express", "text": "Venus Express foi unha sonda espacial da Axencia Espacial Europea lanzada nun foguete Soiuz FG desde o cosm\u00f3dromo de Baikonur o 9 de novembro de 2005.\nCaracter\u00edsticas.\nVenus Express foi a primeira misi\u00f3n da ESA ao planeta Venus, orixinada nas propostas de reuso do dese\u00f1o da sonda Mars Express. A sonda reutilizou varios instrumentos de reposto de Mars Express e da misi\u00f3n Rosetta. O obxectivo principal era estudar a atmosfera venusina, a s\u00faa contorna de plasma e a interacci\u00f3n co vento solar, as\u00ed como examinar no posible a superficie.\nA nave ti\u00f1a unha masa ao lanzamento, inclu\u00edndo propelente, de 1240 kg (670 kg de masa en seco). O corpo principal ti\u00f1a forma de caixa de 1,65 x 1,7 x 1,4 m. O motor principal da nave ti\u00f1a un pulo de 415 N, con oito propulsores m\u00e1is pequenos de 10 N para control de actitude, todos alimentados con tetr\u00f3xido de nitr\u00f3xeno e hidracina. Os dous paneis solares proporcionaban ata 1100 vatios de potencia que eran almacenados en tres bater\u00edas de i\u00f3ns de litio cunha capacidade cada unha de 24 Ah. As comunicaci\u00f3ns ti\u00f1an lugar en banda X e banda S, con transmisores redundantes e velocidades de ata 262.000 Kbps. O control t\u00e9rmico consegu\u00edase mediante radiadores, capas illantes de Kapton e cobertores reflectantes. Os datos pod\u00edanse almacenar nunha memoria de estado s\u00f3lido de 12 Gb. Ao final da s\u00faa misi\u00f3n, Venus Express entrou na atmosfera de Venus, cesando as s\u00faas operaci\u00f3ns o 28 de novembro de 2014.\nInstrumentos.\nVenus Express levaba os seguintes instrumentos a bordo:"}
{"id": "406251", "revid": "89787", "url": "https://gl.wikipedia.org/wiki?curid=406251", "title": "Gianfranco Comotti", "text": "Gianfranco \"Franco\" Comotti, nado en Brescia o 24 de xullo de 1906 e finado en B\u00e9rgamo o 10 de maio de 1963, foi un piloto de carreiras italiano.\nTraxectoria.\nParticipou en dous Grandes Premios do Campionato do Mundo de F\u00f3rmula 1, debutando o 3 de setembro de 1950. Non logrou puntos de campionato. Tam\u00e9n participou en numerosas carreiras fora do campionato da F\u00f3rmula Un.\nAndaina nas carreiras.\nApareceu por primeira vez no Gran Premio de Italia de 1928 nun dos Talbot da Scuderia Materassi. Logo desta carreira Comotti desapareceu da escena das carreiras pero regresou en 1931 cando ga\u00f1ou a carreira de ciclocoches no Circu\u00edto de Alessandria en Salmson. Ent\u00f3n, trouxo un coche deportivo Alfa Romeo Monza a Scuderia Ferrari en M\u00f3dena e converteuse no piloto oficial do equipo en 1932. Na tempada de 1934 Comotti ga\u00f1ou o Grand Prix du Comminges para Ferrari. M\u00e1is tarde ese ano terminou terceiro no Gran Premio de Italia de 1934 xunto a Carlo Felice Trossi. Comotti continuou a pilotar para Ferrari ata o final da tempada de 1935.\nEn 1937 Comotti mudouse a Francia e uniuse ao equipo Talbot como piloto de probas. Probou coches para os clientes e foi o piloto de reserva do equipo de carreiras. Ese ano ga\u00f1ou o RAC Tourist Trophy en Donington Park. Comotti abandonou o equipo ao final da tempada e uniuse \u00e1 Ecurie Bleue de Laurie e Lucy Schells en 1938, pilotando un Delahaye. Ese ano correu o seu primeiro Gran Premio no Gran Premio de Alema\u00f1a de 1938 e tam\u00e9n fixo a s\u00faa \u00fanica sa\u00edda en Le Mans. Pero retirouse cedo nas d\u00faas carreiras.\nLogo da guerra Comotti converteuse no piloto de probas do novo Talbot-Lago T26C. Tam\u00e9n participou en varios Grandes Premios con este coche en 1948. Na tempada de F\u00f3rmula Un de , Comotti converteuse no piloto de probas da Scuderia Milano e tam\u00e9n participou no seu primeiro Gran Premio de F\u00f3rmula Un no Gran Premio de Italia de 1950. correu o seu segundo e \u00faltimo Gran Premio do Campionato do Mundo no Gran Premio de Francia de 1952, pilotando un Ferrari para a Scuderia Marzotto.\nComotti foi un dos nove fundadores do \"Club international des anciens pilotes de Grand Prix F1\" (1962).\nVida persoal.\nCreceu en Bergamo. Traballou no negocio do petr\u00f3leo durante toda a s\u00faa vida. Na d\u00e9cada de 1930 casou con Anna Maria Peduzzi, que foi unha das mellores mulleres piloto de Italia. A s\u00faa carreira durou a\u00ednda m\u00e1is que a do seu marido. Logo da s\u00faa retirada das carreiras, traballou para BP en \u200b\u200b\u00c1frica do Norte.\nRexistro de carreiras.\nResultados completos no Campionato de Europa.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406252", "revid": "45576", "url": "https://gl.wikipedia.org/wiki?curid=406252", "title": "Franco Comotti", "text": ""}
{"id": "406253", "revid": "1131", "url": "https://gl.wikipedia.org/wiki?curid=406253", "title": "Aeroporto de Trebisonda", "text": "O aeroporto de Trebisonda \u00e9 un aeroporto turco preto da cidade de Trebisonda, na rexi\u00f3n do leste do mar Negro. O aeroporto inaugurouse no ano 1957. No ano 2017 usaron o aeroporto un total de 4 153 532 pasaxeiros, sendo o s\u00e9timo aeroporto m\u00e1is concorrido de Turqu\u00eda."}
{"id": "406254", "revid": "27155", "url": "https://gl.wikipedia.org/wiki?curid=406254", "title": "2-Mercaptoetanol", "text": "O 2-mercaptoetanol (tam\u00e9n chamado \u03b2-mercaptoetanol, BME, 2BME, 2-ME ou \u03b2-met) \u00e9 o composto qu\u00edmico coa f\u00f3rmula HOCH2CH2SH. O ME ou \u03b2ME, como se adoita abreviar, util\u00edzase para reducir pontes disulfuro e pode actuar como un antioxidante biol\u00f3xico ao actruar contra radicais hidroxilo (entre outros). Util\u00edzase moito porque o grupo hidroxilo proporciona solubilidade en auga e dimin\u00fae a volatilidade. Debido \u00e1 s\u00faa presi\u00f3n de vapor reducida, o seu desagradable cheiro \u00e9 menos rexeitable que o doutros tiois relacionados.\nPreparaci\u00f3n.\nO 2-mercaptoetanol pode ser preparado pola acci\u00f3n do sulfuro de hidr\u00f3xeno sobre o \u00f3xido de etileno:\nReacci\u00f3ns.\nO 2-mercaptoetanol reacciona con aldehidos e cetonas para dar os correspondentes oxatiolanos. Por esta raz\u00f3n o 2-mercaptoetanol \u00e9 \u00fatil como grupo protector.\nAplicaci\u00f3ns.\nReduci\u00f3n de prote\u00ednas.\nAlgunhas prote\u00ednas poden ser desnaturalizadas polo 2-mercaptoetanol, o cal cliva os enlaces disulfuro que se poden formar entre os grupos tiol de residuos de ciste\u00edna. En caso de que haxa un exceso de 2-mercaptoetanol, o seguinte equilibrio queda desprazado \u00e1 dereita:\nAo romperen os enlaces S-S presentes nalgunhas proe\u00ednas, poden verse alteradas tanto a s\u00faa estrutura terciaria coma a cuaternaria. Dada a s\u00faa capacidade de alterar a estrutura das prote\u00ednas, foi utilizado na an\u00e1lise de prote\u00ednas, por exemplo, para asegurar que unha soluci\u00f3n de prote\u00ednas cont\u00e9n mol\u00e9culas de prote\u00ednas monom\u00e9ricas, en lugar de d\u00edmeros proteicos ligados por enlaces disulfuro ou olig\u00f3meros de maior orde. Por\u00e9n, como o 2-mercaptoetanol forma adutos con ciste\u00ednas libres e \u00e9 algo t\u00f3xico, \u00fasase m\u00e1is habitualmente o ditiotreitol (DTT) especialmente en SDS-PAGE. O DTT \u00e9 tam\u00e9n un axente redutor m\u00e1is poderoso cun potencial redox (a pH\u00a07) de \u22120,33\u00a0V, comparado co \u22120.26\u00a0V do 2-mercaptoetanol.\nO 2-mercaptoetanol adoita utilizarse en lugar do ditiotreitol (DTT) ou o composto inodoro tris(2-carboxietil)fosfina (TCEP) en aplicaci\u00f3ns biol\u00f3xicas.\nA\u00ednda que o 2-mercaptoetanol ten unha maior volatilidade que o DTT, \u00e9 m\u00e1is estable: a vida media do 2-mercaptoetanol \u00e9 de m\u00e1is de 100 horas a pH 6,5 e de 4 horas a pH\u00a08,5; a vida media do DTT \u00e9 de 40 horas a pH\u00a06,5 e de 1,5 horas a pH\u00a08,5.\nPrevenci\u00f3n da oxidaci\u00f3n de prote\u00ednas.\nO 2-mercaptoetanol e axentes redutores relacionados (por exemplo o DTT) adoitan inclu\u00edrse nas reacci\u00f3ns encim\u00e1ticas para inhibir a oxidaci\u00f3n de residuos sulfhidrilo libres, e as\u00ed manter a actividade proteica. Util\u00edzase en varios ensaios encim\u00e1ticos como o tamp\u00f3n est\u00e1ndar.\nDesnaturalizaci\u00f3n de ribonucleases.\nO 2-mercaptoetanol util\u00edzase nalg\u00fans procedementos de illamento de ARN para eliminar ribonucleases liberadas durante a lise celular. Os numerosos enlaces disulfuro que pos\u00faen as ribonucleasas fan que sexan encimas moi estables, e o 2-mercaptoetanol util\u00edzase para reducir ditos enlaces e desnaturalizar irreversiblemente as prote\u00ednas. Isto impide que as ribonucleases dixiran o ARN durante o seu procedemento de extracci\u00f3n.\nSeguridade.\nO 2-mercaptoetanol \u00e9 considerado t\u00f3xico, causando irritaci\u00f3n das fosas nasais e o tracto respiratorio se \u00e9 inhalado, irrita tam\u00e9n a pel, e por inxesti\u00f3n causa v\u00f3mitos e dor estomacal e potencialmente a morte se hai unha exposici\u00f3n grave."}
{"id": "406255", "revid": "27155", "url": "https://gl.wikipedia.org/wiki?curid=406255", "title": "2-mercaptoetanol", "text": ""}
{"id": "406257", "revid": "27155", "url": "https://gl.wikipedia.org/wiki?curid=406257", "title": "Beta-mercaptoetanol", "text": ""}
{"id": "406258", "revid": "89787", "url": "https://gl.wikipedia.org/wiki?curid=406258", "title": "Nello Pagani", "text": "Cirillo Pagani, nado en Mil\u00e1n o 11 de outubro de 1911 e finado en Bresso o 19 de outubro de 2003, co\u00f1ecido como \"Nello\", foi un piloto de carreiras de motociclismo e piloto de F\u00f3rmula 1.\nTraxectoria.\nFoi co\u00f1ecido pola s\u00faa longa carreira, que abarca desde 1928 ata 1955, e por converterse no primeiro campi\u00f3n mundial de motociclismo de 125cc na tempada 1949. Case se converteu en dobre campi\u00f3n nese primeiro ano da Serie do Campionato do Mundo. Na categor\u00eda de 500cc foi oficialmente subcampi\u00f3n. A serie disputouse en seis roldas, contando para o campionato as mellores tres puntuaci\u00f3ns do piloto. O ingl\u00e9s Les Graham nunha AJS foi o principal rival de Pagani. A\u00ednda que Pagani anotou m\u00e1is puntos en xeral que Graham, perdeu o campionato con d\u00faas vitorias e un terceiro posto, as s\u00faas puntuaci\u00f3ns que contaron, mentres que Graham tivo d\u00faas vitorias e un segundo.\nOs mellores resultados nas carreiras de automobilismo de Pagani foron as vitorias no Pau Grand Prix en 1947 e 1948, antes de disputar o seu \u00fanico GP de F\u00f3rmula Un, o 4 de xu\u00f1o de 1950, no Gran Premio de Su\u00edza de 1950 en Bremgarten. Terminou s\u00e9timo e non conseguiu puntos de campionato. Tam\u00e9n terminou cuarto no Gran Premio de M\u00f3dena ese ano, pilotando un Simca - Gordini.\nEn 1952 Pagani terminou segundo na s\u00faa clase na Mille Miglia, pilotando un OSCA pero estaba m\u00e1is involucrado nas carreiras de motos e converteuse no responsable de MV Agusta.\nFoi o pai de Alberto Pagani, que tam\u00e9n foi un motorista de carreiras.\nResultados nas motos de Grand Prix.\nSistema de puntos 1949:\nSistema de puntos de 1950 a 1968:\n5 os mellores resultados contaron ata 1955.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406261", "revid": "98629", "url": "https://gl.wikipedia.org/wiki?curid=406261", "title": "Emilio Disi", "text": "Emilio Roberto Parada, chamado Emilio Disi, nado en Bos Aires o 2 de xaneiro de 1943 e finado na mesma cidade o 14 de marzo de 2018, foi un actor e c\u00f3mico galego arxentino.\nTraxectoria.\nEmilio Disi naceu nunha familia de emigrantes galegos na Arxentina. O pai, Jos\u00e9 Luis Parada, vi\u00f1a de Leiro, e emigrara a Cuba antes de asentarse na Arxentina como empregado p\u00fablico na d\u00e9cada dos vinte; a nai, Pura Y\u00e1\u00f1ez, vi\u00f1a dunha alde\u00ed\u00f1a da provincia da Coru\u00f1a e traballaba como coci\u00f1eira, modista, lavandeira e limpadora. O irm\u00e1n m\u00e1is vello, Pepe Parada, xa se dedicaba ao sector do espect\u00e1culo, e por iso a Emilio empezaron a dicirlle 'Paradita'. Para evitalo tomou o pseud\u00f3nimo de Emilio Disi, porque as\u00ed se chamaba unha \u00f3ptica local (\"Di s\u00ed\"), que atopara de maneira aleatoria na gu\u00eda de tel\u00e9fonos.\nO primeiro filme de Disi, en 1968 foi \"Humo de marihuana\", onde interpretou un papel secundario. Ese mesmo ano filmou \"Somos los mejores\" e ao ano \"Fuiste m\u00eda un verano\". Xa en 1974 gravou o filme \"Los golpes bajos\", mais a sona na Arxentina chegoulle coa serie de televisi\u00f3n \"Los hijos de L\u00f3pez\" (1980).\nA d\u00e9cada dos oitenta foi un tempo de grandes \u00e9xitos para Disi, xa que filmou pel\u00edculas exitosas como \"El telo y la tele\" (1985), \"Los ba\u00f1eros m\u00e1s locos del mundo\" (1987, xunto a Gino Renni, Berugo Car\u00e1mbula e Alberto Fern\u00e1ndez de Rosa) e \"Ba\u00f1eros II, la playa loca\" (1989, a canda Gino Renni e Guillermo Francella). Contra o remate desa d\u00e9cada encabezou outra saga con Guillermo Francella: \"Los extermineitors\", unha parodia da serie de pel\u00edculas estadounidense \"Terminator\". A\u00ednda que se chegaron a gravar catro fitas na saga (\"Los Extermineitors\", \"Extermineitors II, la venganza del drag\u00f3n\", \"Extermineitors\u00a0III, la gran pelea final\" e mais \"Extermineitors\u00a0IV, como hermanos gemelos\") Disi s\u00f3 participou das d\u00faas primeiras porque despois rifou con Francella. Ao tempo tam\u00f1en traballaba en televisi\u00f3n, onde protagonizara programas que tiveran bastante impacto na \u00e9poca. En 1988 participou na comedia \"Stress\" e a mediados dos noventa na segunda edici\u00f3n do programa \"Brigada Cola\" a canda Fernando Lupiz, entre outros. Tam\u00e9n tiveron sona os seus sketchs c\u00f3micos de \"Rompeportones\", dirixido por Hugo Sofovich.\nXa no s\u00e9culo XXI Disi traballou en produci\u00f3ns de \u00e9xito na Arxentina, como \"Todas las azafatas van al cielo\" (2001) ou \"\" (2006), nesta \u00faltima acompa\u00f1ado dos tam\u00e9n populares actores al\u00f3 Pachu Pe\u00f1a, Pablo Granados e Freddy Villareal. Durante varios anos realizou coa presentadora arxentina Susana Gim\u00e9nez o sketch \u00abSusana Spadafucile\u00bb, onde interpretaba a Mariano Garipetti, o home dela. En 2005 participou en dous cap\u00edtulos da sitcom \"Casados con hijos\", e en 2008 participou na serie \"Todos contra Juan\", interpret\u00e1ndose a si mesmo. Durante 2008 e 2009 formou parte do elenco dunha montaxe arxentina da peza de teatro \"La cage aux folles\", a canda Rodolfo Ranni e Mercedes Carreras. En 2011 formou parte do cadro de actores da serie c\u00f3mico-policial \"Los \u00fanicos\".\nFinou no hospital Instituto Fleming, do barrio de Colegiales, a causa dun cancro de pulm\u00f3n."}
{"id": "406266", "revid": "1093", "url": "https://gl.wikipedia.org/wiki?curid=406266", "title": "Irene Milleiro D\u00edaz", "text": ""}
{"id": "406268", "revid": "1131", "url": "https://gl.wikipedia.org/wiki?curid=406268", "title": "Aeroporto Juan Gualberto G\u00f3mez", "text": "O aeroporto Juan Gualberto G\u00f3mez , anteriormente co\u00f1ecido como aeroporto de Varadero, \u00e9 un aeroporto internacional que serve a cidade cubana de Varadero, na provincia de Matanzas. Est\u00e1 situado a 10 quil\u00f3metros ao leste de Matanzas e a uns 20 ao suroeste de Varadero. \u00c9 o segundo aeroporto m\u00e1is concorrido de Cuba despois do aeroporto Jos\u00e9 Mart\u00ed da Habana."}
{"id": "406282", "revid": "89787", "url": "https://gl.wikipedia.org/wiki?curid=406282", "title": "Marielle Franco", "text": "Marielle Francisco da Silva, nada no R\u00edo de Xaneiro o\u00a027 de xullo de 1979\u00a0e finada ib\u00eddem o\u00a014 de marzo de 2018,\u00a0foi unha soci\u00f3loga, feminista, militante dos dereitos humanos e pol\u00edtica brasileira. Afiliada \u00f3\u00a0Partido Socialismo e Liberdade (PSOL), foi elixida concelleira do R\u00edo de Xaneiro nas\u00a0elecci\u00f3ns municipais de 2016 coa quinta maior votaci\u00f3n. Cr\u00edtica da intervenci\u00f3n federal no R\u00edo de Xaneiro e da Polic\u00eda Militar, denunciaba constantemente polic\u00edas por abusos de autoridade contra os cidad\u00e1ns. En 14 de marzo de 2018, foi asasinada a tiros. O seu asasinato tivo moita repercusi\u00f3n.\nFamilia, xuventude e educaci\u00f3n.\nFilla de Marinete e Antonio Francisco da Silva Neto, Marielle Franco naceu e creceu no Complexo da Mar\u00e9, na cidade do R\u00edo de Xaneiro; ela present\u00e1base como \"cria da Mar\u00e9\". Na xuventude, segu\u00eda o catolicismo, tendo feito a\u00a0catequese, e ti\u00f1a como un dos seus \"hobbies\" o funk, bailando no equipo Furac\u00e3o 2000. En 1990, \u00f3s 11 anos de idade, comezou a traballar, usando o salario para axudar a pagar os seus estudos. Posteriormente, tam\u00e9n exerceu a funci\u00f3n de educadora infantil nunha creche.\nEn 1998, Franco deu \u00e1 luz a s\u00faa filla, Luyara. Aquel mesmo ano, matriculouse na primeira clase de pre-vestibular comunitario ofrecido na Mar\u00e9. En 2000, comezou a militar no movemento polos dereitos humanos despois de que unha das s\u00faas amigas fose alcanzada fatalmente por un intercambio de tiros entre polic\u00edas e traficantes na Mar\u00e9.\nEn 2002, ingresou na Pontif\u00edcia Universidade Cat\u00f3lica do R\u00edo de Xaneiro (PUC-RJ), estudando Ciencias Sociais cunha bolsa integral obtida polo Programa Universidade para Todos (Prouni). Tras graduarse en Ciencias Sociais, fixo un\u00a0m\u00e1ster en Administraci\u00f3n P\u00fablica pola Universidade Federal Fluminense (UFF), onde defendeu a tese titulada \"UPP - A reduci\u00f3n da favela a tres letras: unha an\u00e1lise da pol\u00edtica de seguranza p\u00fablica do Estado do R\u00edo de Xaneiro\".\nCarreira pol\u00edtica.\nNas\u00a0elecci\u00f3ns estatais de 2006, Franco integrou o equipo de campa\u00f1a que elixiu Marcelo Freixo \u00e1 Asemblea Lexislativa do Estado do R\u00edo de Xaneiro (ALERJ). Coa posesi\u00f3n de Freixo, foi nomeada asesora parlamentaria do deputado. Anos despois asumiu a coordinaci\u00f3n da Comisi\u00f3n de Defensa dos Dereitos Humanos e Cidadan\u00eda da Asemblea Lexislativa do R\u00edo de Xaneiro.\nEn 2016, s\u00faa primeira disputa electoral, foi elixida concelleira na capital fluminense pola coalici\u00f3n \"Mudar \u00e9 poss\u00edbel\", formada polo PSOL e polo PCB. Con m\u00e1is de 46 mil votos, foi a quinta demandante m\u00e1is votada na cidade e a segunda muller m\u00e1is votada \u00f3 cargo de concelleira en todo o pa\u00eds. No Concello, presidiu a Comisi\u00f3n de Defensa da Muller e integrou unha comisi\u00f3n composta por catro persoas cuxo obxectivo era monitorizar a intervenci\u00f3n federal en R\u00edo de Xaneiro. Franco traballou na recadaci\u00f3n de datos sobre a violencia contra as mulleres, pola garant\u00eda do aborto nos casos previstos pola lei, polo aumento na participaci\u00f3n feminina na pol\u00edtica e avogou pola construci\u00f3n de novas Casas de Parto, creadas para a realizaci\u00f3n de partos normais.\nAsasinato.\nFranco foi executada con catro tiros na cabeza \u00f3 redor das 21:30h do 14 de marzo de 2018, cando tam\u00e9n foi asasinado Anderson Pedro Mathias Gomes, condutor do veh\u00edculo no que se atopaba a concelleira. A principal li\u00f1a de investigaci\u00f3n das autoridades competentes \u00e9 que o seu asasinato foi unha execuci\u00f3n, a\u00ednda que non descarten outros potenciais motivos. De acordo coa \"Human Rights Watch\", o asasinato de Franco relacionouse \u00e1 \"impunidade existente no R\u00edo de Xaneiro\" e \u00f3 \"sistema de seguranza errado\" no estado. Tras ser velado no Concello carioca, coa presenza de miles de persoas, o corpo de Franco foi enterrado en 15 de marzo, no Cemiterio San Francisco Xavier.\nO asasinato de Franco motivou reacci\u00f3ns nacionais e internacionais, coa organizaci\u00f3n de diversas protestas en todo o territorio brasileiro. O Presidente Michel Temer afirmou que o crime era \"inacept\u00e1bel\" e que \"non ficar\u00eda impune\", mentres a C\u00e1mara dos Deputados realizou sesi\u00f3n solemne na s\u00faa homenaxe, ben como todos os ministros do Supremo Tribunal Federal (STF) proferiron discursos de d\u00f3.\nRepercursi\u00f3ns do seu asasinato na Galiza.\nA Marcha Mundial das Mulleres convocou mobilizaci\u00f3ns en repulsa."}
{"id": "406283", "revid": "23204", "url": "https://gl.wikipedia.org/wiki?curid=406283", "title": "Marielle Francisco da Silva", "text": ""}
{"id": "406299", "revid": "23204", "url": "https://gl.wikipedia.org/wiki?curid=406299", "title": "S\u00f3 para os teus ollos", "text": "S\u00f3 para os teus ollos (en ) \u00e9 un filme de esp\u00edas de 1981 e o d\u00e9cimo segundo filme da franqu\u00eda \"James Bond\" en ser producido por Eon Productions. \u00c9 o quinto filme da serie en estar protagonizado por Roger Moore, que interpreta o axente do MI6 James Bond. Supuxo o debut como director de John Glen, que traballara previamente como editor e director de segunda unidade noutros tres filmes de Bond.\nO gui\u00f3n \u00e9 obra de Richard Maibaum e Michael G. Wilson e mestura personaxes e elementos do argumento de d\u00faas historias curtas de Ian Fleming, \"For Your Eyes Only\" e \"Risico\"."}
{"id": "406300", "revid": "23204", "url": "https://gl.wikipedia.org/wiki?curid=406300", "title": "For Your Eyes Only", "text": ""}
{"id": "406301", "revid": "25871", "url": "https://gl.wikipedia.org/wiki?curid=406301", "title": "Guillermo Gonz\u00e1lez V\u00e1zquez", "text": "Guillermo Gonz\u00e1lez V\u00e1zquez, nado en Vigo o 28 de maio de 1961, \u00e9 un fot\u00f3grafo galego.\nTraxectoria.\nNa s\u00faa \u00e9poca de xuventude foi atleta. Entre 1976 e 1981 foi campi\u00f3n de Espa\u00f1a de 1500 e 2000 metros obst\u00e1culos en varias ocasi\u00f3ns, ademais de ser internacional en diferentes competici\u00f3ns e lograr o r\u00e9cord dos campionatos de Espa\u00f1a en pista en 2000 metros obst\u00e1culos e a segundo mellor marca europea nesta distancia de 1982. En 1982 proclamouse campi\u00f3n absoluto de Galicia en 3000 metros obst\u00e1culos e 5000 metros lisos e foi elixido mellor deportista de Vigo.\nEn 1987 ga\u00f1ou o concurso fotogr\u00e1fico sobre a nevada que tivo lugar en Vigo. Nese mesmo ano fundou a axencia publicitaria Carrizos Comunicaci\u00f3n, que dirixiu durante 11 anos. A trav\u00e9s desta empresa entrou no sector da pedra natural no Porri\u00f1o, xa que a s\u00faa empresa asumiu a responsabilidade da comunicaci\u00f3n das dez principais empresas galegas do sector, traballando para o Gremio de Graniteiros de Galicia.\nEn 1993 publicou un libro sobre as illas C\u00edes e moitas das imaxes adquiridas foron empregadas en campa\u00f1as publicitarias a nivel nacional e internacional. En 1997 ga\u00f1ou o concurso da Ribeira Sacra \u00e1 mellor imaxe promocional e as s\u00faas fotograf\u00edas foron usadas en diferentes campa\u00f1as promocionais do Concello de Vigo.\nEn 1998 deixou Carrizos Comunicaci\u00f3n para embarcarse nos seus proxectos persoais. Puxo en marcha unha empresa do sector audiovisual coa que realizou spots publicitarios ou v\u00eddeos promocionais para concellos e outras instituci\u00f3ns e empresas.\nNo ano 1999 fotografou arquitectura de Espa\u00f1a, e no ano 2000 conseguiu ser portada da revista americana \"Stone\" con este traballo. En 1999 realizou unha exposici\u00f3n na Casa das Artes, con m\u00e1is dun centenar de fotograf\u00edas da Espa\u00f1a hist\u00f3rica e monumental e tam\u00e9n grandes construci\u00f3ns internacionais do arquitecto Antonio Palacios Ramilo, coincidindo coa celebraci\u00f3n do primeiro congreso mundial sobre o granito.\nEn 2004 publicou \"Galicia selecta\", coa editorial Espa\u00f1a exterior, e en 2005 publicou o libro \"China\", editado pola empresa Eurolat\u00f3n, no que se recollen arredor de 700 fotograf\u00edas sobre os costumes e o d\u00eda a d\u00eda de moitos lugares de dito pa\u00eds.\nNo ano 2006, coa Xunta de Galicia, publicou o libro institucional \"Salida de la vuelta al mundo a Vela-Volvo Ocean Race\", composto por 300 fotograf\u00edas. O autor realizou fotos da sa\u00edda da regata desde Vigo o 12 de novembro de 2005. As fotos foron tomadas desde un helic\u00f3ptero entre as 10 da ma\u00f1\u00e1 e as 5 de tarde.\nEn 2009 editou o libro \"R\u00eda de Vigo: Mar de emprendedores\", que recibiu boas cr\u00edticas pola s\u00faa impresionante calidade, editada en papel estucado con verniz ultravioleta, liso ao tacto, que contrasta co aplicado sobre o papel, de sensaci\u00f3n rugosa. O volume, de 199 p\u00e1xinas, incl\u00fae fotograf\u00edas da r\u00eda de Vigo, con imaxes cheas de contrastes que amosan a cultura galega, as s\u00faas xentes e as s\u00faas tradici\u00f3ns, destacando, sobre todo, a pesqueira.\nNo 2008 foi nomeado comisario internacional da exposici\u00f3n fotogr\u00e1fica Revela Degradaci\u00f3n del Planeta, celebrada en Oleiros, e continuou como m\u00e1ximo responsable no 2009 (La violaci\u00f3n como un arma de guerra) e no 2010 (Los ni\u00f1os como objeto de explotaci\u00f3n).\nNo 2010 publicou \"Galicia, la tierra que abraza el mar\", un libro que recolle a beleza de Galicia dende a terra e dende o aire. Este libro recolle todo o litoral Galego, dende A Guarda ata Ribadeo.\nNo 2011 foi contratado polo concello de Pontevedra para tomar fotos de competici\u00f3ns internacionais de tr\u00edatlon, ademais de traballar para distintos eventos deportivos.\nNo 2012 publicou \"Los centinelas del mar\", un libro dedicado aos faros. O volume, en formato grande e con 273 p\u00e1xinas, incl\u00fae faros do litoral galego e do mar Cant\u00e1brico dende A Guarda ata o monte Igueldo."}
{"id": "406304", "revid": "92812", "url": "https://gl.wikipedia.org/wiki?curid=406304", "title": "Air Moldova", "text": "Air Moldova \u00e9 a aeroli\u00f1a nacional de Moldavia con sede en Chi\u0219in\u0103u. Opera principalmente servizos regulares e ch\u00e1rter a destinos dentro de Europa dende a s\u00faa base no aeroporto de Chi\u0219in\u0103u.\nHistoria.\nA aeroli\u00f1a foi creada no ano 1993 sobre a base da unidade local de Aeroflot. Dende a s\u00faa fundaci\u00f3n os esforzos da compa\u00f1\u00eda foron na direcci\u00f3n de integrarse no mercado internacional e cumprir cos est\u00e1ndares e normativas para as aeroli\u00f1as de primeira li\u00f1a.\nO 13 de xullo de 2004 Air Moldova converteuse en membro da Asociaci\u00f3n de Transporte A\u00e9reo Internacional. A aeroli\u00f1a tam\u00e9n superou unha auditor\u00eda de seguridade nas operaci\u00f3ns e obtivo o certificado de operador IOSA. En maio de 2006 a compa\u00f1\u00eda puxo en funcionamento os billetes electr\u00f3nicos en todos os seus voos. O certificado de operador de Air Moldova perm\u00edtelle o transporte de pasaxeiros, mercador\u00edas e correo dende xullo de 2007.\nEn febreiro de 2015 Air Moldova deixou de voar tres rutas a Bucarest, K\u00ediv e Sochi cando o contrato con Tandem Aero, que as operaba no seu nome, rematou. A ruta Chi\u0219in\u0103u-Bucarest relanzouse posteriormente o 12 de decembro de 2016.\nFrota.\nEn novembro de 2017 a frota de Air Moldova estaba formada polos seguintes avi\u00f3ns:\nEmbraer asinou un pedido en firme con Air Moldova por 2 Embraer 190. O constrato inclu\u00eda os dereitos de compra por un aparello m\u00e1is. A entrega foi o 10 de maio de 2010. Un terceiro Embraer 190 (fabricado en 2009 e anteriormente operado por Lufthansa e Borajet) joined the fleet in 2016."}
{"id": "406307", "revid": "98629", "url": "https://gl.wikipedia.org/wiki?curid=406307", "title": "Remigio Caula", "text": "Remigio Armando Caula Abad, nado en Santiago de Compostela o 18 de novembro de 1828 e finado na mesma cidade o 30 de agosto de 1895, foi un poeta, escritor, dramaturgo e profesor galego.\nTraxectoria.\nLicenciado en dereito, exerceu como avogado. Amante das letras, dedicouse \u00e1 poes\u00eda, e en especial \u00e1 arte dram\u00e1tica. A\u00ednda mozo escribiu un drama, titulado \"Aniversario\", que se estreou no Liceo de Santiago en 1847. Hai documentos nos que consta como propietario dunha f\u00e1brica de candeas dende 1841.\nMarchou a Madrid e presentou no Instituto de Teatro un novo drama, que estreou en 1851. Escribiu en peri\u00f3dicos de Madrid e publicou varios dramas. Foi catedr\u00e1tico da Universidade de Santiago de Compostela.\nFixo traduci\u00f3ns, destacando a de \"La Novia de Abidos\" de Lord Byron, para \"El Museo Universal\" en 1869. Colaborou nos peri\u00f3dicos \"La Moda Elegante Ilustrada\", \"Galicia Humor\u00edstica\", \"La Opini\u00f3n P\u00fablica\", \"El Pa\u00eds\", \"Semanario Popular\", \"El Porvenir\" e escribiu no \"Almanaque de Galicia\"."}
{"id": "406308", "revid": "1888", "url": "https://gl.wikipedia.org/wiki?curid=406308", "title": "Remigio Armando Caula Abad", "text": ""}
{"id": "406309", "revid": "1888", "url": "https://gl.wikipedia.org/wiki?curid=406309", "title": "Remigio Armando Caula", "text": ""}
{"id": "406314", "revid": "5863", "url": "https://gl.wikipedia.org/wiki?curid=406314", "title": "Coller as rendas", "text": "Coller as rendas \u00e9 un \u00e1lbum ilustrado por Xos\u00e9 Tom\u00e1s D\u00edaz, adaptado por Yolanda Casta\u00f1o. Foi publicado por Edici\u00f3ns Xerais de Galicia en 2015.\nFormato e contido.\n\u00c1lbum ilustrado cun marcado car\u00e1cter po\u00e9tico de tapa dura cunhas dimensi\u00f3ns de 20x18cm; pertence \u00e1 colecci\u00f3n \u201cMerli\u00f1o\u201d. O primeiro que se observa na cuberta \u00e9 o t\u00edtulo pintado cunha cor rechamante e, debaixo, un escaravello apoiado no mundo, parece que todo o debuxo est\u00e1 pintado sobre un cart\u00f3n. Se lle damos a volta ao conto, na contracuberta, vese un home sentado nunha pequena cadeira. Este contempla un moucho \u00e1 vez que o debuxa. Xos\u00e9 Tom\u00e1s \u00e9 o ilustrador que se percibe no reverso do conto, e \u00e9 quen lle d\u00e1 vida a todas as ilustraci\u00f3ns do interior. Nas gardas m\u00f3stranse todos os debuxos a lapis que semellan estar pegados con cinta adhesiva.\nEn cada p\u00e1xina existen dous tipos de imaxes: unha delas \u00e9 un bocexo a lapis, nunha folla en branco ou cuadriculada; mentres que, ao lado, hai un debuxo alegre e de cores vivas que se aproxima \u00e1 realidade das palabras do poema. Nalgunhas das p\u00e1xinas p\u00f3dese ver o lapis e a goma utilizados para realizar os debuxos.\nAs estrofas son de marcado car\u00e1cter musical, describen a situaci\u00f3n e as peculiaridades de diferentes animais que non son moi reco\u00f1ecibles. As palabras que se atopan na \u00faltima p\u00e1xina mostran que todos os animais que foron citados ao longo do poemario tiveron que emprender os seus cami\u00f1os polo mundo, que tam\u00e9n se atopa na cuberta. P\u00f3dese interpretar que estas palabras tratan de dar a co\u00f1ecer a liberdade que os seres vivos necesitan. De feito, tal como se sinala no Informe de Literatura 2015, Yolanda Casta\u00f1o \u201cafonda na importancia de reforzar os valores de respecto \u00e1 personalidade de cada individuo\u201d, nun c\u00e1ntico ao respecto das peculiaridades da natureza que incide en que hai que deixar que cada ser co que se convive contin\u00fae a desenvolver o seu papel no mundo natural; unha clara met\u00e1fora da vida, do lugar que cadaqu\u00e9n ocupa e dos valores a desempe\u00f1ar que nunca est\u00e1 de m\u00e1is recordar, especialmente, nos primeiros anos de formaci\u00f3n. Caracter\u00edzase pola similitude na extensi\u00f3n das s\u00faas estrofas e a continuidade case musical e d\u00e1se a entender que a finalidade da obra descansa na idea de comprender que na natureza cadaqu\u00e9n ten o seu deber e que os animais saben o porqu\u00e9 da s\u00faa existencia.\nAs fortemente delineadas ilustraci\u00f3ns de Xos\u00e9 Tom\u00e1s (Betanzos, 1971) corresp\u00f3ndense coa marcada personalidade de cada un dos personaxes que participan en cada poema. O uso das texturas e cores de cart\u00f3n, a aparici\u00f3n de imitaci\u00f3ns de papeis pertencentes a libretos, a presenza de lapis recentemente empregados e os pequenos bocexos nas marxes evocan irremediabelmente a escola e sit\u00faan o lector nun ambiente educativo.\nPotencialidades educativas.\nCon este conto de Yolanda Casta\u00f1o p\u00f3dese traballar a poes\u00eda dunha maneira orixinal e divertida. Ademais, grazas aos debuxos alegres e coloridos, d\u00e1selle sentido \u00e1s palabras que est\u00e1n escritas e perm\u00edtelles aos m\u00e1is pequenos/as entender o seu significado. Outra das potencialidades do libro \u00e9 aprender a variedade de animais que existen e que non se lle d\u00e1 tanto valor como a outros. E por \u00faltimo acompa\u00f1ar o remate da lectura do libro cunha reflexi\u00f3n por parte de todos/as do significado do final e do que \u00e9 para eles/as a liberdade.\nV\u00e9xase tam\u00e9n.\nLigaz\u00f3ns externas.\nOutro poemario infantil da mesma escritora: Casta\u00f1o, Yolanda e Hermida, Eduardo (2006). \"Punver\". Vigo: Editorial Galaxia, ISBN 978-84-8288-960-3."}
{"id": "406316", "revid": "197", "url": "https://gl.wikipedia.org/wiki?curid=406316", "title": "IES Otero Pedrayo de Ourense", "text": "O IES Otero Pedrayo de Ourense \u00e9 un centro de ensino secundario situado en Ourense e pertencente \u00e1 rede p\u00fablica de institutos da Xunta de Galicia e \u00e1 dos institutos hist\u00f3ricos de Galicia. Leva o nome do escritor Ram\u00f3n Otero Pedrayo. Local\u00edzase a car\u00f3n do Xard\u00edn do Pos\u00edo, situado no barrio do mesmo nome. No centro imp\u00e1rtese educaci\u00f3n secundaria obrigatoria e Bacharelato.\nHistoria.\nEste edificio foi constru\u00eddo en varias etapas ao longo do tempo para albergar estudos de ensino medio na cidade de Ourense. O instituto foi creado por Real Orde do 30 de outubro de 1845 ao abeiro do \"Plan Xeral de Estudos\" (plan Pidal), que creaba un centro de ensino secundario en cada capital de provincia. Nun principio situouse no antigo convento de San Fernando, dos xesu\u00edtas (actual r\u00faa de Valent\u00edn Lamas Carvajal), compartindo instalaci\u00f3ns coa Biblioteca P\u00fablica e co Seminario Conciliar.\nEn 1869 a Deputaci\u00f3n de Ourense decidiu destinar fondos para constru\u00edr o edificio actual. O edificio inaugurouse en 1896, e comezou albergando o Instituto de 2\u00aa Ensinanza, a Escola de Artes e Oficios, a Escola Normal de Mestres e a Biblioteca P\u00fablica.\nNo curso 1904-1905 matric\u00falanse as primeiras alumnas. Neste per\u00edodo pasan polo centro personaxes ilustres da historia de Galicia, como Ram\u00f3n Otero Pedrayo, Vicente Risco e outros integrantes do Grupo N\u00f3s.\nA noite do 7 de decembro de 1927 tivo lugar un incendio, que comezou na biblioteca e se propagou por todo o edificio, afectando especialmente \u00e1 biblioteca, \u00e1 sala de profesorado e \u00e1 Escola de Artes e Oficios. Perd\u00e9ronse fondos procedentes dos mosteiros de Celanova, Oseira, Mel\u00f3n, San Clodio, San Domingos e San Francisco, que reunira o abade exclaustrado de Celanova Bonifacio Ruiz logo da desamortizaci\u00f3n de Mendiz\u00e1bal. O material que se atopaba nestas dependencias quedou destru\u00eddo, o que provocou que posteriormente a utilidade \u00fanica deste edificio fose a de Instituto.\nEn 1966 o edificio adquiriu o nome de Instituto Feminino debido \u00e1 apertura no barrio da Ponte do Instituto Masculino, durante a segregaci\u00f3n escolar por x\u00e9nero durante o Franquismo. Coa restauraci\u00f3n da democracia volveu o ensino para rapaces e rapazas.\nEn 1997 inaugurouse o polideportivo, constru\u00eddo no antigo campo do Pompeo. Dende 2007 o centro conta cun edificio anexo, o antigo Colexio Irm\u00e1ns Villar, trasladado cara \u00e1 superficie da Estaci\u00f3n de San Francisco e cuxo antigo edificio foi remodelado para acoller o alumnado de bacharelato.\nInstalaci\u00f3ns.\nO edificio conta con varias dependencias especializadas, constru\u00eddas con funci\u00f3ns espec\u00edficas tales como:"}
{"id": "406319", "revid": "89787", "url": "https://gl.wikipedia.org/wiki?curid=406319", "title": "Expl\u00edcoche Matem\u00e1ticas 2.0", "text": "Expl\u00edcoche Matem\u00e1ticas 2.0 \u00e9 un certame que premia v\u00eddeos en galego nos que se aborde un tema relacionado coas matem\u00e1ticas.\nV\u00e9xase tam\u00e9n.\nWeb do certame http://www.usc.es/gl/servizos/snl/dinamizacion/explicochematematicas.html"}
{"id": "406320", "revid": "59564", "url": "https://gl.wikipedia.org/wiki?curid=406320", "title": "Premio Rosal\u00eda de Castro de Lingua", "text": "O Premio Rosal\u00eda de Castro de Lingua reco\u00f1ece o traballo de persoas ou entidades que contrib\u00faen \u00e1 normalizaci\u00f3n ling\u00fc\u00edstica da lingua galega. Est\u00e1 convocado pola Deputaci\u00f3n da Coru\u00f1a e o seu nome honra a memoria de Rosal\u00eda de Castro.\nGalardoadas/os.\n2023"}
{"id": "406321", "revid": "1822", "url": "https://gl.wikipedia.org/wiki?curid=406321", "title": "Filoctetes", "text": "Filoctetes \u00e9 un dos moitos heroes da mitolox\u00eda grega, fillo do rei Peante de Melibea, en Tesalia, e de Metone ou Demonasa. \nTraxectoria.\nFiloctetes era famoso polo seu arco e frechas, sempre certeiras, armas que lle foron entregados por Heracles en agradecemento a que fose o \u00fanico que se atreveu a plantar lume na pira funeraria sobre a que se colocou o semideus para morrer. Outra tradici\u00f3n di que herdou estas armas do seu pai, Peante, que foi quen as obtivo de Heracles. A versi\u00f3n m\u00e1is popular di que foi Filoctetes quen prendeu lume \u00e1 pira, pero Apolodoro afirma que foi o pai: \"\"Al\u00ed\" [no monte Eta] \"levantando unha pira e subindo a ela, ordenou que plantaran lume. Pero como ningu\u00e9n quixera facelo, prendeulle lume Peante, que pasaba por al\u00ed en busca do seu gando. Por iso, Heracles regaloulle o seu arco\" . Diodoro ou Ovidio , entre outros, aseguran que foi Filoctetes, espontaneamente ou cumprindo ordes do pai: \"Subiu\" [\u00e1 pira] \"e ordenou \u00f3s seus seguidores que lle puxeran lume. S\u00f3 lle obedeceu Filoctetes, que recibiu, como premio \u00e1 s\u00faa lealdade, o arco e as frechas envelenadas do heroe\" .\nFoi un dos pretendentes de Helena de Troia antes do matrimonio desta con Menelao. Obrigado polo xuramento prestado por t\u00f3dolos pretendentes de defender o matrimonio de Menelao e Helena, Filoctetes partiu con Agamen\u00f3n para participar na guerra de Troia, a\u00ednda que s\u00f3 achegou sete barcos \u00e1 frota aquea , pero cando desembarcaron na illa de Lemnos foi mordido no p\u00e9 por unha v\u00edbora cando estaba celebrando un sacrificio; ou ben traboulle mentres Palamedes fac\u00eda un sacrificio a Apolo pola vitoria en T\u00e9nedos . \nParece ser que este ataque da serpe foi inducido polos deuses. Segundo Hixino foi Hera a que mandou a v\u00edbora como castigo por prender a pira funeraria de Heracles. Outras fontes din que este castigo dos deuses debeuse a faltar \u00e1 s\u00faa palabra: Heracles esixiulle que nunca revelase o lugar da s\u00faa tumba e Filoctetes xurou gardar o segredo, pero terminou confes\u00e1ndoo indirectamente, cando subiu \u00f3 monte Eta e sinalara o lugar pisando al\u00ed onde o enterrara. Tam\u00e9n se di que as cobras eran animais sagrados por ser gardi\u00e1s do altar de Crisa e que Filoctetes foi mordido cando limpaba un altar coa imaxe dunha cobra cun arco; as\u00ed, Crisa ser\u00eda unha divindade da illa, e foron os deuses os que fixeron que fose mordido por achegarse demasiado a ela . As\u00ed llo di Neopt\u00f3lemo:\nFinalmente, outra variante di que se feriu accidentalmente \u00f3 caerlle unha das frechas da alxaba. L\u00e9mbrese que estas frechas foran envelenadas co sangue da Hidra de Lerna, no segundo dos seus doce traballos . Neste caso, a ferida tam\u00e9n se explica como un castigo -indirecto- de Heracles pola s\u00faa indiscreci\u00f3n.\nO caso \u00e9 que a ferida se infectou e causaba fortes dores a Filoctetes, ata o punto de que os seus compa\u00f1eiros, inducidos por Odiseo, fartos dos seus la\u00eddos e do hedor que desprend\u00eda a ferida, abandon\u00e1rono na illa aproveitando que dorm\u00eda. \nTam\u00e9n se di que a picadura da v\u00edbora se produciu en T\u00e9menos, a\u00ednda que logo ser\u00eda abandonado en Lemnos cando a frota pasou preto desta illa. \nTodos os traxedi\u00f3grafos coinciden en sinalar a Odiseo como instigador do abandono de Filoctetes, se ben a decisi\u00f3n corresponder\u00eda a Agamen\u00f3n, como comandante en xefe da frota aquea. \nAs\u00ed describe S\u00f3focles este momento, cando Filoctetes explica a Neopt\u00f3lemo o que lle ocorreu:\nAlg\u00fans engaden que non foi tanto polo cheiro da ferida como polos fortes e constantes berros de dor, que alteraban o silencio ritual dos sacrificios. A maiores, esta decisi\u00f3n puido estar baseada no feito de que na illa haber\u00eda un culto a Hefesto e que os seus sacerdotes sab\u00edan curar as picadas das serpes; de feito, Filoctetes ser\u00eda curado por Pilio, fillo de Hefesto, e grazas a isto puido ir cos seus compa\u00f1eiros a Troia.\nPero segundo a versi\u00f3n m\u00e1is com\u00fan, Filoctetes permaneceu s\u00f3 na illa durante dez anos , malvivindo e sufrindo as s\u00faas dores, ata que o adivi\u00f1o troiano H\u00e9leno, prisioneiro dos aqueos, profetizou que estes s\u00f3 conseguir\u00edan conquistar Troia grazas \u00e1 acci\u00f3n conxunta de Filoctetes e as frechas de Heracles, e de Neopt\u00f3lemo, fillo de Aquiles, xa morto nese momento. Segundo S\u00f3focles, Odiseo e Neopt\u00f3lemo foron buscalo a Lemnos e conseguiron enganar a Filoctetes para que acudise con eles a Troia, onde ser\u00eda curado polo deus Asclepio . A lenda describe c\u00f3mo Apolo conseguiu producir en Filoctetes un profundo so\u00f1o para que Maca\u00f3n ou Podalirio puidesen cortar toda a carne morta e apodrecida e lavar a ferida con vi\u00f1o, e finalmente aplicar unha herba milagrosa que o centauro Quir\u00f3n lle dera a Asclepio.\nFiloctetes terminou aceptando ir a Troia e loitar na s\u00faa conquista, ben por ser enganado, ben por patriotismo ou ben porque esa a \u00fanica forma de curar a s\u00faa ferida .\nDise que foi el quen, co seu arco mitol\u00f3xico, disparou a frecha que acabar\u00eda coa vida de Paris, pero isto non resulta coherente coa historia da guerra porque Paris xa estar\u00eda morto antes de que H\u00e9leno fose capturado, incoherencia que Apolodoro explica arg\u00fc\u00edndo que foi Calcante o autor da profec\u00eda, non H\u00e9leno .\nUnha vez tomada e incendiada Troia, os gregos regresaron \u00f3s seus lugares de orixe, con maior ou peor fortuna. Segundo se conta na \"Odisea\", o regreso de Filoctetes a Tesalia foi feliz. Outras tradici\u00f3ns din que se desviou a Italia, onde fundou varias cidades no sur da pen\u00ednsula, e que terminou morrendo cando axudaba \u00f3s rodios que, \u00e1s ordes de Tlept\u00f3lemo, se defend\u00edan dos b\u00e1rbaros nativos.\nFiloctetes nos tr\u00e1xicos gregos.\nO mito de Filoctetes foi tratado polos tres poetas tr\u00e1xicos pero s\u00f3 conservamos completa a obra de S\u00f3focles, escrita no 409 aC. Na obra perdida de Eur\u00edpides, quen acompa\u00f1a a Odiseo ata Lemnos \u00e9 Diomedes; tam\u00e9n o di as\u00ed Hixino.\nSegundo Eur\u00edpides, Odiseo consegue roubar o arco a es frechas e obriga as\u00ed a Filoctetes a seguilos ata Troia. S\u00f3focles conta que Odiseo explicou a Neopt\u00f3lemo c\u00f3mo enganar a Filoctetes pero que este, Neopt\u00f3lemo, que non v\u00eda noble mentir as\u00ed, explicoulle a profec\u00eda de H\u00e9leno e, coa axuda da aparici\u00f3n sobrenatural de Heracles, despertou o seu sentido de patriotismo.\nIconograf\u00eda.\nA representaci\u00f3n habitual de Filoctetes nas artes cl\u00e1sicas (vasos cer\u00e1micos xa nos s\u00e9culos V e IV aC) e posteriores \u00e9 co personaxe ferido e manifestando dor, s\u00f3 (ou, rara vez, con Agamen\u00f3n, Aquiles ou Diomedes) e con aspecto descoidado. Pode verse unha serpe \u00f3s seus p\u00e9s ou as frechas e o arco de Heracles. Con menor frecuencia, pode representarse tam\u00e9n mentres que un m\u00e9dico lle cura as feridas.\nOutra iconograf\u00eda posible \u00e9 no momento da chegada de Odiseo na s\u00faa busca. Nunha cr\u00e1ter de cara o 380 aC, Filoctetes est\u00e1 no interior da cova onde vive, co arco colgado na parede, e Odiseo e a deusa Atenea \u00e1s portas da cova, falando esta cun mozo que ben pode ser Neopt\u00f3lemo. Nunha urna etrusca, Filotectes est\u00e1 na porta da cova, con aspecto salvaxe e, f\u00f3ra, Odiseo e Neopt\u00f3lemo.\nNon se volve a representar este mito ata o s\u00e9culo XVIII, cando reaparece, por exemplo, nun cadro de Guillon Lethiere, no que o heroe, co p\u00e9 vendado, intenta alcanzar unha ave que cazara. \nTam\u00e9n ser\u00e1 tratado na literatura moderna (F\u00e9nelon, Voltaire, Andr\u00e9 Gide ou Sastre, entre outros)."}
{"id": "406324", "revid": "98629", "url": "https://gl.wikipedia.org/wiki?curid=406324", "title": "Torneo das Seis Naci\u00f3ns 2018", "text": "O Torneo do Seis Naci\u00f3ns 2018, co\u00f1ecido como 2018 NatWest 6 Nations debido a motivos de patrocinio, \u00e9 a d\u00e9cimo novena edici\u00f3n do Torneo do Seis Naci\u00f3ns, a competici\u00f3n anual m\u00e1is importante de rugby do hemisferio norte.\nEsta edici\u00f3n \u00e9 disputada por Inglaterra, Francia, Irlanda, Italia, Escocia e Gales. Inclu\u00edndo os torneos matrices anteriores, \u00e9 a edici\u00f3n n\u00famero 124 do torneo.\nDo mesmo xeito que no torneo de 2017 utiliza o sistema de punto bonus, com\u00fan \u00e1 maior\u00eda dos outros torneos de rugby. Ademais dos catro puntos para unha vitoria ou dous para un empate, un equipo que anote catro ou m\u00e1is ensaios durante un partido recibir\u00e1 un punto bonus ofensivo, do mesmo xeito que un equipo que perda por 7 ou menos puntos, obt\u00e9n un punto bonus defensivo. Ademais, para asegurar que un equipo que ga\u00f1e todos os seus partidos (un Grand Slam) tam\u00e9n ga\u00f1e o campionato, conceder\u00e1nselle tres puntos adicionais."}
{"id": "406327", "revid": "17467", "url": "https://gl.wikipedia.org/wiki?curid=406327", "title": "Masacre de Nebra", "text": ""}
{"id": "406328", "revid": "23204", "url": "https://gl.wikipedia.org/wiki?curid=406328", "title": "Zhou Xuan", "text": "Zhou Xuan, tam\u00e9n romanizada como Chow Hsuan, nada en Changzhou o 1 de agosto de 1918 e finada en Shanghai o 22 de setembro de 1957 foi unha cantante e actriz chinesa. Na d\u00e9cada de 1940 convert\u00e9rase nunha das \"sete grandes estrelas da canci\u00f3n\", sendo a m\u00e1is co\u00f1ecida das sete e apodada a \"voz de ouro\". Gravou m\u00e1is de 200 canci\u00f3ns e mantivo unha carreira cinematogr\u00e1fica ata 1954, aparecendo en m\u00e1is de 40 filmes.\nTraxectoria.\nPrimeiros anos.\nZhou naceu como Su Pu (\u8607\u749e), mais foi separada dos seus pais naturais de nena e creceu con pais adoptivos. Pasou toda a s\u00faa vida buscando os seus pais biol\u00f3xicos pero a paternidade non foi establecida ata despois da s\u00faa morte. Segundo a posterior pescuda familiar, un parente adicto ao opio levouna con tres anos a outra cidade e vendeuna a unha familia apelidada Wang, que a chamou Wang Xiaohong. Despois foi adoptada por unha familia apelidada Zhou, que lle cambiou o nome polo de Zhou Xiaohong.\nAos trece anos, tomou como nome art\u00edstico Zhou Xuan, pois 'Xuan' (\u7487) significa \"xade fermoso\" en chin\u00e9s.\nCarreira.\nEn 1932, Zhou comezou a actuar como membro da Bright Moon Song and Dance Troupe, de Li Jinhui. Cando ti\u00f1a catorce anos, ga\u00f1ou o segundo premio nun concurso de canto en Shanghai e recibiu o sobrenome de \"voz de ouro\" (\u91d1\u55d3\u5b50) polas s\u00faas melod\u00edas naturalmente agudas.\nZhou comezou a s\u00faa carreira no cinema en 1935 e converteuse nunha estrela en 1937, cando o director Yuan Muzhi a contratou como unha das cantantes de \"Street Angel\". Zhou pasou rapidamente a ser a m\u00e1is famosa e vendible cantante popular da China na era do gram\u00f3fono ata a s\u00faa morte, cantando moitas melod\u00edas co\u00f1ecidas dos seus filmes.\nEntre 1946 e 1950 \u00eda habitualmente a Hong Kong para participar en filmes como \"All-Consuming Love\" (\u9577\u76f8\u601d), \"Hua wai liu ying\" (\u82b1\u5916\u6d41\u9daf), \"Sorrows of the Forbidden City\" e \"Rainbow Song\" (\u5f69\u8679\u66f2). Tras \"Shanghai Nights\" (\u591c\u4e0a\u6d77) en 1949, Zhou volveu a Shanghai. Pasou os seguintes anos entrando e sa\u00edndo de instituci\u00f3ns mentais, debido a frecuentes ataques. Zhou levou unha complicada e infeliz vida marcada polo seu matrimonio fracasado, fillos ilex\u00edtimos e intentos de suicidio. O seu primeiro home foi o compositor Yan Hua (\u4e25\u534e, 1912-1992), que escribiu e \u00e1s veces interpretou canci\u00f3ns con ela.\nEn total participou en 43 filmes, sendo o seu favorito \"Street Angel\", que conti\u00f1a d\u00faas canci\u00f3ns, \"Four Seasons Song\" (\u56db\u5b63\u6b4c) e \"The Wandering Songstress\", que gozaron de gran popularidade. Outras canci\u00f3ns c\u00e9lebres de Zhou Xuan foron \"When Will You Return?\", \"Shanghai Nights\" (canci\u00f3n do filme hom\u00f3nimo), \"Yellow Leaves Dancing in Autumn Wind\" (\u9ec3\u8449\u821e\u79cb\u98a8), \"Forever Smile\" (\u6c38\u9060\u7684\u5fae\u7b11), \"Hundred Flower Song\" (\u767e\u82b1\u6b4c), \"Advice\" (\u53ee\u5680), \"Where Can the Soul Mate be Found\" (\u77e5\u97f3\u4f55\u8655\u5c0b) e \"Picking Betel Nuts\" (\u63a1\u6ab3\u6994).\nMorte.\nZhou faleceu en Shanghai en 1957 nun sanatorio mental aos 39 anos durante o movemento antidereitista. Unha posible causa da morte puido ser encefalite tras unha crise nerviosa.\nFoi sobrevivida polos seus dous fillos, Zhou Min e Zhou Wei, de diferentes pais. Segundo a biograf\u00eda de Zhou Min, o fillo m\u00e1is novo, Zhou Wei, era fillo de Tang Di (\u5510\u68e3), mentres que o pai de Zhou Min \u00e9 desco\u00f1ecido."}
{"id": "406330", "revid": "1410", "url": "https://gl.wikipedia.org/wiki?curid=406330", "title": "Guevarismo", "text": "O guevarismo \u00e9 un conxunto de conceptos e criterios pol\u00edticos, de orixe marxista, desenvolvidos a partir das acci\u00f3ns e as ideas do revolucionario cubano, de orixe arxentina, Che Guevara que se caracterizan por un enfoque radicalizado do cambio social e a preferencia pola loita armada. O guevarismo foi emparentado a\u00ednda que sen identificarse con correntes pol\u00edticas moi diversas, principalmente co comunismo, o leninismo e o mao\u00edsmo.\nCompo\u00f1entes.\nO Che Guevara desenvolveu unha serie de ideas e conceptos que se co\u00f1eceron como \u00abguevarismo\u00bb. O seu pensamento tomaba o antiimperialismo, o marxismo como elemento de base, pero con reflexi\u00f3ns sobre a forma de realizar unha revoluci\u00f3n e crear unha sociedade socialista que lle deron identidade propia.\nO Che outorgaba un papel fundamental \u00e1 loita armada. A partir da s\u00faa propia experiencia desenvolveu toda unha teor\u00eda sobre a guerrilla que foi definida como foquismo. Para el, cando nun pa\u00eds exist\u00edan \u00abcondici\u00f3ns obxectivas\u00bb para unha revoluci\u00f3n, un pequeno \u00abfoco\u00bb guerrilleiro pod\u00eda crear as \u00abcondici\u00f3ns subxectivas\u00bb e desencadear un alzamento xeral da poboaci\u00f3n.\nSosti\u00f1a que exist\u00eda un v\u00ednculo estreito entre a guerrilla, os campesi\u00f1os e a reforma agraria. Esta posici\u00f3n diferenciou o seu pensamento do socialismo europeo ou do\u00a0sovi\u00e9tico, m\u00e1is relacionado coa importancia de clase obreira industrial, e achegouno \u00e1s ideas mao\u00edstas. O seu libro \"Guerra de guerrillas\" \u00e9 un manual onde se expo\u00f1en as t\u00e1cticas e estratexias usadas na guerrilla cubana.\nO eixo fundamental no que guiaba a s\u00faa acci\u00f3n pol\u00edtica-te\u00f3rica-militar, era o principio do humanismo marxista, \u00e9 dicir o Che suxire que \u00e9 indispensable distinguir entre o humanismo de Marx e o humanismo burgu\u00e9s, cristi\u00e1n tradicional, filantr\u00f3pico, etc. Contra todo humanismo abstracto que pretende estar \u00abpor encima das clases\u00bb (e que \u00e9, en \u00faltima an\u00e1lise, burgu\u00e9s), o do Che, como o de Marx, est\u00e1 explicitamente comprometido nunha perspectiva de clase proletaria. Op\u00f3ndose, pois, radicalmente ao \u00abmal humanismo\u00bb declara que: a liberaci\u00f3n do home e a realizaci\u00f3n das s\u00faas potencialidades non poden realizarse m\u00e1is que pola revoluci\u00f3n dos obreiros, campesi\u00f1os e demais clases explotadas que elimina a explotaci\u00f3n do home polo home e instaura a dominaci\u00f3n racional e colectiva dos homes (proletarios) sobre o seu proceso de vida social. O humanismo marxista do Che \u00e9, pois, ante todo, un humanismo revolucionario que se expresa na s\u00faa concepci\u00f3n do papel dos homes na revoluci\u00f3n, na s\u00faa \u00e9tica comunista, e na s\u00faa visi\u00f3n do home novo, o humanismo \u00e9 a idea central do Che \u00e1 luz da cal hai que comprender todo o seu pensamento pol\u00edtico.\nOutorgaba un papel fundamental \u00e1 \u00e9tica individual, tanto do guerrilleiro durante a revoluci\u00f3n, como do cidad\u00e1n na sociedade socialista. Este aspecto desenvolveuno baixo o concepto do \u00abhome novo socialista\u00bb, ao que v\u00eda como un individuo fortemente movido por unha \u00e9tica persoal que o impulsa \u00e1 solidariedade e o ben com\u00fan sen necesidade de incentivos materiais para iso. Neste sentido, o Che Guevara outorgaba un valor central ao \u00abtraballo voluntario\u00bb ao que v\u00eda como a actividade fundamental para formar ao \u00abhome novo\u00bb.\nPor outra banda pregoaba por unha uni\u00f3n en bloque dos pa\u00edses latinoamericanos. Esta idea esta fortemente arraigada nas organizaci\u00f3ns guevaristas de hoxe en d\u00eda, por exemplo nas mocidades guevaristas da Arxentina. Ademais as s\u00faas ideas de uni\u00f3n converxen cunha iconoficaci\u00f3n a nivel internacional do latinoamericano como o Che. En todas partes do mundo obs\u00e9rvanse camisas, jockeys, posters, carteiras, etc. coa s\u00faa cara, conviertiendo ao pol\u00edtico marxista de onte en produto m\u00e1is do consumo coti\u00e1n nun mundo globalizado.\nSobre a econom\u00eda socialista.\nO Che Guevara foi un cr\u00edtico da econom\u00eda desenvolvida na Uni\u00f3n Sovi\u00e9tica, sostivo discusi\u00f3ns te\u00f3ricas dentro e f\u00f3ra de Cuba. Pola s\u00faa banda foi un gran defensor do \u00absistema orzamentario de financiamiento\u00bb onde existir\u00eda un sistema de contas bancarias, que axudar\u00eda a eliminar as relaci\u00f3ns mercant\u00eds do sistema capitalista. Sobre as experiencias socialistas da s\u00faa \u00e9poca, o Che afirmaba que se cometeron graves erros como utilizar a lei do valor e os sistemas de incentivo ao interese material particular, entre outros aspectos dando lugar a un h\u00edbrido con serias contradici\u00f3ns.\nNas s\u00faas propias palabras:As ideas do \"Che\" sobre econom\u00eda socialista e comunista p\u00f3dense consultar no seu artigo \u00abSobre o sistema orzamentario de financiamiento\u00bb e nas s\u00faas (in\u00e9ditas) \u00abNotas sobre manual de econom\u00eda pol\u00edtica da Academia de Ciencias da Uni\u00f3n Sovi\u00e9tica\u00bb que se poden atopar no libro \"Che, o cami\u00f1o do lume\", de Orlando Borrego (ditas notas forman parte dun proxecto que o Che xamais chegou a rematar, o cal consist\u00eda en realizar un libro para criticar o manual da Uni\u00f3n Sovi\u00e9tica).\nEn conclusi\u00f3n o Che Guevara, ao contrario de Stalin e Mao, non concorda na utilizaci\u00f3n da lei do valor para o socialismo, considerando que a mercador\u00eda \u00e9 a c\u00e9lula b\u00e1sica do capitalismo."}
{"id": "406331", "revid": "27155", "url": "https://gl.wikipedia.org/wiki?curid=406331", "title": "Branchiostoma floridae", "text": "Branchiostoma floridae \u00e9 unha especie de cefalocordado (os anfioxos) do x\u00e9nero \"Branchiostoma\". O xenoma desta especie foi secuenciado, revelando que entre os cordados, os morfoloxicamente m\u00e1is simples tunicados est\u00e1n en realidade m\u00e1is estreitamente relacionados cos vertebrados que os anfioxos. Conseguiron realizarse h\u00edbridos con \u00e9xito entre esta especie e o cefalocordado \"Asymmetron lucayanum\", a pesar de que as d\u00faas estirpes se separaron xa no Mesozoico, hai entre 120 e 160 mill\u00f3ns de anos."}
{"id": "406333", "revid": "27155", "url": "https://gl.wikipedia.org/wiki?curid=406333", "title": "Cefalocordado", "text": ""}
{"id": "406334", "revid": "22570", "url": "https://gl.wikipedia.org/wiki?curid=406334", "title": "Galicia (Armada Espa\u00f1ola)", "text": "Galicia foi o nome utilizado por 7 buques da Armada Espa\u00f1ola:"}
{"id": "406337", "revid": "5863", "url": "https://gl.wikipedia.org/wiki?curid=406337", "title": "Fernando Cas\u00e1s Estarque", "text": ""}
{"id": "406338", "revid": "23204", "url": "https://gl.wikipedia.org/wiki?curid=406338", "title": "Socialismo autoxestionario", "text": "O socialismo autoxestionario ou socialismo de autoxesti\u00f3n \u00e9 un\u00a0sistema pol\u00edtico que est\u00e1 baseado na participaci\u00f3n das diferentes comunidades pr\u00f3ximas \u00e1 vida coti\u00e1 colectivizada (empresa, sindicato, partido) na xesti\u00f3n de comunidades pol\u00edticas superiores (Estado, federaci\u00f3ns, confederaci\u00f3ns etc.).\nAs comunidades autoxestoras do estado, federaci\u00f3n ou confederaci\u00f3n ser\u00edan:\nApareza a comunidade pol\u00edtica superior como estado ou non, segundo as diferentes concepci\u00f3ns socialistas autoxestionarias, dita comunidade pol\u00edtica ser\u00e1 garante dun plan econ\u00f3mico froito da participaci\u00f3n do traballador e cidad\u00e1n nos diferente \u00e1mbitos da s\u00faa vida. Resulta imprescindible as\u00ed nos modelos de estado autoxestionario dotarse dun parlamento tricameral ou tricameralidad, composto por unha c\u00e1mara de baixa ou parlamento, c\u00e1mara alta ou senado cunha funci\u00f3n de representaci\u00f3n territorial e c\u00e1mara laboral coa representaci\u00f3n sindical.\nAntecedentes.\nComo antecedentes do socialismo autoxestionario at\u00f3panse en numerosas experiencias hist\u00f3ricas, tendo moi presentes as circunstancias espec\u00edficas de cada situaci\u00f3n. Estas son algunhas destas experiencias:\nSocialismo de autoxesti\u00f3n no mundo.\nO socialismo de autoxesti\u00f3n xorde como alternativa \u00e1s experiencias de socialismo real na URSS e as\u00ed ser\u00e1 revindicado por socialistas e comunistas non ali\u00f1ados \u00e1 URSS, como a Rep\u00fablica Federal Socialista de Iugoslavia. Para alg\u00fans a experiencia iugoslava baixo Tito foi paradigm\u00e1tica respecto da autoxesti\u00f3n. Os principios do socialismo autoxestionario como ideolox\u00eda do tito\u00edsmo foron sintetizados no Programa de Liubliana, de 1958 (ou \"Program Saveza Komunista Jugoslavije\"), que afirmaba que: \"o socialismo \u00e9 un sistema social baseado na socializaci\u00f3n dos medios de produci\u00f3n, en que a produci\u00f3n social \u00e9 dirixida polos produtores directos asociados\"; e que \"o desenvolvemento, mesmo baixo o socialismo, debe proceder a trav\u00e9s da superaci\u00f3n de conflitos socioecon\u00f3micos end\u00f3xenos\".\nNeste sistema de socialismo autoxestionario, denominado tam\u00e9n \"Samoupravljanje\", permit\u00edase a propiedade privada dos medios de produci\u00f3n e en servizos, en certos sectores econ\u00f3micos secundarios, e baixo certos l\u00edmites que var\u00edan segundo o pa\u00eds (en Iugoslavia pod\u00edan existir empresas de at\u00e9 cinco traballadores en certas ramas). O resto de empresas eran p\u00fablicas, e controladas polos propios traballadores de cada empresa, quen decid\u00edan como organizarse e investir, e entre quen se repart\u00edan os beneficios e perdas. Os produtos das empresas eran posteriormente vendidos no mercado privado, o cal levou en ocasi\u00f3ns \u00e1 competencia entre empresas.\nTam\u00e9n Alxeria en 1963 tentou a experiencia autoxestionaria, durante o goberno presidido por Ahmed Ben Bela. En Libia, empezouse a constru\u00edr dende 1969 a 2011, durante a Gran Yamahiriya \u00c1rabe Libia Popular Socialista dirixida por Crnel. Muammar Gadafi, baseado na Terceira teor\u00eda universal. Dalgunha maneira at\u00f3pase unha tendencia similar nos Kibutzim de Israel, especialmente \u00e9 as s\u00faas orixes.\nEn Espa\u00f1a o socialismo de autoxesti\u00f3n \u00e9 reivindicado por grupos de esquerdas como o Partido Carlista\u00a0(despois da morte de Franco), anticapitalistas e alg\u00fans sectores do Partido Comunista de Espa\u00f1a. Sindicatos como a Fronte Aut\u00e9ntica do Traballo en M\u00e9xico dende os anos 1970 promoven tam\u00e9n esta proposta."}
{"id": "406339", "revid": "43337", "url": "https://gl.wikipedia.org/wiki?curid=406339", "title": "Socialismo de autoxesti\u00f3n", "text": ""}
{"id": "406340", "revid": "43337", "url": "https://gl.wikipedia.org/wiki?curid=406340", "title": "Tito\u00edsmo", "text": ""}
{"id": "406341", "revid": "43337", "url": "https://gl.wikipedia.org/wiki?curid=406341", "title": "Socialismo iugoslavo", "text": ""}
{"id": "406342", "revid": "43337", "url": "https://gl.wikipedia.org/wiki?curid=406342", "title": "Titismo", "text": ""}
{"id": "406343", "revid": "35560", "url": "https://gl.wikipedia.org/wiki?curid=406343", "title": "Voskhod (foguete)", "text": "O Voskhod foi un foguete espacial da Uni\u00f3n Sovi\u00e9tica derivado do m\u00edsil R-7 creado orixinalmente para lanzar sat\u00e9lites de reco\u00f1ecemento Zenit 4 e c\u00e1psulas tripuladas Voskhod, e m\u00e1is tarde outro tipo de cargas."}
{"id": "406344", "revid": "27155", "url": "https://gl.wikipedia.org/wiki?curid=406344", "title": "Inmunidade pasiva", "text": "A inmunidade pasiva \u00e9 a transferencia dunha inmunidade humoral activa en forma de anticorpos xa formados e funcionais. Na inmunidade pasiva o individuo non fabrica os seus propios anticorpos nin xera linfocitos con memoria; simplemente recibe os anticorpos producidos por outros individuos. A inmunidade pasiva pode producirse de forma natural cando os anticorpos maternos son transferidos ao feto a trav\u00e9s da placenta ou do leite materno ou pode ser inducida artificialmente cando se transfiren altos niveis de anticorpos espec\u00edficos contra un pat\u00f3xeno ou toxina (obtidos doutro ser humano, cabalo ou outro animal) a persoas non immunizadas por medio de produtos sangu\u00edneos que conte\u00f1en ditos anticorpos, como na terapia de inmunoglobulinas ou terapia de antisoro. A inmunizaci\u00f3n pasiva util\u00edzase cando hai un alto risco de infecci\u00f3n e un tempo insuficiente para que o corpo desenvolva a s\u00faa propia resposta inmune, ou para reducir os s\u00edntomas de doenzas inmunosupresoras xa en marcha. A inmunizaci\u00f3n pasiva pode proporcionarse cando unha persoa non pode sintetizar os seus propios anticorpos ou cando foi exposta a unha enfermidade contra a que non est\u00e1 inmunizado.\nAdquirida de forma natural.\nA inmunidade pasiva materna \u00e9 un tipo de inmunidade pasiva adquirida natural e consiste na inmunidade mediada por anticorpos recibida polo feto ou meni\u00f1o procedente da s\u00faa nai. Pode recibirse durante o embarazo ou durante a lactaci\u00f3n materna. Nos humanos, os anticorpos maternos atravesan a placenta para chegar ao feto por medio dun receptor FcRn situado nas c\u00e9lulas placentarias. Isto ocorre predominantemente durante o terceiro trimestre do embarazo, polo que esta inmunidade est\u00e1 a mi\u00fado reducida en meni\u00f1os que nacen prematuros. O \u00fanico isotipo de anticorpo que pode atravesar a placenta humana \u00e9 a inmunoglobulina G (IgG), a cal \u00e9 o tipo m\u00e1is com\u00fan de anticorpo dos cinco tipos que se encontran no corpo. Os anticorpos IgG protexen o feto contra as infecci\u00f3ns bacterianas e virais. A inmunizaci\u00f3n \u00e9 necesaria a mi\u00fado pouco despois do nacemento para previr enfermidades nos neonaos como a tuberculose, hepatite B, polio e pertussis; por\u00e9n, as IgG maternas poden inhibir a induci\u00f3n de respostas a vacinas protectoras durante o primeiro ano de vida. Este efecto xeralmente \u00e9 superado por respostas secundarias que impulsan a inmunizaci\u00f3n.\nA inmunidade pasiva tam\u00e9n a proporciona o costro e o leite materno, os cales conte\u00f1en anticorpos IgA que son transferidos ao tracto dixestivo do neno, proporcion\u00e1ndolle unha protecci\u00f3n local contra doenzas causadas por bacterias e virus ata que os neonatos adqiren a capacidade de sintetizar os seus propios anticorpos, xa que inicialmente o seu sistema inmunitario non est\u00e1 desenvolvido. Os anticorpos maternos protexen mellor contra algunhas enfermidades como o sarampelo, rub\u00e9ola e t\u00e9tano que contra outras como a polio e pertussis. A inmunidade materna pasiva ofrece protecci\u00f3n inmediata, a\u00ednda que a mediada polas IgG maternas normalmente s\u00f3 dura de catro a seis meses despois do nacemento. A protecci\u00f3n mediada polas IgA depende do per\u00edodo de tempo durante o cal se lle d\u00e1 ao meni\u00f1o o peito materno, o cal \u00e9 unha das raz\u00f3ns de que a Organizaci\u00f3n Mundial da Sa\u00fade recomende a lactaci\u00f3n materna durante polo menos os dous primeiros anos de vida.\nAdemais dos humanos s\u00f3 unhas poucas especies m\u00e1is transfiren anticorpos maternos antes do nacemento, inclu\u00edndo os primates e lagomorfos (coellos e lebres). Nalgunhas desas especies poden transferirse IgM a trav\u00e9s da placenta xunto con IgG. Todas as outras especies de mam\u00edferos transfiren predominantemente ou exclusivamente os anticorpos maternos despois do nacemento a trav\u00e9s do leite. Nesas especies, o tracto dixestivo neonatal pode absorber IgG durante algunhas horas ou d\u00edas despois do nacemento. Por\u00e9n, pasado un per\u00edodo de tempo, os neonatos xa non poden absorber as IgG maternas a trav\u00e9s do seu tracto dixestivo, un evento que se denomina \"peche intestinal\". Se un animal neonato non recibe as cantidades adecuadas de costro antes do seu peche intestinal, non ter\u00e1 IgG maternas dabondo no seu sangue para loitar contra as doenzas com\u00fans. Esta condici\u00f3n denom\u00ednase insuficiencia de transferencia pasiva. Pode ser diagnosticada medindo a cantidade de IgG no sangue do neonato e este \u00e9 tratado con administraci\u00f3n intravenosa de inmunoglobulinas. Se non for tratado pode morrer.\nAdquirida artificialmente.\nA inmunidde pasiva adqirida artificialmente \u00e9 unha inmunizaci\u00f3n a curto prazo adquirida por transferencia de anticorpos, a cal pode ser administrada de varias formas; como plasma sangu\u00edneo humano ou animal ou soro sangu\u00edneo, como a inmunogloblina acumulada humana para uso intravenoso (IVIG) ou intramuscular (IG), como a IVIG humana de alta titulaci\u00f3n ou IG procedente de doantes inmunizados ou de doantes que se recuperan dunha doenza, e como anticorpos monoclonais (MAb). A transferencia pasiva util\u00edzase para previr enfermidades ou \u00fasase profilacticamente no caso de inmunodeficiencias, como a hipogammaglobulinemia. Tam\u00e9n se usa no tratamento de varios tipos de infecci\u00f3n aguda, e para tratar envelenamentos. A inmunidade derivada dunha inmunizaci\u00f3n pasiva dura dunhas poucas semanas a tres ou catro meses. Hai tam\u00e9n un risco potencial para reacci\u00f3ns de hipersensibilidade, e a enfermidade do soro, especialmente co uso de gammaglobulinas de orixe non humana. A inmunidade pasiva proporciona protecci\u00f3n inmediata, pero o corpo non desenvolve memoria inmunol\u00f3xica, polo que o paciente est\u00e1 en risco de ser infectado polo mesmo pat\u00f3xeno m\u00e1is tarde a non ser que adquira unha inmunidade activa ou sexa vacinado.\nHistoria e aplicaci\u00f3ns da inmunidade pasiva artificial.\nEn 1888 Emile Roux e Alexandre Yersin demostraron que os efectos cl\u00ednicos da difteria eran causados pola toxina dift\u00e9rica e, despois do descubrimento en 1890 da inmunidade baseada en antititoxinas para a difteria e t\u00e9tano feito por Emil Adolf von Behring e Kitasato Shibasabur\u014d, a antitoxina converteuse no primeiro grande \u00e9xito da inmunolox\u00eda terap\u00e9utica moderna. Shibasaburo e von Behring inmunizaron coellos de Indias con produtos sangu\u00edneos procedentes de animais que se recuperaran da difteria e d\u00e9ronse conta de que o mesmo proceso de tratamento con calor de produtos sangu\u00edneos doutros animais pod\u00eda servir para tratar a difteria humana. En 1896, a introduci\u00f3n da antitoxina dift\u00e9rica foi gabada como \"o avance m\u00e1is importante do s\u00e9culo [XIX] no tratamento m\u00e9dico de enfermidades infecciosas agudas\".\nAntes do advimento das vacinas e antibi\u00f3ticos, as antitoxinas espec\u00edficas adoitaban ser o \u00fanico tratamento dispo\u00f1ible contra infecci\u00f3ns como a difteria e o t\u00e9tano. A terapia de inmunoglobulinas continuou sendo a terapia de primeira li\u00f1a no tratmento de doenzas respiratorias graves ata a d\u00e9cada de 1930, incluso despois de que se empezasen a usar as sulfamidas.\nEn 1890 a terapia de anticorpos foi utilizada para tratar o t\u00e9tano, cando se inxectou soro de cabalos inmunizados a pacientes humanos con t\u00e9tano grave nun intento de neutralizar a toxina tet\u00e1nica e impedir a diseminaci\u00f3n da enfermidade. Desde a d\u00e9cada de 1960, utilizouse a inmunoglobulina para o t\u00e9tano humano (TIG) nalg\u00fans pa\u00edses, como nos Estados Unidos, en pacientes non inmunizados, non vacinados ou incompletamente inmunizados que sufriran feridas que pod\u00edan orixinar o t\u00e9tano. A administraci\u00f3n de antitoxina de cabalo contin\u00faa sendo o \u00fanico tratamento farmacol\u00f3xico espec\u00edfico dispo\u00f1ible para o botulismo. As antitoxinas tam\u00e9n se co\u00f1ecen como soro hiperinmune heter\u00f3logo, que se administra profilacticamente a individuos que se sabe que inxeriron comida contaminada. O tratamento con IVIG foi tam\u00e9n \u00fatil para tratar varias v\u00edtimas da chamada s\u00edndrome de choque t\u00f3xico (causado por toxinas bacterianas) na d\u00e9cada de 1970.\nA terapia de anticorpos tam\u00e9n se utiliza para tratar infecci\u00f3ns virais. En 1945, as infecci\u00f3ns de hepatite A, epid\u00e9micas en campos de ver\u00e1n, foron previdas con \u00e9xito mediante o tratamento con inmunoglobulinas. De xeito similar, a inmunoglobulina para a hepatite B (HBIG) prev\u00e9n de forma efectiva a hepatite B. A profilaxe de anticorpos para as hepatites A e B foi en gran medida substitu\u00edda pola introduci\u00f3n das vacinas contra esas doenzas; por\u00e9n, a\u00ednda est\u00e1 indicada despois da exposici\u00f3n e antes de viaxar a \u00e1reas onde estas infecci\u00f3ns son end\u00e9micas.\nEn 1953, utilizouse a inmunoglobulina contra a vaccinia humana (VIG) para previr o espallamento da var\u00edola durante un gromo en Madr\u00e1s, India, e contin\u00faa utiliz\u00e1ndose para tratar as complicaci\u00f3ns orixinadas pola vacinaci\u00f3n contra a var\u00edola. A\u00ednda que a prevenci\u00f3n do sarampelo \u00e9 normalmente inducida pola vacinaci\u00f3n, a doenza tr\u00e1tase \u00e1s veces inmunoprofilacticamente despois da exposici\u00f3n. A prevenci\u00f3n da rabia a\u00ednda require o uso conxunto tanto da vacina coma de tratamentos con inmunoglobulinas.\nDurante o gromo de \u00e9bola de 1995 na Rep\u00fablica Democr\u00e1tica do Congo, utilizouse sangue completo de pacientes que se recuperaron que conti\u00f1a anticorpos anti\u00e9bola para tratar oito pacientes, xa que non hab\u00eda daquela un medio efectivo de prevenci\u00f3n, a\u00ednda que no posterior gromo de \u00e9bola de 2013 en \u00c1frica xa se descubriran alg\u00fans tratamentos. S\u00f3 un deses oitos pacientes infectados tratados morreu, en comparaci\u00f3n coa mortalidade t\u00edpica do 80% do \u00e9bola, o que suxire que o tratamento con anticorpos pode contribu\u00edr \u00e1 supervivencia. As inmunoglobulinas foron utilizadas tanto para previr coma para tratar a reactivaci\u00f3n do virus herpes simplex (HSV), virus da varicela-z\u00f3ster, virus de Epstein-Barr (EBV) e citomegalovirus (CMV).\nExemplos de inmunoglobulinas utilizadas en inmunizaci\u00f3n pasiva.\nExemplos de inmunoglobulinas utilizadas actualmente como profilaxia e inmunoterapia contra enfermidades infecciosas son os da t\u00e1boa:\nTransferencia pasiva da inmunidade mediada por c\u00e9lulas.\nA inmunidade pasiva \u00e9 xeralmente humoral. A \u00fanica excepci\u00f3n a isto \u00e9 a transferencia pasiva de inmunidade mediada por c\u00e9lulas, tam\u00e9n chamada inmunizaci\u00f3n adoptiva, que implica a transferencia de linfocitos circulantes maduros. Raramente se usa en humanos e require doantes histocompatibles, que son xeralmente dif\u00edciles de encontrar, e sup\u00f3n un grave risco de rexeitamento, orixin\u00e1ndose \u00e1s veces a enfermidade de enxerto contra h\u00f3spede. Esta t\u00e9cnica foi utilizada en humanos para tratar certas doenzas como alg\u00fans tipos de cancro e inmunodeficiencias. Por\u00e9n, esta forma especializada de inmunidade pasiva util\u00edzase m\u00e1is frecuentemente en laboratorios de inmunolox\u00eda para transferir inmunidade entre cepas de ratos \"conx\u00e9nicas\" ou deliberadamente endog\u00e1micas, que son histocompatibles.\nVantaxes e desvantaxes.\nA resposta de inmunidade pasiva nun individuo \u00e9 \"m\u00e1is r\u00e1pida que unha vacina\" e pode infundir inmunidade a un individuo que \"non responde \u00e1 inmunizaci\u00f3n\", a mi\u00fado en horas ou uns poucos d\u00edas. Outra vantaxe da inmunidade pasiva \u00e9 que os anticorpos maternos que pasan ao neonato durante a lactaci\u00f3n impulsan que o sistema inmunitario do neno te\u00f1a efectos duradeiros sobre a sa\u00fade do meni\u00f1o, como unha diminuci\u00f3n do risco de obesidade.\nUnha desvantaxe da inmunidade pasiva \u00e9 que obter anticorpos no laboratorio \u00e9 caro e dif\u00edcil. Para producir anticorpos contra enfermidades infecciosas c\u00f3mpre utilizar posiblemente miles de doantes de sangue humanos ou sangue de animais inmunizados de onde se extraer\u00e1n os anticorpos. Os pacientes que son inmunizados con estes anicorpos procedentes de animais poden desenvolver a enfermidade do soro debido a que as prote\u00ednas de procedencia animal poden orixinar graves reacci\u00f3ns al\u00e9rxicas no organismo humano. Os tratamentos con anticorpos poden levar moito tempo e admin\u00edstranse por inxecci\u00f3n intravenosa ou IV, mentres que unha vacina se administra en menos tempo e ten menos riscos de complicaci\u00f3ns. A inmunidade pasiva \u00e9 efectiva, pero ef\u00e9mera (dura un curto per\u00edodo de tempo) e non xera memoria inmunitaria."}
{"id": "406345", "revid": "27155", "url": "https://gl.wikipedia.org/wiki?curid=406345", "title": "Inmunizaci\u00f3n pasiva", "text": ""}
{"id": "406346", "revid": "98629", "url": "https://gl.wikipedia.org/wiki?curid=406346", "title": "Voskhod 1", "text": "Voskhod 1 foi o nome da primeira misi\u00f3n con varios tripulantes a bordo da Historia. Foi lanzada o 12 de outubro de 1964 mediante un foguete Voskhod desde o cosm\u00f3dromo de Baikonur.\nCaracter\u00edsticas.\nA misi\u00f3n de Voskhod 1 usou a c\u00e1psula Voskhod-3KV con tripulaci\u00f3n por primeira vez. A bordo iban Vladimir Komarov como piloto e Konstantin Feoktistov e Boris Iegorov como cient\u00edficos e supuxo a primeira misi\u00f3n espacial con m\u00e1is dun tripulante ocupando a mesma nave. Voskhod 1 supuxo certo risco polas modificaci\u00f3ns \u00e1 c\u00e1psula para admitir a tres cosmonautas, asumido para bater aos estadounidenses co seu programa Gemini.\nA misi\u00f3n serviu para estudar e practicar o traballo en equipo no espazo e para facer experimentos de f\u00edsica, medicina e biolox\u00eda. A tripulaci\u00f3n regresou a terra o 13 de outubro de 1964 \u00e1s 7:47 GMT."}
{"id": "406348", "revid": "98629", "url": "https://gl.wikipedia.org/wiki?curid=406348", "title": "Ian Raby", "text": "Ian Ewart Raby, nado en Woolwich (Londres) o 22 de setembro de 1921 e finado en Lambeth o 7 de novembro de 1967, foi un piloto de carreiras ingl\u00e9s.\nTraxectoria.\nParticipou en 7 Grandes Premios do Campionato do Mundo de F\u00f3rmula 1, debutou o 20 de xullo no Gran Premio do Reino Unido de 1963, onde se retirou na Volta 60. Non logrou puntos de campionato. Foi propietario dun garaxe en Brighton, Sussex chamado Empire Cars Ltd. Como privado chegou a F\u00f3rmula Un tarde na vida (32 anos).\nRaby comezou a correr cara a 1953 e pilotou unha variedade de autos, moitos co nome \"puddle jumper\" (avioneta) escrito nun lado. \u00c9 lembrado polo coche I.E.R. Midget F3 de 1954. Ga\u00f1ou na clase de autom\u00f3biles de carreiras de 500 c.c. nun Cooper na Brighton Speed \u200b\u200bTrials en 1955. Raby terminou 15\u00ba nas 24 Horas de Le Mans de 1957, compartindo un Cooper-Climax T39 con Jack Brabham. Ga\u00f1ou a primeira carreira de F\u00f3rmula J\u00fanior celebrada en Gran Breta\u00f1a, en Brands Hatch o 3 de agosto de 1959, pilotando o auto de Moorland. O 12 de xu\u00f1o de 1960 ga\u00f1ou unha eliminatoria e terminou segundo na xeral no Gran Premio de Albi, Francia, para os coches de F\u00f3rmula J\u00fanior. M\u00e1is tarde ese ano ga\u00f1ou unha carreira de F\u00f3rmula Libre en Mallory Park nun Cooper-Climax F2. O 9 de maio de 1963 logrou o terceiro lugar na carreira f\u00f3ra de campionato do Gran Premio de Vallelunga en Roma nun Gilby-B.R.M. V8. No Solitude Grand Prix a\u00ednda que correu ata ao final non clasificou. e retirouse na Oulton Park Gold Cup.\nCambiou a Brabham-B.R.M. en 1964 pero o coche fallou a mi\u00fado, non arrincou no Gran Premio de Italia en Monza. Logrou ser oitavo en Syracuse co Brabham en 1965, vendeu o coche antes do Gran Premio de Italia ese ano.\nCando a F\u00f3rmula Un cambiou a 3 litros para 1966, Ian Raby optou por correr na F\u00f3rmula 2. Nun Brabham-Ford Lotus de F2 de 1967 logrou un oitavo lugar en Snetterton o 24 de marzo. Fixo outro oitavo lugar en Hockenheim en xu\u00f1o. De volta a Hockenheim o 9 de xullo, Raby conseguiu o quinto lugar contra os seus rivais m\u00e1is potentes. \nO 30 de xullo de 1967, Ian Raby estrelouse co seu Brabham na carreira de F2 do Trofeo Zandvoort (Grote Prijs van Zandvoort) e resultou gravemente ferido. Sucumbiu \u00e1s s\u00faas feridas o 7 de novembro de 1967.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406352", "revid": "98629", "url": "https://gl.wikipedia.org/wiki?curid=406352", "title": "Kurt Kuhnke", "text": "Kurt Kuhnke, nado en Stettin o 30 de abril de 1910 e finado en Braunschweig o 8 de febreiro de 1969, foi un piloto de automobilismo e motociclismo alem\u00e1n.\nTraxectoria.\nLogo de competir coas motocicletas a finais dos anos 40, Kurt pasouse \u00e1s carreiras de autom\u00f3biles cun F\u00f3rmula 3 Cooper 500 co que correu regularmente nos anos cincuenta con varias vitorias e bos finais. Tam\u00e9n competiu nalgunhas carreiras de F\u00f3rmula J\u00fanior e F\u00f3rmula 2 antes de que finalmente se mudase a F\u00f3rmula Un, non conseguiu cualificar o Lotus 18 de Wolfgang Seidel na carreira f\u00f3ra de campionato do Gran Premio de Pau de 1962 antes de retirarse co mesmo coche do Gran Premio de Solitude de 1962 por unha falla no motor. A primeira aparici\u00f3n do seu Lotus con motor Borgward atrasouse por culpa dos problemas na adaptaci\u00f3n do motor e Kuhnke perdeu catro carreiras, empezando a correr na segunda metade da tempada de . Este motor era unha vella unidade de Sports Car, equipado con c\u00e1maras dobres e inxecci\u00f3n directa de combustible.\nEn 1963, Kuhnke non conseguiu cualificar o seu Lotus BKL no Gran Premio de Roma, xunto co seu compa\u00f1eiro de equipo Ernst Maring, e os dous coches sufriron fallos de motor no Solitude Grand Prix en xullo. A s\u00faa \u00fanica participaci\u00f3n no Mundial de F\u00f3rmula 1 foi no Gran Premio de Alema\u00f1a de 1963 onde non conseguiu cualificar por unha marxe considerable. O Lotus BKL era simplemente un Lotus com\u00fan, lixeiramente modificado por Kuhnke, as iniciais para Borgand Kuhnke Lotus.\nLogo disto, retirouse do Kanonloppet no Circu\u00edto de Karlskoga en Suecia con problemas de inxecci\u00f3n de combustible, antes de afastarse da F\u00f3rmula Un como piloto. Posteriormente presentou dous coches Lotus BKL no Solitude Grand Prix de 1964 para Maring e o piloto alem\u00e1n de helic\u00f3pteros Joachim Diel. O coche de Diel foi un dos sete eliminados en accidentes debidos a chuvia na primeira volta, pero Maring conseguiu terminar 10\u00ba e \u00faltimo, a catro voltas no l\u00edder, foi a \u00fanica ocasi\u00f3n en que un dos veh\u00edculos de Kuhnke rematou unha carreira de F\u00f3rmula Un.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406354", "revid": "1131", "url": "https://gl.wikipedia.org/wiki?curid=406354", "title": "Aeroporto de Yaound\u00e9-Nsimalen", "text": "O aeroporto internacional de Yaound\u00e9-Nsimalen \u00e9 o segundo aeroporto m\u00e1is concorrido e grande do Camer\u00fan. Est\u00e1 situado a 27 quil\u00f3metros ao sur de Yaound\u00e9, a capital do pa\u00eds, preto de Nsimalen. Foi constru\u00eddo para substitu\u00edr o antigo aeroporto internacional de Yaound\u00e9 que estaba sendo absorbido polo r\u00e1pido crecemento da cidade e estaba moi preto dos dep\u00f3sitos de petroleo da SCDP (Soci\u00e9t\u00e9 Camerounaise de D\u00e9p\u00f4ts P\u00e9troliers). O antigo aeroporto serve no presente como base para a Forza A\u00e9rea do Camer\u00fan. O aeroporto \u00e9 cidade focal para a aeroli\u00f1a m\u00e1is popular do pa\u00eds, CAMAIR-CO, tam\u00e9n co\u00f1ecida como Cameroon Airlines."}
{"id": "406356", "revid": "23204", "url": "https://gl.wikipedia.org/wiki?curid=406356", "title": "Air Transat", "text": "Air Transat \u00e9 unha aeroli\u00f1a de baixo custo de vacaci\u00f3ns canadense baseada en Montreal, Quebec. A compa\u00f1\u00eda opera voos regurares e ch\u00e1rter, servindo a 63 destinos en 30 pa\u00edses. A aeroli\u00f1a \u00e9 propiedade e est\u00e1 operada por Transat A.T. Inc. No presente Air Transat transporta a uns 3,5 mill\u00f3ns de pasaxeiros anualmente.\nAir Transat \u00e9 unha das aeroli\u00f1as m\u00e1is grandes do Canad\u00e1, tras Air Canada e WestJet. Air Transat ten 5 000 empregados. A aeroli\u00f1a ga\u00f1ou varios premios, inclu\u00eddo o premio Skytrax \u00e1 mellor aeroli\u00f1a de vacaci\u00f3ns do mundo en 2012.\nHistoria.\nPrimeiros anos.\nAir Transat realizou o o seu voo inaugural o 14 de novembro de 1987, dende Montreal a Acapulco. Seis anos despois Air Transat asm\u00edu a base de mantemento e os avi\u00f3ns da defunta Nationair.\nAsociaci\u00f3n con CanJet.\nO 13 de febreiro de 2009 Transat A.T. anunciou unha asociaci\u00f3n de cinco anos con CanJet. Dende o 1 de maio dese ano Transat Tours Canada usou oc Boeing 737 de CanJet para voos ch\u00e1rter operando dende cidades do Canad\u00e1 a varios destinos. Esta asociaci\u00f3n foi substitu\u00edda por un acordo con Westjet.\nAsociaci\u00f3n con Transavia France.\nO 13 de setembro de 2013 Air Transat asinou un contrato estacional de arrendamento coa aeroli\u00f1a do grupo Air France-KLM Transavia France, acordando o alugamento de ata nove Boeing 737-800 ata 2019. O acordo, que ampliaba un previo de 2010 para a estaci\u00f3n de inverno, solicitaba o alugamento de catro 737-800 durante o inverno de 2014, cinco en 2016, seis en 2017, sete en 2018 e oito en 2019.\nFrota.\nEn marzo de 2018 a frota de Air Transat estaba formada polos seguintes avi\u00f3ns:"}
{"id": "406361", "revid": "98629", "url": "https://gl.wikipedia.org/wiki?curid=406361", "title": "Brausch Niemann", "text": "Ambra\u00fcsus \"Brausch\" Niemann, nado en Durban o 7 de xaneiro de 1939, \u00e9 un expiloto de automobilismo surafricano.\nTraxectoria.\nParticipou en dous Grandes Premios do Campionato do Mundo de F\u00f3rmula 1 en 1963 e 1965, ambos no seu pa\u00eds de orixe, pilotando un Lotus. Conseguiu clasificarse para o primeiro destes, rematando o 14\u00ba e sen puntos de campionato.\nLogo do \u00e9xito en F\u00f3rmula J\u00fanior a mediados da d\u00e9cada de 1960, Niemann pasou \u00e1s carreiras de motos de enduro, ga\u00f1ando o campionato surafricano en 1979.\nResultados na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406362", "revid": "98629", "url": "https://gl.wikipedia.org/wiki?curid=406362", "title": "Trevor Blokdyk", "text": "John Trevor Blokdyk, nado en Krugersdorp (Transvaal) o 30 de novembro de 1935 e finado en Hekpoort, preto de Krugersdorp o 19 de marzo de 1995, foi un piloto de motociclismo e automobilismo surafricano.\nTraxectoria.\nPilotou un F\u00f3rmula Un en dous Grandes Premios do Campionato do Mundo, a\u00ednda que s\u00f3 se clasificou nun.\nBlokdyk correu en circu\u00edtos en Gran Breta\u00f1a a finais de 1950 e principios de 1960 para Poole Pirates e Ipswich Witches. En 1962 asinou con Leicester Hunters pero despois dunha carreira co equipo anunciou que abandonaba os circu\u00edtos para concentrarse nas carreiras de motos.\nBlokdyk competiu na F\u00f3rmula Un por primeira vez nunha carreira f\u00f3ra de campionato no Rand Grand Prix en Kyalami en 1961, nun Cooper, pero trompeou no inicio. tivo m\u00e1is \u00e9xito na s\u00faa seguinte carreira, o Gran Premio de Natal en Westmead, onde terminou oitavo.\nA finais de 1962, Blokdyk marchou a Europa para exercer unha carreira na F\u00f3rmula J\u00fanior e pronto foi un dos favoritos. En 1963, disputou a s\u00faa \u00fanica carreira no Campionato Mundial no East London, pilotando un Cooper - Maserati preparado pola Scuderia Lupini no que chegou 12\u00ba. Continuou na F\u00f3rmula J\u00fanior en 1964 e despois pasou \u00e1 F\u00f3rmula 3 e logrou bos resultados, inclu\u00edndo unha vitoria en Magny-Cours e Nogaro. Volveu a Sur\u00e1frica para o Gran Premio de Rand de 1964, onde retirou o seu Cooper - Alfa Romeo con problemas de motor e non conseguiu clasificarse para o Gran Premio de Sur\u00e1frica de 1965.\nM\u00e1is tarde, en 1965, correu na F\u00f3rmula 3 europea e sufriu feridas graves nun accidente en Albi que finalizou a s\u00faa tempada. Na s\u00faa volta en 1966, terminou 6\u00ba en Rouen, e continuou a s\u00faa carreira en Europa a finais dos 60 antes de regresar a Sur\u00e1frica. Logo da s\u00faa retirada converteuse en labrego, pero morreu tras un infarto de miocardio con s\u00f3 59 anos.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406363", "revid": "98629", "url": "https://gl.wikipedia.org/wiki?curid=406363", "title": "David Prophet", "text": "David Prophet nado en Hong Kong o 9 de outubro de 1937 e finado en Silverstone o 29 de marzo de 1981 foi un piloto brit\u00e1nico de automobilismo.\nTraxectoria.\nParticipou en dous Grandes Premios de F\u00f3rmula Un, debutando o 28 de decembro de 1963. Non logrou puntos de campionato. Terminou sexto na carreira f\u00f3ra de campionato do Rand Grand Prix de 1963.\nProphet morreu nun accidente de helic\u00f3ptero pouco despois de engalar do Circu\u00edto de Silverstone o 29 de marzo de 1981.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406364", "revid": "1131", "url": "https://gl.wikipedia.org/wiki?curid=406364", "title": "Frank Dochnal", "text": "Frank J. Dochnal, nado en St. Louis (Missouri) o 8 de outubro de 1920 e finado na mesma cidade o 7 de xullo de 2010, foi un piloto de carreiras estadounidense.\nTraxectoria.\nTivo alg\u00fan \u00e9xito nas carreiras locais en Missouri antes de facer un \u00fanico intento de cualificar para un Gran Premio de F\u00f3rmula Un aos 42 anos, cun Cooper T51 no Gran Premio de M\u00e9xico de 1963 . Este intento fracasou despois de ter un choque durante a pr\u00e1ctica non oficial. Neste punto, retirouse da conduci\u00f3n e continuou a traballar como mec\u00e1nico de carreiras. M\u00e1is tarde traballou para Howard Hughes e como t\u00e9cnico oficial de USAC.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406365", "revid": "23204", "url": "https://gl.wikipedia.org/wiki?curid=406365", "title": "L'insulte", "text": "L'insulte (en translit. \"Qadiyya raqm 23\", lit. 'Caso N\u00ba 23') \u00e9 un filme franco-liban\u00e9s de 2017 dirixido por Ziad Doueiri e coescrito por Doueiri e Joelle Touma. Foi estreado na secci\u00f3n principal do Festival Internacional de Cine de Venecia. En Venecia, Kamel El Basha ga\u00f1ou a Copa Volpi \u00f3 mellor actor. Foi escollido como o candidato do L\u00edbano para o \u00d3scar \u00f3 mellor filme en lingua non inglesa, sendo nomeado na 90\u00aa edici\u00f3n dos premios.\nArgumento.\nUnha discusi\u00f3n que xurdiu dun incidente trivial leva o cristi\u00e1n liban\u00e9s Tony e o refuxiado palestino Yasser a intercambiar duras palabras despois de que Yasser intentase reparar un desaugadoiro no balc\u00f3n de Tony. As consecuencias conducen \u00e1 violencia, aos enfrontamentos ante a xustiza, que chega a converterse nun caso nacional que reabre vellas feridas a causa da guerra.\nCada un dos protagonistas viuse afectado por un evento hist\u00f3rico traum\u00e1tico na s\u00faa mocidade: o masacre de Damour no caso de Tony e o Setembro Negro en Xordania no caso de Yasser."}
{"id": "406366", "revid": "23204", "url": "https://gl.wikipedia.org/wiki?curid=406366", "title": "Qadiyya raqm 23", "text": ""}
{"id": "406367", "revid": "4817", "url": "https://gl.wikipedia.org/wiki?curid=406367", "title": "Voskhod 2", "text": "Voskhod 2 foi a primeira misi\u00f3n na que se realizou un paseo espacial. Foi lanzada o 18 de marzo de 1965 mediante un foguete Voskhod desde o cosm\u00f3dromo de Baikonur.\nCaracter\u00edsticas.\nA misi\u00f3n de Voskhod 2 usou a c\u00e1psula Voskhod-3KD con Pavel Beliaiev e Aleksei Leonov a bordo. Leonov converteuse na primeira persoa en facer un paseo espacial ao sa\u00edr da c\u00e1psula Voskhod durante a segunda \u00f3rbita a trav\u00e9s dunha esclusa inchable. A sa\u00edda case remata en desastre cando, tras 10 minutos no exterior, o cosmonauta intentou regresar ao interior para atopar que o seu traxe Berkut, inchado pola presi\u00f3n interna, lle imped\u00eda volver a meterse na esclusa. Leonov solucionouno despresurizando parcialmente o traxe. Unha vez dentro da c\u00e1psula, a portela non selou hermeticamente, po\u00f1endo en risco aos cosmonautas. O encendido autom\u00e1tico dos retrofoguetes para a reentrada atmosf\u00e9rica fallou, co que tiveron que ser accionados manualmente. Ent\u00f3n o m\u00f3dulo de servizo non se separou completamente da c\u00e1psula de reentrada, producindo bruscos xiros ao entrar na atmosfera ata que o m\u00f3dulo se separou completamente. A c\u00e1spula finalmente tocou terra cerca de Perm, nos montes Urais, a 1000\u00a0km ao norte do punto de aterraxe planeado. Os dous cosmonautas pasaron a noite no bosque ata a chegada do equipo de recuperaci\u00f3n, que tivo que limpar unha parte do bosque para que o helic\u00f3ptero de rescate recollese aos tripulantes. A c\u00e1psula foi recuperada d\u00edas m\u00e1is tarde."}
{"id": "406368", "revid": "1131", "url": "https://gl.wikipedia.org/wiki?curid=406368", "title": "Aeroporto de Phoenix-Sky Harbor", "text": "O aeroporto internacional de Phoenix-Sky Harbor \u00e9 un aeroporto civil e militar estadounidense situado a 5 quil\u00f3metros do centro de Phoenix, no condado de Maricopa, Arizona. \u00c9 o aeroporto m\u00e1is grande e concorrido de Arizona, e est\u00e1 entre os m\u00e1is grandes dos Estados Unidos. No ano 2017 o aeroporto foi usado por 43 921 670 pasaxeiros, sendo o 34\u00ba aeroporto m\u00e1is concorrido do mundo. Diariamente manexa m\u00e1is de 1 200 operaci\u00f3ns, 110 000 pasaxeiros e 800 toneladas de carga.\nO aeroporto serve como sexto centro de conexi\u00f3ns m\u00e1is grande para American Airlines con case 300 sa\u00eddas diarias a 91 destinos en 4 pa\u00edses. En outubro de 2016 American transportaba ao redor do 48% de todos os pasaxeiros que voaban a trav\u00e9s de Phoenix, empregando a preto de 10 000 persoas e sendo a aeroli\u00f1as con maior presenza no aeroporto. Sky Harbor tam\u00e9n serve como unha das principais cidades focais para Southwest Airlines, con case 180 sa\u00eddas diarias a 50 cidades dos Estados Unidos."}
{"id": "406373", "revid": "1131", "url": "https://gl.wikipedia.org/wiki?curid=406373", "title": "Serralada Litoral", "text": ""}
{"id": "406375", "revid": "1131", "url": "https://gl.wikipedia.org/wiki?curid=406375", "title": "Serralada Prelitoral", "text": ""}
{"id": "406376", "revid": "23204", "url": "https://gl.wikipedia.org/wiki?curid=406376", "title": "Cr\u00f3nica de una muerte anunciada (filme)", "text": "Cr\u00f3nica de una muerte anunciada (en ) \u00e9 un filme de 1987 dirixido por Francesco Rosi. Foi adaptado \u00f3 cinema por Tonino Guerra a partir da novela ep\u00f3nima de Gabriel Garc\u00eda M\u00e1rquez. Est\u00e1 protagonizado por Rupert Everett, Ornella Muti, Anthony Delon e Gian Maria Volont\u00e8. Estreouse no Festival de Cannes en maio de 1987."}
{"id": "406377", "revid": "23204", "url": "https://gl.wikipedia.org/wiki?curid=406377", "title": "Cronaca di una morte annunciata", "text": ""}
{"id": "406381", "revid": "15490", "url": "https://gl.wikipedia.org/wiki?curid=406381", "title": "Eva Mameli Calvino", "text": "Giuliana Luigia Evelina Mameli, co\u00f1ecida como Eva Mameli Calvino, nada en Sassari (illa de Sarde\u00f1a, Italia) o 12 de febreiro de 1886 e finada en Sanremo, o 31 de marzo de 1978, foi unha distinguida mic\u00f3loga, profesora italiana.\nTraxectoria.\nNada nunha familia de clase alta, realiza os estudos de secundaria nunha escola p\u00fablica cando era algo reservado case exclusivamente para os homes. En 1905 conseguiu a s\u00faa primeira licenciatura en matem\u00e1tica pola Universidade de Cagliari. Tras a morte do pai, mudouse coa nai a Pavia, onde o seu irm\u00e1n Efisio Mameli era profesor de farmacolox\u00eda, qu\u00edmica org\u00e1nica e de toxicolox\u00eda no Ateneo Pavese onde, en 1907, Eva conseguiu unha nova licenciatura, esta vez en Historia natural. \nEn 1915, obtivo a libre docencia en bot\u00e1nica; foi a primeira muller en logralo en Italia nesta disciplina. En 1920, acepta a proposta de matrimonio de Mario Calvino e tam\u00e9n a proposta de marchar a Cuba como investigadora no eido da xen\u00e9tica vexetal. Co seu marido, Mario Calvino, deixou Italia por Cuba en 1920. Foi xefa do departamento de bot\u00e1nica da estaci\u00f3n experimental agron\u00f3mica de Santiago de Las Vegas (A Habana, Cuba) durante tres anos. Tam\u00e9n traballou durante un ano na estancia de San Manuel en Oriente, Cuba. Acompa\u00f1ada do seu home regresou a Italia en 1925 para establecerse en Sanremo, onde a Mario lle ofreceron a xesti\u00f3n da nova creaci\u00f3n Estaci\u00f3n Experimental de Floricultura \u201cOrazio Raimondo\u201d. Ela ocupar\u00eda al\u00ed o cargo de asistente do departamento de bot\u00e1nica. En 1929, Eva traballou activamente nesa Estaci\u00f3n Experimental co seu marido.\nEn 1926 comezou a traballar como profesora de bot\u00e1nica na universidade de Cagliari ata a s\u00faa renuncia en 1929.\nA primeira dunha longa serie de publicaci\u00f3ns (m\u00e1is de 200) de Eva Mameli Calvino, comezou en 1906, como resultado das s\u00faas investigaci\u00f3ns levadas a cabo no Xard\u00edn Bot\u00e1nico de Cagliari sobre o x\u00e9nero \"Fumaria\". Un ano despois publicou \"Sulla flora micologica della Sardegna\". Escribiu sobre liquenolox\u00eda, micolox\u00eda, fisiolox\u00eda vexetal, despois en xen\u00e9tica aplicada \u00e1s plantas ornamentais, fitopatolox\u00eda, e floricultura. \nDurante a Primeira guerra mundial, participou como enfermeira na Cruz Vermella no Hospital Gliseri de Pavia e foi condecorada en varias ocasi\u00f3ns: recibiu a medalla de prata da Cruz Vermella, unha de bronce do Ministerio do Interior e o premio \u00e1s ciencias naturais da Accademia Nazionale dei Lincei en 1919.\nEn 1930, fundou co seu marido a \"Sociedade italiana de amigos das flores\" e logo a revista \"Il Giardino Fiorito\", que dirixiu de 1931 a 1947, onde tam\u00e9n escribiu varios artigos relativos \u00e1 protecci\u00f3n das aves."}
{"id": "406382", "revid": "1131", "url": "https://gl.wikipedia.org/wiki?curid=406382", "title": "Castro de Casianes", "text": "O Castro de Casianes \u00e9 un poboado castrexo de ladeira situado no concello de Valdovi\u00f1o.\nDescrici\u00f3n.\nTen forma el\u00edptica. S\u00f3 se conserva a parte leste cunha soa li\u00f1a defensiva e foxo. Med\u00eda de N-S 55 m e de L-O 45 m."}
{"id": "406383", "revid": "5863", "url": "https://gl.wikipedia.org/wiki?curid=406383", "title": "Nicolasa A\u00f1\u00f3n Paz", "text": ""}
{"id": "406384", "revid": "1131", "url": "https://gl.wikipedia.org/wiki?curid=406384", "title": "El\u00edas Querejeta", "text": "El\u00edas Querejeta G\u00e1rate, nado en Hernani (Guip\u00fascoa) o 27 de outubro de 1934 e finado en Madrid o 9 de xu\u00f1o de 2013, foi un futbolista e produtor de cine vasco. Traballou tam\u00e9n como guionista e documentalista. Na s\u00faa mocidade xogou na Real Sociedad e na Primeira divisi\u00f3n espa\u00f1ola. \u00c9 pai da actriz e directora de cine Gracia Querejeta.\nSegundo o cr\u00edtico cinematogr\u00e1fico Gregorio Belinch\u00f3n, \u00abse algu\u00e9n se ga\u00f1ou con suor o cualificativo de \"O Produtor\", o t\u00edtulo de gran creador do cine espa\u00f1ol, e desde logo un dos m\u00e1is prestixiosos hoxe do cine europeo \u00e9 El\u00edas Querejeta, [...] o legado de Querejeta \u00e9 fundamental para entender o que foi o gran cine de autor durante case medio s\u00e9culo en Europa, e para que as novas xeraci\u00f3ns entendan o importante que \u00e9 un produtor; como un cineasta como Querejeta empuxou e engrandeceu a carreira de directores como Carlos Saura, Jaime Ch\u00e1varri, Emilio Mart\u00ednez L\u00e1zaro, Fernando Le\u00f3n, V\u00edctor Erice e da s\u00faa filla Gracia Querejeta, ademais de apostar no documental cos filmes de Eterio Ortega\u00bb.\nTraxectoria.\nPrimeiros anos.\nFoi fillo do pol\u00edtico El\u00edas Querejeta Insausti. Na s\u00faa mocidade foi un futbolista de elite, a\u00ednda que compaxinou esta actividade con estudos de qu\u00edmica e dereito. Xogou como dianteiro na Real Sociedad de F\u00fatbol durante 6 tempadas entre 1952 e 1958. Debutou moi novo; o 5 de abril de 1953, con s\u00f3 18 anos, xogou o seu primeiro partido na primeira divisi\u00f3n espa\u00f1ola. A s\u00faa carreira como futbolista foi bastante irregular xa que en 6 anos disputou s\u00f3 41 partidos coa Real e marcou 6 goles; 36 dos partidos e 5 dos goles foron na primeira divisi\u00f3n espa\u00f1ola. Da s\u00faa carreira futbol\u00edstica \u00e9 lembrado principalmente un gran gol que marcou o 9 de outubro de 1955 no Estadio de Atotxa ao Real Madrid de Alfredo Di St\u00e9fano. Ese gol valeu a vitoria \u00e1 Real. En 1959, despois de militar durante unha campa\u00f1a no Alav\u00e9s, decidiu deixar o mundo do f\u00fatbol prematuramente, con s\u00f3 24 anos e marchou da s\u00faa Guip\u00fascoa natal a Madrid para dedicarse profesionalmente ao cine, a s\u00faa gran paix\u00f3n.\nCarreira cinematogr\u00e1fica.\nDende 1963, ano no que crea a s\u00faa propia produtora, produciu m\u00e1is de cincuenta pel\u00edculas, das que unha boa parte contribu\u00edron \u00e1 renovaci\u00f3n dos temas e as formas do cine espa\u00f1ol do tardofranquismo e a transici\u00f3n. Continuou o seu labor producindo pel\u00edculas de Fernando Le\u00f3n de Aranoa (\"Familia\" e \"Barrio\") e da s\u00faa filla, Gracia Querejeta (\"Una estaci\u00f3n de paso\", \"El \u00faltimo viaje de Robert Rylands\" e \"Cuando vuelvas a mi lado\").\nPero sen d\u00fabida, o seu m\u00e1is importante contribuci\u00f3n ao cine radica nas produci\u00f3ns que fixo para filmes de Carlos Saura, V\u00edctor Erice, Manuel Guti\u00e9rrez Arag\u00f3n ou Julio Medem. Con respecto ao primeiro, creou, xunto co director aragon\u00e9s, un cine que analizaba con rigor intelectual a sociedade espa\u00f1ola do franquismo, a\u00ednda non recuperada das feridas producidas por unha situaci\u00f3n social e moralmente represora. Cun estilo \u00e1s veces cr\u00edptico, estas pel\u00edculas denunciaban a situaci\u00f3n pol\u00edtica e social, conseguindo burlar os mecanismos da censura da \u00e9poca. As\u00ed figuran coma fitos do cine de Saura e Querejeta \"La caza\" (1965), que obtivo o premio ao Mellor Director no Festival Internacional de Cinema de Berl\u00edn; \"Peppermint frapp\u00e9\" (1967), premiada co Oso de Prata en devandito festival; \"Stress es tres, tres\" (1968), xunto con \"La madriguera\" (1969) e \"El jard\u00edn de las delicias\" (1970), fac\u00edan un repaso dos problemas de parella na \u00e9poca.\n\"Ana y los lobos\" (1972), \"La prima Ang\u00e9lica\" (1973) e \"Cr\u00eda cuervos\" (1975), estas d\u00faas \u00faltimas galardoadas co Premio do Xurado no Festival de Cannes, poder\u00edan considerarse unha disecci\u00f3n da familia na Espa\u00f1a do tardofranquismo. Elisa, vida mi\u00f1a (1977), quizais a pel\u00edcula m\u00e1is ambiciosa na s\u00faa incisiva reflexi\u00f3n sobre os l\u00edmites da enunciaci\u00f3n da voz narradora no cine. Con \"Los ojos vendados\" (1978), \"Mam\u00e1 cumple cien anos\" (1979), \"R\u00e1pido, r\u00e1pido\" (1980), Oso de Ouro no Festival de Berl\u00edn e \"Dulces horas\" (1981) finalizar\u00eda a s\u00faa colaboraci\u00f3n con Saura.\nTam\u00e9n produciu unha das obras m\u00e1is reco\u00f1ecidas do cine espa\u00f1ol, do director V\u00edctor Erice, \"El esp\u00edritu de la colmena\", pel\u00edcula que foi premiada no Festival Internacional de Cine de Donostia de 1973 coa Cuncha de Ouro \u00e1 Mellor Pel\u00edcula. En xaneiro de 2007 produciu \"Noticias de una guerra\", na que se seleccionaron imaxes de arquivos espa\u00f1ois e estranxeiros para contar a historia da guerra civil espa\u00f1ola.\nEntre os seus premios destaca a medalla de ouro da Academia de Ciencias Cinematogr\u00e1ficas espa\u00f1ola, que recibiu en 1998.\nO 9 de xu\u00f1o de 2013 falece na s\u00faa casa en Madrid a causa do cancro de pulm\u00f3n.\nFilmograf\u00eda.\nDirector.\nCodirixiu xunto con Antonio Eceiza d\u00faas curtas documentais:\nProdutor.\n\"*Os filmes aparecen segundo o seu t\u00edtulo orixinal\""}
{"id": "406385", "revid": "15490", "url": "https://gl.wikipedia.org/wiki?curid=406385", "title": "Mary Nash", "text": "Mary Josephine Nash Baldwin, m\u00e1is co\u00f1ecida como Mary Nash, nada en Limerick en 1947 \u00e9 unha historiadora irlandesa residente en Catalu\u00f1a. Especializouse no estudo da historia da muller e do feminismo en Espa\u00f1a.\nTraxectoria.\nLicenciada na Universidade Nacional de Irlanda, en 1975 obtivo a licenciatura en Filosof\u00eda e letras na Universidade de Barcelona, onde se doctorou en 1977 coa tese \"La mujer en las organizaciones pol\u00edticas de izquierda en Espa\u00f1a (1931-1939)\". En 1982 foi unha das fundadoras do \"Centro de Investigaci\u00f3n Hist\u00f3rica da Muller\" da Universidade de Barcelona.\nEn 1984 obtivo o premio Emilia Pardo Baz\u00e1n polo traballo \"Presencia e protagonismo. Aspectos da historia das mulleres\". En 1995 a Xeneralidade de Catalu\u00f1a concedeulle o Premio Creu de Sant Jordi. En 2008 recibiu a Medalla ao Treball President Maci\u00e0. En 2010 foi investida doutora honoris causa pola Universidade de Granada.\n\u00c9 unha das directoras da revista \"Arenal. Revista de Historia de las Mujeres\", colaborou coa UNESCO e foi presidenta da Asociaci\u00f3n Espa\u00f1ola de Investigaci\u00f3n de Historia das Mulleres (1991-1997).\nEn marzo de 2018 foi investida doutora honoris causa pola Universidade Rovira i Virgili."}
{"id": "406386", "revid": "5863", "url": "https://gl.wikipedia.org/wiki?curid=406386", "title": "Nena prodixio", "text": ""}
{"id": "406388", "revid": "5863", "url": "https://gl.wikipedia.org/wiki?curid=406388", "title": "Carmen Arias de Castro", "text": ""}
{"id": "406389", "revid": "5863", "url": "https://gl.wikipedia.org/wiki?curid=406389", "title": "Elo\u00edsa Ares Otero", "text": ""}
{"id": "406391", "revid": "89787", "url": "https://gl.wikipedia.org/wiki?curid=406391", "title": "Paddy Driver", "text": "Paddy Driver nado en Xohanesburgo o 13 de maio de 1934, \u00e9 un ex-piloto de motociclismo e de F\u00f3rmula 1 de Sur\u00e1frica.\nTraxectoria.\nCompetiu no Campionato do Mundo de Motociclismo desde a tempada de 1959 ata tempada de 1965. O seu mellor resultado foi en 1965 cando montou unha Matchless finalizando no terceiro lugar no campionato mundial de 500cc detr\u00e1s de Mike Hailwood e Giacomo Agostini.\nParticipou en dous Grandes Premios de F\u00f3rmula Un, sen lograr puntos de campionato. O piloto foi un competidor habitual no campionato surafricano de F\u00f3rmula Un durante moitos anos, comezando no Gran Premio Rand de 1963, pero s\u00f3 participou a tempo completo en 1969, pilotando un Lola F\u00f3rmula 5000 para Doug Serrurier. A partir de 1971 participou no seu propio McLaren baixo o disfrace de Team Personality, terminando terceiro na clasificaci\u00f3n final da serie. En 1974 foi contratado polo equipo Gunston, correndo cun Lotus 72, e repetindo o seu terceiro lugar.\nO piloto \u00e9 membro do pequeno grupo de persoas que correron no Campionato do Mundo de motociclismo e no Campionato do Mundo de F\u00f3rmula Un. O grupo incl\u00fae a John Surtees, Mike Hailwood e Johnny Cecotto.\nResultados de carreiras de motos de Grand Prix.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406392", "revid": "89787", "url": "https://gl.wikipedia.org/wiki?curid=406392", "title": "Mar\u00eda del Carmen P\u00e9rez D\u00ede", "text": "Mar\u00eda del Carmen P\u00e9rez D\u00ede, nada en Madrid en 1953, \u00e9 unha exipt\u00f3loga, conservadora e investigadora espa\u00f1ola, Desde 1980 traballa no Museo Arqueol\u00f3xico Nacional como Conservadora Xefa do Departamento de Antig\u00fcidades Exipcias e do Oriente Pr\u00f3ximo. Entre 1991 e 1997 ocupou a direcci\u00f3n do Museo Arqueol\u00f3xico Nacional.\n\u00c9 membro de diferentes comit\u00e9s e asociaci\u00f3ns como o Comit\u00e9 International pour L'Egyptologie, a Asociaci\u00f3n Espa\u00f1ola de Egiptolog\u00eda e do Comit\u00e9 Espa\u00f1ol para o salvamento de Tiro.\nTraxectoria.\nDespois de especializarse en Exiptolox\u00eda e Museolox\u00eda no Cairo e Par\u00eds, P\u00e9rez D\u00ede continuou cos seus estudos universitarios na Universidade Complutense de Madrid onde obtivo o seu Doutoramento con Premio Extraordinario en Historia antiga (1990) coa tese \"Heracle\u00f3polis Magna durante el Tercer Per\u00edodo Intermedio\" baseada no sitio arqueol\u00f3xico Heracle\u00f3polis Magna que ela mesma dirixe desde 1984.\nA s\u00faa actividade profesional como investigadora conta con m\u00e1is de 100 publicaci\u00f3ns sobre Exiptolog\u00eda e Museolox\u00eda, \u00e9 tam\u00e9n conferencista en universidades, museos e congresos e realiza comisariados de numerosas exposici\u00f3ns relacionadas con Exipto, Sud\u00e1n e Oriente Pr\u00f3ximo.\nReco\u00f1ecementos.\nRecibiu numerosos reco\u00f1ecementos, como o Premio Nacional da Sociedade Xeogr\u00e1fica Espa\u00f1ola (2009), a Condecoraci\u00f3n de Encomenda de N\u00famero da Orde de Isabel a Cat\u00f3lica concedida polo Ministerio de Asuntos Exteriores (2009) e a Medalla de ouro do Supreme Council of Antiquities de Exipto (2010)."}
{"id": "406393", "revid": "5863", "url": "https://gl.wikipedia.org/wiki?curid=406393", "title": "Luc\u00eda Mart\u00ednez", "text": ""}
{"id": "406394", "revid": "27155", "url": "https://gl.wikipedia.org/wiki?curid=406394", "title": "Suberites domuncula", "text": "Suberites domuncula \u00e9 unha especie de esponxa do filo Porifera.\nEsta especie cont\u00e9n suberitina, unha neurotoxina que pode causar unha hemorraxia hemol\u00edtica mortal en varios animais. A\u00ednda que \u00e9 moi t\u00f3xica para os peixes, s\u00e1bese que esta esponxa \u00e9 comida pola tartaruga mari\u00f1a carei, \"Eretmochelys imbricata\".\nActualmente ac\u00e9ptanse d\u00faas subespecies dentro deste taxon: \"Suberites domuncula domuncula\" e \"S. domuncula latus\". En 1893, Lambe describiu unha nova especie de esponxa co nome \"Suberites latus\". Este foi considerado despois un sin\u00f3nimo j\u00fanior de \"S. domuncula\" e foi mergullado dentro da especie como unha subespecie co nome cient\u00edfico \"S. domuncula latus\".\n\"S domuncula\" coloniza as cunchas de gaster\u00f3podos que foron ocupadas por cangrexos ermit\u00e1ns. Atop\u00e1ronse polo menos 13 especies de cangrexos ermit\u00e1ns que est\u00e1n asociados con esta esponxa. Tam\u00e9n se rexistrou como especie adherida a cunchas de gaster\u00f3podos vivos e ao cacho dalg\u00fans crust\u00e1ceos."}
{"id": "406395", "revid": "89787", "url": "https://gl.wikipedia.org/wiki?curid=406395", "title": "Botryllus schlosseri", "text": "Botryllus schlosseri \u00e9 un tunicado ascidi\u00e1ceo colonial, que crece en obxectos mergullados, de movementos lentos, plantas e animais en ambientes de auga salgada pr\u00f3ximos \u00e1 costa.\nDescrici\u00f3n.\nOs zooides individuais poden crecer ata os 3\u00a0mm, e as colonias chegan a ser de 50\u00a0mm de longo.\nEsta especie pode distinguirse de \"Botrylloides sp.\" polo padr\u00f3n de crecemento dos zooides. Os zooides de \"B. schlosseri\" emanan do centro como se fosen os brazos dunha estrela. Ademais , xeralmente hai menos zooides por agrupamento (de 5 a 8 en \"B. schlosseri\" e 10 ou m\u00e1is en \"Botrylloides\"). A especie pode presentarse en diversas cores, que van do laranxa, ao azul e gris. Unha colonia pode ser separada doadamente do corpo principal para formar unha colonia independente xeralmente chamado subcl\u00f3n. D\u00faas colonias poden tam\u00e9n fusionarse se comparten alelos com\u00fans para o historreco\u00f1ecemento.\nDistribuci\u00f3n.\nA \u00e1rea de distribuci\u00f3n nativa de \"Botryllus schlosseri\" \u00e9 o nord\u00e9s do oc\u00e9ano Atl\u00e1ntico, o mar Mediterr\u00e1neo e o mar do Norte. Por\u00e9n, a s\u00faa \u00e1rea estendeuse durante os \u00faltimos 100 anos ata abranguer case por todo o mundo. Nalgunhas zonas, como a costa oeste do Atl\u00e1ntico en Norteam\u00e9rica, consid\u00e9rase unha especie invasora, que se converteu no \"tunicado colonial m\u00e1is com\u00fan de Norteam\u00e9rica\".\nBiolox\u00eda.\n\"Botryllus schlosseri\" util\u00edzase como organismo modelo. Os clons mantiv\u00e9ronse en cultivos de laboratorio continuos durante varias d\u00e9cadas, nos que os novos adultos se desenvolven a partir de xemas que se forman na parede corporal dos adultos existentes. Baixo as condici\u00f3ns de cultivo t\u00edpicas, a reproduci\u00f3n asexual ten lugar en aproximadamente un ciclo de d\u00faas semanas, durante os cales crece unha nova xema e empeza a alimentarse activamente, mentres que os adultos dos cales emerxeron sofren regresi\u00f3n e son finalmente reabsorbidos.\nCando son sexualmente produtivos, estes \"Botryllus\" producen, \"larvas con forma de c\u00e1gado brancas amareladas ou laranxas claras\" que mostran un perfil oval.\nOs tunicados coloniais son os \u00fanicos cordados que te\u00f1en a capacidade de reproducirse tanto sexualmente coma asexualmente. \"B. schlosseri\" \u00e9 un hermafrodita secuencial (protoxino), e nunha colonia, os ovos son expulsados uns dous d\u00edas antes do pico de emisi\u00f3n de esperma. As\u00ed ev\u00edtase a autofecundaci\u00f3n e favor\u00e9cese a fecundaci\u00f3n cruzada. A\u00ednda que sexa evitada, a autofecundaci\u00f3n segue sendo posible en \"B. schlosseri.\" Os ovos autofecundados desenv\u00f3lvense cunha frecuencia de anomal\u00edas substancialmente m\u00e1is alta durante a segmentaci\u00f3n que a dos ovos resultantes de fecundaci\u00f3ns cruzadas (23,1% fronte a 1,6%). Ademais, unha porcentaxe significativamente menor de larvas derivadas de ovos autofecundados sofren metamorfose (51,5% fonte a 87,2%), e o crecemento das colonias derivadas da s\u00faa metamorfose \u00e9 significativamente m\u00e1is lenta. Estas observaci\u00f3ns suxiren que a autofecundaci\u00f3n orixina unha depresi\u00f3n por endogamia asociada con d\u00e9ficits de desenvolvemento orixinados probablemente pola expresi\u00f3n de mutaci\u00f3ns recesivas delet\u00e9reas.\nXenoma.\nO xenoma desta especie foi secuenciado. Ten unha lonxitude de 580 megabases e est\u00e1 organizado en 16 cromosomas. Comprende case 14\u00a0000 xenes preditos que conte\u00f1en intr\u00f3ns e 13\u00a0500 xenes preditos sen intr\u00f3ns. Os datos tam\u00e9n confirmaron que os Tunicata son os invertebrados m\u00e1is pr\u00f3ximos relacionados cos vertebrados, e, por tanto, co \"Homo sapiens\"."}
{"id": "406396", "revid": "98629", "url": "https://gl.wikipedia.org/wiki?curid=406396", "title": "Mike Spence", "text": "Michael Henderson \"Mike\" Spence, nado en Croydon (Surrey) o 30 de decembro de 1936 e finado en Indian\u00e1polis (Indiana) o 7 de maio de 1968, foi un piloto de automobilismo ingl\u00e9s. Participou en 37 Grandes Premios do Campionato do Mundo de F\u00f3rmula Un, debutando o 8 de setembro de 1963. Logrou un podio e un total de 27 puntos de campionato. Tam\u00e9n participou en numerosas carreiras fora do campionato de F\u00f3rmula Un, as\u00ed como tam\u00e9n nas carreiras de autos deportivos.\nTraxectoria.\nComezou a s\u00faa carreira no automobilismo mediante a participaci\u00f3n no negocio de garaxes da s\u00faa familia en Maidenhead, Berkshire. Despois das primeiras carreiras en 1958, pilotando un Turner e un autom\u00f3bil deportivo AC Ace do seu pai, Spence pasouse \u00e1s carreiras de rodas abertas da F\u00f3rmula J\u00fanior en 1959. O \u00e9xito inmediato no ao volante do seu Emeryson deulle a Spence a oportunidade de pilotar un coche de f\u00f3rmula 1 en d\u00faas carreiras f\u00f3ra de Campionato en , o Solitude Grand Prix preto de Stuttgart e o Lewis-Evans Trophy en Brands Hatch. Retirouse pronteo da carreira de Solitude cunha falla na caixa de velocidades, pero terminou segundo por detr\u00e1s do BRM de Tony Marsh no Lewis-Evans Trophy. Estes resultados provocaron movementos cara ao equipo privado Ian Walker Racing FJ en 1962, pilotando un Lotus 22, e logo un Lotus oficial na F\u00f3rmula J\u00fanior en 1963.\nA pesar dos decepcionantes resultados cun gran equipo na s\u00faa primeira tempada na F\u00f3rmula J\u00fanior, o cuarto lugar no Gran Premio de Gran Breta\u00f1a, a carreira de apoio ao FJ foi o seu mellor resultado, cara ao final de , Spence foi chamada para o equipo Lotus de F\u00f3rmula 1, para tomar o asento do lesionado Trevor Taylor no Gran Premio de Italia de 1963. Pilotando o Lotus 25, Spence logrou o noveno posto e clasificouse na d\u00e9cimo segunda posici\u00f3n durante a carreira malia que quedou sen presi\u00f3n de aceite do autom\u00f3bil preto do final, mentres o seu compa\u00f1eiro de equipo Jim Clark logrou a vitoria e con iso o Campionato de Pilotos.\nF\u00f3rmula Un.\nLotus contratou a Peter Arundell como compa\u00f1eiro de equipo de Clark para , Spence pasou a maior parte da tempada pilotando en carreiras de F\u00f3rmula 2. Con todo, pouco antes do Gran Premio do Reino Unido de 1964, Arundell sufriu un grave accidente nunha carreira de F2 en Reims-Gueux, e Spence foi chamado para substitu\u00edlo no equipo de F1 polo resto da tempada. Pilotando tanto o Lotus 25 como o Lotus 33, Spence logrou puntos en d\u00faas carreiras do Campionato do Mundo, sexto en Italia e cuarto na carreira final de tempada en M\u00e9xico. Isto deulle catro puntos, o que o situou 12\u00ba no Campionato de Pilotos.\nPermaneceu en Lotus en 1965, Spence terminou na cuarta posici\u00f3n na primeira carreira da tempada, o Gran Premio de Sur\u00e1frica de 1965, logo ga\u00f1ou a prestixiosa Carreira de Campi\u00f3ns en 1965 en Brands Hatch e terminou terceiro no BRDC Trophy International Trophy de 1965 en Silverstone. Pero ao longo do resto do Campionato, mentres Clark ga\u00f1ou o seu segundo t\u00edtulo de pilotos con facilidade, Spence s\u00f3 puido lograr dous puntos m\u00e1is, quedando cuarto novamente no Gran Premio do Reino Unido de 1965 e terceiro na \u00faltima carreira da tempada en M\u00e9xico, detr\u00e1s do d\u00fao estadounidense de Richie Ginther e Dan Gurney, no que acabar\u00eda sendo o seu \u00fanico podio nunha carreira do Campionato. Con dez puntos, foi oitavo no Campionato de Pilotos.\nA tempada comezou coa vitoria noutra carreira fora do campionato, en Sur\u00e1frica. Con todo, o xefe de Lotus, Colin Chapman recuperou ao recuperado Arundell, deixando a Spence f\u00f3ra da unidade. Antes de que o Campionato comezase en maio no Gran Premio de M\u00f3naco de 1966, Spence asinou co equipo privado de Reg Parnell Racing, pero o Lotus 25 impulsado por un motor BRM era vello e pouco fiable e terminou s\u00f3 d\u00faas veces, no Gran Premio dos Pa\u00edses Baixos de 1966 e no Gran Premio de Italia de 1966, a\u00ednda que foi o quinto en ambas ocasi\u00f3ns. Os catro puntos as\u00ed ga\u00f1ados coloc\u00e1rono d\u00e9cimo oitavo no Campionato de Pilotos.\nA finais de 1966, Graham Hill deixou o equipo BRM para unirse a Lotus e Spence foi escollido como o seu substituto. Pilotando o BRM P83 ao longo do Campionato de , Spence logrou puntos en cinco carreiras, a\u00ednda que estes consistiron en catro quintos e un sexto posto. Terminou d\u00e9cimo no Campionato de Pilotos con nove puntos. Continuou con BRM ao comezo de , Spence pilotou o P115 na primeira carreira da tempada en Sur\u00e1frica e o P126 na Race of Champions de 1968 e no International Trophy retirouse das tres carreiras pero realizou un grande esforzo nas d\u00faas \u00faltimas, dando a entender un gran potencial para o resto da tempada.\nAndaina nos autom\u00f3biles deportivos.\nEn 1967, Jim Hall contratou a Spence como parte do seu equipo de coches deportivos Chaparral. Un dos enxe\u00f1eiros m\u00e1is innovadores da d\u00e9cada de 1960 no automobilismo, Hall foi pioneiro en moitos avances na tecnolox\u00eda de carreiras. Para 1967 o gran avance foi a adici\u00f3n de \u00e1s aerodin\u00e1micas na parte traseira dos seus coches, xerando unha carga adicional para mellorar os niveis de agarre e, polo tanto, as velocidades nas curvas. Pilotando o Chaparral 2F co seu compa\u00f1eiro habitual Phil Hill, Spence causou unha grande impresi\u00f3n na escena do deporte. A volta r\u00e1pida nas carreiras das 12 Horas de Sebring e nos 1000km de Spa foron s\u00f3 o preludio dunha gran vitoria na carreira BOAC 500 de 1967 en Brands Hatch. Spence e Hill remataron unha media volta por diante da parella Jackie Stewart / Chris Amon no Ferrari 330P, que estaban tres voltas por diante de todos os demais.\nPara 1968, Spence trasladouse ao equipo Ford respaldado polo equipo Alan Mann Racing. Converteuse nunha das poucas persoas en pilotar o desventurado Ford P68 en competici\u00f3n, a\u00ednda que un fallo na montaxe do motor na s\u00faa propia entrada, seguido por un fallo no motor no segundo coche do equipo durante a carreira, impediu que Spence chegara \u00e1 bandeira a cadros.\nMorte.\nLogo da morte de Jim Clark a principios de 1968, Colin Chapman invitou a Spence a Lotus para formar parte do seu equipo de carreiras na Indian\u00e1polis 500. Spence deb\u00edacompetir co revolucionario autom\u00f3bil de gas Lotus 56 turbina de gas]. Durante a pr\u00e1ctica no Circu\u00edto de Indian\u00e1polis o martes 7 de maio, Spence, pilotando o Lotus 56 turbocar n\u00ba 60 (m\u00e1is tarde cualificado e pilotado por Joe Leonard, realizou unha volta a 272\u00b487\u00a0km/h, a m\u00e1is r\u00e1pida ata ese momento. M\u00e1is tarde pola tarde, Chapman pediulle a Spence que probase o turbocar n\u00ba 30 porque o piloto Greg Weld ti\u00f1a dificultades para acelerar o coche. Spence fixo unha volta a 262\u00b432\u00a0km/h, pero na s\u00faa segunda volta calculou mal a s\u00faa entrada en curva e colisionou fortemente co muro de formig\u00f3n. A roda dianteira do Lotus rebotou cara a atr\u00e1s cara \u00e1 carlinga e golpeou a Spence no casco. Mike Spence morreu no hospital m\u00e1is tarde esa noite \u00e1s 9:45 p.m. debido a masivas lesi\u00f3ns na cabeza. A s\u00faa velocidade de volta r\u00e1pida establecida anteriormente ese d\u00eda non foi superada nos seguintes cinco d\u00edas de pr\u00e1ctica.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406397", "revid": "5863", "url": "https://gl.wikipedia.org/wiki?curid=406397", "title": "Os Artisti\u00f1as", "text": "Os artisti\u00f1as, tam\u00e9n co\u00f1ecidos como Grupo Volter, foi un grupo de artistas galegos formado na cidade de Ourense en 1963.\nO nome do grupo foi idea do intelectual ourens\u00e1n Vicente Risco, que denominou deste xeito \u00f3 grupo de artistas que frecuentaban o bar do Tucho, que o mesmo Risco decidiu rebautizalo como \"O\u00b4Volter\", en recordo \u00f3 afamado Cabaret Voltaire de Z\u00faric (Su\u00edza), no que se reun\u00edan artistas da vangarda europea, naquela \u00e9poca representados polos surrealistas.\nMembros.\nO Grupo estaba formado por sete artistas, entre eles os escultores Acisclo Manzano, Buci\u00f1os e Arturo Baltar, e os pintores Xaime Quessada, Xos\u00e9 Lu\u00eds de Dios, Virxilio e Xabier Pousa. Tam\u00e9n estiveron vinculados \u00f3 grupo os pintores Enrique Ortiz Alonso, Prego de Oliver, Vidal Souto e Alexandro.\nCaracter\u00edsticas.\nConseguiron renovar a arte galega da \u00e9poca, estancada no folclorismo, a trav\u00e9s das distintas vangardas europeas existentes dende principios do s\u00e9culo XX, como o cubismo ou a abstracci\u00f3n.\nO\u00b4Volter (Bar do Tucho).\nSituado na praza Eiroci\u00f1o dos Cabaleiros, na zona antiga de Ourense, foi rexentado por Vicente Fontenla, Tucho. Dende 1963 foi o punto de reuni\u00f3n de artistas e intelectuais da \u00e9poca, e entre a s\u00faa clientela cabe destacar \u00f3s escritores e poetas Celso Emilio Ferreiro, M\u00e9ndez Ferr\u00edn, Carlos Casares, Mill\u00e1n Picouto, Julito Losada; os escultores Failde, Ignacio Basallo e Baldomero Moreiras; o m\u00e9dico Conde Corbal; o xornalista Lu\u00eds Trabazo; o historiador Xes\u00fas Ferro Couselo; o empresario Augusto Valencia e diversos ourens\u00e1ns con inquedanzas.\nO Volter pechou as s\u00faas portas en 1985 e o edificio foi derrubado a finais dos anos noventa."}
{"id": "406398", "revid": "98629", "url": "https://gl.wikipedia.org/wiki?curid=406398", "title": "Juliana Rotich", "text": "Juliana Rotich \u00e9 unha profesional das tecnolox\u00edas da informaci\u00f3n que desenvolveu ferramentas de web para solucionar crises informativas por medio do crowdsourcing e para cubrir temas relacionados co medio ambiente. Foi a directora executiva de \"Ushahidi\", un proxecto de software de c\u00f3digo aberto que utiliza xeolocalizaci\u00f3n colaborativa, tel\u00e9fono m\u00f3bil e datos web para proporcionar medios de comunicaci\u00f3n no medio dunha crise informativa.\nTraxectoria.\nRotich \u00e9 de Kenya. Ten un grao en tecnolox\u00edas da informaci\u00f3n pola Universidade de Missouri e traballou no eido da industria das tecnolox\u00edas da infomaci\u00f3n por m\u00e1is dez anos.\nFoi a directora executiva de \"Ushahidi\" at\u00e9 setembro do 2015, cando deixou a organizaci\u00f3n para perseguir outros intereses.\n\"Ushahidi\" \u00c9 a palabra en suahili para \"testemu\u00f1o\". Ushahidi foi posto en pr\u00e1ctica por vez primeira durante a crise de elecci\u00f3n presidencial kenyana de 2007-8. Dende ent\u00f3n foi utilizado en Chile, Xap\u00f3n, Nova Zelandia, Australia, Paquist\u00e1n, Tanzania, e Hait\u00ed.\nComo blogueira, \u00e9 autora de artigos en \"Afrigadget.com\", v\u00e9n actuando como editora medioambiental de \"Global Voces Online\" (en galego: \"Voces globais en li\u00f1a\") e participou na conferencia TED en Arusha en 2007. Como oradora, \u00e9 co\u00f1ecida polos seus comentarios sobre a tecnolox\u00eda en \u00c1frica e por expresar as s\u00faas preocupaci\u00f3ns sobre a perda de bosque ind\u00edxena e das \u00e1reas de captaci\u00f3n de auga en Kenya. \u00c9 unha socia s\u00e9nior de TED.\nEn 2011, Rotich foi nomeada empresaria social da Fundaci\u00f3n Schawb do ano en \u00c1frica polo Foro Econ\u00f3mico Mundial. En 2013 recibiu o Impact Award na conferencia DLDwomen 2013 celebrada en M\u00fanic. En 2014, Rotich presentou a Conferencia anual do dese\u00f1o Indaba en Cidade de Cabo.\nEn 2017 participou no cumio W20 en Berl\u00edn, Alema\u00f1a, na que participou nunha mesa redonda xunto coa chanceler Angela Merkel, a directora do FMI Christine Lagarde, a ra\u00ed\u00f1a M\u00e1xima dos Pa\u00edses Baixos, a ministra canadense de asuntos exteriores,Chrystia Freeland, Ivanka Trump entre outras, representando ao BRCK."}
{"id": "406399", "revid": "21096", "url": "https://gl.wikipedia.org/wiki?curid=406399", "title": "Minions (filme)", "text": ""}
{"id": "406404", "revid": "98629", "url": "https://gl.wikipedia.org/wiki?curid=406404", "title": "Annihilation", "text": "Annihilation \u00e9 un filme brit\u00e1nico-estadounidense de 2018 escrito e dirixido por Alex Garland. Bas\u00e9ase na novela hom\u00f3nima de Jeff VanderMeer. Est\u00e1 protagonizado por Natalie Portman, Jennifer Jason Leigh, Gina Rodriguez, Tessa Thompson, Tuva Novotny e Oscar Isaac, e conta a historia dun grupo de cient\u00edficas que entran nunha zona en corentena chea de plantas e animais mutantes.\nFoi estreado nos Estados Unidos por Paramount Pictures o 23 de febreiro de 2018, e noutros mercados o 23 de febreiro de 2018 por Netflix. Recibiu a aclamaci\u00f3n da cr\u00edtica polos seus efectos visuais, as interpretaci\u00f3ns, a direcci\u00f3n e a historia."}
{"id": "406407", "revid": "4817", "url": "https://gl.wikipedia.org/wiki?curid=406407", "title": "Vostok (nave espacial)", "text": "Vostok, ou Vostok 3K, foi o nome da primeira nave espacial orbital tripulada. Foi desenvolvida pola Uni\u00f3n Sovi\u00e9tica e m\u00e1is tarde dar\u00eda lugar \u00e1s naves Voskhod para logo usarse como base para os sat\u00e9lites de reco\u00f1ecemento Zenit e para os sat\u00e9lites cient\u00edficos Bion, que seguiron us\u00e1ndose durante o s\u00e9culo XXI.\nA c\u00e1psula Vostok ti\u00f1a espazo para un cosmonauta co seu traxe espacial e o asento exector usado en caso dun lanzamento abortado. A nave dispo\u00f1\u00eda de d\u00faas vent\u00e1s: unha sobre a cabeza do cosmonauta e outra aos seus pes co sistema \u00f3ptico Vzor para controlar a orientaci\u00f3n da c\u00e1psula. O control de actitude ti\u00f1a lugar mediante propulsores de gas fr\u00edo e o control durante a reentrada atmosf\u00e9rica era pasivo, pola forma da propia c\u00e1psula (unha esfera cun peso nun dos seus polos). O descenso fre\u00e1base cun s\u00f3 paraca\u00eddass, e a determinada altitude o cosmonauta exect\u00e1base para aterrar co seu propio paraca\u00eddas.\nA nave non ti\u00f1a propulsi\u00f3n para facer cambios orbitais, e \u00e1 parte dos propulsores de gas fr\u00edo para o control da orientaci\u00f3n, levaba un \u00fanico motor principal usado para deorbitar a nave e iniciar a reentrada atmosf\u00e9rica, que se produc\u00eda a elevadas aceleraci\u00f3ns para o cosmonauta (ata 8 G) por tratarse de reentradas pasivas.\nA instrumentaci\u00f3n era moi b\u00e1sica, sen xiroscopios e co sistema autom\u00e1tico sendo capaz de ali\u00f1ar o eixo da nave unicamente co Sol, o que implicaba que o acendido da reentrada pod\u00eda facerse unicamente d\u00faas veces por d\u00eda, cando a orientaci\u00f3n solar coincid\u00eda co punto da \u00f3rbita na que a reentrada levar\u00eda \u00e1 c\u00e1psula a territorio sovi\u00e9tico. Unha reentrada de emerxencia era posible a elecci\u00f3n do cosmonauta, que pod\u00eda predecir con certo grao de erro onde aterrar\u00eda en calquera momento da reentrada elixida."}
{"id": "406409", "revid": "72012", "url": "https://gl.wikipedia.org/wiki?curid=406409", "title": "Vostok 3K", "text": ""}
{"id": "406410", "revid": "89787", "url": "https://gl.wikipedia.org/wiki?curid=406410", "title": "Mar\u00eda Jos\u00e9 Arceo", "text": "Mar\u00eda Jos\u00e9 Arceo, nada en Santiago de Compostela en 1984, \u00e9 unha artista galega que traballa no Reino Unido na concienciaci\u00f3n do desastre ambiental.\nTraxectoria.\nFoi graduada con honor en Fine Art pola Camberwell College of Arts e posgraduada en Art, Design Education pola Goldsmiths, University of London.\nA s\u00faa instalaci\u00f3n \"Plastiquer\u00eda, Neocidade e Circu\u00edtos\" con residuos, sobre todo de pl\u00e1stico, das 40 praias do r\u00edo T\u00e1mese percorreu a cidade de Londres. A s\u00faa instalaci\u00f3n \"Po futuro\" protagonizou o festival Totally Thames de Londres en 2017.\nEn 2019 interveu nas praias da Illa de Arousa expo\u00f1endo na Cidade da Cultura de Santiago de Compostela."}
{"id": "406411", "revid": "23204", "url": "https://gl.wikipedia.org/wiki?curid=406411", "title": "Marvel Moreno", "text": "Marvel Luz Moreno Abello, nada en\u00a0Barranquilla\u00a0o\u00a023 de setembro de 1939 e finada en\u00a0Par\u00eds\u00a0o\u00a05 de xu\u00f1o de 1995, foi unha escritora colombiana. Foi escollida pola revista\u00a0\"Cromos\" como unha das cen mulleres m\u00e1is influentes da historia de Colombia. \nObra.\nAs s\u00faas obras literarias narran a problem\u00e1tica e vida caracter\u00edstica da muller nunha sociedade elitista e pechada como era a Barranquilla dos anos 1940 e 1950.\nImportancia literaria.\nA obra desta autora rescata o pensamento e o rol da muller na sociedade t\u00edpica das clases altas no Caribe colombiano, e en xeral en toda Am\u00e9rica Latina. Por tal raz\u00f3n, moitas das s\u00faas obras foron catalogadas como feministas e como o tr\u00e1nsito progresivo entre unha sociedade patriarcal \u00f3 rol igualitario da sociedade do s\u00e9culo XXI.\nDende outra perspectiva a s\u00faa obra enc\u00e1drase dentro do realismo m\u00e1xico caracter\u00edstico doutros autores como Garc\u00eda M\u00e1rquez, a\u00ednda que dende unha abordaxe propia da elite social \u00e1 que pertenc\u00eda."}
{"id": "406412", "revid": "23204", "url": "https://gl.wikipedia.org/wiki?curid=406412", "title": "Marvel Luz Moreno Abello", "text": ""}
{"id": "406414", "revid": "98629", "url": "https://gl.wikipedia.org/wiki?curid=406414", "title": "Esmeralda Arboleda", "text": "Esmeralda Arboleda Cadavid, nada en\u00a0Palmira\u00a0o 7 de xaneiro de 1921 e finada en\u00a0Bogot\u00e1\u00a0o 16 de abril de 1997, foi unha pol\u00edtica e avogada colombiana. Foi a primeira muller Senadora da Rep\u00fablica na historia de Colombia (de 1958 a 1961). Membro do Partido Liberal. Liderou o movemento sufraxista en Colombia xunto \u00e1 s\u00faa compa\u00f1eira Josefina Valencia Mu\u00f1oz.\nTraxectoria.\nEstudou secundaria nun colexio comercial de Pereira, pero ante a imposibilidade de cursar unha carreira universitaria se non obti\u00f1a o t\u00edtulo de \"bacharel acad\u00e9mico\" a s\u00faa familia enviouna a Bogot\u00e1 onde culmina en 1938. O\u00a0ano seguinte conv\u00e9rtese na primeira muller aceptada na Universidade do Cauca, para estudar Dereito, e dende un principio vinc\u00falase \u00f3s movementos estudant\u00eds, acubill\u00e1ndose no Partido Liberal. Tras obter o seu t\u00edtulo de avogada (1944) ded\u00edcase \u00f3 exercicio profesional nas cidades de Cali e Bogot\u00e1, saientando na s\u00faa loita pola mellora das condici\u00f3ns laborais dos traballadores vallecaucanos e pola promoci\u00f3n da participaci\u00f3n pol\u00edtica da muller.\nApoiada polo expresidente Alberto Lleras Camargo \u00e9 designada Secretaria do Partido Liberal, e en 1954 conv\u00e9rtese nunha das d\u00faas mulleres nomeadas para a Asemblea Nacional Constitu\u00ednte (ANAC) polo goberno do Xeneral Gustavo Rojas Pinilla (a outra era a futura gobernadora e ministra Josefina Valencia de Hubach); pero en 1955 \u00e9 obrigada a renunciar por mor da s\u00faa aberta oposici\u00f3n \u00f3 que se converteu nun r\u00e9xime autoritario. Nas elecci\u00f3ns de 1958, tras a ca\u00edda de Rojas, \u00e9 elixida Senadora polo Valle del Cauca, convert\u00e9ndose na primeira muller elixida para o Congreso de Colombia.\nEn 1961 o novamente Presidente Alberto Lleras des\u00edgnaa Ministra de Comunicaci\u00f3ns, cargo que exerce at\u00e9 finalizar o goberno, un ano despois. En 1966, \u00e9 elixida novamente senadora, esta vez por Bogot\u00e1, e un ano despois o Presidente Carlos Lleras Restrepo des\u00edgnaa embaixadora ante Austria (1967-1969).\nDurante un longo per\u00edodo viviu en M\u00e9xico xunto \u00f3 seu segundo esposo e \u00f3 seu regreso a Colombia fixo parte da campa\u00f1a presidencial de Virgilio Barco, exercendo durante este mandato o seu \u00faltimo cargo p\u00fablico, o de directora rexional do Instituto Colombiano de Benestar Familiar. Esmeralda Arboleda faleceu debido a unha insuficiencia renal en 1997."}
{"id": "406415", "revid": "23204", "url": "https://gl.wikipedia.org/wiki?curid=406415", "title": "Esmeralda Arboleda Cadavid", "text": ""}
{"id": "406416", "revid": "85894", "url": "https://gl.wikipedia.org/wiki?curid=406416", "title": "Jos\u00e9 B\u00f3veda Formigo", "text": "Jos\u00e9 B\u00f3veda Formigo, co\u00f1ecido como Pepe B\u00f3veda, nado en Ventosela (Ribadavia) cara a 1912 e finado na mesma parroquia o 16 de xullo de 2007, foi un sindicalista e pol\u00edtico galego.\nTraxectoria.\nDurante a Segunda Rep\u00fablica foi un dos fundadores da Sociedad de Agricultores de Valdepereira, adscrita \u00e1 CNT do Ribeiro. Co golpe de Estado do 18 de xullo de 1936 participou na resistencia asaltando a Casa Cuartel da Garda Civil de Ribadavia e foi detido. Xulgado en Ourense por rebeli\u00f3n militar foi condenado a cadea perpetua. Trasladado o 26 de xu\u00f1o de 1937 \u00e1 prisi\u00f3n do Forte de San Crist\u00f3bal de Pamplona, participou na fuga do 22 de maio de 1938, xunto con outros 1 085 presos; pero foi detido. Foi condenado a 17 anos m\u00e1is de cadea. Revisada a s\u00faa condena, sa\u00edu \u00e1 r\u00faa en setembro de 1945 e regresou a Ribadavia. Pola presi\u00f3n dos fascistas locais, tivo que emigrar a Barcelona en 1947. Traballou na empresa municipal de electricidade Construcciones El\u00e9ctricas onde contactou coa CNT. Tras xubilarse, regresou ao Ribeiro. Finou en Ventosela con 95 anos.\nReco\u00f1ecementos.\nEn 2002 recibiu unha homenaxe dos Amigos da Rep\u00fablica de Ourense.\nVida persoal.\nCasou en Ribadavia con Mar\u00eda del Pilar Feij\u00f3o-Montenegro V\u00e1zquez-Campo en agosto de 1957."}
{"id": "406417", "revid": "89787", "url": "https://gl.wikipedia.org/wiki?curid=406417", "title": "Richard Rodgers", "text": "Richard Charles Rodgers, nado en Nova York o 28 de xu\u00f1o de 1902 e finado na mesma cidade o 30 de decembro de 1979 foi un compositor estadounidense de m\u00e1is de 900 canci\u00f3ns e 43 musicais de Broadway, que o converteron nun dos m\u00e1is destacados compositores da m\u00fasica estadounidense do s\u00e9culo XX. \u00c9 co\u00f1ecido polas s\u00faas composici\u00f3ns cos letristas Lorenz Hart e Oscar Hammerstein II. As s\u00faas composici\u00f3ns tiveron un impacto importante na m\u00fasica popular.\nRodgers foi a primeira persoa en ga\u00f1ar os que se consideran os principais premios en televisi\u00f3n, m\u00fasica, cinema e teatro de Broadway (Emme, Grammy, \u00d3scar e Tony), co\u00f1ecidos colectivamente como EGOT. Ademais, recibiu un premio Pulitzer, logro que s\u00f3 conseguiron el e Marvin Hamlisch.\nTraxectoria.\nEstudou na Universidade de Columbia onde co\u00f1eceu a Lorenz Hart e despois estudou composici\u00f3n no Instituto de Arte Musical. O seu primeiro \u00e9xito xunto a Hart foi unha revista titulada \"The Garrick Gaieties\" de 1925. A s\u00faa comedia \"On Your Toes\" de 1936 co ballet de jazz \"Slaughter on Tenth Avenue\", estableceu formalmente a danza como un compo\u00f1ente fixo da comedia musical.\nRodgers e Hart traballaron xuntos noutras obras como \"Babes in Arms\" (1937), \"The Boys from Syracuse\" (1938) e \"Pal Joey\" (1940). Logo da morte de Hart, Rodgers colaborou co libretista Oscar Hammerstein II en obras como \"The Sound of Music\", que foi adaptado ao cinema con Julie Andrews como protagonista. O seu musical \"Oklahoma!\", ga\u00f1ador do premio Pulitzer en 1943, gozou dunha posta en escena sen precedentes en Broadway, con 2248 presentaci\u00f3ns."}
{"id": "406420", "revid": "55340", "url": "https://gl.wikipedia.org/wiki?curid=406420", "title": "Expulsi\u00f3n dos mouriscos", "text": "A expulsi\u00f3n dos mouriscos da Monarqu\u00eda Hisp\u00e1nica foi ordenada polo rei Filipe III e foi levada a cabo de forma graduada entre 1609 e 1613. Os primeiros mouriscos expulsados foron os do Reino de Valencia (o decreto f\u00edxose p\u00fablico o 22 de setembro de 1609), \u00f3s que seguiron os de Andaluc\u00eda (10 de xaneiro de 1610), Estremadura e as d\u00faas Castelas (10 de xullo de 1610), a Coroa de Castela, e os da Coroa de Arag\u00f3n (29 de maio de 1610). Os \u00faltimos expulsados\u00a0foron os do Reino de Murcia, primeiro os de orixe granadina (8 de outubro de 1610), e m\u00e1is tarde os do Valle de Ricote e o resto de mouriscos \"antigos\" (outubro de 1613). Trala promulgaci\u00f3n dos decretos de expulsi\u00f3n, celebrouse o 25 de marzo de 1611 en Madrid unha procesi\u00f3n de acci\u00f3n de grazas \u00ab\u00e1 que asistiu S. M. vestido de branco, moi gal\u00e1n\u00bb, segundo relatou un cronista. En total foron expulsadas unhas 300\u00a0000 persoas, a maior\u00eda delas dos reinos de Valencia e de Arag\u00f3n que foron os m\u00e1is afectados, xa que perderon un terzo e un sexto da s\u00faa poboaci\u00f3n, respectivamente.\nAntecedentes.\nA poboaci\u00f3n mourisca consist\u00eda nunhas 325\u00a0000 persoas nun pa\u00eds duns 8,5 mill\u00f3ns de habitantes. Estaban concentrados nos reinos de Arag\u00f3n, no que constitu\u00edan un 30% da poboaci\u00f3n, e de Valencia, onde representaban un 33% do total de habitantes, mentres que en Castela estaban m\u00e1is dispersos, chegando nalg\u00fans casos, a\u00ednda que excepcionais, a concentrarse en torno \u00f3 cincuenta por cento da poboaci\u00f3n, como en Villarrubia de los Ojos, segundo investigou Trevor J. Dadson; neste exemplo concreto, o exercicio efectivo da desobediencia civil impediu o seu desarraigamento. A isto hai que engadir a crenza xeral da \u00e9poca, que o hispanista holand\u00e9s Govert Westerveld demostrou ser falsa mediante \u00e1rbores xeneal\u00f3xicas, de que o crecemento da poboaci\u00f3n mourisca era bastante superior \u00f3 da \"cristi\u00e1 vella\". As terras ricas e os centros urbanos deses reinos eran maiormente cristi\u00e1ns vellos, mentres que os mouriscos ocupaban a maior parte das terras pobres e concentr\u00e1banse nos suburbios das cidades, dedicados \u00e1s \u00fanicas tarefas que as leis lles deixaban practicar: a albanelar\u00eda, a agricultura, a medicina e algunhas p\u00f3las da artesan\u00eda, xa que os gremios cristi\u00e1ns foron estritamente exclusores dos mouriscos.\nEn Castela a situaci\u00f3n era moi distinta: dunha poboaci\u00f3n de seis mill\u00f3ns de persoas, entre os mouriscos sumaban uns 100\u00a0000 habitantes. Debido a esta porcentaxe moita menor de poboaci\u00f3n mourisca, posiblemente o resentimento por parte dos cristi\u00e1ns vellos cara \u00f3s mouriscos fose menor que na coroa de Arag\u00f3n.\nUn gran n\u00famero de eclesi\u00e1sticos apoiaban a opci\u00f3n de dar tempo, unha opci\u00f3n en parte apoiada por Roma, pois consideraban que unha total conversi\u00f3n requir\u00eda dunha prolongada asimilaci\u00f3n nas crenzas e sociedade cristi\u00e1s. A nobreza aragonesa e valenciana era partidaria de deixar as cousas como estaban, pois estes eran os grupos que m\u00e1is se beneficiaban da man de obra mourisca nas s\u00faas terras. Por\u00e9n, o campesi\u00f1ado v\u00edaos con resentimento e consider\u00e1baos rivais."}
{"id": "406421", "revid": "98629", "url": "https://gl.wikipedia.org/wiki?curid=406421", "title": "Josefina Valencia de Hubach", "text": "Josefina Valencia de Hubach, nada en\u00a0Popay\u00e1n, Cauca\u00a0o\u00a022 de setembro de 1913\u00a0e finada en\u00a0Madrid, Espa\u00f1a\u00a0o\u00a04 de outubro de 1991,\u00a0foi unha pol\u00edtica colombiana.\nTraxectoria.\nNada como Josefina Valencia Mu\u00f1oz, filla do mestre Guillermo Valencia e irm\u00e1 do expresidente da Rep\u00fablica Guillermo Le\u00f3n Valencia. Tivo unha infancia e mocidade privilexiada e dende moza aproveitou a s\u00faa posici\u00f3n social para liderar unha serie de obras sociais na s\u00faa rexi\u00f3n natal e para promover a igualdade de dereitos para as mulleres. Dende 1943, estivo casada co xe\u00f3logo chileno de ascendencia alem\u00e1 Enrique Hubach Eggers, quen durante d\u00e9cadas traballou en Colombia, e con quen tivo d\u00faas fillas.\nTraxectoria p\u00fablica.\nCando o xeneral Gustavo Rojas Pinilla tomou o poder en 1953, Josefina uniuse \u00f3 movemento nacional formado en torno seu, mentres que o seu irm\u00e1n Guillermo Le\u00f3n, ent\u00f3n distinguido parlamentario do Partido Conservador tomou parte na oposici\u00f3n. Como recompensa polo seu decidido apoio \u00f3 goberno nacional, a se\u00f1ora Valencia de Hubach foi nomeada polo xeneral Rojas como membro da Asemblea Nacional Constitu\u00ednte (ANAC) en 1954 (dos 70 membros da ANAC s\u00f3 d\u00faas eran mulleres, a outra era Esmeralda Arboleda, futura senadora e ministra), Gobernadora do Cauca en setembro de 1955, e un ano despois foi designada Ministra de Educaci\u00f3n, cargo que exerceu at\u00e9 a ca\u00edda de Rojas en maio de 1957; as\u00ed, converteuse na primeira muller na historia de Colombia en exercer os cargos de gobernadora e mais de ministra. \nA Xunta militar que sucedeu a Rojas nomeouna Embaixadora ante a Unesco (1957-1958). Posteriormente foi elixida senadora pola nacente Alianza Nacional Popular durante a d\u00e9cada de 1960."}
{"id": "406422", "revid": "23204", "url": "https://gl.wikipedia.org/wiki?curid=406422", "title": "Josefina Valencia Mu\u00f1oz", "text": ""}
{"id": "406423", "revid": "65337", "url": "https://gl.wikipedia.org/wiki?curid=406423", "title": "Sally Ride", "text": "Sally K. Ride, nada en Encino (California) o 26 de maio de 1955 e finada en La Jolla o 23 de xullo de 2012, foi unha astronauta estadounidense.\nTraxectoria.\nA s\u00faa familia proced\u00eda de Derbyshire (Inglaterra) e por v\u00eda materna de varias xeraci\u00f3ns de daneses menonitas emigrados aos Estados Unidos de Am\u00e9rica. Estudou na Universidade de Stanford gradu\u00e1ndose en f\u00edsica e ingl\u00e9s, no segundo obt\u00e9n unha distinci\u00f3n ao analizar a tem\u00e1tica da graza nas obras de Shakespeare, Hamlet e A tempestade. No 1975, obt\u00e9n a mestr\u00eda en f\u00edsica, no 1978 o doutoramento pola Universidade de Stanford polo estudo da interacci\u00f3n dos raios X no medio interestelar.\nSally Ride \u00e9 reco\u00f1ecida como a primeira estadounidense en viaxar ao espazo. Membro da primeira tripulaci\u00f3n de astronautas da NASA en inclu\u00edr mulleres, rompeu cunha barreira dun cuarto de s\u00e9culo de astronautas exclusivamente brancos e var\u00f3ns cando foi escollida para a s\u00e9tima misi\u00f3n en transbordador espacial, a misi\u00f3n STS-7 en 1983..\nDespois dun segundo voo espacial, Ride serviu nos paneis de investigaci\u00f3n sobre a explosi\u00f3n do transbordador espacial Challenger e do transbordador espacial Columbia que supuxo a desintegraci\u00f3n das naves e a morte das tripulaci\u00f3ns. En ambas investigaci\u00f3ns Ride defendeu o erro da axencia espacial en apertar para cumprir coa data de sa\u00edda e apuntou a fallos internos de organizaci\u00f3n..\nRide foi a cofundadora dunha compa\u00f1\u00eda para a promoci\u00f3n da ciencia de base e a educaci\u00f3n infantil, en especial a feminina. Co mecenado da compa\u00f1\u00eda SRS sacou ao mercado unha serie de doce libros cient\u00edficos orientada ao p\u00fablico xuvenil titulada \"Cool Careers in Science\", onde se describ\u00edan perf\u00eds de pos\u00edbeis carreiras na ciencia, dende a veterinaria \u00e1 microbiolox\u00eda, a maior\u00eda deles representados por mulleres..\nReco\u00f1ecementos.\nEn 2022, a figura de Wilma Mankiller foi homenaxeada ao ser a protagonista da segunda das moedas estadounidenses dun cuarto de d\u00f3lar da serie Mulleres Americanas, dedicada \u00e1s mulleres m\u00e1is representativas da historia dos Estados Unidos."}
{"id": "406425", "revid": "55340", "url": "https://gl.wikipedia.org/wiki?curid=406425", "title": "Piedad C\u00f3rdoba", "text": "Piedad Esneda C\u00f3rdoba Ru\u00edz, nada en Medell\u00edn o 25 de xaneiro de 1955, \u00e9 unha avogada e pol\u00edtica colombiana.\nTraxectoria.\nFoi membro do Partido Liberal durante toda a s\u00faa vida pol\u00edtica e l\u00edder do movemento Poder Ciudadano Siglo XXI, situado na \u00e1 esquerda do seu partido. Como congresista traballou principalmente polos dereitos da muller, as minor\u00edas \u00e9tnicas e sexuais (sociedade LGBT) e os dereitos humanos.\nFoi Senadora da Rep\u00fablica dende 1994 at\u00e9 a s\u00faa destituci\u00f3n no 2010, logo de que a Procurador\u00eda Xeral da Naci\u00f3n, na cabeza de Alejandro Ord\u00f3\u00f1ez, a acusase de colaboraci\u00f3n coas FARC, no denominado \u00abCaso Piedad C\u00f3rdoba\u00bb. O 27 de setembro de 2010 foi inhabilitada en primeira instancia por un per\u00edodo de 18 anos para exercer calquera cargo p\u00fablico na Rep\u00fablica de Colombia.\u00a0Por\u00e9n, logo dunha longa investigaci\u00f3n, \ufeffo 11 de outubro de 2016 o Consello do Estado retirou ambas as inhabilidades por falta de probas sobre os supostos v\u00ednculos da exsenadora coa guerrilla das FARC decisi\u00f3n que lle devolve a Piedad C\u00f3rdoba a posibilidade de ocupar cargos p\u00fablicos e de elecci\u00f3n popular.\nEn agosto de 2007 C\u00f3rdoba involucrouse no tema do acordo humanitario entre as FARC e o goberno do presidente \u00c1lvaro Uribe autorizada polo goberno do cal era opositora, durante a s\u00faa mediaci\u00f3n logrou, xunto co presidente venezolano Hugo Ch\u00e1vez, a liberaci\u00f3n unilateral de 6 secuestrados que permaneceron en poder das FARC durante varios anos. Debido \u00e1s s\u00faas posici\u00f3ns pol\u00edticas recibiu m\u00faltiples cr\u00edticas e unha percepci\u00f3n negativa en varios sectores da opini\u00f3n p\u00fablica, mentres outros sectores apoiaron a s\u00faa xesti\u00f3n pola cal en 2008 foi nomeada \u00f3\u00a0Premio Pr\u00edncipe de Asturias da Concordia.\nC\u00f3rdoba continuou traballando pola liberaci\u00f3n dos secuestrados e logrou convocar a un grupo de intelectuais de varios pa\u00edses para iniciar un di\u00e1logo epistolar coa c\u00fapula das FARC. Grazas \u00f3 intercambio epistolar, as FARC responderon os pronunciamentos de C\u00f3rdoba e o seu grupo Colombianos e Colombianas pola Paz e decidiron liberar unilateralmente a tres polic\u00edas e un soldado e \u00f3s \u00faltimos dous ref\u00e9ns pol\u00edticos que permanec\u00edan no seu poder. Para a operaci\u00f3n da liberaci\u00f3n, levada a cabo en febreiro de 2009, a senadora contou co apoio do CICR e o goberno do\u00a0Brasil, as\u00ed como coa autorizaci\u00f3n do goberno colombiano. Por estes actos, o Premio Nobel da Paz Adolfo P\u00e9rez Esquivel propuxo publicamente, e de maneira formal ante o Comit\u00e9 do premio Nobel en Oslo, o nome de C\u00f3rdoba como candidata \u00f3\u00a0Premio Nobel da Paz 2009. A senadora declarouse \"non merecedora\" do premio, a\u00ednda que o seu nome figurou entre os favoritos para obtelo. Finalmente o premio recaeu no Presidente dos Estados Unidos Barack Obama.\nEn 2017, C\u00f3rdoba anunciou oficialmente a s\u00faa intenci\u00f3n de postularse para presidenta en 2018."}
{"id": "406426", "revid": "23204", "url": "https://gl.wikipedia.org/wiki?curid=406426", "title": "Piedad Esneda C\u00f3rdoba Ru\u00edz", "text": ""}
{"id": "406427", "revid": "1888", "url": "https://gl.wikipedia.org/wiki?curid=406427", "title": "Francisco Alfonso Fandi\u00f1o Ricart", "text": ""}
{"id": "406429", "revid": "25090", "url": "https://gl.wikipedia.org/wiki?curid=406429", "title": "Sally K. Ride", "text": ""}
{"id": "406431", "revid": "25871", "url": "https://gl.wikipedia.org/wiki?curid=406431", "title": "Ornella Muti", "text": "Ornella Muti, nada en Roma o 9 de marzo de 1955, \u00e9 unha actriz italiana.\nTraxectoria.\nNaceu como Francesca Romana Rivelli, filla dun xornalista napolitano e Ilse Renate Krause, unha escultora de Estonia. Os seus av\u00f3s maternos emigraron dende Leningrado (hoxe San Petersburgo) at\u00e9 Estonia. Ten unha irm\u00e1 m\u00e1is vella, Claudia, nada en 1950.\nMuti fixo de modelo cando era adolescente e fixo o seu debut no cinema en 1970 en \"La moglie pi\u00f9 bella\". Traballou principalmente en filmes italianos pero fixo o seu debut en filmes de fala inglesa interpretando a princesa Aura en \"Flash Gordon\" en 1980. Tam\u00e9n apareceu nos filmes estadounidenses \"Love and Money\" (1982), \"Casanova\" (1987), \"Wait Until Spring, Bandini\" (1989), \"A Season of Giants\" (1990), \"Oscar\" (1991), \"Once Upon a Crime\" (1992), \"Somewhere in the City\" (1998) e \"To Rome with Love\" (2012)."}
{"id": "406434", "revid": "23204", "url": "https://gl.wikipedia.org/wiki?curid=406434", "title": "Francesca Romana Rivelli", "text": ""}
{"id": "406435", "revid": "89787", "url": "https://gl.wikipedia.org/wiki?curid=406435", "title": "Tagetes erecta", "text": "Tagetes erecta\u00a0\u00e9 unha especie de planta do x\u00e9nero\u00a0\"Tagetes\" que \u00e9 orixinaria de\u00a0M\u00e9xico. En M\u00e9xico, tam\u00e9n \u00e9 co\u00f1ecida como cempas\u00fachil, cempoalx\u00f3chitl, cempaxochitl, cempoal ou flor de mortos, e at\u00f3pase en estado salvaxe nos estados de M\u00e9xico, Puebla, e Veracruz.\nDescrici\u00f3n.\nPlanta herb\u00e1cea anual ou perenne, de d\u00edas curtos cuxa altura rolda entre 30 e 110\u00a0cm. A ra\u00edz \u00e9 cil\u00edndrica, pivotante, cun sistema ramificado fibroso e pouco profundo. O talo \u00e9 estriado, liso ou lixeiramente con velosidades, cil\u00edndrico, con canles de resina na cortiza, son arom\u00e1ticos \u00f3 esmagarse. Follas opostas na parte inferior, alternas na parte superior, at\u00e9 20\u00a0cm de longo, pinnadas, compostas de 11 a 17 foliolos, lanceolados a linear-lanceolados, de at\u00e9 5\u00a0cm de longo e 1,5\u00a0cm de ancho, agudos a acuminados, aserrados a subenteiros."}
{"id": "406436", "revid": "98629", "url": "https://gl.wikipedia.org/wiki?curid=406436", "title": "Fullmetal Alchemist (filme)", "text": "Fullmetal Alchemist (en ) \u00e9 un filme xapon\u00e9s de 2017 dirixido por Fumihiko Sori. Est\u00e1 protagonizado por Ryosuke Yamada, Tsubasa Honda e Dean Fujioka e bas\u00e9ase na serie manga do mesmo nome por Hiromu Arakawa. Abrangue os catro primeiros volumes da historia orixinal. Foi estreado no Xap\u00f3n por Warner Bros. o 1 de decembro de 2017. O tema principal do filme, Kimi no Soba ni Iru yo, est\u00e1 interpretado por Misia."}
{"id": "406437", "revid": "89787", "url": "https://gl.wikipedia.org/wiki?curid=406437", "title": "Volaris", "text": "Volaris, legalmente \"Concesionaria Vuela Compa\u00f1\u00eda de Aviaci\u00f3n, S.A.B. de C.V.\", \u00e9 unha aeroli\u00f1a de baixo custo mexicana baseada no distrito de Santa Fe, na Cidade de M\u00e9xico. Ten centros de conexi\u00f3ns en Guadalaxara, Cidade de M\u00e9xico e Tijuana e cidades focais en Canc\u00fan, Os \u00c1nxeles e Monterrey. \u00c9 a segunda aeroli\u00f1a m\u00e1is grande do pa\u00eds despois de Aerom\u00e9xico e opera voos dom\u00e9sticos e internacionais dentro do continente americano. Volaris ten unha cota de mecado do 21% no tr\u00e1fico dom\u00e9stico de M\u00e9xico.\nHistoria.\nA fase de pre-operaci\u00f3ns da aeroli\u00f1a (fundaci\u00f3n das entidades legais e establecemento da infraestrutura requirida) comezou en agosto de 2005 baixo o nome Vuela Airlines. Os principais accionistas iniciais da compa\u00f1\u00eda foron o Grupo Televisa (o maior conglomerado de medios en casteln do mundo), Inbursa (unha compa\u00f1\u00eda de seguros pertencente a Carlos Slim), Avianca (ent\u00f3n TACA Airlines) e o Discovery Americas Fund. Cada un deles investiron o 25% do custo inicial das actividades, 100 mill\u00f3ns de d\u00f3lares. En xullo de 2010 anunciouse que Televisa e Inbursa venderan as s\u00faas acci\u00f3ns en Volaris quedando como accionistas TACA Airlines, o fondo de investimento Discovery Americas e Indigo Partners, fondo dirixido polo antigo CEO de America West Airlines Bill Franke.\nA venda de billetes comezou o 12 de xaneiro de 2006, e, tras a entrega do primeiro avi\u00f3n da aeroli\u00f1a, o primeiro voo (non comercial) operouse no mes de febreiro. Os voos regulares comerciais inici\u00e1ronse o d\u00eda 13 de marzo, sendo o primeiro entre Toluca e Tijuana.\nInicialmente a aeroli\u00f1a evitou voar \u00e1 Cidade de M\u00e9xico debido \u00e1 que era un aeroporto conxestionado e caro. A aeroli\u00f1a f\u00edxose co control de varios \"slots\" que pertenceran \u00e1 defunta Mexicana e \u00e1s s\u00faas subsidiarias MexicanaClick e MexicanaLink, iniciando un servizo en marzo de 2010 cara Tijuana. En marzo de 2011 a compa\u00f1\u00eda anunciou que o seu centro de conexi\u00f3ns de Toluca se trasladar\u00eda a Guadalaxara.\nO 5 de xu\u00f1o de 2012 a aeroli\u00f1a lanzou un programa de viaxeiro frecuente chamado VClub. Ao d\u00eda seguine PayPal converteuse nunhaalternativa de pago para a aeroli\u00f1a, permitindo aos seus clientes mercar billetes directamente dende a p\u00e1xina web da compa\u00f1\u00eda. O 17 de setembro Volaris anunciou unha asociaci\u00f3n de c\u00f3digo compartido coa aeroli\u00f1a alem\u00e1 Condor Flugdienst.\nO 13 de marzo de 2013 Volaris celebrou o seu s\u00e9timo aniversario ofrecendo aos pasaxeiros un 70% de desconto en todos os seus voos, e ven facendo o mesmo todos os anos dende ent\u00f3n. Volaris anunciou a creaci\u00f3n dunha subsidiaria, Volaris Costa Rica, en marzo de 2016. A nova aeroli\u00f1a, baseada no aeroporto Juan Santamar\u00eda de San Xos\u00e9, comezou a operar en novembro dese ano.\nFrota.\nEn marzo de 2018 a frota de Volaris estaba formada polos seguintes avi\u00f3ns:\nO 15 de novembro de 2017, durante o Dubai Airshow 2017 Indigo Partners anunciou un pedido por 430 avi\u00f3ns da familia Airbus A320neo, dos cales 80 ser\u00e1n para Volaris: 46 A320neo e 34 A321neo."}
{"id": "406438", "revid": "56817", "url": "https://gl.wikipedia.org/wiki?curid=406438", "title": "Marta Gil Gonz\u00e1lez", "text": "Marta Gil Gonz\u00e1lez, nada en Lal\u00edn en 1986, \u00e9 unha ocean\u00f3grafa galega.\nTraxectoria.\nInvestigadora do Departamento de Ecolox\u00eda e Biolox\u00eda Animal da Universidade de Vigo, licenciada en Ciencias do Mar e doutora en Taxonom\u00eda. No 2017 publica na revista \"Zootaxa\", con Fran Ramil, a descuberta de catro novas especies de hidrozoos como un dos resultados da colaboraci\u00f3n dentro do proxecto EcoAfrik de estudo da fauna bent\u00f3nica de augas profundas nas costas de \u00c1frica.\nA cient\u00edfica lalinense descubriu catro especies do x\u00e9nero \"Diphasia\": \"Diphasia anaramosae\", \"Diphasia saharica\", \"Diphasia africana\" e \"Diphasia leonisae\", chamada as\u00ed en homenaxe a s\u00faa avoa Leonisa. As descubertas foron froito dos datos recollidos en once campa\u00f1as oceanogr\u00e1ficas realizadas no noroeste de \u00c1frica, dende o estreito de Xibraltar ata a fronteira sur de Guinea-Conakry, entre os anos 2004 ao 2012."}
{"id": "406440", "revid": "89787", "url": "https://gl.wikipedia.org/wiki?curid=406440", "title": "Xenocidio camboxano", "text": "O xenocidio camboxano (en ) foi obra do r\u00e9xime mao\u00edsta dos Khmer vermellos (en franc\u00e9s: \"Khmer Rouge\" ou KR; en khemer: \"Khmer Krahom\"), un partido pol\u00edtico que gobernou a chamada \"Kampuchea Democr\u00e1tica\" entre 1975 e 1979, cunha concepci\u00f3n extremista da revoluci\u00f3n. \nBaixo a direcci\u00f3n de Pol Pot, o r\u00e9xime prop\u00faxose a creaci\u00f3n dun modelo socialista agrario baseado nos ideais do mao\u00edsmo e o stalinismo. A s\u00faa pol\u00edtica caracterizouse pola ruralizaci\u00f3n forzada dos habitantes dos n\u00facleos urbanos, torturas, execuci\u00f3ns masivas, traballos forzados xeneralizados e malnutrici\u00f3n, custando a vida de aproximadamente un cuarto da poboaci\u00f3n do pa\u00eds. En cifras concretas, entre mill\u00f3n e medio e tres mill\u00f3ns de camboxanos faleceron. O xenocidio finalizou coa invasi\u00f3n vietnamita. Descubr\u00edronse m\u00e1is de 20\u00a0000 fosas com\u00fans, chamadas \"Campos da Morte.\" Os principais descubrimentos destas fosas d\u00e9ronse entre 1995 e 1996.\nO obxectivo principal dos Khmer vermellos era purificar o pa\u00eds, en similitude \u00f3 tentado pola Alema\u00f1a nazi, crear unha raza superior ou, como dixo un l\u00edder khemer: \u00aba purificaci\u00f3n da poboaci\u00f3n\u00bb. Como a maior\u00eda das v\u00edtimas eran de etnia khmer, a mesma dos seus verdugos, \u00e1s veces denom\u00ednase \u00f3 proceso un \"autoxenocidio\".\nO 2 de xaneiro de 2001, o goberno camboxano aprobou unha lexislaci\u00f3n para axuizar un n\u00famero limitado de dirixentes vermellos. Estes comezaron o 17 de febreiro de 2009. O 7 de agosto de 2014, Nuon Chea e Khieu Samphan foron declarados culpables e sentenciados a cadea perpetua polos seus crimes de lesa humanidade."}
{"id": "406441", "revid": "23204", "url": "https://gl.wikipedia.org/wiki?curid=406441", "title": "Cambodja", "text": ""}
{"id": "406443", "revid": "1131", "url": "https://gl.wikipedia.org/wiki?curid=406443", "title": "Castro de Vilarrube", "text": "O Castro do Vilarrube \u00e9 un poboado castrexo de cumio fortificado situado no concello de Valdovi\u00f1o.\nDescrici\u00f3n.\n\u00c9 un castro situado no cumio do monte, ter\u00eda unha forma case circular duns 70 metros de di\u00e1metro. Est\u00e1 moi danado e s\u00f3 se aprecian no cumio do monte pedras e terra, sen estruturas definidas."}
{"id": "406444", "revid": "1131", "url": "https://gl.wikipedia.org/wiki?curid=406444", "title": "Castro de Vidueiros", "text": "O Castro do Vidueiros \u00e9 un poboado castrexo de cumio fortificado situado no concello de Valdovi\u00f1o.\nDescrici\u00f3n.\n\u00c9 un castro situado no cumio do monte. Ten forma el\u00edptica cunha orientaci\u00f3n no eixe maior NL-SO de 95 m e no menor de 60 m. Ten unha soa li\u00f1a defensiva completa duns cinco metros de altura, con foxo aproveitando as formas do monte. Non se aprecia o acceso orixinal."}
{"id": "406447", "revid": "1131", "url": "https://gl.wikipedia.org/wiki?curid=406447", "title": "Castro de Loira", "text": "O Castro de Loira ou Os Castros, \u00e9 un poboado castrexo de ladeira situado no concello de Valdovi\u00f1o.\nDescrici\u00f3n.\nTen forma ovalada cara o sueste. Mide de norte-sur 105 m e de leste-oeste 86 m. Ten unha soa li\u00f1a defensiva con foxo."}
{"id": "406449", "revid": "5863", "url": "https://gl.wikipedia.org/wiki?curid=406449", "title": "Elisa Fernanda Mar\u00eda del Carmen Fern\u00e1ndez de la Vega Lomb\u00e1n", "text": ""}
{"id": "406451", "revid": "1131", "url": "https://gl.wikipedia.org/wiki?curid=406451", "title": "Castro de Fr\u00e1digas", "text": "O Castro do Fr\u00e1digas \u00e9 un poboado castrexo de ladeira fortificado situado no concello de Valdovi\u00f1o.\nDescrici\u00f3n.\nRecinto de forma ovalada, de dimensi\u00f3ns de norte-sur 65 m e leste-oeste 123 m."}
{"id": "406456", "revid": "5863", "url": "https://gl.wikipedia.org/wiki?curid=406456", "title": "Andrea Avelina Mar\u00eda Teresa Gabriela Valladares N\u00fa\u00f1ez", "text": ""}
{"id": "406458", "revid": "5863", "url": "https://gl.wikipedia.org/wiki?curid=406458", "title": "Mar\u00eda Teresa L\u00f3pez", "text": ""}
{"id": "406460", "revid": "23204", "url": "https://gl.wikipedia.org/wiki?curid=406460", "title": "Cox\u00eda (n\u00e1utica)", "text": "Cox\u00eda\u00a0\u00e9 como se denomina ao plano lonxitudinal de simetr\u00eda dun buque; \u00e9 dicir, ao espazo de proa a popa. \u00c9 unha li\u00f1a imaxinaria que divide a cuberta en dous partes exactamente iguais, sendo paralela \u00e1 quilla.\nCando o buque leva cordas na s\u00faa cuberta, a cox\u00eda \u00e9 o espazo que ocupan estas no centro, sempre do codaste \u00e1 roda.\nNos buques tam\u00e9n recibe o nome de cox\u00eda o pasaman\u00a0que cruza todo o barco lonxitudinalmente, de proa a popa, pola borda.\nA expresi\u00f3n \"pasar cox\u00eda\" fai referencia a un antigo castigo consistente en pasar o reo entre d\u00faas filas de homes por cuberta, recibindo golpes con cordeis ou varas.\nV\u00e9xase tam\u00e9n.\nBarco"}
{"id": "406461", "revid": "98629", "url": "https://gl.wikipedia.org/wiki?curid=406461", "title": "Strongylocentrotus purpuratus", "text": "Strongylocentrotus purpuratus \u00e9 unha especie de ourizo de mar que vive na costa do Pac\u00edfico de Norteam\u00e9rica desde Ensenada en M\u00e9xico ata a Columbia Brit\u00e1nica, no Canad\u00e1. Este ourizo de mar \u00e9 dunha cor p\u00farpura intensa, pon ovos de cor laranxa cando se liberan na auga, e vive en comunidades intermareais baixas e submareais preto da costa. Os meses de xaneiro, febreiro e marzo son os de maior actividade reprodutora desta especie. Chegan \u00e1 madureza sexual en dous anos. Normalmente medran ata un di\u00e1metro duns 12\u00a0cm e poden vivir uns 70 anos.\nPapel na investigaci\u00f3n m\u00e9dica.\nA\u00ednda que as investigaci\u00f3ns relacionadas co desenvolvemento embrionario constit\u00faen a\u00ednda a maior parte dos estudos realizados con este ourizo de mar, os estudos sobre a posici\u00f3n do ourizo como marabilla evolutiva son cada vez m\u00e1is frecuentes. Os xenes ort\u00f3logos de enfermidades humanas deste ourizo levaron aos cient\u00edficos a investigar os usos terap\u00e9uticos potenciais das secuencias atopadas no xenoma de \"Strongylocentrotus purpuratus\". Por exemplo, en 2012, cient\u00edficos da Universidade de St Andrews empezaron a investigar a rexi\u00f3n viral \"2A\" do xenoma de \"S. purpuratus\", que pode ser \u00fatil para a investigaci\u00f3n da enfermidade de Alzheimer e o cancro. O estudo identificou unha secuencia que pode devolver as c\u00e9lulas a un estado similar ao de 'c\u00e9lula nai', o que permite mellores opci\u00f3ns de tratamentos. A especie foi tam\u00e9n unha candidata en estudos de lonxevidade, especialmente debido \u00e1 s\u00faa capacidade de rexenerar tecidos danados ou envellecidos. Outro estudo que comparou esp\u00e9cimes 'xoves' con 'vellos' indicou que mesmo entre especies con duraci\u00f3ns da vida moi variadas, o 'potencial rexenerativo' era mantido en esp\u00e9cimes m\u00e1is vellos de forma xeral, contrariamente ao que se esperaba, que era que as especies con duraci\u00f3n da vida m\u00e1is curta investisen menos enerx\u00eda en manterse e repararse.\nXenoma.\nO seu xenoma foi totalmente secuenciado e anotado en 2006 por equipos de cient\u00edficos dunhas 70 instituci\u00f3ns inclu\u00edndo o Laboratorio Mari\u00f1o Kerckhoff do Instituto de Tecnolox\u00eda de California e o Centro de Secuenciaci\u00f3n do Xenoma Humano no Colexio Baylor de Medicina. \"Strongylocentrotus purpuratus\" \u00e9 un dos varios modelos de investigaci\u00f3n biom\u00e9dica e de biolox\u00eda do desenvolvemento. O ourizo de mar \u00e9 o primeiro animal con xenoma secuenciado que: (1) \u00e9 un invertebrado mari\u00f1o m\u00f3bil de vida libre; (2) ten un embri\u00f3n organizado bilateralmente pero cun plan corporal radial de adulto; (3) ten un endoesqueleto e un sistema vascular acuoso (ambulacral) que se encontra s\u00f3 nos equinodermos; e (4) ten un sistema inmunitario non adaptativo que \u00e9 \u00fanico pola enorme complexidade do seu repertorio de receptores.\nO xenoma do ourizo de mar est\u00edmase que codifica uns 23\u00a0500 xenes. O \"S. purpuratus\" ten 353 prote\u00edna quinases, que conte\u00f1en membros do 97% das subfamilias de quinases humanas. Moitos destes xenes pens\u00e1base previamente que eran innovaci\u00f3ns dos vertebrados ou s\u00f3 se co\u00f1ec\u00edan en grupos distintos dos deuter\u00f3stomos. O equipo que secuenciou esta especie conclu\u00edu que alg\u00fans xenes non son espec\u00edficos de vertebrados como se coidaba anteriormente, mentres que outros xenes foron atopados no ourizo pero non en cordados.\nO xenoma \u00e9 en gran medida non redundante, o que o fai comparable co dos vertebrados, pero sen a s\u00faa complexidade. Por exemplo, encontr\u00e1ronse de 200 a 700 xenes quimiosensores que carecen de intr\u00f3ns, unha caracter\u00edstica t\u00edpica de vertebrados. As\u00ed o xenoma do ourizo de mar proporciona unha comparaci\u00f3n co noso e co doutros deuter\u00f3stomos, o gran grupo ao que pertencen os equinodermos e os humanos. Os ourizos de mar son tam\u00e9n os parentes vivos m\u00e1is pr\u00f3ximos dos cordados. Usando as medici\u00f3ns m\u00e1is estritas, comprobouse que o ourizo de mar e os humanos compartimos 7\u00a0700 xenes. Moitos destes xenes est\u00e1n implicados en percibir o ambiente que os rodea, un feito sorprendente para un animal que carece de estrutura cef\u00e1lica.\nO ourizo de mar ten un 'defensoma' qu\u00edmico que reacciona cando perciben estreses para eliminar compostos qu\u00edmicos potencialmente t\u00f3xicos. O sistema inmunitario de \"S. purpuratuses\" cont\u00e9n receptores de pat\u00f3xenos innatos similares aos receptores de tipo Toll e xenes que codifican LRR. Identific\u00e1ronse xenes para a biomineralizaci\u00f3n que non eran similares \u00e1 variedade t\u00edpica nos vertebrados humanos SCCPs , e codifican prote\u00ednas transmembrana como P16. Existen moitos ort\u00f3logos de xenes asociados con enfermidades humanas, como a reelina (da s\u00edndrome lisencef\u00e1lica de Norman-Roberts) e moitas prote\u00ednas citoesquel\u00e9ticas da rede da s\u00edndrome de Usher como a usherina e a VLGR1.\nEcolox\u00eda e econom\u00eda.\nEste ourizo de mar, xunto coas londras mari\u00f1as e as peneiras, \u00e9 un membro prominente da comunidade dos bosques de kelp. Os ourizos de mar foron utilizados como alimento desde antigo polos ind\u00edxenas de California, que com\u00edan cr\u00faa a s\u00faa masa de ovos."}
{"id": "406462", "revid": "1131", "url": "https://gl.wikipedia.org/wiki?curid=406462", "title": "Castro de Pereiro", "text": "O Castro de Pereiro \u00e9 un poboado castrexo situado no concello de Valdovi\u00f1o.\nEst\u00e1 formado por un recinto ovalado de medidas aproximadas norte-sur de entre 65 e 95 m e de leste-oeste de entre 110 e 125 m."}
{"id": "406465", "revid": "1131", "url": "https://gl.wikipedia.org/wiki?curid=406465", "title": "Saramagal", "text": "O top\u00f3nimo galego Saramagal \u00e9 un fit\u00f3nimo que indica a presenza de saramagos. Pode referirse a:"}
{"id": "406466", "revid": "1131", "url": "https://gl.wikipedia.org/wiki?curid=406466", "title": "O Saramagal", "text": ""}
{"id": "406467", "revid": "5038948", "url": "https://gl.wikipedia.org/wiki?curid=406467", "title": "Likbez", "text": "O likbez (en ruso: \"\u043b\u0438\u043a\u0431\u0435\u0437\" = \"\u043b\u0438\u043a\u0432\u0438\u0434\u0430\u0446\u0438\u044f \u0431\u0435\u0437\u0433\u0440\u0430\u043c\u043e\u0442\u043d\u043e\u0441\u0442\u0438\", \"likvid\u00e1tsiya bezgr\u00e1motnosti\"; literalmente \"liquidaci\u00f3n do analfabetismo\") foi unha campa\u00f1a de erradicaci\u00f3n do analfabetismo na Uni\u00f3n Sovi\u00e9tica iniciada logo ap\u00f3s a revoluci\u00f3n, nas d\u00e9cadas de 1920 e 1930. A campa\u00f1a foi lanzada o 26 de decembro de 1919, cando Lenin asinou o decreto \"Sobre a erradicaci\u00f3n do analfabetismo entre a populaci\u00f3n da RSFSR\" (\"\u041e \u043b\u0438\u043a\u0432\u0438\u0434\u0430\u0446\u0438\u0438 \u0431\u0435\u0437\u0433\u0440\u0430\u043c\u043e\u0442\u043d\u043e\u0441\u0442\u0438 \u0441\u0440\u0435\u0434\u0438 \u043d\u0430\u0441\u0435\u043b\u0435\u043d\u0438\u044f \u0420\u0421\u0424\u0421\u0420\"). De acordo con este decreto, todas as persoas entre 8 e 50 anos de idade eran obrigadas a se alfabetizar en s\u00faa lingua materna.\nA campa\u00f1a foi, no xeral, ben sucedida. En 1917, soamente 32% de todos os adultos da Rusia sab\u00edan ler e escribir. Xa en 1926, a porcentaxe de alfabetizados saltou para 60,9%. De acordo co censo de 1939, os alfabetizados xa eran 89,7% (RSFSR, idades de 9 a 49 anos). Desde a d\u00e9cada de 1950, a Uni\u00f3n Sovi\u00e9tica xa se t\u00ed\u00f1a tornado un pa\u00eds con \u00edndice de alfabetizaci\u00f3n de case 100%."}
{"id": "406469", "revid": "1888", "url": "https://gl.wikipedia.org/wiki?curid=406469", "title": "Pedro Sanjurjo y P\u00e9rez", "text": ""}
{"id": "406470", "revid": "89787", "url": "https://gl.wikipedia.org/wiki?curid=406470", "title": "Posverdade", "text": "Posverdade \u00e9 un neoloxismo que describe a situaci\u00f3n na cal, na hora de crear e modelar a opini\u00f3n p\u00fablica, os feitos obxectivos te\u00f1en menos influencia que os chamamentos \u00e1s emoci\u00f3ns e \u00e1s crenzas persoais. Na cultura pol\u00edtica, denom\u00ednase pol\u00edtica da posverdade (ou pol\u00edtica posfactual) aquela na cal o debate se encadra en chamamentos emocionais, desconect\u00e1ndose dos detalles da pol\u00edtica p\u00fablica, e pola reiterada afirmaci\u00f3n de puntos de discusi\u00f3n nos cales as r\u00e9plicas f\u00e1cticas \u2014 os feitos\u2014 son ignoradas. A posverdade difire da tradicional disputa e falsificaci\u00f3n da verdade, d\u00e1ndolle unha \"importancia secundaria\". Res\u00famese como a idea en que \u201calgo que aparente ser verdade \u00e9 m\u00e1is importante que a propia verdade\u201d. Para alg\u00fans autores, a posverdade \u00e9 simplemente mentira, fraude ou falsidade encubertas co termo politicamente correcto de \"posverdade\", que ocultar\u00eda a tradicional propaganda pol\u00edtica.\nA cuesti\u00f3n da posverdade relaci\u00f3nase coa dimensi\u00f3n hermen\u00e9utica na fala de Nietzsche, admit\u00edndose que \"non hai feitos, s\u00f3 versi\u00f3ns\". A procura da suposta verdade pasa a segundo plano, ga\u00f1ando expresi\u00f3n o perspectivismo de Foucault e as teor\u00edas da disonancia cognitiva e percepci\u00f3n. Actualmente, en ciencias humanas e sociais, a discusi\u00f3n ga\u00f1a importancia coa agon\u00edstica, que investiga e analiza o contexto social a trav\u00e9s da teor\u00eda dos xogos. Conceptos cl\u00e1sicos acerca do dominio dos feitos, da verdade, da informaci\u00f3n e da esfera p\u00fablica son, por tanto, resignificados.\nEn 2016, o Oxford English Dictionaryescolleu \"post-truth\" como a palabra do ano na lingua inglesa. Segundo a mesma instituci\u00f3n, o termo \u201cposverdade\u201d coa definici\u00f3n actual foi usado por primeira vez en 1992 polo dramaturgo serbio-americano Steve Tesich. O termo ten sido empregado con algunha constancia desde mediados da d\u00e9cada de 2000, mais houbo un pico de uso da palabra co crecemento dos medios sociais. S\u00f3 no ano 2016, por exemplo, houbo un crecemento dun 2000 % no uso do termo.\nV\u00e9xase tam\u00e9n.\nOutros artigos.\n/"}
{"id": "406476", "revid": "624", "url": "https://gl.wikipedia.org/wiki?curid=406476", "title": "Torneo das seis naci\u00f3ns 2018", "text": ""}
{"id": "406485", "revid": "1131", "url": "https://gl.wikipedia.org/wiki?curid=406485", "title": "Aeroporto internacional de Freetown", "text": "O aeroporto internacional de Freetown , localmente co\u00f1ecido como aeroporto de Lungi, \u00e9 un aeroporto situado na cidade costeira de Lungi, Serra Leoa. Serve \u00e1 capital do pa\u00eds, Freetown, separada do aeroporto polo r\u00edo Serra Leoa e \u00e9 o seu \u00fanico aeroporto internacional. \nO aeroporto est\u00e1 operado pola Autoridade Aeroportuaria de Serra Leoa. Antes do seu uso como aeroporto civil foi unha base da Royal Air Force brit\u00e1nica. No ano 2012 a s\u00faa direcci\u00f3n foi contratada \u00e1 compa\u00f1\u00eda brit\u00e1nica Westminster Aviation Security Services Ltd."}
{"id": "406486", "revid": "865", "url": "https://gl.wikipedia.org/wiki?curid=406486", "title": "Aeroporto de Freetown-Lungi", "text": ""}
{"id": "406490", "revid": "89787", "url": "https://gl.wikipedia.org/wiki?curid=406490", "title": "Air Astana", "text": "Air Astana (casaco: \u042d\u0439\u0440 \u0410\u0441\u0442\u0430\u043d\u0430) \u00e9 a aeroli\u00f1a nacional da Rep\u00fablica de Casaquist\u00e1n. Baseada en Almati, opera voos regulares dom\u00e9sticos e internacionais a 64 destinos dende o seu principal centro de conexi\u00f3ns, no aeroporto de Almati, e o seu centro de conexi\u00f3ns secundario, no aeroporto de Astana. \u00c9 unha empresa conxunta entre o fondo soberano casaco Samruk-Kazyna (51%) e BAE Systems PLC (49%). Foi incorporada en outubro de 2001 e iniciou as s\u00faas operaci\u00f3ns comerciais o 15 de maio de 2002.\nHistoria.\nOrixinalmente foi concivida como unha aeroli\u00f1a puramente dom\u00e9stica. BAE Systems accedeu a participar a mediados de 2001 na nova empresa a petici\u00f3n do presidente do pa\u00eds, Nursultan Nazarbayev, co obxectivo de facilitar o contrato para un radar a\u00e9reo que estaba negociando co goberno de Casaquist\u00e1n. Sir Richard Evans, o presidente de BAE Systems na \u00e9poca, foi clave para acadar no acordo. Por\u00e9n, o contrato para o radar nunca se materializou, e os posteriores cambios na direcci\u00f3n e nas estratexias de BAE Systems levaron ao peche das s\u00faas oficinas en Casaquist\u00e1n. Ademais, a pesar do apoio de Nazarbayev e de varios conselleiros pr\u00f3ximos, a empresa foi vista nun primeiro momento como unha entidade estranxeira atopando unha oposici\u00f3n inmediata por parte de moitos elementos dos medios e da clase pol\u00edtica do pa\u00eds.\n2002-2005.\nA pesar da falta de apoios, a aeroli\u00f1a conseguiu sa\u00edr adiante. Baixo o mandato do seu primeiro presidente, o antigo executivo de British Airways Lloyd Paxton, alugou os seus primeiros 3 Boeing 737 a International Lease Finance Corporation (ILFC) e comezou as s\u00faas operaci\u00f3ns comerciais o 15 de maio de 2002. A finais de 2003 alugou avi\u00f3ns Fokker 50 a Aircraft Finance Trading BV (AFT) e 3 Boeing 757 a Pegasus Leasing Corp. No seu primeiro ano de operaci\u00f3ns declarou beneficios. Tras a bancarrota da anterior aeroli\u00f1a de bandeira Air Kazakhstan en febreiro de 2004, moveuse rapidamente para expandir a s\u00faa rede dom\u00e9stica cara rutas internacionais como Dubai, Istanbul, Moscova, Pequ\u00edn, Frankfurt e Londres.\n2005-presente.\nOs primeiros problemas co crecemento da aeroli\u00f1a e desacordos sobre os plans da frota e a estratexia dos centros de conexi\u00f3n levaron a tensi\u00f3ns entre os accionistas facendo que houbese un cambio na direcci\u00f3n en outono de 2005. Peter Foster, un antigo executivo de Cathay Pacific Airways que liderara o equipo de rehabilitaci\u00f3n de Philippine Airlines en 1999 despois dunha tempada como CEO en Royal Brunei Airlines, foi nomeado presidente da aeroli\u00f1a o 1 de outunro. Establec\u00e9ronse plans de desenvolvemento a longo prazo e cre\u00e1ronse estruturas de xesti\u00f3n que permaneceron case sen cambios dende ent\u00f3n. A aeroli\u00f1a v\u00e9n sendo considerable rendible e foi listada entre as 20 con m\u00e1is beneficios do mundo en termos de marxe neto nos anos 2010, 2011 e 2012 por Airline Business e Air Finance Journal.\nAta o 8 de decembro de 2016 Air Astana foi a \u00fanica aeroli\u00f1a casaca con permiso para voar cara a Uni\u00f3n Europea.\nFrota.\nEn marzo de 2018 a frota de Air Astana estaba formada polos seguintes avi\u00f3ns:"}
{"id": "406492", "revid": "5863", "url": "https://gl.wikipedia.org/wiki?curid=406492", "title": "Afonso Cela Vieito", "text": ""}
{"id": "406494", "revid": "5863", "url": "https://gl.wikipedia.org/wiki?curid=406494", "title": "Xos\u00e9 Cervi\u00f1o Cervi\u00f1o", "text": ""}
{"id": "406495", "revid": "5863", "url": "https://gl.wikipedia.org/wiki?curid=406495", "title": "Francisco Javier Vales y Failde", "text": ""}
{"id": "406496", "revid": "5863", "url": "https://gl.wikipedia.org/wiki?curid=406496", "title": "Francisco Javier Vales y Fa\u00edlde", "text": ""}
{"id": "406497", "revid": "5863", "url": "https://gl.wikipedia.org/wiki?curid=406497", "title": "Francisco Javier Vales e Fa\u00edlde", "text": ""}
{"id": "406498", "revid": "5863", "url": "https://gl.wikipedia.org/wiki?curid=406498", "title": "Francisco Javier Vales e Failde", "text": ""}
{"id": "406499", "revid": "5863", "url": "https://gl.wikipedia.org/wiki?curid=406499", "title": "Javier Vales y Fa\u00edlde", "text": ""}
{"id": "406500", "revid": "5863", "url": "https://gl.wikipedia.org/wiki?curid=406500", "title": "Javier Vales e Fa\u00edlde", "text": ""}
{"id": "406501", "revid": "5863", "url": "https://gl.wikipedia.org/wiki?curid=406501", "title": "Javier Vales e Failde", "text": ""}
{"id": "406502", "revid": "5863", "url": "https://gl.wikipedia.org/wiki?curid=406502", "title": "Javier Vales y Failde", "text": ""}
{"id": "406503", "revid": "98629", "url": "https://gl.wikipedia.org/wiki?curid=406503", "title": "Jos\u00e9 Imaz Baquedano", "text": "Jos\u00e9 (ou Joseph) Agust\u00edn Imaz Baquedano, nado en Errenteria (Guip\u00fascoa) o 24 de abril de 1767 e finado en Madrid o 27 de xullo de 1834, foi un pol\u00edtico e economista vasco.\nTraxectoria.\nFoi fillo de Francisco de Imaz y Goyburu, e Mar\u00eda Magdalena de Baquedano Yrabe. Durante a Guerra da Independencia espa\u00f1ola atop\u00e1base en Andaluc\u00eda, onde casara en 1797, con Antonia Arias de Saavedra L\u00f3pez, natural da Habana. Destinado en M\u00e1laga, tivo que se refuxiar en Xibraltar ao ser condenado por colaboracionismo co goberno de Xos\u00e9 I. Posteriormente, tras un proceso no que foi examinada a s\u00faa conduta durante a guerra, puido volver a Espa\u00f1a sen ning\u00fan cargo. En M\u00e1laga, foi administrador xeral do Tesouro e funcionario do Contaduria principal do Ex\u00e9rcito de Andaluc\u00eda. \nAo remata-la guerra, foi destinado para Madrid, onde exerceu de contador xeral da Direcci\u00f3n Xeral de Rendas dentro da nova estrutura do Despacho de Facenda. En 1815, presidiu a Xunta de Aranceis e de 1816 a 1818, foi un dos principais colaboradores do Despacho de Facenda de Mart\u00edn de Garay Perales, e dende o 14 de setembro de 1818 e at\u00e9 1819, Fernando VII encargoulle o desempe\u00f1o, de xeito interino, o mesmo Despacho de Facenda relevando despois a Mart\u00edn de Garay. Destacou pola reestruturaci\u00f3n dos departamentos dentro do plan de renovaci\u00f3n patrocinado por Garay para racionalizar a \u00e1rea facend\u00edstica do goberno. \nDurante o Trienio liberal, foi director director de Aduanas e Resgardos, presidente da Xunta de Aranceis e vicepresidente da Compa\u00f1\u00eda de Filipinas. Ao final do trienio, ocupou interinamente s\u00f3 durante tres d\u00edas (renunciando por considerar que non estaba preparado para este destino), o Despacho de Facenda baixo a presidencia de Eusebio Bardaj\u00ed.\nDurante a Restauraci\u00f3n absolutista no reinado de Fernando VII, como moitos outros liberais, foi represaliado e expulsado a Cuenca e, a continuaci\u00f3n, a M\u00e1laga. En 1829, foi parcialmente rehabilitado, volvendo a Madrid, e traballando, de novo, na \u00e1rea facend\u00edstica.\nEn 1830, foi nomeado Director Xeral de Rendas, en comisi\u00f3n, e participou en varias comisi\u00f3ns creadas para aliviar os problemas de tesourer\u00eda do reino. Unha desas comisi\u00f3ns, asinada por Imaz, alertou dos graves problemas de d\u00e9ficit p\u00fablico. En 1833, dimitiu de t\u00f3dalas s\u00faas responsabilidades por problemas de sa\u00fade, Mais en 1834, durante a rexencia e a minor\u00eda de idade de Isabel II, despois de xurarlle fidelidade, volveu para ocupar a carteira de Facenda do goberno de Francisco Mart\u00ednez de la Rosa, un cargo que ocupou durante pouco m\u00e1is de catro meses por mor do seu mal estado de sa\u00fade. Cando no Estatuto Real de 1834 se crea o Estamento de Pr\u00f3ceres, polo que xunto cos Grandes de Espa\u00f1a, aparece unha lista cos que te\u00f1en dereito a ser membros natos polos seus servizos, compr\u00f3base que Imaz Baquedano non est\u00e1, polo que o 18 de xu\u00f1o de 1834, faise un decreto que no que se incl\u00fae exclusivamente o seu nome co nomeamento como Pr\u00f3cer do Reino. Por\u00e9n, a s\u00faa morte, un mes m\u00e1is tarde, non llle deu tempo a ocupa-la cadeira. \nEntre outras distinci\u00f3ns, que recibiu en vida, c\u00f3mpre destacar a s\u00faa participaci\u00f3n na Real Academia de Belas Artes de San Fernando como acad\u00e9mico de honra de 1817."}
{"id": "406504", "revid": "1093", "url": "https://gl.wikipedia.org/wiki?curid=406504", "title": "Pedro Sanjurjo P\u00e9rez", "text": ""}
{"id": "406505", "revid": "5863", "url": "https://gl.wikipedia.org/wiki?curid=406505", "title": "Francisco Xulio Cervi\u00f1o Gonz\u00e1lez", "text": ""}
{"id": "406516", "revid": "1131", "url": "https://gl.wikipedia.org/wiki?curid=406516", "title": "Aeroporto de Hangzhou-Xiaoshan", "text": "O aeroporto internacional de Hangzhou-Xiaoshan \u00e9 o principal aeroporto que serve a Hangzhou, unha gran cidade na rexi\u00f3n da conurbaci\u00f3n do Delta do Yangtz\u00e9 e a capital da provincia chinesa de Zhejiang. Est\u00e1 situado na ribeira sur do r\u00edo Qiantang, no distrito de Xiaoshan, a 27 quil\u00f3metros do centro de Hangzhou.\nO aeroporto opera voos a destinos en toda China. Os destinos internacionais at\u00f3panse principalmente no leste e sueste de Asia, a\u00ednda que tam\u00e9n opera voos a algunhas cidades de \u00c1frica, Europa e do sur de Asia. Hangzhou-Xiaoshan serve como cidade focal para Air China, China Eastern Airlines, China Southern Airlines, Hainan Airlines e Xiamen Airlines.\nNo ano 2017 o aeroporto de Hangzhou foi usado por 35 570 411 pasaxeiros, sendo o 10\u00ba m\u00e1is concorrido da China en termos de pasaxeiros. Ademais, o aeroporto foi o 6\u00ba m\u00e1is concorrido do pa\u00eds en termos de carga con 589 461 toneladas e o 9\u00ba en movemento de avi\u00f3ns con 271 066."}
{"id": "406517", "revid": "1131", "url": "https://gl.wikipedia.org/wiki?curid=406517", "title": "Aeroporto de Wuhan-Tianhe", "text": "O aeroporto internacional de Wuhan-Tianhe \u00e9 un aeroporto que serve a Wuhan, a capital da provincia chinesa de Hubei. Foi inaugurado o 15 de abril de 1995 substitu\u00edndo aos vellos aeroportos de Hankou-Wangjiadun e Nanhu como principais aeroportos de Wuhan. Est\u00e1 situado no distrito de Huangpi, a uns 26 quil\u00f3metros ao norte do centro de Wuhan. \u00c9 o aeroporto m\u00e1is concorrido do centro da CHina, atop\u00e1ndose xeograficamente situado no centro da rede dom\u00e9stica do pa\u00eds. \u00c9 unha cidade focal para Air China, China Eastern Airlines e China Southern Airlines. O aeroporto ten voos cara destinos internacionais como Bangkok, Moscova, Osaca, Par\u00eds, Se\u00fal e Singapur.\nNo ano 2017 o aeroporto foi utilizado por 23 129 400 pasaxeiros, sendo o 14\u00ba m\u00e1is concorrido do pa\u00eds en n\u00famero de pasaxeiros. O nome Tianhe (\u5929\u6cb3) pode traducirse literalmente como \"r\u00edo do ceo\"; \u00e9 tam\u00e9n un dos nome para a V\u00eda L\u00e1ctea na antiga China.\nDende o 1 de maio de 2015, pasaxeiros de pa\u00edses como os da Uni\u00f3n Europea, Xap\u00f3n, Corea do Sur, Rusia e Estados Unidos, cando viaxan a un terceiro pa\u00eds, poden entrar na China dende este aeroporto sen unha visa chinesa ata 72 horas."}
{"id": "406518", "revid": "1131", "url": "https://gl.wikipedia.org/wiki?curid=406518", "title": "Aeroporto Gregorio Luper\u00f3n", "text": "O aeroporto internacional Gregorio Luper\u00f3n , tam\u00e9n co\u00f1ecido como aeroporto de Puerto Plata, \u00e9 un aeroporto da Rep\u00fablica Dominicana situado en Puerto Plata. \u00c9 o cuarto aeroporto m\u00e1is concorrido do pa\u00eds, despois dos de Punta Cana, Santo Domingo e Santiago de los Caballeros. Recibe o seu nome na honra do xeneral Gregorio Luper\u00f3n, un militar e l\u00edder dominicano."}
{"id": "406520", "revid": "85894", "url": "https://gl.wikipedia.org/wiki?curid=406520", "title": "La Maquinista Terrestre y Mar\u00edtima", "text": "La Maquinista Terrestre y Mar\u00edtima (tam\u00e9n co\u00f1ecida como MTM) foi unha empresa metal\u00farxica de orixe catal\u00e1 adicada ao dese\u00f1o e construci\u00f3n de infraestruturas. Foi fundada en Barcelona o 14 de setembro de 1855 por Nicolau Tous i Soler, Nicolau Tous i Mirapeix e Celedonio Ascac\u00edbar, situados en el Raval de Barcelona. Dende 1989 pertence \u00e1 multinacional francesa Alstom.\nEn Galicia constru\u00edu o guindastre p\u00f3rtico de Astano entre 1970-71, dese\u00f1o da empresa alem\u00e1 PHB Junko, sendo a maior de toda Europa."}
{"id": "406521", "revid": "23204", "url": "https://gl.wikipedia.org/wiki?curid=406521", "title": "Un \u00e1s na manga", "text": "Un \u00e1s na manga (en , tam\u00e9n co\u00f1ecido en ), \u00e9 un filme de 1976.\nEstreouse en galego o 14 de novembro de 1988 a trav\u00e9s da TVG."}
{"id": "406522", "revid": "23204", "url": "https://gl.wikipedia.org/wiki?curid=406522", "title": "Ace Up My Sleeve", "text": ""}
{"id": "406523", "revid": "23204", "url": "https://gl.wikipedia.org/wiki?curid=406523", "title": "Crime and Passion", "text": ""}
{"id": "406524", "revid": "23204", "url": "https://gl.wikipedia.org/wiki?curid=406524", "title": "Maquinista Terrestre y Mar\u00edtima", "text": ""}
{"id": "406525", "revid": "98629", "url": "https://gl.wikipedia.org/wiki?curid=406525", "title": "Say You're One of Them", "text": "Say You're One of Them\u00a0\u00e9 unha colecci\u00f3n de historias curtas escritas polo nixeriano Uwem Akpan, que foi publicada en 2008. Cont\u00e9n cinco historias, cada unha ambientada nun pa\u00eds africano diferente. Esta colecci\u00f3n ga\u00f1ou o Premio Commonwealth Writers de 2009 (rexi\u00f3n de \u00c1frica) e o Premio Beyond Margins\u00a0de 2009."}
{"id": "406528", "revid": "1131", "url": "https://gl.wikipedia.org/wiki?curid=406528", "title": "Castro de Punta Castrelo", "text": "Castro de Punta Castrelo \u00e9 un poblado castrexo costeiro do concello de Valdovi\u00f1o.\n\u00c9 un castro costeiro fortificado situado no medio dunha pen\u00ednsula, na zona m\u00e1is alta a uns 90 metros sobre o nivel do oc\u00e9ano. Ten forma circular duns 70 metros de di\u00e1metro cunha soa li\u00f1a defensiva."}
{"id": "406531", "revid": "23204", "url": "https://gl.wikipedia.org/wiki?curid=406531", "title": "\u00c1s veces unha grande noci\u00f3n", "text": "\u00c1s veces unha grande noci\u00f3n (en ) \u00e9 un filme estadounidense de 1971 dirixido por Paul Newman. Est\u00e1 protagonizado polo propio Newman, Henry Fonda, Michael Sarrazin e Lee Remick. O elenco tam\u00e9n incl\u00fae a Richard Jaeckel, cunha interpretaci\u00f3n que lle valeu un nomeamento \u00f3 Oscar \u00f3 mellor actor secundario na 44\u00aa edici\u00f3n dos premios.\nEstreouse en galego o 27 de maio de 1989 a trav\u00e9s da TVG."}
{"id": "406532", "revid": "1131", "url": "https://gl.wikipedia.org/wiki?curid=406532", "title": "Castro de Loiravella", "text": "Castro de Loiravella \u00e9 un castro de ladeira fortificado situado no concello de Valdovi\u00f1o.\nTen forma el\u00edptica duns 90 metros de L-O e 50 m de N-S, cunha soa li\u00f1a defensiva."}
{"id": "406533", "revid": "23204", "url": "https://gl.wikipedia.org/wiki?curid=406533", "title": "Sometimes a Great Notion (filme)", "text": ""}
{"id": "406534", "revid": "88628", "url": "https://gl.wikipedia.org/wiki?curid=406534", "title": "Castro de Prismos", "text": "Castro de Prismos \u00e9 un castro de cumio fortificado situado no concello de Fene.\nEst\u00e1 situado no cumio do monte P\u00e9on da Pedra. Ten forma ovalada, cunhas medidas de 150 m de N-S por 100 metros de L-O. Atravesado por un cami\u00f1o. Ten unha soa li\u00f1a defesiva dos dez aos dous metros de altura e foxo. No muro abriuse un cami\u00f1o forestal que rompeu as defensas. "}
{"id": "406535", "revid": "865", "url": "https://gl.wikipedia.org/wiki?curid=406535", "title": "In Spades", "text": "In Spades \u00e9 o oitavo \u00e1lbum da banda estadounidense de rock alternativo The Afghan Whigs, publicado o 5 de maio de 2017 a trav\u00e9s do selo Sub Pop Records."}
{"id": "406538", "revid": "96302", "url": "https://gl.wikipedia.org/wiki?curid=406538", "title": "Why Are You OK", "text": "Why Are You OK \u00e9 o quinto \u00e1lbum da banda estadounidense de indie rock Band of Horses, publicado o 10 de xu\u00f1o de 2016 a trav\u00e9s do selo Interscope Records. Producido por Jason Lytle, de Grandaddy, o disco foi precedido polos sinxelos \"Casual Party\", \"In A Drawer\" e \"Solemn Oath\". \u00c9 o derradeiro traballo da banda co guitarrista Tyler Ramsey e o baixista Bill Reynolds, que deixaron Band of Horses en 2017."}
{"id": "406539", "revid": "25871", "url": "https://gl.wikipedia.org/wiki?curid=406539", "title": "Confederaci\u00f3n Granadina", "text": "A Confederaci\u00f3n Granadina foi unha rep\u00fablica conformada polas actuais Colombia e Panam\u00e1 entre 1858 e 1863. Foi estabelecida na Constituci\u00f3n de 1858 durante o goberno de Mariano Ospina Rodr\u00edguez. Esta carta constitucional substitu\u00edu \u00f3 sistema centro-federal que se organizou coa constituci\u00f3n de 1853, e foi a antesala da formaci\u00f3n do denominado Olimpo Radical, per\u00edodo no que as ideas do liberalismo radical colombiano impux\u00e9ronse baixo o nome dos Estados Unidos de Colombia (1863-1886).\nHistoria.\nA Confederaci\u00f3n Granadina formaba parte dunha serie de reformas que comezaron a mediados do s\u00e9culo XIX en toda Hispanoam\u00e9rica, e que ti\u00f1an por prop\u00f3sito romper de forma definitiva con calquera atraso do sistema colonial. No caso do que hoxe \u00e9 Colombia e Panam\u00e1, esta trasformaci\u00f3n viviuse a trav\u00e9s dun paulatino proceso de cambio no modelo pol\u00edtico, econ\u00f3mico e social imperante dende o per\u00edodo das independencias. Os cambios \u00e1 orde establecida espertaron profundas contradici\u00f3ns no seo da sociedade, que se expresaron en d\u00faas guerras civ\u00eds en 1851 e 1860, m\u00e1is un golpe militar en 1854. A primeira destas conflagraci\u00f3ns estivo relacionada co papel da Igrexa na sociedade, mentres que a segunda e o golpe de estado de Tomas Cipriano de Mosquera vinc\u00falanse \u00e1s tensi\u00f3ns producidas polo afondamento do sistema federal, entre a soberan\u00eda nacional e os poderes rexionais.\nNeste senso, a Confederaci\u00f3n Granadina salienta porque a s\u00faa ef\u00e9mera existencia deu conta tanto das trasformaci\u00f3ns pol\u00edticas, como da resistencia que isto xerou nalg\u00fans sectores da sociedade, que a\u00ednda sendo parte da idea dun modelo de Rep\u00fablica federal, consideraban que a existencia dun goberno xeral forte era preciso para manter a orde despois da guerra do 1851. Estas contradici\u00f3ns, sumadas \u00e1s tensi\u00f3ns que exist\u00edan \u00f3 redor da separaci\u00f3n Igrexa-Estado como parte do ideario liberal que se impu\u00f1an no momento, foron procesos que levaron \u00f3 levantamento dos seguidores do Xeneral Mosquera e o radicalismo liberal en 1860-1863, como evento central deste per\u00edodo Confederado da historia de Colombia e Panam\u00e1."}
{"id": "406540", "revid": "89787", "url": "https://gl.wikipedia.org/wiki?curid=406540", "title": "Estados Unidos de Colombia", "text": "Estados Unidos de Colombia foi un estado federal que abrangu\u00eda o territorio das actuais rep\u00fablicas de Colombia e Panam\u00e1 na s\u00faa totalidade e porci\u00f3ns do\u00a0Brasil\u00a0e do\u00a0Per\u00fa. Sucedeu \u00e1 Confederaci\u00f3n Granadina en 1861 \u2014acci\u00f3n que foi confirmada coa constituci\u00f3n de 1863\u2014 dotando o pa\u00eds dun sistema pol\u00edtico federalista e liberal que iniciou as d\u00faas d\u00e9cadas co\u00f1ecidas como a era do Olimpo Radical.\nO pa\u00eds foi oficialmente chamado Estados Unidos de Colombia o 3 de febreiro de 1863 pola Constituci\u00f3n de Rionegro, a cal foi promulgada o 8 de maio polos liberais radicais quen acabaran de ga\u00f1ar a guerra civil de 1860 a 1862. Esta rep\u00fablica foi creada polos liberais radicais, base\u00e1ndose nos modelos constitucionais europeos, sen tomar en conta as diferenzas entre un sistema capitalista, e un sistema que recentemente sa\u00eda dunha econom\u00eda feudal.\nA Constituci\u00f3n nacional favorec\u00eda os grandes comerciantes liberais, posto que perm\u00edtia unha liberalizaci\u00f3n da econom\u00eda e imped\u00eda un control desta por parte do estado, permitindo un completo desenvolvemento destes sectores, impedindo a unificaci\u00f3n da econom\u00eda nacional.\nDespois de varios anos de guerras civ\u00eds, en 1886 o partido conservador, liderado por Rafael N\u00fa\u00f1ez, ga\u00f1ou a guerra e proclamou unha nova constituci\u00f3n de car\u00e1cter centralista que aboliu os Estados Unidos de Colombia e creou a Rep\u00fablica de Colombia."}
{"id": "406541", "revid": "89787", "url": "https://gl.wikipedia.org/wiki?curid=406541", "title": "Independencia de Panam\u00e1", "text": "A independencia de Panam\u00e1 ou a separaci\u00f3n de Panam\u00e1 de Colombia foi un feito ocorrido o 3 de novembro de 1903, despois da Guerra dos Mil D\u00edas, e que desencadeou a proclamaci\u00f3n da \"Rep\u00fablica de Panam\u00e1\".\nO istmo de Panam\u00e1 foi parte integral de todas as formas de organizaci\u00f3n pol\u00edtica e territorial que tivo a Rep\u00fablica de Colombia dende 1831 at\u00e9 1903, con \u00f3 redor de dezasete intentos de secesi\u00f3n e catro separaci\u00f3ns consumadas durante o s\u00e9culo XIX.\nPara a historiograf\u00eda paname\u00f1a, a proclamaci\u00f3n da Rep\u00fablica de Panam\u00e1 foi o resultado dun proceso nacionalista e autonomista que se foi constru\u00edndo dende finais do s\u00e9culo XVIII, e que conclu\u00edu coa separaci\u00f3n de Panam\u00e1 de Colombia. En troques, para a historiograf\u00eda colombiana, a secesi\u00f3n de Panam\u00e1, constit\u00fae un atentado contra a integridade pol\u00edtico-territorial de Colombia, que foi ideado polos Estados Unidos de Am\u00e9rica en asociaci\u00f3n coa oligarqu\u00eda istme\u00f1a da \u00e9poca."}
{"id": "406542", "revid": "23204", "url": "https://gl.wikipedia.org/wiki?curid=406542", "title": "Separaci\u00f3n de Panam\u00e1 de Colombia", "text": ""}
{"id": "406543", "revid": "23204", "url": "https://gl.wikipedia.org/wiki?curid=406543", "title": "Secesi\u00f3n de Panam\u00e1", "text": ""}
{"id": "406544", "revid": "23204", "url": "https://gl.wikipedia.org/wiki?curid=406544", "title": "Rep\u00fablica de Panam\u00e1", "text": ""}
{"id": "406545", "revid": "89787", "url": "https://gl.wikipedia.org/wiki?curid=406545", "title": "Potencia intermedia", "text": "Potencia intermedia ou potencia media \u00e9 un termo empregado no campo das relaci\u00f3ns internacionais para describir os estados que non son superpotencias ou grandes potencias, mais que a\u00ednda as\u00ed te\u00f1en influencia internacional. Non hai ningunha definici\u00f3n espec\u00edfica de que os pa\u00edses poidan ser potencias intermedias.\nGlobalmente.\nEconomicamente, as potencias intermedias son xeralmente aquelas naci\u00f3ns que te\u00f1en influencia sobre outros pa\u00edses mais non son consideradas grandes potencias. Por exemplo, moitas veces as medias potencias son descritas como as trinta mellores econom\u00edas do mundo. Por\u00e9n, a econom\u00eda non sempre \u00e9 considerada o factor de definici\u00f3n.\nPor baixo do sentido orixinal do termo, unha potencia intermedia \u00e9 aquela que ten alg\u00fan grao de influencia global, mais que non pos\u00fae dominancia sobre calquera \u00e1rea. Por\u00e9n, este termo non \u00e9 universal, e alg\u00fans definen o termo potencia intermedia para inclu\u00edr naci\u00f3ns que poden ser consideradas como potencias rexionais. Os dous termos son \u00e1s veces usados de modo intercambiable, a\u00ednda que as s\u00faas definici\u00f3ns non sexan estritamente as mesmas."}
{"id": "406546", "revid": "5863", "url": "https://gl.wikipedia.org/wiki?curid=406546", "title": "Liga Galega da Coru\u00f1a", "text": ""}
{"id": "406547", "revid": "5863", "url": "https://gl.wikipedia.org/wiki?curid=406547", "title": "Antonio Cervi\u00f1o Gonz\u00e1lez", "text": ""}
{"id": "406548", "revid": "89787", "url": "https://gl.wikipedia.org/wiki?curid=406548", "title": "Potencia rexional", "text": "No eido das relaci\u00f3ns internacionais, unha potencia rexional \u00e9 un estado que pos\u00fae poder nunha rexi\u00f3n xeogr\u00e1fica. Estas potencias definen a polaridade de todo complexo de seguridade rexional. Os estados que ostentan un poder e influencia por enriba do dos seus veci\u00f1os nunha rexi\u00f3n do mundo pos\u00faen hexemon\u00eda rexional.\nPotencias rexionais.\nA continuaci\u00f3n am\u00f3sanse estados que foron identificados por estudosos, analistas ou outros expertos de relaci\u00f3ns internacionais ou ciencias pol\u00edticas. Estes estados cumpren en certa medida co criterio de exercer un poder rexional tal como se describiu nas secci\u00f3ns precedentes. As opini\u00f3ns sobre cales estados son potencias rexionais, var\u00eda en certa medida segundo o experto consultado. Os estados pres\u00e9ntanse ordenados por rexi\u00f3n.\nEuropa.\nUsualmente, Francia, Alema\u00f1a, Italia e o Reino Unido son considerados \"Os catro grandes\" de Europa, polo seu poder econ\u00f3mico e pol\u00edtico a nivel mundial.\nPa\u00edses Transcontinentais.\nPa\u00edses Transcontinentais como Rusia, exercen certa influencia a nivel rexional sobre outros pa\u00edses. Asemade, Turqu\u00eda \u00e9 un importante punto estrat\u00e9xico entre Europa e Asia."}
{"id": "406549", "revid": "5863", "url": "https://gl.wikipedia.org/wiki?curid=406549", "title": "Antonino Cervi\u00f1o y Gonz\u00e1lez", "text": ""}
{"id": "406550", "revid": "5863", "url": "https://gl.wikipedia.org/wiki?curid=406550", "title": "Antonino Cervi\u00f1o e Gonz\u00e1lez", "text": ""}
{"id": "406551", "revid": "23204", "url": "https://gl.wikipedia.org/wiki?curid=406551", "title": "Benin", "text": ""}
{"id": "406555", "revid": "23204", "url": "https://gl.wikipedia.org/wiki?curid=406555", "title": "Rep\u00fablica de Ben\u00edn", "text": ""}
{"id": "406565", "revid": "624", "url": "https://gl.wikipedia.org/wiki?curid=406565", "title": "Greenwich Mean Time", "text": ""}
{"id": "406567", "revid": "624", "url": "https://gl.wikipedia.org/wiki?curid=406567", "title": "Central European Time", "text": ""}
{"id": "406568", "revid": "72012", "url": "https://gl.wikipedia.org/wiki?curid=406568", "title": "UTC+1", "text": ""}
{"id": "406570", "revid": "624", "url": "https://gl.wikipedia.org/wiki?curid=406570", "title": "UTC+0", "text": ""}
{"id": "406579", "revid": "23204", "url": "https://gl.wikipedia.org/wiki?curid=406579", "title": "O fillo", "text": "O fillo. \"Acci\u00f3n dram\u00e1tica en dous actos, o segundo dividido en dous cadros (1935)\" \u00e9 unha peza teatral de Ricardo Carballo Calero publicada en Edici\u00f3s do Castro en 1982 .\nDesenvolvemento.\nA acci\u00f3n desenv\u00f3lvese nun lugar do interior de Galicia, na \u00e9poca actual e en tempo de inverno.\nActo I.\nSala dunha casa fidalga alde\u00e1. Os personaxes ollan para un nacemento de Nadal.\nA se\u00f1orita da Casa, Xoana, parola co crego e outras mulleres e meni\u00f1os. Animan a Pilari\u00f1a para que cante unha panxoli\u00f1a:\nAs mulleres e o crego tentan convencer a fidalga que deb\u00eda casar e ter un home que a amparase, que deb\u00eda ter fillos que a agarimasen; ademais non lle faltaron pretendentes ricos. Van marchando e esc\u00f3itase un coro de nenos, despois un coro de anxos. Xoana cre ver a Virxe e un anxo cando escoita un choro de meni\u00f1o na xanela, colle o rapaci\u00f1o.\nActo II\nXoana c\u00e1ntalle ao meni\u00f1o:\nAs criadas Xenerosa e Estrela falan do moito que Xoana quere o neno, do ben que o coida e se desvive polo seu fillo a\u00ednda que dubidan de que fose un milagre, m\u00e1is ben ser\u00eda froito dos amores dalgunha rapaza que o deixou na fiestra.\nEntra Florentina co recado de que Mari-Pepa do Xestal est\u00e1 a morrer e quere ver o meni\u00f1o. L\u00e9vanllo.\nO Gal\u00e1n c\u00e1ntalle de amores a Estrela\nXenerosa aclara que Mari-Pepa quer\u00eda ver o meni\u00f1o porque era a s\u00faa nai. Resulta que coma tantas veces unha moza foi servir, perdeuna un xuraf\u00e1s, tivo o meni\u00f1o nun alpendre e deixouno na xanela da fidalga ao ver luz.\nAgora Xoana xa non reco\u00f1ece o meni\u00f1o como fillo, non quere saber del nin coidalo coma antes, perdeuno; que se encargue Estrela dos seus coidados. Xenerosa tenta convencela de que o queira igual. O mesmo fai o crego pero Xoana ata dubida de Deus.\nEntra \u201cA Desco\u00f1ecida\u201d e dialoga con Xoana, a Desco\u00f1ecida \u00e9 un desdobramento dela mesma de cando era moza. Nese di\u00e1logo vaise resolver o problema do meni\u00f1o.\nRemata a obra entrando Estrela para atender o rapaz.\nCaracter\u00edsticas.\nEste drama de mulleres que aborda o tema da maternidade virxinal foi galardoado en 1947 co Premio de teatro Castelao en Buenos Aires e nel hai referencias m\u00edtico-simb\u00f3licas e xogo de contrarios, caracter\u00edsticas da obra de Carballo Calero.\nO propio autor deixou a s\u00faa opini\u00f3n:\nE engade:\nPara Henrique Rabu\u00f1al:"}
{"id": "406580", "revid": "23204", "url": "https://gl.wikipedia.org/wiki?curid=406580", "title": "Real de oito", "text": "O real de oito \u00e9 unha antiga moeda espa\u00f1ola de prata con valor facial de 8 reais, con arredor de 39 mil\u00edmetros de di\u00e1metro e un peso pr\u00f3ximo aos 27 gramos, cu\u00f1ada en Espa\u00f1a e nas s\u00faas colonias americanas desde 1598 ata a segunda metade do s\u00e9culo XIX. \u00c9 a orixe do peso espa\u00f1ol e dos pa\u00edses suramericanos. Inicialmente equival\u00eda a 272 marabed\u00eds de cobre, a\u00ednda que en 1642 o seu valor foi elevado a 340 marabed\u00eds.\nEsta moeda, concibida para disputar a s\u00faa primac\u00eda como unidade de uso internacional co t\u00e1lero do Sacro Imperio, foi amplamente utilizada en moitos pa\u00edses como unidade de conta nas transacci\u00f3ns de comercio internacional por mor da s\u00faa estabilidade, garantida polo poder pol\u00edtico e econ\u00f3mico de Espa\u00f1a no contexto internacional da \u00e9poca e apoiada pola explotaci\u00f3n das ricas minas de prata suramericanas. Alg\u00fans pa\u00edses chegaron mesmo a contremarcar moedas espa\u00f1olas de 8 reais co fin de lle dar car\u00e1cter formal \u00e1 s\u00faa circulaci\u00f3n como moeda local.\nO real de oito foi a moeda a partir da cal se creou o d\u00f3lar estadounidense (a\u00ednda que o nome o tome do \"daler \"holand\u00e9s) e, de feito, o curso legal desta moeda espa\u00f1ola permaneceu en vigor nos Estados Unidos ata a \"Coinage Act\" de 1857, pola que se prohibiu a circulaci\u00f3n de calque moeda estranxeira. Polo seu uso xeneralizado en Europa, Am\u00e9rica e o Extremo Oriente, converteuse na primeira moeda mundial a principios do s\u00e9culo XVII.\nEn Espa\u00f1a e as s\u00faas colonias.\nOrixe.\nLogo da introduci\u00f3n do\" guldengroschen\" en Austria en 1486, o concepto dunha grande moeda de prata, cun elevado grao de pureza e un peso de arredor dunha onza estendeuse polo resto de Europa (o \"Joachimsthaler\" austr\u00edaco comeza a cu\u00f1arse en 1518). A reforma monetaria en Espa\u00f1a establecida polos Reis Cat\u00f3licos mediante a pragm\u00e1tica e as ordenanzas reais de Medina del Campo do 13 de xu\u00f1o de 1497), foi o detonante para a creaci\u00f3n da moeda de 8 reais, ou real de oito, nese mesmo ano. Corenta anos despois, en 1537, cre\u00e1base o escudo de ouro, cun valor de 16 reais de prata (dous pesos), e o seu m\u00faltiplo, o dobr\u00f3n de 2 escudos de ouro, con valor de 32 reais. Foi esta divisibilidade das moedas do sistema monetario espa\u00f1ol da \u00e9poca a que provocou que o peso de 8 reais se denominase \"real de oito\".\nAs primeiras moedas con valor facial de 8 reais foron cu\u00f1adas na Coroa de Castela a partir da reforma monetaria de 1497, levada a cabo polos Reis Cat\u00f3licos, a\u00ednda que esta peza non ten a\u00ednda as caracter\u00edsticas metrol\u00f3xicas do que se co\u00f1ece como real de oito no contexto numism\u00e1tico mundial.\nDesde o seu nacemento e ata o s\u00e9culo XIX, o real de oito tivo diferentes modelos, tanto en Espa\u00f1a coma no Novo Mundo. Logo da descuberta de importantes dep\u00f3sitos de prata en M\u00e9xico (por exemplo, en Taxco e Zacatecas), en Potos\u00ed (na actual Bolivia) e noutras posesi\u00f3ns espa\u00f1olas en Am\u00e9rica, as\u00ed\u00f1a se empezou a cu\u00f1ar moeda neses lugares, en ocasi\u00f3ns para a s\u00faa circulaci\u00f3n local e noutras para ser levada \u00e1 Pen\u00ednsula. As primeiras casas de moeda con car\u00e1cter permanentes establec\u00e9ronse en M\u00e9xico (1535), Santo Domingo (1536), Lima (1565), Potos\u00ed (1572), Bogot\u00e1 (1630) e Santiago de Chile (1743).\nAs primeiras moedas ti\u00f1an formas e dese\u00f1os irregulares, e estaban cortadas con tesoiras, situaci\u00f3n que se normalizou a partir de 1730, coa instalaci\u00f3n de m\u00e1quinas de cu\u00f1axe m\u00e1is modernas na Casa de Moeda de M\u00e9xico. \u00c9 a partir dese momento cando os pesos espa\u00f1ois de 8 reais empezan a dispor da aceptaci\u00f3n internacional que caracterizar\u00e1 a s\u00faa existencia nos dous s\u00e9culos seguintes. A casa da moeda de M\u00e9xico converteuse na m\u00e1is importante do mundo no s\u00e9culo XVIII, cunha capacidade de cu\u00f1axe de 30 mill\u00f3ns de pesos ao ano. Entre 1537 e 1892, nesa f\u00e1brica bat\u00e9ronse oficialmente 3.292 mill\u00f3ns de reais de oito.\nAs principais casas de moeda do Novo Mundo que produciron reais de oito foron as de Potos\u00ed, Lima e a cidade de M\u00e9xico (e en menor medida Bogot\u00e1, Popay\u00e1n, cidade de Guatemala e Santiago). Nos seus principios, estas pezas dist\u00ednguense das cu\u00f1adas na Pen\u00ednsula pola presenza das Columnas de H\u00e9rcules nos dese\u00f1os dos seus reversos (\"columnarios\"), ata que en 1773 se substitu\u00edron polo busto do rei, tal e como suced\u00eda nas f\u00e1bricas peninsulares.\nTipolox\u00eda.\nEstes son os tipos m\u00e1is representativos dos reais de oito durante os seus tres s\u00e9culos de existencia:\nSubstituci\u00f3n e equivalencias posteriores.\nNo s\u00e9culo XIX, o valor facial destas moedas cambiouse a 20 reais, (con base na equivalencia nesa \u00e9poca entre o real de oito e o valor de 20 reais de bill\u00f3n). Durante o reinado de Fernando VII coexistiron ambas as pezas, mais Isabel II de Espa\u00f1a xa non cu\u00f1ou reais de oito, sen\u00f3n que estes foron substitu\u00eddos inicialmente polos 20 reais (cun sistema xa decimal), na reforma monetaria de 1848, posteriormente polos 2 escudos, na reforma de 1864, e finalmente polas 5 pesetas, na reforma de 1869.\nEn M\u00e9xico e na Arxentina independentes.\nM\u00e9xico.\nTras a independencia de M\u00e9xico en 1821, o sistema monetario da nova rep\u00fablica mantivo o a estrutura espa\u00f1ola dos reais de prata e os escudos de ouro, ata a decimalizaci\u00f3n do sistema e a introcuci\u00f3n do peso como moeda nacional, inspirada \u00e1 s\u00faa vez no real de oito espa\u00f1ol.\nArxentina.\nLogo da declaraci\u00f3n de independencia do 25 de maio de 1810, Buenos Aires e a outras provincias do R\u00edo da Prata comezaron unha guerra da independencia na que enviaron expedici\u00f3ns militares \u00e1 rexi\u00f3n do Alto Per\u00fa, onde resist\u00edan as tropas realistas. Os arxentinos tomaron a cidade de Potos\u00ed en 1810, 1813 e 1815. Foi al\u00ed, xa que logo, na casa de moeda de Potos\u00ed ocupada militarmente, onde se produciron as primeiras moedas da Arxentina independente, que amosaban os s\u00edmbolos da s\u00faa revoluci\u00f3n, mantendo o valor facial dos 8 reais espa\u00f1ois, ata que a nova rep\u00fablica acabou por oficializar o peso como moeda nacional.\nNo mundo non hispano.\nAustralia.\nCando se estableceu na actual Australia a colonia de Nova Gales do Sur en 1788 xurdiu o problema da falla de moeda circulante. En 1812, o gobernador Lachlan Macquarie tivo a iniciativa de usar o equivalente a 10.000 libras en reais de oito espa\u00f1ois enviados polo Goberno brit\u00e1nico, que se converteron, xa que logo, nas primeiras moedas que circularon en terras australianas. Co fin de impedir o seu uso f\u00f3ra da colonia e duplicar o n\u00famero de moedas, decidiuse cortar os seus centros, de xeito que tanto o pequeno disco central resultante (co\u00f1ecido como \"dump\") coma o aro exterior (chamado \"holley dollar\" - \"d\u00f3lar furado\") foron estampados con marcas e lendas alusivas ao novo valor facial e ao territorio onde deb\u00edan circular. Aos centros d\u00e9uselles un valor de 15 peniques e os bordos convert\u00e9ronse en pezas de cinco xilins (ou unha coroa brit\u00e1nica). A experirncia tivo, no entanto, unha curta duraci\u00f3n, xa que o Parlamento brit\u00e1nico aprobou en 1826 \"Sterling Silver Money Act\", que deslexitimou oficialmente o uso dos \"holley dollars\" e dos \"dump\" nos territorios coloniais australianos.\nIlla do Pr\u00edncipe Eduardo (Canad\u00e1).\nCara \u00e1 fin do s\u00e9culo XVIII, o real de oito circulaba adoito na parte oriental do Canad\u00e1. O seu valor variaba en funci\u00f3n do lugar, e o m\u00e1is alto era o de Halifax, o que motivaba que cando os comerciantes da Illa do Pr\u00edncipe Eduardo os acumulaban, marchaban con eles a Halifax para aproveitar a vantaxe do seu valor al\u00ed. Este feito derivou nunha escaseza de dinero circulante na illa, o que levou o gobernador en 1813 a xuntar todos os reais de oito que puido e facer perforar os seus centros, do mesmo xeito que se estaba a facer en Australia, e a marcalos para que s\u00f3 puidesen circular nese territorio.\nEstados Unidos.\nAntes da Revoluci\u00f3n Americana, por mor da pol\u00edtica mercantilista brit\u00e1nica, d\u00e1base unha situaci\u00f3n de escaseza cr\u00f3nica de moeda da metr\u00f3pole nas s\u00faas colonias de Norteam\u00e9rica, de maneira que o comercio se fac\u00eda adoito utilizando reais de oito espa\u00f1ois (que eles chamaban \"spanish dollars\"), que se obti\u00f1an a trav\u00e9s do comercio il\u00edcito coas Antillas espa\u00f1olas.\nIso explica que, no inicio da guerra de independencia en 1776, o novo Congreso dos Estados Unidos emitise papel moeda, co\u00f1ecida como \"continental currency dollar\", en que aparec\u00eda impresa a promesa de convertibilidade en reais de oito espa\u00f1ois.\nMediante a \"Coinage Act\" de 1792 fundouse a \"United States Mint\" (\"Casa da Moeda dos Estados Unidos\") e emitiuse a primeira moeda dun d\u00f3lar, a\u00ednda que esta non logrou desbotar o peso espa\u00f1ol, dado o maior peso e a maior cantidade de prata deste.\u00a0\nEsta situaci\u00f3n de circulaci\u00f3n simult\u00e1nea de d\u00f3lares e reais de oito nos Estados Unidos foi legal ata que se aprobou a prohibici\u00f3n da circulaci\u00f3n da moeda espa\u00f1ola mediante a \"Coinage Act\" de 1857.\nAntillas Neerlandesas.\nO gobernador de Cura\u00e7ao, ante a escaseza de flor\u00edns, decidiu en 1799 usar pezas de reais de oito espa\u00f1ois, que se fragmentaban en catro porci\u00f3ns (\u00e1s que se lles engad\u00eda unha marca central) e \u00e1s que se lles asignaba un valor incrementado de tres reais por unidade. A creaci\u00f3n destas emisi\u00f3ns constitu\u00edu a orixe do posterior Banco das Antillas Neerlandesas.\nAsia.\nNo s\u00e9culo XIX, a circulaci\u00f3n de reais de oito era moi com\u00fan en todo o Sueste de Asia, na costa da China e no Xap\u00f3n. Estas moedas levaban 250 anos introduc\u00edndose nas Filipinas espa\u00f1olas a trav\u00e9s de, a onde chegaban en buques desde Acapulco, en M\u00e9xico. Estas naves, co\u00f1ecidas como gale\u00f3ns de Manila, supu\u00f1an un bot\u00edn moi tentador para os barcos piratas.\nO real de oito espa\u00f1ol converteuse en moeda de comercio internacional en todo o Extremo Oriente, primeiro en solitario e despois en competencia cos t\u00e1leros de diversas potencias europeas (principalmente o t\u00e1lero de Mar\u00eda Tareixa) e outras moedas coloniais como o d\u00f3lar de Hong Kong ou a piastra de comercio creada en 1885 por Francia para a Indochina e para a Cochinchina.\nNeste comercio oriental, os pesos espa\u00f1ois comtramarc\u00e1banse adoito con caracteres chineses, que indicaban que a peza en cuesti\u00f3n fora examinada e autenticada por un comerciante reco\u00f1ecido.\nAta o s\u00e9culo XIX, as \u00fanicas moedas no mercado eran os reais de oito espa\u00f1ois cu\u00f1ados no Novo Mundo, principalmente en M\u00e9xico. No entanto, desde a d\u00e9cada de 1840 empezaron a ir substitu\u00edndose polos pesos emitidos polas xa independizadas rep\u00fablicas hispanoamericanas. De feito, os primeiros reais de oito e pesos do M\u00e9xico independente foron os que servidon de inspiraci\u00f3n para os dese\u00f1os das primeiras moedas emitidas para a circulaci\u00f3n naquela rexi\u00f3n, como os d\u00f3lares de Hong Kong cu\u00f1ados entre os anos 1866 e 1868 pola Casa da Moeda de Hong Kong, ou os iens xaponeses emitidos en 1871."}
{"id": "406581", "revid": "59564", "url": "https://gl.wikipedia.org/wiki?curid=406581", "title": "Isabel (obra de teatro)", "text": "Isabel. \"Com\u00e9dia en tres actos (1945)\" \u00e9 unha peza teatral de Ricardo Carballo Calero publicada en Edici\u00f3s do Castro en 1982 .\nSegundo Sindo Villamayor:\nPara Henrique Rabu\u00f1al:\nE:\nDesenvolvemento.\nA acci\u00f3n desenv\u00f3lvese nun pazo de Galicia, na \u00e9poca actual.\nDona Xulia \u00e9 a ama, a criada de sempre na familia, v\u00e9n da cidade onde viv\u00eda co se\u00f1or, dille \u00e1 nova criada da aldea, Rosal\u00eda, que a trate de dona e non de se\u00f1ora. Conversan as d\u00faas sobre o servizo das criadas e a s\u00faa disposici\u00f3n. Rego \u00e9 o criado que vai e v\u00e9n coa besta levando o correo e os recados.\nFalan de que o se\u00f1or, don Mario, non sae case nunca, est\u00e1 reclu\u00eddo en si mesmo desde que lle morreu a muller, dona Isabel. Mais sa\u00edu ver o seu amigo, o fidalgo don Rafael. \nInesperadamente chega unha moza que se fai chamar Isabel e se comporta como se fose a se\u00f1ora do pazo ante o asombro dos criados.\nRosal\u00eda canta:\nIsabel goberna o pazo coma se o fixese sempre con tino e sabendo de todo. \nChega un cabaleiro desco\u00f1ecido, Quiroga, e inf\u00f3rmase por Rosal\u00eda da vida do pazo e de quen \u00e9 e como vive don Rafael.\nEnc\u00f3ntranse Mario, Rafael e Quiroga. Conta Mario que o visitante \u00e9 un antigo compa\u00f1eiro seu de estudos e grande amigo da cidade, e que se alegra moito da visita. Xulio Quiroga dille que v\u00e9n velo e tam\u00e9n co\u00f1ecer a s\u00faa se\u00f1ora.\nAparece Isabel que \u00e9 presentada a Quiroga. Remata o acto dicindo Quiroga \u00e1 parte:\nQuiroga inf\u00f3rmase con Xulia do ben que leva a casa Isabel, a criada co\u00f1eceuna cando veu ao pazo. O mesmo acontece co criado Rego, tam\u00e9n a co\u00f1eceu as\u00ed.\nNunhas intervenci\u00f3ns moi longas Quiroga c\u00f3ntalle a Rafael toda a historia de Mario de cando viv\u00eda na cidade. Namorou de Isabel e casaron. A delicada sa\u00fade dela decidiunos a vir \u00e1 aldea dos av\u00f3s por ver se melloraba. Mais morreu ao chegar e desde ent\u00f3n Mario quedou desfeito, sen superalo, pechado en si mesmo no pazo.\nO grupo de amigos de Quiroga na cidade segue coa s\u00faa vida e entre alcohol e alcohol deciden contratar a unha actriz secundaria para que faga o papel de Isabel e alegre a Mario. Ad\u00e9strana moi ben cont\u00e1ndolle todo o que ten que saber e m\u00e1ndana ao pazo para ver en que d\u00e1 a cousa. Esa \u00e9 a raz\u00f3n da s\u00faa visita, saber como est\u00e1 o experimento.\nRafael com\u00e9ntalle que todo o servizo non chegara a co\u00f1ecer a verdadeira Isabel, s\u00f3 co\u00f1ece a esta. El mesmo estaba intrigado sabendo da morte da primeira mais vendo agora que coa segunda Mario reviviu e todo vai mellor non se atreveu a facer preguntas. Por fin agora ent\u00e9ndeo todo.\nO espectador co\u00f1ece a reacci\u00f3n final de Quiroga e de Rafael, observa a Isabel e Mario. Remata a peza cantando Rosal\u00eda:\nCaracter\u00edsticas.\nCarballo Calero d\u00edxolle a Carmen Blanco:"}
{"id": "406582", "revid": "1131", "url": "https://gl.wikipedia.org/wiki?curid=406582", "title": "O redondel", "text": "O redondel. (Li Hsing-Tao). Adaptaci\u00f3n e versi\u00f3n galega nun acto para teatro infantil \u00e9 unha pequena peza teatral de Ricardo Carballo Calero. Escrita en 1951, foi publicada no n\u00ba 64 da revista \"Grial\" en 1979 e reeditada en 1982.\nDesenvolvemento.\nConstit\u00faese o tribunal e o xu\u00edz proclama s\u00faa rectitude e independencia. A acusada \u00e9 Hai-Tang, a querelante a se\u00f1ora Ma. As d\u00faas pretenden ser a nai do meni\u00f1o Chu-Lang. Hai-Tang confesou a s\u00faa impostura, pero alega dinte do xu\u00edz que por causa da tortura que lle sacaron a confesi\u00f3n.\nSegundo o Secretario o pr\u00edncipe Tung enemistouse con seu pai e marchou ao exilio. A s\u00faa curm\u00e1 Ma foise xuntar con el, namoraron, casaron e tiveron a Chu-Lang. Tempo despois o pai perdooulle ao pr\u00edncipe e emprenderon o regreso acompa\u00f1ados da escrava Hai-Tang. O pr\u00edncipe morre no regreso e agora a escrava afirma ser a verdadeira esposa del e reclama a herdanza que lle corresponde do av\u00f3 de Chu-Lang.\nAs testemu\u00f1as confirman a versi\u00f3n da se\u00f1or Ma. Pero Hai-Tang afirma que as testemu\u00f1as est\u00e1n compradas con di\u00f1eiro e non din a verdade. O propio meni\u00f1o confirma que Hai-Tang \u00e9 a s\u00faa nai.\nPara arranxar o problema o xu\u00edz manda facer un redondel marcado cunha li\u00f1a de xiz, po\u00f1erase o meni\u00f1o dentro e as d\u00faas pretendidas nais turrar\u00e1n para sacalo, a que o consiga ser\u00e1 a verdadeira nai.\nPor d\u00faas veces a se\u00f1ora Ma consegue sacar o meni\u00f1o do redondel mentres que Hai-Tang nin intenta turrar por el. O Xu\u00edz preg\u00fantalle por que non o intenta. Responde Hai-Tang que unha verdadeira nai non quere mancar o seu fillo e se tirase dos seus brazos, se fixese forza, o neno de cinco anos sufrir\u00eda moito e mancar\u00edase, romper\u00edanse os seus \u00f3sos.\nE o xu\u00edz resolve sobre quen \u00e9 a verdadeira nai, sobre a responsabilidade do xu\u00edz instrutor e os funcionarios responsables da tortura, tam\u00e9n sobre as falsas testemu\u00f1as. \nToma a palabra Hai-Tang:\nCaracter\u00edsticas.\nA obra \u00e9 unha adaptaci\u00f3n para teatro infantil do drama \"Hui Lan Ji\" do autor chin\u00e9s Li Qianfu (Li Hsing-Tao), a partir da versi\u00f3n castel\u00e1 \"El c\u00edrculo de tiza\". A historia ref\u00edrese ao motivo da co\u00f1ecida historia b\u00edblica de Salom\u00f3n cando un xu\u00edz demostra a s\u00faa sabedor\u00eda nun caso semellante ao desta peza teatral. A obra foi adaptada tam\u00e9n por Bertolt Brecht en 1944 co t\u00edtulo de \"Der kaukasische Kreidekreis\".\nSegundo Henrique Rabu\u00f1al: \"Carvalho recorre \u00e1 t\u00e9cnica da autopresenaci\u00f3n no caso dun xu\u00edz que debe derimir a maternidade de Chu-Lang... Nesta disputa asistimos a unha reflexi\u00f3n, na li\u00f1a doutras que aparecen nos textos do autor, sobre a xustiza, a mentira e os intereses econ\u00f3micos\".\nCarballo Calero dixo sobre a obra:"}
{"id": "406583", "revid": "55340", "url": "https://gl.wikipedia.org/wiki?curid=406583", "title": "Germ\u00e1n Vargas Lleras", "text": "Germ\u00e1n Vargas Lleras, nado en Bogot\u00e1 o 19 de febreiro de 1962, \u00e9 un pol\u00edtico e avogado colombiano.\nTraxectoria.\nGraduado da Universidade do Rosario. Foi Senador da Rep\u00fablica de Colombia, cargo que ocupou por elecci\u00f3n popular dende 1994 at\u00e9 2008, chegando a obter a votaci\u00f3n m\u00e1is alta do pa\u00eds nas elecci\u00f3ns lexislativas de 2006. Foi ademais presidente do Senado da Rep\u00fablica, xefe do Partido Cambio Radical, candidato \u00e1 Presidencia da Rep\u00fablica en 2010, Ministro do Interior e de Xustiza e Ministro de Vivenda, Cidade e Territorio, cargo do cal se retirou o 22 de maio de 2013.\nEn xaneiro de 2014, o presidente Juan Manuel Santos escolleu a Vargas Lleras como o seu candidato vicepresidencial para as elecci\u00f3ns presidenciais de 2014, nas cales a s\u00faa f\u00f3rmula resultou ga\u00f1adora. Ocupou o cargo de Vicepresidente de Colombia dende o 7 de agosto do 2014 at\u00e9 o 21 de marzo de 2017, cando o Senado aceptou a s\u00faa renuncia. Vargas Lleras renunciou \u00e1 Vicepresidencia para ser elixible \u00e1s Elecci\u00f3ns Presidenciais de 2018."}
{"id": "406585", "revid": "7334", "url": "https://gl.wikipedia.org/wiki?curid=406585", "title": "Os xefes", "text": "Os xefes. Drama en tres actos \u00e9 unha pequena peza teatral de Ricardo Carballo Calero escrita en 1980 e publicada en Edici\u00f3s do Castro en 1982.\nPersonaxes.\nPersonaxes do Acto I\nPersonaxes do Acto II\nPersonaxes do Acto III\nDesenvolvemento.\nA acci\u00f3n desenv\u00f3lvese nun lugar do interior de Galicia, na \u00e9poca actual e en tempo de inverno.\nActo I\nDespacho do Xeneral Brandariz no cuartel xeral das forzas que sitian Gaibor.\nConversan o Xeneral Cai\u00f3n e o Xeneral Brandariz sobre a situaci\u00f3n da guerra. O tema \u00e9 a estratexia do inimigo comandado polo Xeneral Drag\u00f3n que foi abandonando parte do territorio para facerse forte na capital.\nO xeneral Brandariz e o Xeneral Cai\u00f3n falan de como levaren adiante a campa\u00f1a e venceren o inimigo.\nO xeneral Brandariz e o Ministro de Informaci\u00f3n conceden unha rolda de prensa a varios xornalistas estranxeiros respondendo a preguntas sobre a situaci\u00f3n da guerra e da pol\u00edtica no seu bando.\nActo II\nAgora \u00e9 o cuartel xeral do xeneral Drag\u00f3n na cidade sitiada de Gaibor.\nOs xenerais analizan a situaci\u00f3n da guerra e a decisi\u00f3n tomada de repregar todas as forzas armadas \u00e1 capital.\nO xeneral Bravo e a Ministra de Propaganda conc\u00e9denlle unha entrevista a Luc\u00eda Reali, unha das xornalistas que xa estivera nas preguntas co outro bando. Analizan a situaci\u00f3n pol\u00edtica e da guerra.\nActo III\nDespacho da Embaixada de Dilandia en Gaibor.\nPrep\u00e1rase unha entrevista entre os xenerais dos dous bandos, o xeneral Bra\u00f1a e o xeneral Drag\u00f3n, para ver a posibilidade de rematar a guerra ou continuar unha tregua.\nOs dous eran amigos ata hai tres anos, co\u00f1ec\u00edanse as familias. Agora est\u00e1n atrapados en lados diferentes, un pola extrema dereita e outro pola extrema esquerda. Falan e vense incapaces de acabar a guerra porque os pol\u00edticos dos dous bandos non llelo van permitir.\nMais chegan a un acordo que, no fondo, lles vai permitir sa\u00edr ga\u00f1ando a\u00ednda que non o pareza.\nCaracter\u00edsticas.\nCarballo Calero dixo sobre a obra:\nE tam\u00e9n:\nPara Henrique Rabu\u00f1al:\nE engade o mesmo autor: \"Resulta f\u00e1cil establecer paralelismos entre o conflito teatral cos acontecementos da Guerra Civil espa\u00f1ola e co asedio de Madrid que Carvalho vive como miliciano do ex\u00e9rcito republicano\"."}
{"id": "406588", "revid": "55821", "url": "https://gl.wikipedia.org/wiki?curid=406588", "title": "Pontevedra Viva", "text": "Pontevedra Viva \u00e9 unha revista dixital galega fundada en outubro de 2012. Se ben trata temas de car\u00e1cter nacional e internacional, centra o seu interese nas noticias relacionados coa cidade e mais na provincia de Pontevedra. As linguas de publicaci\u00f3n dos redactores son a galega e a castel\u00e1."}
{"id": "406589", "revid": "5863", "url": "https://gl.wikipedia.org/wiki?curid=406589", "title": "Mar\u00eda Mu\u00f1oz de Quevedo", "text": "Mar\u00eda Mu\u00f1oz Portal, co\u00f1ecida como Mar\u00eda Mu\u00f1oz de Quevedo, nada na Coru\u00f1a o 27 de setembro de 1896 e finada na Habana o 14 de decembro de 1947, foi unha directora de coro e pianista galego-cubana.\nTraxectoria.\nCasada con Antonio Quevedo en 1919 e tras viaxar a Cuba, radic\u00e1ronse al\u00ed de por vida. Foi creadora do m\u00e1is importante labor musical de docencia e de direcci\u00f3n coral realizada en Cuba na primeira metade do s\u00e9culo XX. En 1923 fundou, co tam\u00e9n m\u00fasico espa\u00f1ol Pedro San Ju\u00e1n Nortes, a Escola Filharm\u00f3nica Nacional, da que foi nomeada directora, e ademais impart\u00eda clases de piano e harmon\u00eda. En 1925 renunciou a este centro docente para fundar o seu propio conservatorio, ao que deu o nome de Bach. Os seus resultados chegan ata hoxe: un movemento nacional de coros, con moi reco\u00f1ecidos m\u00e9ritos."}
{"id": "406590", "revid": "89787", "url": "https://gl.wikipedia.org/wiki?curid=406590", "title": "Mansplaining", "text": "A palabra mansplaining \u00e9 un neoloxismo angl\u00f3fono baseado na composici\u00f3n das palabras man (home) e \"explaining\" (explicar), que se define como \u00abexplicar algo a algu\u00e9n, xeralmente un home a unha muller, dunha maneira considerada como condescendente ou paternalista\u00bb.\nCaracter\u00edsticas.\nLily Rothman do \"The Atlantic\" def\u00edneo como \u00abexplicar sen ter en conta o feito de que a persoa que est\u00e1 a recibir a explicaci\u00f3n sabe m\u00e1is sobre o tema que a persoa que o est\u00e1 explicando; este comportamento adoita darse de forma habitual por parte dun home cara unha muller\u00bb, e Rebecca Solnit asigna o fen\u00f3meno a unha combinaci\u00f3n de \u00abexceso de confianza e ignorancia\u00bb que alg\u00fans homes mostran.\nEste neoloxismo presentouse simultaneamente en varios lugares, polo que a s\u00faa orixe \u00e9 dif\u00edcil de establecer de forma un\u00edvoca. Nun artigo de opini\u00f3n titulado \"Men Explain Things to Me\" (Os homes expl\u00edcanme cousas), Solnit conta unha an\u00e9cdota acerca dun home nunha festa que se lle achegou dicindo que sab\u00eda que ela escribira alg\u00fans libros, ela respondeu falando do seu m\u00e1is recente libro sobre Eadweard Muybridge co cal el a interrompeu e preguntoulle si ouvira \u00abfalar do libro sobre Muybridge m\u00e1is importante que sa\u00edra este ano\u00bb, sen saber que ela era a autora. \nO termo pronto se fixo moi popular entre blogueiras feministas e nos comentarios da escena pol\u00edtica, como un termo moi necesario para definir un concepto antigo e unha experiencia frecuente. O termo foi seleccionado na lista de palabras do ano 2010 do New York Times; nomeado termo m\u00e1is creativo do mundo en 2012 pola American Dialect Society; engadido \u00e1 versi\u00f3n en li\u00f1a do \"Oxford Dictionaries\" en 2014; e deu lugar a construci\u00f3ns paralelas como \"whitesplaining\" e \"rightsplaining.\" Dende que a palabra se volveu m\u00e1is popular, algunhas persoas puxeron en evidencia que se fixo unha apropiaci\u00f3n indebida e un uso excesivo do neoloxismo alterando as\u00ed o seu significado orixinal e facendo un uso que pode ser contraproducente ou, nalg\u00fans casos, provocador.\nAn\u00e1lise.\nO concepto \"mansplaining\" comprende unha mestura heterox\u00e9nea de comportamentos que te\u00f1en en com\u00fan o menosprezo do falante cara quen escoita polo \u00fanico feito de que quen escoita \u00e9 unha muller e por tanto suponlle unha capacidade de comprensi\u00f3n inferior \u00e1 dun home. Este concepto tam\u00e9n incl\u00fae situaci\u00f3ns nas que un home monopoliza a conversaci\u00f3n co \u00fanico prop\u00f3sito de alardear e aparentar ser m\u00e1is culto que a muller que escoita.\nO ensaio orixinal de Rebecca Solnit extrapolou o concepto \u00e1s consecuencias que o \"mansplaining\" produce: como resultado, as opini\u00f3ns emitidas por unha muller (sexa do p\u00fablico xeral como profesionais ou expertas nalgunha \u00e1rea) son sistematicamente infravaloradas ou necesitadas do apoio dun home para ser validadas. Este feito \u00e9 un s\u00edntoma dun comportamento moi estendido que disuade \u00e1s mulleres de manifestarse publicamente ou de ser escoitadas cando se atreven a facelo; este comportamento condena \u00e1s mozas ao silencio xa que concl\u00faen (como ocorre a causa do acoso rueiro), que este non \u00e9 o seu mundo. Afainos a cuestion\u00e1rmonos e a limit\u00e1rmonos coma mulleres \u00e1 vez que fomenta o exceso de inxustificada confianza masculina.\nO \"mansplaining\" difer\u00e9nciase doutras moitas formas de condescendencia ao estar especificamente ligado ao x\u00e9nero e baseado en suposici\u00f3ns sexistas que dan por sentado que os homes son habitualmente m\u00e1is cultos ou m\u00e1is intelixentes que as mulleres.\nO \"mansplaining\" consid\u00e9rase un acto paternalista que profunda as divisi\u00f3ns de x\u00e9nero. O concepto xeneralizouse para inclu\u00edr discriminaci\u00f3ns raciais e outros rumbos pol\u00edticos, como \"whitesplaining\" (de white=branco) ou \"rightsplaining\" (right=dereita)."}
{"id": "406592", "revid": "23204", "url": "https://gl.wikipedia.org/wiki?curid=406592", "title": "Katharine Murray Lyell", "text": "Katharine Murray Lyell, nada en 1817 e finada en 1915, foi unha bot\u00e1nica brit\u00e1nica, autora dun libro pioneiro sobre a distribuci\u00f3n mundial dos fentos e editora de volumes da correspondencia entre moitos dos cient\u00edficos not\u00e1beis da s\u00faa \u00e9poca.\nBiograf\u00eda.\nKatharine Murray Horner era unha das seis fillas do comerciante e xe\u00f3logo escoc\u00e9s Leonard Horner. Leonard Horner deulle unha boa educaci\u00f3n \u00e1s s\u00faas fillas e lev\u00e1bas \u00e1s reuni\u00f3ns da British Association for the Advancement of Science.\nA irm\u00e1 m\u00e1is vella de Katharine, Mary, era xe\u00f3loga e conquil\u00f3loga. Casou co xe\u00f3logo Charles Lyell. Katharine Horner casou despois co irm\u00e1n m\u00e1is novo de Lyell, Henry. O seu fillo m\u00e1is vello, Leonard, chegou a ser membro Parlamento brit\u00e1nico. A s\u00faa sobri\u00f1a Dorothea Pertz tam\u00e9n foi bot\u00e1nica.\nTraxectoria.\nComo bot\u00e1nica, Katharine Lyell especializouse nos fentos e en 1870 publicou un volume sobre a distribuci\u00f3n xeogr\u00e1fica dos fentos no planeta. No seu pr\u00f3logo reco\u00f1ece o moito que lle deb\u00eda a William Jackson Hooker e \u00f3 seu compendio inacabado de fentos, \"Synopsis Filicum\" (publicado postumamente en 1868). Por\u00e9n, o libro de Lyell foi o primeiro que usaba unha organizaci\u00f3n xeogr\u00e1fica no canto da habitual organizaci\u00f3n por taxonom\u00eda. Ela viaxou \u00e1 India con Henry, onde recolleu plantas en varias rexi\u00f3ns, entre elas o delta do Ganges, e carteouse con ilustres vitorianos da s\u00faa \u00e9poca, como os cient\u00edficos Alfred Russel Wallace e Charles Darwin e a misioneira Harriette Colenso (quen lle recolleu fentos). A s\u00faa colecci\u00f3n de fentos est\u00e1 repartida entre os Kew Gardens e o Herbario da Universidade de Reading (RNG), mentres que o resto das s\u00faas outras plantas foron parar ao Museo Brit\u00e1nico.\nLyell tam\u00e9n editou varios libros de memorias e de correspondencia de tres destacados cient\u00edficos do seu d\u00eda. Cando o seu cu\u00f1ado Charles morreu en 1875, converteuse na compiladora e editora dunha obra en dous volumes da s\u00faa biograf\u00eda, diarios e correspondencia. Unha d\u00e9cada m\u00e1is tarde, trala morte do seu pai, editou as s\u00faas cartas nunha obra en dous volumes. Tam\u00e9n editou a biograf\u00eda e cartas doutro dos seus cu\u00f1ados, Charles Bunbury, un afamado paleobot\u00e1nico. Todas estas obras seguen a ser un material de referencia para as persoas que investigan este per\u00edodo.\nA abreviatura est\u00e1ndar de autor\u00eda K. Lyell \u00fasase para indicar esta persoa cando se cita un nome bot\u00e1nico."}
{"id": "406593", "revid": "98629", "url": "https://gl.wikipedia.org/wiki?curid=406593", "title": "A derradeira pel\u00edcula", "text": "A derradeira pel\u00edcula (en ) \u00e9 un filme estadounidense de 1971 dirixido e coescrito por Peter Bogdanovich, adaptado da novela semiautobiogr\u00e1fica \"The Last Picture Show\" de Larry McMurtry.\nAmbientada nunha pequena vila do norte de Texas de novembro de 1951 a outubro de 1952, trata o paso \u00e1 idade adulta de Sonny Crawford (Timothy Bottoms) e o seu amigo Duane Jackson (Jeff Bridges). O elenco tam\u00e9n incl\u00fae a Cybill Shepherd (no seu debut cinematogr\u00e1fico), Ben Johnson, Eileen Brennan, Ellen Burstyn, Cloris Leachman, Clu Gulager, Randy Quaid e John Hillerman. Por motivos est\u00e9ticos foi rodado en branco en negro, o que era infrecuente nesa \u00e9poca. O filme incorpora canci\u00f3ns de Hank Williams Sr. e outros artistas. \nO filme foi candidato a oito premios \u00d3scar, inclu\u00edndo mellor filme, direcci\u00f3n, actores secundarios (Ben Johnson e Jeff Bridges) e actrices secundarias (Ellen Burstyn e Cloris Leachman), con vitorias de Johnson e Leachman. En 1998 o filme foi considerado \"cultural, hist\u00f3rica e esteticamente significativo\" pola Biblioteca do Congreso dos Estados Unidos de Am\u00e9rica e seleccionado para a s\u00faa preservaci\u00f3n no National Film Registry.\nFoi emitido na TVG o 21 de decembro de 2001.\nSinopse.\nDous adolescentes pasan os seus d\u00edas bebendo e namorando nunha cidade de Texas no inicio da d\u00e9cada de 1950, \u00e9poca da guerra de Corea. Te\u00f1en como diversi\u00f3n s\u00f3 unha sesi\u00f3n de cinema na \u00fanica sala de exhibici\u00f3n da cidade, ademais da iniciaci\u00f3n sexual. Os dous se senten atra\u00eddos pola mesma moza e a\u00ed a amizade entre eles sofre.\nRecepci\u00f3n e legado.\nRecepci\u00f3n cr\u00edtica.\n\"A derradeira pel\u00edcula\" foi aclamada pola cr\u00edtica e ten un \u00edndice de aprobaci\u00f3n do 100% na web Rotten Tomatoes baseado en 51 cr\u00edticos, cunha media de 9,1/10. O consenso afirma: \"Facendo un uso excelente da \u00e9poca e a ambientaci\u00f3n, a chegada \u00e1 madureza nunha pequena vila de Peter Bogdanovich \u00e9 un triste mais conmovedor cl\u00e1sico completado con interpretaci\u00f3ns impresionantes\". Roger Ebert, cr\u00edtico do \"Chicago Sun-Times\" deulle ao filme catro estrela de catro na s\u00faa estrea e considerouno o mellor filme de 1971. M\u00e1is tarde engadiuno \u00e1 s\u00faa listaxe de grandes filmes, escribindo que \"o filme \u00e9 sobre todo unha evocaci\u00f3n do estado do \u00e1nimo. \u00c9 sobre unha vila sen raz\u00f3n para existir, e xente sen motivos para vivir al\u00ed. A \u00fanica esperanza \u00e9 a transgresi\u00f3n\".\nControversia por obscenidade.\nEn 1973, especialmente debido a escena da festa nudista na piscina, o filme foi prohibido en Phoenix (Arizona), cando o fiscal da cidade notificou ao director dun cine ao aire libre que o filme violaba un estatuto estatal de obscenidade. Posteriormente, a corte federal decidiu que o filme non era obsceno. Ed Ware, fiscal do distrito de Rapides Parish (Louisiana), bloqueou a exhibici\u00f3n do filme, mais s\u00f3 temporalmente debido a que o cine ga\u00f1ou un preito para superar a directiva de Ware."}
{"id": "406594", "revid": "1131", "url": "https://gl.wikipedia.org/wiki?curid=406594", "title": "Aeroporto de Tashkent", "text": "O aeroporto internacional de Tashkent \u00e9 o principal aeroporto de Uzbekist\u00e1n e o terceiro m\u00e1is concorrido de Asia Central, tras os de Almati e Astana en Casaquist\u00e1n. Est\u00e1 situado a 12 quil\u00f3metros do centro de Tashkent."}
{"id": "406596", "revid": "47401", "url": "https://gl.wikipedia.org/wiki?curid=406596", "title": "The Last Picture Show", "text": ""}
{"id": "406599", "revid": "98629", "url": "https://gl.wikipedia.org/wiki?curid=406599", "title": "Terapia ocupacional", "text": "A terapia ocupacional \u00e9 a rama da medicina e da enfermar\u00eda que se ocupa de axudar \u00e1s persoas ao longo das s\u00faas vidas a participaren nas actividades e tarefas que eles queren e que necesitan realizar, por medio da utilizaci\u00f3n terap\u00e9utica de actividades diarias (ocupaci\u00f3ns). Os seus profesionais son os terapeutas ocupacionais. \nAlgunhas intervenci\u00f3ns com\u00fans en terapia ocupacional incl\u00faen axudar a nenos con discapacidades a participar na escola e en situaci\u00f3ns sociais, axudar \u00e1s persoas que se est\u00e1n recuperando de lesi\u00f3ns, e subministrar servizos para adultos maiores que est\u00e1n experimentando cambios cognitivos e f\u00edsicos. \nDenom\u00ednase ciencia ocupacional a disciplina acad\u00e9mica que naceu dos valores da terapia ocupacional e presta atenci\u00f3n ao comportamento humano. A ocupaci\u00f3n ser\u00e1 o foco da pr\u00e1ctica \u00e1 vez que a unidade de an\u00e1lise, centr\u00e1ndose na forma (aspectos observ\u00e1beis da ocupaci\u00f3n), funci\u00f3n (como infl\u00fae na sa\u00fade f\u00edsica e na satisfacci\u00f3n vital) e significado (a experiencia subxectiva de participaci\u00f3n dentro do contexto) da ocupaci\u00f3n humana.\nDefinici\u00f3n da OMS.\nA Organizaci\u00f3n Mundial da Sa\u00fade (OMS) define a terapia ocupacional como o conxunto de t\u00e9cnicas, m\u00e9todos e actuaci\u00f3ns que, a trav\u00e9s de actividades aplicadas con fins terap\u00e9uticos, prev\u00e9n a enfermidade e mant\u00e9n a sa\u00fade, favorece a restauraci\u00f3n das funci\u00f3ns, cumpre as deficiencias incapacitantes e valora os supostos do comportamento e a s\u00faa significaci\u00f3n profunda para conseguir a maior independencia e reinserci\u00f3n pos\u00edbel do individuo en todos os seus aspectos: laboral, mental, f\u00edsico e social, promovendo o mantemento, desenvolvemento ou recuperaci\u00f3n da independencia da persoa.\nHistoria.\nIdade Antiga.\nO uso terap\u00e9utico da actividade e do movemento comezou coas civilizaci\u00f3ns m\u00e1is antigas. Nos anos 2000 a.C. os exipcios levantaron templos onde as persoas afectadas de \"melancol\u00eda\" (o que hoxe co\u00f1ecemos como depresi\u00f3n nerviosa) acod\u00edan en gran n\u00famero para aliviaren a s\u00faa enfermidade, e onde os xogos e actividades recreativas po\u00f1\u00edan a nota caracter\u00edstica. \nNa Grecia cl\u00e1sica, Esculapio creou o hospital da cidade de P\u00e9rgamo, onde se trataba de aliviar o \"delirium\" a trav\u00e9s da canci\u00f3n, a m\u00fasica, a literatura e as farsas.&lt;br&gt;Pit\u00e1goras, Tales de Mileto e, segundo a mitolox\u00eda, Orfeo, utilizaban a m\u00fasica como remedio para distintos males do corpo e a mente.&lt;br&gt;Hip\u00f3crates resaltou a relaci\u00f3n corpo-mente recomendando a loita libre, a lectura e o traballo para manter e mellorar o estado de sa\u00fade dos individuos.\nEn Roma o m\u00e9dico Aulo Cornelio Celso (25 a.C.-50 d.C.) recomendaba a m\u00fasica, a conversaci\u00f3n, a lectura, o exercicio f\u00edsico at\u00e9 a fatiga, as viaxes e at\u00e9 un cambio de escenario para aliviar as mentes trastornadas. Pola s\u00faa parte, S\u00e9neca alud\u00eda ao traballo como remedio de calquera clase de axitaci\u00f3n mental.\nIdades Media e Moderna.\nO escurantismo da Idade Media levou a un consecuente declive do uso da ocupaci\u00f3n con fins terap\u00e9uticos. Por\u00e9n, entre 1250 e 1700 o interese cient\u00edfico dirixiuse cara \u00e1 an\u00e1lise do movemento. Autores como Bacon, Leonardo da Vinci e Descartes prestaban especial atenci\u00f3n \u00e1 fisiolox\u00eda aplicada ao contorno, adquirindo unha connotaci\u00f3n especial o ritmo, a postura e o gasto enerx\u00e9tico.\nO fisi\u00f3logo italiano Sanctorius (1561-1636) desenvolveu as s\u00faas teor\u00edas do metabolismo e sinalou que os exercicios ocupacionais e o ocio pod\u00edan incrementar a vitalidade. E o m\u00e9dico, as\u00ed mesmo italiano Bernardino Ramazzini (1633\u20131714) resaltou a importancia da prevenci\u00f3n fronte ao tratamento e a importancia de observar ao doente no seu lugar de traballo. \nPrimeiros establecementos psiqui\u00e1ticos.\nCoa creaci\u00f3n do primeiro hospital psiqui\u00e1trico de Europa en Valencia en 1409 (Hospital de Santa Mar\u00eda de los Santos M\u00e1rtires Inocentes) iniciouse un importante movemento de proliferaci\u00f3n de establecementos asistenciais para enfermos mentais, entre eles, en 1425 o Hospital Real y General de Nuestra Se\u00f1ora de Gracia, en Zaragoza, onde o padre Murillo describiu por primeira vez os tratamentos a trav\u00e9s de traballos ocupacionais ou laborterapia, o que influ\u00edu en gran medida no tratamento moral de Philippe Pinel, quen prescribiu exercicios f\u00edsicos e ocupacionais manuais coa crenza de que o labor manual executado rigorosamente era o mellor m\u00e9todo para asegurar unha bona moral e disciplina.\nDesenvolvemento da anatom\u00eda, a fisiolox\u00eda e a psicolox\u00eda.\nEntre os s\u00e9culos XVIII e XIX produciuse un r\u00e1pido desenvolvemento da anatom\u00eda a fisiolox\u00eda e a psicolox\u00eda, o que contribu\u00edu \u00e1 aparici\u00f3n dos patr\u00f3ns da fisioterapia e a terapia ocupacional.\nO m\u00e9dico militar franc\u00e9s Joseph Cl\u00e9ment Tissot (1747-1826) publicou en 1780 o libro \"Gymnastique m\u00e9dicinale et chirurgicale\", no que clasificou o exercicio ocupacional en activo, pasivo e mixto, e recomendou actividades como a costura, a m\u00fasica ou a nataci\u00f3n, entre outras.\nIdade Contempor\u00e1nea.\nAo igual que a Guerra de Crimea precipitou o establecemento da enfermar\u00eda como profesi\u00f3n, a primeira guerra mundial a fisioterapia, e a pesar de que xa levaba amos de traxectoria, non foi at\u00e9 a segunda guerra mundial cando se reco\u00f1eceu a terapia ocupacional como profesi\u00f3n.\nEn 1971 o m\u00e9dico M. Iberti estudou os m\u00e9todos de tratamento por encargo do Comit\u00e9 de Mendicidade de Par\u00eds para poder realizar unha reforma sanitaria en Francia. Na Guerra da Independencia Espa\u00f1ola, en 1808, o hospital de Zaragoza foi destru\u00eddo. &lt;/ref&gt;\nNos Estados Unidos.\nA pesar dos antecedentes sinalados anteriormente, a historia da terapia ocupacional comena a estruturarse nos Estados Unidos tal como a co\u00f1ecemos noxe a finais do s\u00e9culo XVIII e principios do XIX co uso do tratamento moral.\nDurante a primeira guerra mundial aparecen os primeiros \"auxiliares de reconstruci\u00f3n\"; \u00e9 neste per\u00edodo cando a terapia ocupacional pasa a formar parte activa no tratamento da discapacidade f\u00edsica.\nDurante a segunda guerra mundial, e co aumento da esperanza de vida dos enfermos e feridos de guerra debido \u00e1 aplicaci\u00f3n de tratamentos m\u00e1is eficaces (a penicilina, por exemplo) os hospitais militares necesitaban m\u00e1is terapeutas dos que exist\u00edan no pa\u00eds, o que fixo necesario desenvolver novos programas de formaci\u00f3n. A SGM non s\u00f3 supuxo un crecemento na profesi\u00f3n, sen\u00f3n que tam\u00e9n condicionou a primeira crise do paradigma orixinal, que se veu altamente influ\u00eddo polo modelo m\u00e9dico, dando lugar a un novo paradigma m\u00e1is mecanicista. \nFoi en 1917 cando a ocupaci\u00f3n rexorde como terapia ocupacional ao fundarse a NSPOT (\"National Society for the Promotion of Occupational Therapy\"), actualmente co\u00f1ecida como a AOTA.\nNa Gran Breta\u00f1a.\nEn Inglaterra, William Tuke (1732\u20131822) postulou que a maior\u00eda das enfermidades mentais eran cur\u00e1beis e que era necesario estimular aos pacientes a aprender autocontrol. Axudado polos seus colaboradores, iniciounos en diversas ocupaci\u00f3ns ou distracci\u00f3ns adaptadas aos diferentes pacientes (\"settlement movement\").\nEn 1898 introduciuse en Escocia o \"Proxecto Brabazan\", que consist\u00eda en ensinar aos residentes enfermos eivados a emprgar as s\u00faas mans de forma \u00fatil.\nA profesi\u00f3n de terapia ocupacional emerxe no pa\u00eds a finais do s\u00e9culo XIX como parte do co\u00f1ecemento do valor das ocupaci\u00f3ns como tratamento.\nA ra\u00edz da primeira guerra mundial xorde a necesidade de atender aos feridos, polo que Sir Robert Jons (1857-1933), cirurxi\u00e1n ortopedista, establece os centros de ortopedia nos que se aplica a terapia ocupacional.\nHenderson introduce a terapia ocupacional en Escocia nun hospital psiqui\u00e1trico moderno.\nXa en 1925, Margot Fulton (1900-1989) foi a primeira terapeuta ocupacional titulada en traballar na [[Gran Breta\u00f1a]; por\u00e9n, non foi at\u00e9 1930 cando se fundou a primeira escola de terapia ocupacional neste pa\u00eds.\nEn Espa\u00f1a.\nA historia da terapia ocupacional en [[Espa\u00f1a]] est\u00e1 directamente relacionada cos antecedentes da pr\u00e1ctica psiqui\u00e1trica e a rehabilitaci\u00f3n psicosocial. A preocupaci\u00f3n polo enfermo mental de forma tan temper\u00e1 vinculouse por un lado \u00e1 influencia da [[Islam|cultura \u00e1rabe]], na que a loucura se entende como un acontecemento divino e, por outro lado, coa [[cristianismo|caridade cristi\u00e1]].\nA [[Guerra Civil Espa\u00f1ola|Guerra Civil]] (1936-1939) provocou unha freada brusca no desenvolvemento da sociedade en xeral. Tras a guerra civil, a escaseza de medidas sanitarias, preventivas e terap\u00e9uticas favoreceron o padecemento de diversas enfermidades cuxas secuelas propiciaron a aparici\u00f3n e formaci\u00f3n da figura do terapeuta ocupacional en Espa\u00f1a. En 1940 cr\u00e9ase o [[Auxilio Social]], organizaci\u00f3n de inspiraci\u00f3n [[fascista]] englobada durante o [[franquismo]] dentro da Secci\u00f3n Feminina da [[Falange Espa\u00f1ola]]. \nNa d\u00e9cada dos [[1950|50]] despr\u00e9gase o movemento asistencial en d\u00faas frontes; por un lado, o \"campo psiqui\u00e1trico\", e por outro, a \"rehabilitaci\u00f3n f\u00edsica\". Cr\u00e9anse dous padro\u00e1degos, un de hixiene mental e outro de asistencia psiqui\u00e1trica; nace o padro\u00e1dego de Loita contra a Invalidez, que ser\u00eda co\u00f1ecido posteriormente como padro\u00e1dego de rehabilitaci\u00f3n. Cr\u00e9ase a Asociaci\u00f3n de Inv\u00e1lidos Civ\u00eds, a cal sinalaba que non s\u00f3 exist\u00edan minusval\u00edas causadas por accidentes laborais. Todo isto favoreceu a creaci\u00f3n da SER (Sociedade Espa\u00f1ola de Rehabilitaci\u00f3n), reco\u00f1ec\u00e9ndose en 1969 a Rehabilitaci\u00f3n como especialidade m\u00e9dica. Cr\u00e9ase o Centro Nacional de Rehabilitaci\u00f3n, que inclu\u00eda un departamento de terapia ocupacional.\nEntre os anos [[1960|60]] e [[1967|67]] comenzan a formarse as primeiras promoci\u00f3ns de terapeutas ocupacionais no modelo m\u00e9dico. O Dr. Manuel O\u00f1orbe Garbayo, o Dr. Heliodoro Ruiz Garc\u00eda (1922-2007) e o Dr. Cecilio Gonz\u00e1lez S\u00e1nchez, pioneiros e adiantados da Medicina F\u00edsica e a Rehabilitaci\u00f3n, po\u00f1en en funcionamento a Escola Nacional de Terapia Ocupacional no Dispensario Nacional de Rehabilitaci\u00f3n de Madrid; o Ministerio da Gobernaci\u00f3n require \u00e1 [[OMS]] a s\u00faa supervisi\u00f3n para iniciar o desenvolvemento da terapia ocupacional en Espa\u00f1a, e \u00e9 ent\u00f3n cando [[Mercedes Abella]], terapeuta ocupacional [[Cuba|cubana]] e comisionada da OMS, se traslada a Espa\u00f1a e se pon en contacto cos doutores arriba mencionados para elaborar o primeiro plan de estudos para a ensinanza da terapia ocupacional impartindo ademais materias espec\u00edficas desta disciplina.\n[[Ficheiro:Hospital de la Cruz Roja S. Jos\u00e9 y Sta. Adela (Madrid) 02.jpg|miniatura|300px|Hospital [[Cruz Vermella|de la Cruz Roja S. Jos\u00e9 y Sta. Adela]] ([[Madrid]]).]]\nCoa reforma asistencial cr\u00e9anse recursos comunitarios nos que se conta coa figura do terapeuta ocupacional. No \u00e1mbito xeri\u00e1trico, coa creaci\u00f3n do Hospital de la Cruz Roja de Madrid, incorp\u00f3ranse os servizos de terapia ocupacional.\nA nivel hospitalario o terapeuta ocupacional incorp\u00f3rase desde os inicios da s\u00faa formaci\u00f3n aos servizos de rehabilitaci\u00f3n de hospitais xerais e monogr\u00e1ficos, e tam\u00e9n nalg\u00fans servizos de psiquiatr\u00eda. \nAplicaci\u00f3n pr\u00e1ctica da terapia ocupacional.\nO terapeuta ocupacional presta os seus servizos a persoas con alg\u00fan problema que interfire no desempe\u00f1o satisfactorio da s\u00faa ocupaci\u00f3n; levar a cabo ocupaci\u00f3ns significativas para a persoa \u00e9 fundamental para o seu benestar.\nCampos de intervenci\u00f3n.\nPor patolox\u00edas, a terapia ocupacional int\u00e9grase dentro dun equipo interdisciplinario de seguimento e tratamento de:\nOs terapeutas ocupacionais traballan con todos os grupos de idade nunha ampla gama de \u00e1reas, podendo desempe\u00f1ar principalmente o seu labor en:\nMarcos de referencia te\u00f3ricos.\nSon un conxunto de teor\u00edas procedentes de diferentes \u00e1reas do co\u00f1ecemento que constit\u00faen os fundamentos cient\u00edficos da pr\u00e1ctica da terapia ocupacional. O seu obxectivo \u00e9 describir, explicar e predicir comportamentos de calquera tipo sobre os que se fundamenta unha teor\u00eda. Non subministran ferramentas pr\u00e1cticas de intervenci\u00f3n. Na pr\u00e1ctica da terapia ocupacional os marcos de referencia deben combinarse para atender \u00e1 persoa de forma global. Estes marcos poden ser:\nModelos de pr\u00e1ctica.\nDescriben e explican as relaci\u00f3ns complexas entre os elementos integrando teor\u00eda e pr\u00e1ctica. Subministran unha gu\u00eda sobre o que facer. Son configurados en torno a teor\u00edas propias da profesi\u00f3n, subminitrando unidade e identidade na disciplina.\nC\u00f3digo \u00e9tico da terapia ocupacional.\nA Federaci\u00f3n Mundial de Terapia Ocupacional establece unha serie de categor\u00edas xerais de conduta adecuadas en calquera situaci\u00f3n profesional baseadas nos catro principios \u00e9ticos b\u00e1sicos (non maleficencia, beneficencia, autonom\u00eda e xustiza) que se desenvolven neste c\u00f3digo da seguiente forma:\nV\u00e9xase tam\u00e9n.\nOutros artigos.\n[[Categor\u00eda:Ciencias da sa\u00fade]]\n[[Categor\u00eda:Medicina]]\n[[Categor\u00eda:Enfermar\u00eda]]\n[[Categor\u00eda:Sociedade]]"}
{"id": "406602", "revid": "89787", "url": "https://gl.wikipedia.org/wiki?curid=406602", "title": "Desigualdade de x\u00e9nero", "text": "A desigualdade de x\u00e9nero \u00e9 o fen\u00f3meno que ocorre cando un colectivo, ben sexa de x\u00e9nero masculino ou feminino, ten privilexios por encima do outro, desprezando os dereitos deste \u00faltimo.\nHistoria e caracter\u00edsticas.\nCo movemento feminista iniciouse un proceso de reco\u00f1ecemento das achegas das mulleres, reivindic\u00e1ronse os seus dereitos sexuais e o dereito a decidir sobre o seu propio corpo, analizouse a s\u00faa situaci\u00f3n no traballo, p\u00faxose de relevancia o seu modo de ser, de ver a realidade, etc. En definitiva, deuse valor ao seu modo de ser e estar no mundo. Debemos reco\u00f1ecer a importancia deste movemento sen esquecer que houbo importantes logros anteriores a favor da equidade. Lembremos, por exemplo, a loita das mulleres polo seu reco\u00f1ecemento como cidad\u00e1s (o voto feminino) ou a reclamaci\u00f3n de dereitos laborais que acabou coa vida de 146 obreiras da f\u00e1brica Cotton de Nova York, o d\u00eda 8 de marzo de 1908.\nEste reco\u00f1ecemento propiciou que se produzan transformaci\u00f3ns no \u00e1mbito do dereito, a ciencia ou a arte, visibilizando o papel das mulleres nos diversos escenarios da vida. No entanto, o reco\u00f1ecemento de dereitos non foi necesariamente acompa\u00f1ado dunha mellora da situaci\u00f3n das mulleres cara \u00e1 igualdade. Consid\u00e9rase que mesmo nos pa\u00edses chamados 'desenvolvidos' existe unha brecha entre os dereitos e igualdades expresados formalmente e os reco\u00f1ecidos realmente. Por todo iso \u00e9 necesario abundar nas desigualdades de x\u00e9nero existentes e realizar unha an\u00e1lise dende os diversos \u00e1mbitos de intervenci\u00f3n, porque na maior\u00eda dos casos, \u00e1s desigualdades sociais existentes e sobre as que \u00e9 preciso intervir s\u00famanse as desigualdades de x\u00e9nero.\nPereira de Andrade sinala que o x\u00e9nero m\u00e1is vulnerable a sufrir discriminaci\u00f3n \u00e9 o feminino, derivado dun sistema que centra o peso de obrigaci\u00f3ns sobre o home, chamado sistema patriarcal. Entre as consecuencias deste sistema patriarcal, at\u00f3pase a chamada violencia de x\u00e9nero."}
{"id": "406603", "revid": "89787", "url": "https://gl.wikipedia.org/wiki?curid=406603", "title": "Folga feminista do 8 de marzo de 2018", "text": "A folga feminista do 8 de marzo de 2018 foi unha mobilizaci\u00f3n que tivo lugar o 8 de marzo de 2018, no D\u00eda Internacional da Muller. Foi convocada por organizaci\u00f3ns feministas e aliadas da loita polos dereitos das mulleres en todo o mundo. Produciuse a adhesi\u00f3n de m\u00e1is de 170 pa\u00edses e houbo unha gran cantidade de actividades locais relacionadas.\nA mobilizaci\u00f3n foi motivada pola loita contra a violencia contra as mulleres, a desigualdade de x\u00e9nero e as distintas formas de opresi\u00f3n contra as mulleres. A acci\u00f3n internacional simult\u00e1nea tivo o obxectivo de visibilizar a situaci\u00f3n de explotaci\u00f3n das mulleres no \u00e1mbito do traballo, a reproduci\u00f3n social e o traballo reprodutivo.\nAntecedentes.\nUn primeiro antecedente hist\u00f3rico de paro nacional convocado polo movemento de mulleres tivo lugar en Islandia, o 24 de outubro de 1975, no que participaron traballadoras remuneradas e amas de casa. Nun aniversario desa folga, o 24 de outubro de 2016, as traballadoras islandesas deixaron os seus postos de traballo d\u00faas horas e vinte e dous minutos antes do previsto como forma de facer visible a fenda salarial entre homes e mulleres.\nO 8 de marzo de 2000 a \"Campa\u00f1a Internacional por un Salario para o Traballo no Fogar\" convocou a primeira Folga Mundial das Mulleres reivindicando outorgar \u00e1s mulleres xustiza pola s\u00faa contribuci\u00f3n non reco\u00f1ecida na forza de traballo. A convocatoria foi especialmente activa internacionalmente nos anos 2000 e 2001.\nO 3 de outubro de 2016 realizouse unha protesta masiva en Polonia, bautizada como \"luns negro\", contra un proxecto de lei que criminalizaba o aborto, inclu\u00edndo o aborto espont\u00e1neo e a interrupci\u00f3n do embarazo como consecuencia dunha violaci\u00f3n. A gran repercusi\u00f3n desta protesta freou a lei no parlamento polaco. O 19 de outubro de 2016, na Arxentina, integrantes do movemento \"Ni Una Menos\" e doutras organizaci\u00f3ns feministas convocaron a un paro dunha hora e diversas mobilizaci\u00f3ns, logo dunha semana na que houbo sete feminicidios. O 21 de xaneiro de 2017 en Estados Unidos celebrouse a Marcha das Mulleres en Washington.\nNeste marco de manifestaci\u00f3ns masivas en distintos pa\u00edses, as activistas polacas comezaron a conectarse e a coordinar acci\u00f3ns con movementos semellantes doutros pa\u00edses, sum\u00e1ndose inicialmente Israel, Italia, Corea do Sur, Rusia, Irlanda, Brasil e M\u00e9xico para conformar un grupo impulsor do Primeiro Paro Internacional de Mulleres.\nO 8 de marzo de 2017 tivo lugar o Primeiro Paro Internacional de Mulleres, con presenza en m\u00e1is de 50 pa\u00edses e 200 cidades ao redor do mundo. De igual xeito, o 25 de novembro de 2017 suced\u00e9ronse importantes manifestaci\u00f3ns polo D\u00eda Internacional para a Eliminaci\u00f3n da Violencia contra a Muller en varios pa\u00edses. De igual modo houbo unha masiva resposta \u00e1 convocatoria da Marcha das Mulleres 2018 nos Estados Unidos. Estas mobilizaci\u00f3ns foron consideradas por un certo n\u00famero de activistas como antecedentes para unha segunda convocatoria global ao paro internacional de mulleres.\nPosteriormente, en outubro de 2017, na 3\u00aa Conferencia Mundial de Mulleres da CSI/Asemblea de Organizaci\u00f3n de Mulleres, que re\u00fane a 200 mulleres sindicalistas do mundo, celebrada en Costa Rica, representantes sindicais de Am\u00e9rica Latina, especialmente da Arxentina e do Brasil pediron aos sindicatos participar na convocatoria do segundo Paro Internacional de Mulleres do 8 de marzo de 2017.\nParo Internacional de Mulleres 2018.\nConvocatoria.\nBaixo lemas como #N\u00f3sParamos, #WeStrike, \u00abSe as nosas vidas non valen, produzan sen n\u00f3s\u00bb; \u00abIso que chaman amor \u00e9 traballo non pagado\u00bb, os movementos feministas convocaron un paro laboral, estudantil, de coidados e de consumo. O chamamento inclu\u00edu a mulleres asalariadas e non asalariadas, de todas as orientaci\u00f3ns e identidades sexuais.\nUnha das principais reivindicaci\u00f3ns foi \"por unha sociedade libre de violencia machista\", cuxa manifestaci\u00f3n m\u00e1is visible \u00e9 a agresi\u00f3n e asasinato de mulleres polo s\u00f3 feito de ser mulleres. Tam\u00e9n se reivindicaron os dereitos laborais das mulleres, afectados pola precarizaci\u00f3n, a fenda salarial e o acoso sexual no lugar de traballo. As\u00ed mesmo, denunci\u00e1ronse a pobreza, a violencia racial, a persecuci\u00f3n de inmigrantes e os recortes de programas sociais e de sa\u00fade.\nOrganizaci\u00f3n.\nAs mobilizaci\u00f3ns do 8 de marzo de 2018 foron preparadas en m\u00e1is de 70 pa\u00edses por m\u00faltiples organizaci\u00f3ns, colectivos e activistas a nivel nacional e local. A nivel global, estas mobilizaci\u00f3ns foron articuladas por coalici\u00f3ns como a Internacional Feminista e o Paro Internacional de Mulleres (\"International Women Strike\").\nEn decenas de cidades realiz\u00e1ronse asembleas preparatorias co fin de organizar marchas e outras acci\u00f3ns. Estas asembleas non responderon a unha organizaci\u00f3n centralizada e foron convocadas a nivel local, xeralmente en espazos p\u00fablicos como prazas, con convocatorias que foron desde algunhas decenas a m\u00e1is de mil participantes, como a que tivo lugar en Buenos Aires o 8 de febreiro de 2018.\nOs sindicatos apoiaron o paro nalg\u00fans pa\u00edses, a\u00ednda que a modalidade deste apoio foi un tema de debate. Mentres que alg\u00fans sectores do sindicalismo alegaban que unha folga non pod\u00eda legalmente distinguir entre sexos, o movemento feminista sostivo que soamente as mulleres deb\u00edan parar. Desde esta perspectiva, os homes deb\u00edan acompa\u00f1ar, asumindo as tarefas laborais e de coidados que quedasen sen atenci\u00f3n e participar con outro tipo de acci\u00f3ns que contribu\u00edsen a visibilizar o protagonismo das mulleres. En Espa\u00f1a, CNT, CXT, Cobas e outros sindicatos non maioritarios convocaron folga xeral de 24 horas, polo que deron cobertura legal para podela realizar en todos os centros de traballo durante todo o d\u00eda. Doutra banda, UXT e CCOO convocaron paros parciais de 2 horas pola ma\u00f1\u00e1 e d\u00faas horas pola tarde; CIG en tres quendas de d\u00faas horas, ma\u00f1\u00e1, tarde e noite e USO d\u00faas horas pola ma\u00f1\u00e1. Parte da patronal acusounos de secundar unha folga pol\u00edtica, pero non os levaron ante a Xustiza.\nMovemento \"As xornalistas paramos\".\nEn Espa\u00f1a a principios de marzo iniciouse de maneira espont\u00e1nea un movemento de mulleres xornalistas baixo o lema \"As xornalistas paramos\" que en poucos d\u00edas logrou o apoio de m\u00e1is de 8 000 mulleres profesionais dos medios de comunicaci\u00f3n. O movemento denunciaba de maneira espec\u00edfica a fenda salarial que sofren as mulleres no sector, o teito de cristal, a precariedade e os niveis de temporalidade superiores que sofren as mulleres xornalistas en relaci\u00f3n aos seus compa\u00f1eiros, o acoso sexual e laboral e reclamaba a corresponsabilidade nos coidados. Tam\u00e9n animaba a colectivos de mulleres xornalistas doutros pa\u00edses a realizar o seu propio manifesto.\nO 8 de marzo convocou \u00e1 lectura do manifesto na Praza Callao de Madrid, \u00e1s portas do Palacio da Prensa. A concentraci\u00f3n contou coa participaci\u00f3n de varios centenares de mulleres xornalistas dos principais medios espa\u00f1ois. Tam\u00e9n se convocou noutras cidades espa\u00f1olas: Barcelona, Bilbao, Granada, C\u00e1diz, Valencia, Sevilla ou Le\u00f3n. No texto explicaban que, conscientes da \"relevancia social\" do traballo que desempe\u00f1an, mostraban a s\u00faa preocupaci\u00f3n por \"a visi\u00f3n parcial da realidade que tantas veces ofrecen os medios e na que falta a presenza e achegas das mulleres\". Tam\u00e9n houbo un chamamento de m\u00e1is de 6.400 mulleres xornalistas a prol da folga onde entre outras ideas se afirmou que: \"O feminismo tam\u00e9n \u00e9 necesario para mellorar o xornalismo\", destacaban.\nPor esta raz\u00f3n, as profesionais que impulsaron o manifesto reivindicaron aos medios de comunicaci\u00f3n e empresas xornal\u00edsticas que tomasen medidas en campos como a fenda salarial, fronte \u00e1 que esix\u00edan \"transparencia salarial e unha revisi\u00f3n de categor\u00edas, complementos e criterios profesionais\".\nReivindicaci\u00f3ns do 8M.\nIgualdade pol\u00edtica e civil, igualdade ante a lei, igualdade salarial, dereito ao traballo, dereito \u00e1 educaci\u00f3n, igualdade de oportunidades e igualdade de resultados da muller respecto ao home constit\u00fae o n\u00facleo xeral das reivindicaci\u00f3ns mundiais que tiveron unha expresi\u00f3n propia en cada pa\u00eds dependendo da s\u00faa situaci\u00f3n sociopol\u00edtica. As\u00ed se reivindicaban, como parte dos dereitos humanos, os dereitos reprodutivos (acceso \u00e1 planificaci\u00f3n familiar e os m\u00e9todos anticonceptivos e dereito ao aborto), liberdade sexual (diversidade sexual, LGBT) etc. Reclamouse o fin da violencia machista (agresi\u00f3ns, humillaci\u00f3ns, marxinaci\u00f3ns ou exclusi\u00f3ns, violaci\u00f3ns, asasinatos de mulleres) e a adopci\u00f3n de medidas legais, pol\u00edticas e educativas para protexer \u00e1s mulleres. Denunciouse a fenda salarial entre homes e mulleres reclamando a igualdade salarial para o mesmo posto de traballo. Reivindicouse o traballo reprodutivo (traballo dom\u00e9stico e traballo de coidados) fundamental para soster a vida dos seres humanos e que, indicaban, \u00e9 desempe\u00f1ado maioritariamente por mulleres e non reco\u00f1ecido. Reivindicouse tam\u00e9n un estado laico e unha educaci\u00f3n en igualdade."}
{"id": "406605", "revid": "98629", "url": "https://gl.wikipedia.org/wiki?curid=406605", "title": "Andrea L\u00f3pez Chao", "text": "Andrea L\u00f3pez Chao, nada en Mondo\u00f1edo en data desco\u00f1ecida do s\u00e9culo XIX, foi unha mestra galega na emigraci\u00f3n. Foi directora do Centro Gallego de La Habana e vicepresidenta da asociaci\u00f3n Hijas de Galicia\".\" Participou no I Congreso de Mulleres de Cuba en 1923.\nTraxectoria.\nS\u00e1bese pouco da s\u00faa traxectoria en Galicia. Antes de emigrar exerceu como mestra en 1897 en Paradavella, A Fonsagrada. Logo, na escola de Lind\u00edn e despois en Couboeira e Viloalle, as tres \u00faltimas parroquias do concello de Mondo\u00f1edo. En 1898, o xornal \"El Regional\" de Lugo, informou sobre o seu nomeamento como mestra interina da escola mixta de Lind\u00edn (Mondo\u00f1edo) cun soldo anual de 450 pesetas. Vi\u00fava de Santiago Ares Cabanillas, emigrou a Cuba. Al\u00ed exerceu a docencia, xogou un papel importante no movemento societario galego na Habana e, preocupada pola situaci\u00f3n das mulleres, ocupou relevantes cargos nos movementos feministas.\nCentro Gallego de La Habana.\nEn 1904, \"El Norte de Galicia\" relatou que \"Andrea L\u00f3pez Chao, mestra que foi de Viloalle, en Mondo\u00f1edo, foi nomeada directora do establecemento de ensino Centro Gallego da Habana. Ga\u00f1ou dita praza por oposici\u00f3n e goza dun soldo de 75 pesos oro mensuais\".\nAl\u00ed exerceu como profesora e directora durante anos e, en 1924 ela mesma propuxo o nome do denominado \u201cPlantel de Concepci\u00f3n Arenal\u201d, o cadro de ensino do Centro Galego que cubr\u00eda clases de ensino primario e clases nocturnas de corte e costura, comercio, taquigraf\u00eda etc.\nHijas de Galicia.\nEn 1917 constitu\u00eduse en Cuba a sociedade \"Hijas de Galicia\" para axudar, asistir e defender \u00e1s mulleres emigrantes galegas dos abusos e discriminaci\u00f3ns. O goberno form\u00e1bano e dirix\u00edan homes, ata que en 1919 reformouse o Regulamento e Andrea L\u00f3pez Chao converteuse na primeira muller elixida para ocupar a vicepresidencia da asociaci\u00f3n.\nI Congreso de Mulleres de Cuba..\nAndrea L\u00f3pez Chao participou en representaci\u00f3n de \"Hijas de Galicia\" no I Congreso de Mulleres de Cuba, organizado polo Club Femenino de Cuba e celebrado na Habana entre o 1 e o 6 de abril de 1923. Asistiron 31 organizaci\u00f3ns e reclamaron o dereito ao sufraxio feminino, a igualdade de dereitos e deberes cos homes, combater a droga e a prostituci\u00f3n, modificar o ensino e protexer \u00e1 infancia.\nNo seu discurso, titulado \"\u201cActuaci\u00f3n de la mujer en el hogar\u201d e\" reproducido por \"Eco de Galicia\" o 22 de abril de 1923, amosou a s\u00faa opini\u00f3n sobre o papel que a muller deb\u00eda desempe\u00f1ar na sociedade, consider\u00e1ndoa o eixe transformador das familias e parte decisiva na conformaci\u00f3n dunha sociedade mellor.\nXubilouse como directora do Concepci\u00f3n Arenal en 1935, e foi directora auxiliar do presidente da Secci\u00f3n. En 1936 conced\u00e9ronlle a carta de naturalizaci\u00f3n cubana. Seguiu participando nos actos do Centro Galego polo menos ata 1940.\nReco\u00f1ecementos.\nAndrea L\u00f3pez Chao aparece na novela \"S\u00e1ndalo\", de Mar\u00eda Xos\u00e9 Porteiro, editada por Galaxia en 2019."}
{"id": "406606", "revid": "6939", "url": "https://gl.wikipedia.org/wiki?curid=406606", "title": "Paro Internacional de Mulleres 2018", "text": ""}
{"id": "406607", "revid": "89787", "url": "https://gl.wikipedia.org/wiki?curid=406607", "title": "Geki", "text": "Giacomo Russo, nado en Mil\u00e1n o 23 de outubro de 1937 e finado en Caserta o 18 de xu\u00f1o de 1967, foi un piloto de automobilismo italiano, m\u00e1is co\u00f1ecido como Geki.\nTraxectoria.\nPiloto experimentado nas f\u00f3rmulas m\u00e1is baixas italianas, tam\u00e9n participou en tres Gran Premio de Italia de F\u00f3rmula 1 de 1964-66, fallou na cualificaci\u00f3n de 1964, pilotando un Brabham para Rob Walker. Nos dous Grandes Premios que comezou, pilotou un Team Lotus. Non logrou puntos de campionato.\nNo entanto, foi catro veces campi\u00f3n de Italia de F\u00f3rmula 3, ga\u00f1ando campionatos consecutivos entre 1961 e 1964.\nFaleceu nun horrible accidente nunha carreira de F\u00f3rmula 3 italiana en Caserta en 1967. Tras un accidente nos que se viron involucrados Beat Fehr, Andrea Saltari e Franco Foresti, Fehr correu pola pista para advertir aos pilotos que se achegaban sobre os coches danados e o aceite na calzada. O seguinte grupo de coches inclu\u00eda a Geki, Massimo Natili, J\u00fcrg Dubler, Romano \"Tiger\" Perdomi e Corrado Manfredini que non puideron evitar chocar cos restos do accidente na pista. O Matra de Geki chocou contra un muro e morreu ao instante. Fehr foi alcanzado por un dos autos e tam\u00e9n morreu e Perdomi morreu no hospital oito d\u00edas despois. \nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406608", "revid": "89787", "url": "https://gl.wikipedia.org/wiki?curid=406608", "title": "Inlandsis da Ant\u00e1rtida", "text": "A cuberta de xeo ou inlandsis ant\u00e1rtico \u00e9 parte dun dos dous casquetes polares (ou calotas polares) da Terra. Cobre preto do 98\u00a0% do continente ant\u00e1rtico e \u00e9 a masa singular de xeo m\u00e1is grande da Terra, con arredor de 14\u00a0mill\u00f3ns de km\u00b2 e cont\u00e9n 30\u00a0mill\u00f3ns de km\u00b3 de xeo. Sup\u00f3n m\u00e1is do 90% do volume total de xeo glaciar da Terra, en comparaci\u00f3n co 8% que representa o inlandsis de Groenlandia, no hemisferio norte. A s\u00faa antig\u00fcidade \u00e9 de 33.6 mill\u00f3ns de anos.\nEste manto de xeo da Ant\u00e1rtida acada grosores superiores \u00f3s 4 km, situ\u00e1ndose o leito de rocha nalg\u00fans puntos a uns 2 km baixo o nivel do mar. En moitos puntos da costa ant\u00e1rtica o manto de xeo contin\u00faase con grandes masas de xeo parcialmente flotante unidas a terra chamadas plataformas de xeo, a maior das cales \u00e9 a plataforma de xeo de Ross, cunha superficie aproximada de 500.000 km\u00b2 e uns 70 m de altitude media. Ditas plataformas representan fracci\u00f3ns do inlandsis empurradas ao mar. O manto de xeo ant\u00e1rtico m\u00f3vese cara ao exterior a unha taxa estimada de entre 25 e 50 metros por ano, podendo acadar os 1000 metros ao ano ou m\u00e1is no caso das plataformas de xeo das costas."}
{"id": "406609", "revid": "85894", "url": "https://gl.wikipedia.org/wiki?curid=406609", "title": "Manuel Fern\u00e1ndez Rodr\u00edguez", "text": "O nome Manuel Fern\u00e1ndez Rodr\u00edguez pode referirse a:"}
{"id": "406610", "revid": "17467", "url": "https://gl.wikipedia.org/wiki?curid=406610", "title": "Indlandis da Atl\u00e1ntida", "text": ""}
{"id": "406612", "revid": "1576", "url": "https://gl.wikipedia.org/wiki?curid=406612", "title": "Jean-Claude Rudaz", "text": "Jean-Claude Rudaz nado en Sion o 23 de xullo de 1942, \u00e9 un ex-piloto de automobilismo su\u00edzo.\nTraxectoria.\nFixo un intento no Campionato do Mundo de F\u00f3rmula Un, no Gran Premio de Italia de 1964 cun Cooper T60 non oficial, dirixido por Fabre Urbain. Rebentou o motor na pr\u00e1ctica e non conseguiu comezar a carreira, a pesar de clasificarse 20\u00ba dos 25 participantes. Tam\u00e9n participou nas 24 Horas de Le Mans de 1964.\nDespois da s\u00faa andaina nas carreiras, fundou a aeroli\u00f1a Transvalair en 1973, que agora est\u00e1 especializada en transporte de mercador\u00edas e manipulaci\u00f3n de carga.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406616", "revid": "65337", "url": "https://gl.wikipedia.org/wiki?curid=406616", "title": "Real de 8", "text": ""}
{"id": "406617", "revid": "65337", "url": "https://gl.wikipedia.org/wiki?curid=406617", "title": "Real de a oito", "text": ""}
{"id": "406618", "revid": "65337", "url": "https://gl.wikipedia.org/wiki?curid=406618", "title": "Real de a 8", "text": ""}
{"id": "406619", "revid": "65337", "url": "https://gl.wikipedia.org/wiki?curid=406619", "title": "Oito reais", "text": ""}
{"id": "406620", "revid": "65337", "url": "https://gl.wikipedia.org/wiki?curid=406620", "title": "8 reais", "text": ""}
{"id": "406621", "revid": "65337", "url": "https://gl.wikipedia.org/wiki?curid=406621", "title": "D\u00f3lar espa\u00f1ol", "text": ""}
{"id": "406622", "revid": "1131", "url": "https://gl.wikipedia.org/wiki?curid=406622", "title": "Campo do Castro", "text": "Campo do Castro, ou Castro Sarridal, \u00e9 un castro situado no concello de Cedeira.\nEst\u00e1 situado nunha pen\u00ednsula ao bordo dos cant\u00eds. Non se sabe a forma e tama\u00f1o do castro. En 2017 comezaron as escavaci\u00f3ns aparecendo unha sauna castrexa con pedra formosa. A sauna ten un atrio, unha antec\u00e1mara, unha c\u00e1mara e unha entrada."}
{"id": "406623", "revid": "89787", "url": "https://gl.wikipedia.org/wiki?curid=406623", "title": "Bob Anderson (piloto)", "text": "Robert Hugh Fearon \"Bob\" Anderson, nado en Hendon (Londres) o 19 de maio de 1931 e finado en Northampton o 14 de agosto de 1967, foi un piloto de motociclismo e automobilismo ingl\u00e9s.\nTraxectoria.\nCompetiu nas carreiras de motociclismo de Grand Prix da 1958 a 1960 e na F\u00f3rmula Un da tempada de \u00e1 tempada de . Tam\u00e9n ga\u00f1ou d\u00faas veces a carreira de North West 200 en Irlanda do Norte.\nLogo de varias tempadas nas carreiras de motocicletas nas que terminou entre os dez primeiros en varias ocasi\u00f3ns, cambiou \u00e1s carreiras de autom\u00f3biles en 1961, cando correu nun Lola na F\u00f3rmula J\u00fanior nunha carreira en Snetterton. Continuou nas carreiras de autom\u00f3biles e finalmente converteuse no piloto de Team Lotus na Formula J\u00fanior, ga\u00f1ando unha carreira no Aut\u00f3dromo de Montlh\u00e9ry e terminando segundo en M\u00f3naco.\nEntrou na F\u00f3rmula Un en co seu propio autom\u00f3bil un Lola Mk4 baixo o nome de DW Racing Enterprises, un pequeno equipo en comparaci\u00f3n con outros equipos privados como Scuderia Filipinetti ou Rob Walker Racing Team. DW en realidade s\u00f3 estaba composto por Bob e un pequeno equipo de mec\u00e1nicos. A pesar deste impedimento, levou ao pequeno e flexible Lola \u00e1 vitoria no Gran Premio de Roma de 1963 no primeiro ano. Nos anos posteriores pilotou coches privados baixo a mesma bandeira, o seu mellor resultado foi un terceiro lugar no Gran Premio de Austria de 1964. Foi galardoado co Von Trips Memorial Trophy como o m\u00e1is exitoso participante privado da tempada de .\nEn 1967, sufriu un accidente mentres probaba en Silverstone, sa\u00eduse da pista en condici\u00f3ns de mollado e golpeou contra o posto dun comisario. Anderson sufriu feridas graves no peito e no pescozo e morreu m\u00e1is tarde no Hospital Central de Northampton.\nResultados nos Gran Premio de Motociclismo.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406625", "revid": "51695", "url": "https://gl.wikipedia.org/wiki?curid=406625", "title": "Inlandis da Atl\u00e1ntida", "text": ""}
{"id": "406629", "revid": "89787", "url": "https://gl.wikipedia.org/wiki?curid=406629", "title": "Perpendicularidade", "text": "En xeometr\u00eda, a condici\u00f3n de perpendicularidade (do lat\u00edn \"per-pendiculum\" \u00abplomada\u00bb) d\u00e1se entre dous entes xeom\u00e9tricos que se cortan formando un \u00e1ngulo recto. A perpendicularidade \u00e9 unha propiedade fundamental estudada en xeometr\u00eda e trigonometr\u00eda, por exemplo nos tri\u00e1ngulos rect\u00e1ngulos, que pos\u00faen 2 segmentos \u00abperpendiculares\u00bb.\nA noci\u00f3n de perpendicularidad xeneral\u00edzase \u00e1 de ortogonalidade.\nRelaci\u00f3ns.\nA relaci\u00f3n de perpendicularidade p\u00f3dese dar entre:\nAdemais, pode existir unha relaci\u00f3n de perpendicularidad entre os 4 elementos anteriores, tomados de dous en dous.\nConstruci\u00f3n da perpendicular a unha recta por un punto dado.\nPara constru\u00edr unha perpendicular \u00e1 li\u00f1a AB a trav\u00e9s do punto P usando regra e comp\u00e1s, proc\u00e9dese como segue:\nPara probar que PQ \u00e9 perpendicular a AB, util\u00edzase o criterio de congruencia LLL para os tri\u00e1ngulos QPA' e QPB' para demostrar que os \u00e1ngulos OPA' e OPB' son iguais. Logo \u00fasase o criterio LAL para os tri\u00e1ngulos OPA' e OPB' para demostrar que os \u00e1ngulos POA e POB son iguais."}
{"id": "406630", "revid": "1131", "url": "https://gl.wikipedia.org/wiki?curid=406630", "title": "Castro das Croas (Cedeira)", "text": "Castro das Croas ou As Croas de San Miguel \u00e9 un castro de cumio fortificado de Cedeira.\nDescrici\u00f3n.\nTen forma circular duns 60 metros de di\u00e1metro con catro li\u00f1as defensivas conc\u00e9ntricas case completas con foxos entre elas. As li\u00f1as defensivas te\u00f1en forma el\u00edptica cunha orientaci\u00f3n no eixe maior N-O de 170 metros e no menor de 115 metros."}
{"id": "406631", "revid": "89787", "url": "https://gl.wikipedia.org/wiki?curid=406631", "title": "Premio 8 de Marzo", "text": "O Premio 8 de marzo \u00e9 un galard\u00f3n co que a Confederaci\u00f3n Intersindical Galega reco\u00f1ece a loita das mulleres."}
{"id": "406632", "revid": "89787", "url": "https://gl.wikipedia.org/wiki?curid=406632", "title": "\u00d3scar Naranjo", "text": "\u00d3scar Adolfo Naranjo Trujillo, nado en\u00a0Bogot\u00e1\u00a0o\u00a022 de decembro de 1956, \u00e9 un xeneral retirado da Polic\u00eda Nacional de Colombia, negociador plenipotenciario do goberno nas negociaci\u00f3ns de paz coas FARC e actual vicepresidente de Colombia.\nOcupou o cargo de director desa instituci\u00f3n entre maio de 2007 e xu\u00f1o de 2012. Traballou no comando do departamento de Polic\u00eda de Bol\u00edvar, o Comando de Operaci\u00f3ns Especiais, a Direcci\u00f3n de Intelixencia e Contraintelixencia Policial e a Polic\u00eda da cidade de Cali. Participou na Operaci\u00f3n Apocalipse 1 que deu morte \u00f3 narcotraficante Gonzalo Rodr\u00edguez Gacha, membro do Cartel de Medell\u00edn ademais doutras operaci\u00f3ns de intelixencia que terminaron coa morte de Pablo Escobar, capo do Cartel de Medell\u00edn. Naranjo \u00e9 membro da \"International Drug Enforcement Association\" filial da DEA estadounidense, a Asociaci\u00f3n Internacional de Xefes de Polic\u00eda e o c\u00edrculo de historia da Polic\u00eda Nacional. O 19 de abril de 2012, o xeneral Naranjo presentou a s\u00faa renuncia \u00f3 presidente Juan Manuel Santos. A renuncia oficializouse o 12 de xu\u00f1o de 2012. Foi asignado ent\u00f3n como negociador plenipotenciaro nas negociaci\u00f3ns de paz coas FARC dende os seus inicios.\nO 12 de xaneiro de 2017 o Presidente Juan Manuel Santos anunciou o seu postulaci\u00f3n para ser o novo vicepresidente de Colombia."}
{"id": "406633", "revid": "23204", "url": "https://gl.wikipedia.org/wiki?curid=406633", "title": "\u00d3scar Adolfo Naranjo Trujillo", "text": ""}
{"id": "406634", "revid": "89787", "url": "https://gl.wikipedia.org/wiki?curid=406634", "title": "Rossiya Airlines", "text": "Rossiya Airlines (ruso: \u0410\u041e \u00ab\u0410\u0432\u0438\u0430\u043a\u043e\u043c\u043f\u0430\u043d\u0438\u044f \u201e\u0420\u043e\u0441\u0441\u0438\u044f\u201c\u00bb, AO Aviakompaniya \"Rossiya\"), \u00e1s veces comercializada como Rossiya - Russian Airlines (ruso: \u00ab\u0420\u043e\u0441\u0441\u0438\u044f - \u0420\u043e\u0441\u0441\u0438\u0439\u0441\u043a\u0438\u0435 \u0430\u0432\u0438\u0430\u043b\u0438\u043d\u0438\u0438\u00bb, Rossiya - Rossiyskie avialinii), \u00e9 unha aeroli\u00f1a rusa con sede en San Peterssburgo, co seu centro de conexi\u00f3ns no aeroporto de Pulkovo. Ten centros de conexi\u00f3ns adicionais nos aeroportos de Moscova-Vnukovo, de Rostov do Don e de Oremburgo-Central. Rossiya \u00e9 unha subsidiaria de Aeroflot.\nFrota.\nEn marzo de 2018 a frota comercial de Rossiya estaba formada polos seguintes avi\u00f3ns:"}
{"id": "406635", "revid": "56817", "url": "https://gl.wikipedia.org/wiki?curid=406635", "title": "Independencia de Colombia", "text": "A Independencia de Colombia foi o proceso hist\u00f3rico que permitiu a emancipaci\u00f3n de Colombia do Imperio Espa\u00f1ol, dando fin \u00f3\u00a0per\u00edodo colonial. Devandito proceso librouse no medio dun conflito desenvolvido durante o primeiro cuarto do s\u00e9culo XIX para emancipar o territorio que daquela era co\u00f1ecido como Provincias Unidas de Nova Granada. Esta foi parte das guerras de independencia hispanoamericanas, unha serie de loitas xurdidas en Am\u00e9rica Latina motivadas pola invasi\u00f3n francesa de Espa\u00f1a en 1808, a cal foi parte das guerras napole\u00f3nicas en Europa.\nOs movementos da independencia comezan cunha serie de feitos liderados por Antonio Nari\u00f1o e Camilo Torres Tenorio. A primeira fase da guerra, de 1810 a 1819, caracterizouse por constantes loitas internas entre os defensores da independencia. En 1811, as provincias de Nova Granada conform\u00e1ronse nun novo Estado independente, consistente nunha confederaci\u00f3n d\u00e9bil daquelas provincias que se declararon independentes en 1810. En 1816, os espa\u00f1ois ga\u00f1aron de novo o control do pa\u00eds, co cal instala o chamado r\u00e9xime do terror, a\u00ednda que durante este per\u00edodo varios grupos republicanos mantiv\u00e9ronse activos, exercendo un poder efectivo nos Llanos, principalmente na G\u00fciana venezolana e no Casanare.\nEn 1819, un ex\u00e9rcito republicano comandado por Sim\u00f3n Bol\u00edvar cruza as monta\u00f1as que separan as provincias de Casanare e Tunja e tras as batallas de Paya, Pantano de Vargas e Ponte de Boyac\u00e1 ten v\u00eda libre para tomar o control de Santa Fe, cidade \u00e1 que chega o 10 de agosto de 1819.\nO territorio ocupado polo vicerreinado de Nova Granada converteuse nunha Rep\u00fablica Federal, logo co\u00f1ecida como a Gran Colombia en honra \u00f3 navegante Cristovo Col\u00f3n."}
{"id": "406636", "revid": "1131", "url": "https://gl.wikipedia.org/wiki?curid=406636", "title": "Aeroporto de Rovaniemi", "text": "O aeroporto de Rovaniemi \u00e9 un aeroporto fin\u00e9s situado a 10 quil\u00f3metros ao norte da cidade de Rovaniemi. Con 579 470 pasaxeiros en 20017 \u00e9 o terceiro aeroporto m\u00e1is concorrido de Finlandia. O c\u00edrculo polar \u00e1rtico cruza a pista xusto no seu extremo norte."}
{"id": "406637", "revid": "1410", "url": "https://gl.wikipedia.org/wiki?curid=406637", "title": "Cor Dam", "text": "Cornelis (Cor) Dam, nado na cidade surholandesa de Delft o 26 de abril de 1935, \u00e9 un artista holand\u00e9s que ao longo da s\u00faa carreira cultivou a escultura, a pintura, ilustraci\u00f3n e a cer\u00e1mica.\nTraxectoria.\nDam estudou na a presa estudada na \"Koninklijke Academie van Beeldende Kunsten \"(\"Real Academia das Belas Artes\") da Haia e, logo da s\u00faa graduaci\u00f3n, entre 1950 e 1965, traballou como dese\u00f1ador na f\u00e1brica \"De Koninklijke Porceleyne Fles\", m\u00e1is co\u00f1ecida como Royal Delft, que se dedica \u00e1 fabricaci\u00f3n de obxectos da popular louza de Delft. Desde 1965 a 1980 exerceu o seu labor profesional en \"Ateliers Ceramic Structure 68 bv\", tam\u00e9n na Haia. Desde 1988 imparte clases na Universidade de Tecnolox\u00eda de Delft.\nOs seus traballos escult\u00f3ricos poden atoparse nos espazos p\u00fablicos de moi diversas cidades holandesas. Entre eles \u00e9 moi destacable o mosaico en relevo de cores brillantes que representa a Anne Frank, con candeas, escribindo o seu diario no seu faiado, que dese\u00f1ou para a \"Frankschool\", na cidade de Gouda.\nObras salientables.\nEsta \u00e9 unha escolla das obras m\u00e1is representativas de Dam en exteriores:"}
{"id": "406640", "revid": "65337", "url": "https://gl.wikipedia.org/wiki?curid=406640", "title": "Cornelis Dam", "text": ""}
{"id": "406641", "revid": "89787", "url": "https://gl.wikipedia.org/wiki?curid=406641", "title": "Dereitos reprodutivos", "text": "Por dereitos reprodutivos ent\u00e9ndense aqueles dereitos que buscan protexer a liberdade e autonom\u00eda de todas as persoas para decidir con responsabilidade se ter fillos ou non, cantos, en que momento e con quen. Os dereitos reprodutivos dan a capacidade a todas as persoas de decidir e determinar a s\u00faa vida reprodutiva.\nOs dereitos reprodutivos, do mesmo xeito que os dereitos humanos, son inalien\u00e1beis e non est\u00e1n suxeitos a discriminaci\u00f3n por x\u00e9nero, idade ou raza.\nHistoria do concepto de \u00abdereitos reprodutivos\u00bb.\nA orixe do concepto de \"Dereitos Reprodutivos\", no marco de Naci\u00f3ns Unidas e a Organizaci\u00f3n Mundial da Sa\u00fade aparece na Conferencia de Teher\u00e1n de 1968 e na \"definici\u00f3n de Bucarest\" (Conferencia sobre Poboaci\u00f3n de 1974) como \"un dereito fundamental tanto das parellas como dos individuos.\" A inclusi\u00f3n e integraci\u00f3n da planificaci\u00f3n familiar dentro do campo dos dereitos reprodutivos e da sa\u00fade reprodutiva prod\u00facese por primeira vez na \"Conferencia Internacional para mellorar a sa\u00fade das Mulleres e os Nenos por medio da Planificaci\u00f3n Familiar\", en Nairobi, Kenya, (5 a 9 de outubro de 1987).\nO \"Programa de Acci\u00f3n\" da Conferencia Internacional sobre Poboaci\u00f3n e Desenvolvemento, realizada no Cairo en setembro de 1994, d\u00e1 esta definici\u00f3n dos dereitos reprodutivos:\nDereitos reprodutivos e muller.\nContextualizaci\u00f3n demogr\u00e1fica.\nHistoricamente a muller realizou e a\u00ednda realiza o traballo reprodutivo -que incl\u00fae tanto a reproduci\u00f3n humana como os coidados e atenci\u00f3ns que permiten a supervivencia de individuos e sociedades-. En contextos hist\u00f3ricos de alta mortalidade foi necesario manter unha alta natalidade para garantir unha substituci\u00f3n suficiente das poboaci\u00f3ns.\nDurante a transici\u00f3n demogr\u00e1fica produciuse unha reduci\u00f3n radical da taxa bruta de mortalidade, posteriormente produciuse unha forte reduci\u00f3n da taxa de natalidade no que se chamou a segunda transici\u00f3n demogr\u00e1fica. A estes cambios hai que sumar outros, sociol\u00f3xicos, que afectan basicamente ao papel tradicional da muller. \u00c9 neste novo contexto onde xorden as demandas de \"Dereitos Reprodutivos\" xa que o enorme crecemento demogr\u00e1fico e o cambio de mentalidade permitir\u00edan o seu exercicio. A esta situaci\u00f3n hai que sumar os avances e difusi\u00f3n dos m\u00e9todos anticonceptivos. O esforzo reprodutivo realizado polas mulleres red\u00facese xa que a supervivencia dos individuos permitir\u00eda reducir substancialmente o n\u00famero de fillos. Nas sociedades modernas d\u00e1se unha alta eficiencia reprodutiva que libera a muller de boa parte do traballo que desenvolv\u00eda tradicionalmente e perm\u00edtelle incorporarse ao mercado de traballo modific\u00e1ndose substancialmente as relaci\u00f3ns sociais antes estabelecidas e advert\u00edndose cambios substanciais: declive do traballo reprodutivo, derrubamento do patriarcado, privatizaci\u00f3n da sexualidade e reduci\u00f3n do control social sobre a sexualidade; desaparaci\u00f3n da punibilidade das relaci\u00f3ns sexuais non reprodutivas; alto control sobre a procreaci\u00f3n co uso de m\u00e9todos anticonceptivos e apoio interxeneracional moi amplo a fillos e netos, reforzamento dos lazos familiares profundos; aumento dos anos vividos ou madurez de masas; centralidade da familia e reforzamento dos lazos e importancia desta.\nDereitos reprodutivos.\nAlg\u00fans dos Dereitos reprodutivos son os seguintes:\nFormar\u00edan parte dos dereitos reprodutivos o dereito a escoller libremente a parella sexual as\u00ed como concertar libremente o matrimonio; a planificaci\u00f3n familiar para decidir sobre a reproduci\u00f3n, o acceso aos m\u00e9todos anticonceptivos. Tam\u00e9n son derivados dos dereitos reprodutivos o dereito da muller a non ser despedida por motivo do seu embarazo, e o dereito \u00e1 baixa maternal paga.\nNalg\u00fans estados (Espa\u00f1a e outros estados de Europa) reco\u00f1\u00e9cese tam\u00e9n o dereito a baixa por paternidade, posto que se entende que nas primeiras semanas a muller, a\u00ednda sen traballar, pode non ser quen de facerse cargo da s\u00faa casa e do seu fillo soa, e o nacemento dun fillo \u00e9 responsabilidade de ambos os pais.\nVulneraci\u00f3n dos dereitos reprodutivos.\nNeste sentido, os dereitos reprodutivos vuln\u00e9ranse nas sociedades nas que existen os matrimonios concertados, as mulleres non te\u00f1en dereito a permanecer solteiras, nin a elixir marido, nin a separarse del. En Afganist\u00e1n, colectivos de mulleres loitan actualmente contra a lei que permite a violaci\u00f3n dentro do matrimonio, dando dereito ao marido a manter relaci\u00f3ns sexuais coa s\u00faa esposa sempre que el queira. Con todo, non se considera que hai violaci\u00f3n dos dereitos reprodutivos cando unha sociedade non reco\u00f1ece o dereito ao aborto voluntario. Isto d\u00e9bese a que non existe un \"dereito humano a abortar\" nin tampouco unha prohibici\u00f3n absoluta, dependendo esta cuesti\u00f3n dos ordenamentos xur\u00eddicos internos dos Estados."}
{"id": "406642", "revid": "89787", "url": "https://gl.wikipedia.org/wiki?curid=406642", "title": "Ostracodermos", "text": "Os ostracodermos ('pel de cuncha') son un grupo de peixes sen mand\u00edbula acoirazados con placas \u00f3seas do Paleozoico. O termo non aparece habitualmente nas clasificaci\u00f3ns de hoxe en d\u00eda porque designa un grupo que \u00e9 parafil\u00e9tico ou polifil\u00e9tico, e non ten un significado filoxen\u00e9tico. Por\u00e9n, o termo ostracodermos a\u00ednda se usa informalmente para agrupar grosso modo os peixes \u00e1gnatos acoirazados. Nalgunhas clasificaci\u00f3ns utiliz\u00e1ronse os termos Ostracodermi e Ostracodermata.\nUnha innovaci\u00f3n dos ostracodermos era que usaban as branquias s\u00f3 para a respiraci\u00f3n e non as usaban tam\u00e9n para alimentarse, como talvez fac\u00edan alg\u00fans dos primeiros cordados. Os ostracodermos ti\u00f1an bolsas branquiais far\u00ednxeas separadas ao longo da parte lateral da cabeza, que estaban permanentemente abertas e carec\u00edan de op\u00e9rculo protector. A diferenza dos invertebrados que usan o movemento de cilios para desprazar a comida, os ostracodermos usaban a s\u00faa farinxe muscular para crear unha succi\u00f3n que impulsaba cara \u00e1 s\u00faa boca pequenas presas lentas.\nOs primeiros peixes f\u00f3siles que se descubriron eran ostracodermos. O anatomista su\u00edzo Louis Agassiz recibiu alg\u00fans f\u00f3siles de peixes con armadura \u00f3sea procedentes de Escocia na d\u00e9cada de 1830. Levoulle moito tempo clasificalos, xa que non lembraban a ningunha criatura viva. Comparounos prieiramente con peixes acoirazados existentes como alg\u00fans siluriformes e os esturi\u00f3ns, pero despois decatouse de que non ti\u00f1an mand\u00edbula m\u00f3bil, e clasificounos en 1844 nun novo grupo, os \"ostracodermos\", que significa \"pel de cuncha\".\nOs ostracodermos te\u00f1en a cabeza cuberta de placas \u00f3seas. Est\u00e1n entre as primeiras criaturas con cabeza osificada. As capas microsc\u00f3picas deses escudos par\u00e9ncenlles aos bi\u00f3logos evolutivos que son \"como se estivesen compostas de estruturas similares a pequenos dentes.\" Neil Shubin escribiu: \"Corte o \u00f3so do cranio [de ostracodermo] aberto\u2026 p\u00f3\u00f1ao no microscopio e\u2026 atopar\u00e1 unha estrutura virtualmente igual \u00e1 dos nosos dentes. Hai unha capa de esmalte e incluso unha capa de polpa. O escudo completo est\u00e1 feito de miles de pequenos dentes fusionados. Este cranio \u00f3seo (un dos primeiros do rexistro f\u00f3sil) est\u00e1 feito enteiramente de pequenos dentes. Os dentes orixin\u00e1ronse inicialmente para morder outros seres vivos (ver Conodontos); unha versi\u00f3n posterior dos dentes foi utilizada para a protecci\u00f3n.\"\nExistiron dous grandes grupos de ostracodermos, os m\u00e1is primitivos eran os heterostracos e o outro era o dos cefal\u00e1spidos. Os cefal\u00e1spidos eran os m\u00e1is avanzados porque ti\u00f1an estabilizadores laterais para controlar mellor a nataci\u00f3n.\nDurante moito tempo creuse que os pteraspidomorfos e os telodontos eran os \u00fanicos ostracodermos con orificios nasais pares, mentres que os outros grupos ti\u00f1an s\u00f3 un orificio \u00fanico medial. Pero despois comprobouse que a\u00ednda que os gale\u00e1spidos te\u00f1en unha soa abertura nasal externa, te\u00f1en dous \u00f3rganos nasais internos.\nDespois da aparici\u00f3n dos peixes mandibulados (placodermos, acantodios, tibur\u00f3ns etc.) hai uns 420 mill\u00f3ns de anos, a maior\u00eda das especies dos ostracodermos sufriron un declive, os \u00faltimos ostracodermos acabaron extingu\u00edndose a finais do Devoniano. Investigaci\u00f3ns m\u00e1is recentes indican, non obstante, que, os peixes con mand\u00edbulas deberon ter moita menos influencia na extinci\u00f3n dos ostracodermos do que antes se pensaba, xa que ambos os grupos coexistiron sen un declive significativo durante uns 30 mill\u00f3ns de anos.\nNalgunhas clasificaci\u00f3ns a subclase Ostracodermi foi situada na divisi\u00f3n Agnatha, xunto coas subclases existentes de Cyclostomata, entre os que est\u00e1n as lampreas e os mix\u00edns."}
{"id": "406643", "revid": "1576", "url": "https://gl.wikipedia.org/wiki?curid=406643", "title": "Congreso de Angostura", "text": "O Congreso de Angostura, instalado o 15 de febreiro de 1819 polo xeneral en Xefe Sim\u00f3n Bol\u00edvar, na s\u00faa condici\u00f3n de Xefe Supremo da Rep\u00fablica de Venezuela e Capit\u00e1n Xeral dos Ex\u00e9rcitos de Venezuela e da Nova Granada (no presente Colombia), na cidade de Angostura (a presente Ciudad Bol\u00edvar), representou o Segundo Congreso Constitu\u00ednte da Rep\u00fablica de Venezuela. Foi elaborado no contexto das guerras de independencia de Venezuela e independencia da Nova Granada. As s\u00faas palabras est\u00e1n recollidas no soado Discurso de Angostura publicado no \"Correo del Orinoco\", n\u00fameros 19, 20, 21 e 22, publicado do 20 de febreiro\u00a0\u00f3\u00a013 de marzo de 1819.\nHistoria.\nO 15 de febreiro de 1819, seis meses antes da batalla de Boyac\u00e1, reun\u00edronse 26 representantes dos 30 electos, quen representaban as provincias de Caracas, Cuman\u00e1, Trujillo, Margarita, Barinas, Barcelona, e G\u00fciana, pola Rep\u00fablica de Venezuela, a provincia do Casanare pola Rep\u00fablica de Nova Granada. As provincias venezolanas Coro e Maracaibo a\u00ednda permanec\u00edan baixo o dominio dos realistas.\nLogo da invasi\u00f3n \u00e1 Nova Granada (a presente Colombia) adiantada por Bol\u00edvar, o Libertador quixo que desta rexi\u00f3n se enviasen delegados. Pouco tempo despois, Bol\u00edvar dispuxo que a rexi\u00f3n administrada por Quito, a\u00ednda baixo dominio espa\u00f1ol, f\u00f3ra inclu\u00edda na uni\u00f3n xunto con Venezuela e a Nova Granada.\nConstituci\u00f3n de Angostura.\nO Congreso instalouse para formular o que historicamente se chamou a \"Lei Fundamental\" (Constituci\u00f3n). As decisi\u00f3ns tomadas inicialmente foron as seguintes:\nEn agosto, Bol\u00edvar contin\u00faa a s\u00faa tarefa libertadora, parte cara \u00e1 Nova Granada e deixa a cargo da presidencia a Santander mentres que Francisco Antonio Zea foi designado vicepresidente encargado e presidente do Congreso.\n\u00d3 final das sesi\u00f3ns, o Congreso acordou que se reunir\u00eda novamente en C\u00facuta, en xaneiro de 1821, para expedir a nova constituci\u00f3n."}
{"id": "406644", "revid": "1131", "url": "https://gl.wikipedia.org/wiki?curid=406644", "title": "Eumelo", "text": "O antrop\u00f3nimo grego Eumelo pode referirse a:"}
{"id": "406645", "revid": "89787", "url": "https://gl.wikipedia.org/wiki?curid=406645", "title": "Carta de Xamaica", "text": "A Carta de Xamaica \u00e9 un texto escrito polo pol\u00edtico e militar venezolano Sim\u00f3n Bol\u00edvar o 6 de setembro de 1815 en Kingston, capital da colonia brit\u00e1nica de Xamaica, en resposta a unha misiva de Henry Cullen, un comerciante xamaicano de orixe brit\u00e1nica residente en Falmouth, preto de Montego Bay. Bol\u00edvar expuxo as raz\u00f3ns que provocaron a ca\u00edda da Segunda Rep\u00fablica no contexto da independencia de Venezuela. A carta, cuxo t\u00edtulo era \"Contestaci\u00f3n dun Americano Meridional a un cabaleiro desta Illa\", pretend\u00eda atraer a Reino Unido e \u00f3 resto de potencias europeas cara \u00e1 causa dos \"patriotas\" independentistas americanos.\u00a0A edici\u00f3n en ingl\u00e9s da carta tivo o t\u00edtulo \"A friend\" e, en castel\u00e1n, \u00abUn caballero de esta isla\u00bb. O orixinal m\u00e1is antigo que se co\u00f1ec\u00eda \u00e9 o manuscrito borrador da versi\u00f3n inglesa conservado no Arquivo Xeral da Naci\u00f3n (Bogot\u00e1), no fondo Secretar\u00eda de Guerra e Mari\u00f1a, volume 323. A primeira publicaci\u00f3n co\u00f1ecida da Carta en castel\u00e1n apareceu impresa en 1833, no volume XXI, Ap\u00e9ndice, da \"Colecci\u00f3n de documentos relativos a la vida p\u00fablica del Libertador\", compilada por Francisco Javier Y\u00e1nez e Crist\u00f3bal Mendoza. \nNon se puido localizar o manuscrito orixinal castel\u00e1n nin se co\u00f1ec\u00eda copia algunha entre 1815 e 1883, ag\u00e1s as d\u00faas publicadas en ingl\u00e9s de 1818 e 1825, ata que o 4 de novembro de 2014 o presidente de Venezuela, Nicol\u00e1s Maduro, informou o achado nun arquivo situado en Ecuador do manuscrito orixinal en lingua castel\u00e1 do documento."}
{"id": "406646", "revid": "1822", "url": "https://gl.wikipedia.org/wiki?curid=406646", "title": "Eumelo (mitolox\u00eda)", "text": "Eumelo, na mitolox\u00eda grega, foi rei de Feras, fillo de Admeto e de Alcestis. Participou na guerra de Troia ao mando de once naves. Tivo un papel destacado nos xogos en honra de Patroclo, nos que participou na carreira de carros, e contaba cunhas eguas que foran criadas por Apolo. Marchaba en primeiro lugar, pero a deusa Atenea provocou a s\u00faa ca\u00edda, as\u00ed que chegou o \u00faltimo. A pesar diso, Aquiles quer\u00eda concederlle o segundo premio, pero m\u00e1is tarde rectificou e concedeulle outro especial: a armadura do troiano Asteropeo.\nConsider\u00e1base a Eumelo entre os que se esconderan no cabalo de Troia."}
{"id": "406648", "revid": "6939", "url": "https://gl.wikipedia.org/wiki?curid=406648", "title": "Premio Jos\u00e9 Couso", "text": ""}
{"id": "406650", "revid": "25871", "url": "https://gl.wikipedia.org/wiki?curid=406650", "title": "Arr\u00e9foras", "text": "As arr\u00e9foras ou arr\u00e9foros (, Arr\u0113phoros) eran raparigas virxes de entre sete e once anos que viv\u00edan no Arrefori\u00f3n (Acr\u00f3pole de Atenas). Na festividade das Arreforias, consagrada \u00e1 deusa Atenea Polias, levaban sobre as s\u00faas cabezas nunhas cestas o que lles daba a sacerdotisa desta deusa. Segundo Pausanias ningu\u00e9n sabe de que se trataba, nin sequera elas mesmas. No recinto de Afrodita nos Xard\u00edns descend\u00edan as mozas por unha baixada subterr\u00e1nea at\u00e9 unha cova. Deixaban os presentes al\u00ed abaixo e coll\u00edan outros obxectos que tam\u00e9n estaban tapados e que levaban \u00e1 Acr\u00f3pole. Despois disto eran substitu\u00eddas por outras.\nEran elixidas polos arcontes entre as familias nobres, probabelmente entre as achegadas ao culto de Atenea. As s\u00faas familias sufragaban os gastos da festa.\nO seu nome significa portadoras de \"\u00e1rr\u0113ta\": \"cousas das que est\u00e1 prohibido falar\".\nHarpocraci\u00f3n sinala no seu \"Lexicon\", baixo o apartado de \"Arr\u00eaphorein\", que exist\u00edan catro arr\u00e9foras (\"Arrephoroi\") e que d\u00faas delas tec\u00edan o peplo de Atenea que recib\u00eda cada catro anos nas Panateneas."}
{"id": "406652", "revid": "27155", "url": "https://gl.wikipedia.org/wiki?curid=406652", "title": "Ostracodermi", "text": ""}
{"id": "406653", "revid": "27155", "url": "https://gl.wikipedia.org/wiki?curid=406653", "title": "Ostracodermata", "text": ""}
{"id": "406654", "revid": "624", "url": "https://gl.wikipedia.org/wiki?curid=406654", "title": "Arreforias", "text": "Arreforias (en grego \u1f08\u03c1\u03c1\u03b7\u03c6\u03cc\u03c1\u03b9\u03b1, composto de \u1f04\u03c1\u03c1\u03b7\u03c4\u03bf\u03bd, \"\u00e1rr\u0113ton\" \"misterio\" e \u03c6\u03ad\u03c1\u03c9, \"ph\u00e9r\u014d\" \"levar\", \"Arr\u0113phoria\") era unha festa ateniense, institu\u00edda en honra de Atenea. Tam\u00e9n era chamada \"Hersiforia\", por Herse, filla de C\u00e9crope no mes de esquirofori\u00f3n (\"Scirropherion\").\nD\u00faas doncelas de li\u00f1axe distinguida de entre sete e once anos eran elixidas para vivir durante un ano na Acr\u00f3pole de Atenas como arr\u00e9foras (do grego \"arr\u0113phoroi\"), coidando a oliveira sacra e tecendo, coa axuda doutras mulleres, o novo peplo para Atenea. Os orgullosos pais conmemoraban o servizo das s\u00faas fillas facendo dedicatorias na Acr\u00f3pole. Na festa anual das Arreforias, as mozas (de acordo con Pausanias), cun vestido branco bordado de ouro, colocaban nas s\u00faas cabezas o que a sacerdotisa de Atenea lles daba para levar e nin a sacerdotisa sab\u00eda o que lles daba, nin as mozas o que levaban. Na cidade hab\u00eda un recinto sacro, non moi lonxe do de Afrodita dos Xard\u00edns onde exist\u00eda unha pasaxe subterr\u00e1nea natural. As virxes descend\u00edan e deixaban al\u00ed o que trouxeran e tomaban algo para levalo, tam\u00e9n tapado e desco\u00f1ecido. Estas d\u00faas virxes eran relevadas de inmediato e levaban a outras d\u00faas at\u00e9 a Acr\u00f3pole no seu lugar.\nA interpretaci\u00f3n desta festa \u00e9 problem\u00e1tica debido \u00e1 falta de fontes, pero est\u00e1 claro que as virxinais arr\u00e9foras eran elixidas entre as familias m\u00e1is nobres da cidade e despreg\u00e1banse nun contexto de impregnaci\u00f3n (res\u00edo), potencia sexual (Afrodita e Eros) e nacemento (Erictonio). A palabra \"arr\u0113phoros\" probabelmente significa etimoloxicamente \"portador de res\u00edo\", que a primeira vista non axuda nada. As arr\u00e9foras eran as encargadas de tecer o peplo de Atenea. As \"al\u00e9tridas\" mo\u00edan o gran de Atenea. As \"arquias\" eran as sacerdotisas que celebraban un rito destinado a perdoar unha ofensa a Artemisa. As \"can\u00e9foras\" eran as raparigas que levaban as cestas con todas as ofrendas para o festival.\nAs evidencias arqueol\u00f3xicas revelaron que preto do Erectei\u00f3n unha escaleira secreta levaba, pasada a Acr\u00f3pole, a un pequeno santuario de Eros e Afrodita escavado na roca, preto do cal estaba o recinto onde se dirix\u00edan. As asociaci\u00f3ns m\u00edticas das arr\u00e9foras ti\u00f1an o seu punto de partida, no Erectei\u00f3n. C\u00e9crope I, o primeiro rei de Atenas, cuxa tumba se atopaba no complexo, ti\u00f1a tres fillas, Aglauro, Herse e P\u00e1ndroso. O \"misterio\" xiraba ao redor da inocencia, a obediencia e a fecundidade. D\u00e1banlles unha cesta pechada por Atenea, que lles prohib\u00eda abrila. Unha noite Aglauro e Herse caeron na curiosidade, abriron a cesta e viron a Erictonio, o misterioso fillo de Hefesto. Tam\u00e9n hab\u00eda serpes na cesta, e aterrorizadas as d\u00faas mozas saltaron da Acr\u00f3pole cara \u00e1 s\u00faa morte. O santuario de Aglauro atop\u00e1base ao p\u00e9 do cantil, e pode ser o recinto onde descenderon as arr\u00e9foras. P\u00e1ndroso, que non sucumbiu a esta curiosidade fatal, tivo un santuario xunto \u00e1 oliveira sacra na propia Acr\u00f3pole.\nNo s\u00e9culo -V, Arist\u00f3fanes escribiu en Lis\u00edstrata as etapas polas que pasaban as mulleres durante esta festa:Estas etapas implicaban certas tarefas que mostran a trav\u00e9s delas un antigo sistema polas que todas as nenas deb\u00edan pasar cando chegasen \u00e1 puberdade. As etapas desta \"iniciaci\u00f3n\" eran as seguintes:\nEstas etapas ser\u00edan as tarefas que as nenas van realizar o resto das s\u00faas vidas e por tanto levan a cabo con gran coidado e importancia. P\u00e9nsase, a trav\u00e9s das fontes, que a \u00c1tica ser\u00eda unha das primeiras rexi\u00f3ns na historia en ter un destas festas."}
{"id": "406656", "revid": "6939", "url": "https://gl.wikipedia.org/wiki?curid=406656", "title": "Sabre de luz", "text": ""}
{"id": "406657", "revid": "22795", "url": "https://gl.wikipedia.org/wiki?curid=406657", "title": "Real Audiencia de Quito", "text": "A Audiencia e Chanceler\u00eda Real de Quito (1563-1822) foi o m\u00e1is alto tribunal da Coroa espa\u00f1ola nos territorios da Provincia ou Presidencia de Quito, dentro do Vicerreinado do Per\u00fa, que despois formaron parte do Vicerreinado de Nova Granada. \nO antigo Goberno de Quito de Gonzalo Pizarro, ensanchara xa o seu territorio, at\u00e9 Cali e Popay\u00e1n polo norte; polo sur at\u00e9 os desertos de Piura; e pola conca do r\u00edo Amazonas, a exploraci\u00f3n de Gonzalo Pizarro, o descubrimento e exploraci\u00f3n do r\u00edo Amazonas at\u00e9 o Atl\u00e1ntico por Francisco de Orellana, e as fundaci\u00f3ns en Yaguarzongo e Bracamoros, como os descubrimentos do alto r\u00edo Mara\u00f1\u00f3n e \u00f3 r\u00edo Ucayali por Juan de Salinas y Loyola, deron \u00f3 antigo Goberno de Quito unha extensi\u00f3n nova na conca do r\u00edo Amazonas. Por estas raz\u00f3ns, o 4 de xullo de 1560 os quite\u00f1os pediron \u00f3 rei de Espa\u00f1a a creaci\u00f3n dunha Audiencia na Gobernaci\u00f3n de Quito. \nO rei Filipe II, na cidade de Guadalaxara o 29 de agosto de 1563, ditou unha Real C\u00e9dula polo cal a Gobernaci\u00f3n de Quito de Gonzalo Pizarro \u00e9 elevada a unha Audiencia Real e sin\u00e1laselle l\u00edmites. Foi inaugurada o 18 de setembro de 1564."}
{"id": "406658", "revid": "23204", "url": "https://gl.wikipedia.org/wiki?curid=406658", "title": "Juan Juega", "text": "Juan Juega Puig, nado en Pontevedra o 14 de abril de 1954 e finado na mesma vila o 19 de marzo de 2018, foi un historiador e profesor galego.\nTraxectoria.\nLicenciouse primeiro e doutorouse despois (2014) en Historia pola Universidade de Santiago de Compostela. A s\u00faa tese doutoral dedicoulla ao comercio mar\u00edtimo en Galicia entre os s\u00e9culos XVI e XVII.\nComo historiador, especializouse na historia da s\u00faa vila natal, Pontevedra. Laboralmente, foi profesor de secundaria en institutos de bacharelato de Ponteareas, Pontevedra (A Xunqueira), Poio e Vilagarc\u00eda de Arousa. Dirixiu o Instituto de Estudos Hist\u00f3ricos da Deputaci\u00f3n de Pontevedra.\nEscrib\u00eda artigos sobre temas hist\u00f3ricos para o \"Faro de Vigo\".\nVida persoal.\nFoi o sexto dos nove fillos de Ram\u00f3n Juega R\u00faa e Mar\u00eda del Carmen Puig Gaite. Tivo tres fillas con Anen Rivera Quintana (Mar\u00eda, Marta e Carmen Juega Rivera) e un con Mar\u00eda Jos\u00e9 Fr\u00edas (Fernando Juan Juega Fr\u00edas). Cando morreu estaba casado con Pilar Rosales."}
{"id": "406659", "revid": "1131", "url": "https://gl.wikipedia.org/wiki?curid=406659", "title": "Aeroporto de Thunder Bay", "text": "O aeroporto internacional de Thunder Bay \u00e9 un aeroporto canadense na cidade de Thunder Bay, Ontario. Con 108 130 movementos de avi\u00f3ns en 2012, foi o quinto aeroporto m\u00e1is concorrido de Ontario e o 16\u00ba do Canad\u00e1. Nese mesmo ano usaron as s\u00faas instalaci\u00f3ns m\u00e1is de 761 000 pasaxeiros."}
{"id": "406660", "revid": "89787", "url": "https://gl.wikipedia.org/wiki?curid=406660", "title": "Pobo nukak", "text": "Os nukak (tam\u00e9n co\u00f1ecidos como nukak-mak\u00fa) son un pobo ind\u00edxena de Colombia que habita entre os r\u00edos Guaviare e In\u00edrida, nas profundidades da selva tropical h\u00famida. O seu territorio at\u00f3pase no bordo da bac\u00eda do r\u00edo Amazonas, no departamento de Guaviare. Son cazadores-recolectores n\u00f3mades con patr\u00f3ns estacionais que ademais practican unha horticultura cambiante en pequena escala. Foron un \"pobo non contactado\" at\u00e9 o ano 1981, e dende ent\u00f3n perderon a metade da s\u00faa poboaci\u00f3n, principalmente por mor das enfermidades. Parte do seu territorio foi ocupado e utilizado por cocaleiros, rancheiros e outros colonos, as\u00ed como polas guerrillas, o ex\u00e9rcito e os paramilitares. A resposta perante esta crise incl\u00fae protestas, solicitudes de asimilaci\u00f3n e o suicidio do l\u00edder Maw-be'. Arredor de 210\u2013250 viven no asentamento provisional de San Jos\u00e9 del Guaviare, mentres que outros tantos viven de xeito n\u00f3made na Reserva Nukak (\"Resguardo\")."}
{"id": "406661", "revid": "23204", "url": "https://gl.wikipedia.org/wiki?curid=406661", "title": "Nukak", "text": ""}
{"id": "406662", "revid": "1131", "url": "https://gl.wikipedia.org/wiki?curid=406662", "title": "Castro de Magalofes", "text": "Castro de Magalofes \u00e9 un castro de cumio fortificado situado en Fene.\nTen forma el\u00edptica, de N-S 90 m e de L-O 75 m cunha soa li\u00f1a defensiva. Ao sur ten un antecastro de tama\u00f1o semellante."}
{"id": "406663", "revid": "23204", "url": "https://gl.wikipedia.org/wiki?curid=406663", "title": "Nukak-mak\u00fa", "text": ""}
{"id": "406664", "revid": "23204", "url": "https://gl.wikipedia.org/wiki?curid=406664", "title": "Conca do r\u00edo Amazonas", "text": ""}
{"id": "406665", "revid": "89787", "url": "https://gl.wikipedia.org/wiki?curid=406665", "title": "Dereitos ind\u00edxenas", "text": "Os dereitos dos ind\u00edxenas son aqueles dereitos colectivos que existen como reco\u00f1ecemento \u00e1 condici\u00f3n espec\u00edfica dos pobos aut\u00f3ctonos. Os mesmos incl\u00faen non s\u00f3 os dereitos humanos m\u00e1is b\u00e1sicos \u00e1 vida e integridade, sen\u00f3n tam\u00e9n os dereitos sobre o seu territorio, lingua, cultura, relixi\u00f3n e outros elementos que forman parte da s\u00faa identidade como pobo. O termo pode ser empregado como unha expresi\u00f3n de reclamo por organizaci\u00f3ns sociais ou ser parte de leis nacionais que estabelecen a relaci\u00f3n entre un goberno e o dereito de autodeterminaci\u00f3n dos pobos aut\u00f3ctonos que viven dentro das s\u00faas fronteiras, ou en dereito internacional como unha protecci\u00f3n contra acci\u00f3ns violatorias por parte de gobernos ou de grupos con intereses privados.\nDefinici\u00f3n e antecedentes hist\u00f3ricos.\nOs dereitos dos pobos ind\u00edxenas son aqueles que pertencen \u00f3s poboadores orixinarios dun territorio que foi invadido e colonizado por forasteiros. \u00c9 discutible exactamente quen forma parte da poboaci\u00f3n ind\u00edxena, pero pode ser amplamente entendido en relaci\u00f3n \u00f3 colonialismo.\nF\u00e1lase dos pobos ind\u00edxenas en relaci\u00f3n \u00e1s sociedades pre-coloniais que se enfrontaron \u00e1 ameaza espec\u00edfica do fen\u00f3meno da ocupaci\u00f3n, e a relaci\u00f3n que tiveron estas sociedades coas potencias coloniais. Foi dif\u00edcil formular unha definici\u00f3n que abranguese todos os pobos que se autoidentifican como ind\u00edxenas e son aceptados como tales polos demais pobos ind\u00edxenas, as\u00ed, a definici\u00f3n exacta de quen son os pobos ind\u00edxenas, e o consecuente estado dos titulares de dereitos, pode resultar demasiado ampla ou moi restrinxida e exclu\u00ednte.\nNo contexto dos modernos pobos ind\u00edxenas dos poderes coloniais europeos, o reco\u00f1ecemento dos dereitos ind\u00edxenas rem\u00f3ntase, polo menos \u00f3 per\u00edodo do Renacemento. Xunto coa xustificaci\u00f3n do colonialismo cun prop\u00f3sito m\u00e1is elevado, tanto para os colonos e colonizados, algunhas voces expresaron a s\u00faa preocupaci\u00f3n pola forma en que os pobos ind\u00edxenas foron tratados e o efecto que tivo sobre a s\u00faa sociedade.\nEn xeral, const\u00e1tase que os pobos ind\u00edxenas sufriron inxustizas hist\u00f3ricas por seren desposu\u00eddos dos seus territorios, terras e recursos e que en moitas partes do mundo non poden gozar dos dereitos humanos fundamentais no mesmo grao que o resto da poboaci\u00f3n dos estados en que viven. Ademais, as s\u00faas leis, valores, costumes e perspectivas sufriron a mi\u00fado unha erosi\u00f3n e son discriminados pola s\u00faa lingua, pola cor da s\u00faa pel, pola s\u00faa situaci\u00f3n econ\u00f3mica ou polas s\u00faas formas de pensar diferentes.\nA cuesti\u00f3n dos dereitos dos ind\u00edxenas as\u00f3ciase tam\u00e9n con outros niveis da loita humana. Debido \u00e1 estreita relaci\u00f3n entre a situaci\u00f3n dos pobos ind\u00edxenas culturais e econ\u00f3micas e os seus valores ambientais, as cuesti\u00f3ns de dereitos ind\u00edxenas vinc\u00falanse coa preocupaci\u00f3n polo dano ambiental, o cambio clim\u00e1tico e o desenvolvemento sustentable. De acordo con cient\u00edficos e con organizaci\u00f3ns ambientalistas, como a Fundaci\u00f3n Selva, a loita dos pobos ind\u00edxenas \u00e9 fundamental para resolver o problema da reduci\u00f3n de emisi\u00f3ns de carbono, e enfrontar as ameazas \u00e1 diversidade cultural e \u00e1 biodiversidade."}
{"id": "406666", "revid": "23204", "url": "https://gl.wikipedia.org/wiki?curid=406666", "title": "Dereitos dos ind\u00edxenas", "text": ""}
{"id": "406667", "revid": "23204", "url": "https://gl.wikipedia.org/wiki?curid=406667", "title": "Dereitos dos pobos ind\u00edxenas", "text": ""}
{"id": "406668", "revid": "23204", "url": "https://gl.wikipedia.org/wiki?curid=406668", "title": "Lingua nukak", "text": "A lingua nukak \u00e9 unha lingua falada polo pobo nukak. De clasificaci\u00f3n incerta, se cadra forma parte da familia de linguas mak\u00fa. \u00c9 mutuamente intelixible coa lingua kakwa."}
{"id": "406670", "revid": "85894", "url": "https://gl.wikipedia.org/wiki?curid=406670", "title": "Gillian Rubinstein", "text": "Gillian Rubinstein, nada o 29 de agosto de 1942, \u00e9 unha autora e dramaturga de obras infant\u00eds de orixe inglesa.\nRubinstein naceu en Potten End, Berkhamsted, Hertfordshire, Inglaterra, pero pasou a s\u00faa infancia entre Inglaterra e Nixeria, mud\u00e1ndose a Australia en 1973.\nTraxectoria.\nAdemais de oito obras de teatro, moitas historias curtas e numerosos artigos, escribiu aproximadamente 30 libros. A s\u00faa popular e premiada \u00f3pera prima, \"Space Demons\" presentaba tem\u00e1ticas como as dos mundos fant\u00e1sticos e o feito de facerse maior que xorden a mi\u00fado nas s\u00faas outras obras. Libros como \"At Ardilla\", \"Foxspell\" e \"Galax-Arena\" recibiron o aplauso da cr\u00edtica e m\u00faltiples premios.\nEn 2001, Rubinstein rematou \"Across the Nightingale Floor\", o primeiro dos libros da serie que foi un \u00e9xito en vendas \"Tales of the Otori\", baixo o pseud\u00f3nimo de Lian Hearn. A serie local\u00edzase nunha illa naci\u00f3n que se asemella ao Xap\u00f3n feudal e foi a primeira das s\u00faas obras que chegou ao p\u00fablico adulto.\nO nome 'Lian' v\u00e9n dun alcume de infancia e 'Hearn' ref\u00edrese probablemente \u00f3s herons, un tema fundamental na serie. Tense suxerido tam\u00e9n que o apelido probablemente o tomara prestado de Lafcadio Hearn; un dos primeiros escritores occidentais que abordou a mitolox\u00eda xaponesa.\nEn 2011 Gillian Rubinstein resid\u00eda en Goolwa, Australia do Sur.\nPremios.\n2004 Deutscher Jugendliteraturpreis"}
{"id": "406672", "revid": "59564", "url": "https://gl.wikipedia.org/wiki?curid=406672", "title": "Ana Vila Portome\u00f1e", "text": "Ana Vila Portome\u00f1e, nada en Meixonfr\u00edo (Taboada) o 8 de marzo de 1969, \u00e9 unha poeta e labrega galega.\nTraxectoria.\nGandeira no lugar de Vila, parroquia de Meixonfr\u00edo (Taboada), entre labor e labor encontra a inspiraci\u00f3n para escribir poes\u00eda. Leva con ela unha libreti\u00f1a na que vai anotando o que lle v\u00e9n ao max\u00edn mentres vai coas vacas. \nComezou publicando en castel\u00e1n \"Algo de mi con mucho de ti\" (2014): \"recolle \u00abalg\u00fans dos sentimentos e das palabras\u00bb que lle surxen cando se atopa diante dunha paisaxe determinada ou cando recorda algunha vivencia relacionada coa familia, os amigos, os animais\". Son poemas con sentires que din algo da autora, que transmiten diferentes vis\u00f3ns dela mesma.\nEn 2017 publica en galego \"Latexos dunha labrega\", 90 poemas en 115 p\u00e1xinas. Son unha homenaxe \u00e1 terra da que se sente orgullosa e tam\u00e9n \u00e1 Muller, sobre todo \u00e1 muller rural ou mari\u00f1eira:\nNo poema, \"A vaca galega\", exp\u00f3n:\nE en 2018 publica tam\u00e9n en galego \"Pintas\u00edas. Pes\u00edas e debuxos\". Os poemas van acompa\u00f1ados dos debuxos que fixo o seu fillo Brais para que os nenos e as nenas gocen da poes\u00eda. Son tam\u00e9n unha homenaxe aos av\u00f3s e \u00e1s avoas que tanto tempo pasan cos netos por amor. A palabra \"pintas\u00edas\" remite a \"pinturas + poes\u00edas.\"\nEn 2019 sae \"Sentidos nunha aldea\" en homenaxe \u00e1s aldeas e \u00e1 escrita \u00e1 man, porque est\u00e1 \"escrito \u00e1 man\". En 2019 tam\u00e9n ga\u00f1ou o primeiro premio na categor\u00eda s\u00e9nior no Certame Cartas de Amor Vila de Quiroga. \nO seu relato \"Tesouro azul\" forma parte da antolox\u00eda no V Certame Internacional Contos de Ultramar 2019, Concello de Ferrol. \nTen colaborado co Roteiro das Artes, Roteiro das Artes Internacional, Portugalicidades, Poetas do Reencontro-Colleita de poesia galaico-lusa 2019, Colect\u00e1nea de literatura e artes Raia Luso-Espanhola, Colect\u00e1nea de poesia e lendas Luso-Galaicas, Cami\u00f1os de Poes\u00eda, Homenaxe a Manuel Mar\u00eda (Deputaci\u00f3n de Lugo), Mondo\u00f1edo \u00c9 Poes\u00eda, Revista lucense de creaci\u00f3n poetica Xistral, Nova Poes\u00eda Guitirica no Certame de Vilari\u00f1as, Poemas pendurados das farolas, Revista NPG gazeta. Participou no programa de creaci\u00f3ns artisticas arredor da muller rural lucense da Rede Muse\u00edstica tema Memoria e Terra \"Recolectoras, Festival Internacional de Grito de Mujer 2023 Zona Galicia-El Bierzo e na Exposici\u00f3n Atl\u00e1nticas de Adri\u00e1n Ba\u00falde. \nFoi membro do xurado nalg\u00fans certames po\u00e9ticos e no concurso Miss Vaca do Programa Luar da Televisi\u00f3n de Galicia. Colaborou en \"Con V\u00f3s\" de Radio Amplitud da Arxentina cos \"Latexos de Ana\" cada domingo, repetido en Radio Nove Galicia do Condado da Paradanta.\nColaborou con textos no documental \"Verde, a cor da soidade\", emitido pola TVG2 en febreiro de 2022.\nParticipou cun poema da s\u00faa autor\u00eda na misa honrando a Rosal\u00eda de Castro o 25 de xullo do 2023."}
{"id": "406674", "revid": "1131", "url": "https://gl.wikipedia.org/wiki?curid=406674", "title": "Castro de R\u00edo Castro", "text": "Castro de R\u00edo Castro \u00e9 un poboado castrexo situado nunha pen\u00ednsula costeira en Fene.\nEst\u00e1 situado nunha pen\u00ednsula na r\u00eda de Ares. Non se saben nin as formas nin tama\u00f1o do castro, actualmente \u00e9 un aparcadoiro."}
{"id": "406675", "revid": "75439", "url": "https://gl.wikipedia.org/wiki?curid=406675", "title": "Agrupaci\u00f3n Musical de Goi\u00e1n", "text": "A Agrupaci\u00f3n Musical de Goi\u00e1n \u00e9 unha banda de m\u00fasica da parroquia de Goi\u00e1n, no concello de Tomi\u00f1o, creada en 1994. Conta cunha escola de m\u00fasica formada por 14 profesores e 160 alumnos e alumnas, as\u00ed como un coro, banda infantil e banda xuvenil. Organizan cursos e concertos con grandes profesionais, con corais e acompa\u00f1ando voces solistas como Silvia Ferre ou artistas locais, como Angelina \u00c1lvarez e Davinia \u00c1lvarez. Dende 2015 est\u00e1 dirixida por Pedro Villarroel Gonz\u00e1lez.\nHistoria.\nA banda fixo a s\u00faa presentaci\u00f3n oficial na Praza da Igrexa en 1998, baixo a batuta do seu primeiro director, Juan Carlos D\u00edaz \u00c1lvarez, e co seu presidente naqueles tempos Aurelio \u00c1lvarez. Como bandas madri\u00f1as tiveron a Agrupaci\u00f3n Musical do Rosal e a Banda de M\u00fasica Xuvenil de Chapela.\nAo longo da s\u00faa historia actuaron en actos culturais e festas populares por toda a xeograf\u00eda galega, Portugal (Tomar e Aveiro, esta \u00faltima cidade no marco do 12\u00ba Encontro Ib\u00e9rico de Bandas de M\u00fasica), Madrid e Valencia. Tam\u00e9n participaron d\u00faas veces no programa \"Galicia enteira\" da TVG e en varios certames de bandas de m\u00fasica a nivel galego, provincial e zonal nos que conseguiron varios premios.\nLevaron a cabo colaboraci\u00f3ns co grupo de percusi\u00f3n Odaiko no concerto Vaia Banda, e na peza \u201cUnha noite de amor con Lela\u201d con voz solista e narradora xunto a Silvia Ferr\u00e9, Bel\u00e9n Xestal e Alfredo Susavila.\nCoro.\nA escola de m\u00fasica da agrupaci\u00f3n conta cun coro composto por m\u00e1is de trinta nenos e nenas da escola de entre 8 e 15 anos. O coro da Escola de M\u00fasica fixo a s\u00faa presentaci\u00f3n no curso 2014-2015, nun concerto estival celebrado na Praza Antonio Fern\u00e1ndez de Goi\u00e1n. O profesor encargado das aulas e das actividades do coro \u00e9 Bruno D\u00edaz. O coro participou o 20 de febreiro do 2016 no Certame de Coros Infant\u00eds celebrado no Auditorio de Caranza en Ferrol, organizado polo Conservatorio Profesional de Ferrol.\nDirectores.\nO director fundador da banda foi Juan Carlos D\u00edaz, que dirixiu a agrupaci\u00f3n desde 1994 at\u00e9 2007. Iniciou os seus estudos musicais na Agrupaci\u00f3n Musical do Rosal, da man do profesor Jos\u00e9 Vicente Sime\u00f3. Continuou os seus estudos no Conservatorio de M\u00fasica Profesional de Ourense tendo como profesor a Jos\u00e9 Vicente Navarro. No ano 1997 trasladou os seus estudos no Conservatorio Superior de M\u00fasica de Vigo co profesor Eduardo Nogueroles, onde consegue o seu t\u00edtulo superior. Asistiu a moitos cursos de perfeccionamento de tuba con mestres e solistas moi prestixiosos, como Harvey Philips, Steven Mead, Math Trophman, Sam Pilafian, Mel Culbertson, Adi Hershko, Jonn Sass, Rex Martin, Miguel Moreno, David Llacer, Pablo Fern\u00e1ndez e Vicente L\u00f3pez, entre outros.\nDebido ao seu interese na direcci\u00f3n de bandas, iniciou os seus estudos de direcci\u00f3n no Instituto Europeo Band\u00edstico (ISEB), en Italia, cos profesores Jan Cober, Carlo Pirola, Gianni Caracristi e Felix Hauswirth, co que terminou o curso superior no 2010. Ademais de numerosos cursos de Direcci\u00f3n de Orquestra e Direcci\u00f3n de Bandas de M\u00fasica, J. Carlos D\u00edaz como director art\u00edstico funda e dirixe a Banda de M\u00fasica de Chapela (1993-2000) e a Agrupaci\u00f3n Musical de Goi\u00e1n.\nFoi profesor no Conservatorio de M\u00fasica Municipal de Ribadavia e Ponteareas e, por \u00faltimo, no Conservatorio Profesional de Vigo, onde foi vicedirector (2004\u20102008), xefe de departamento de vento\u2010metal (2003\u20102010), organizador e coordinador dos premios honor\u00edficos David Russell (2006\u20102008) e coordinador e int\u00e9rprete de concertos did\u00e1cticos, realizados para a Conseller\u00eda de Educaci\u00f3n, da actividade Escolle o teu instrumento (2006).\nJuan Carlos D\u00edaz foi sucedido como director por C\u00e9sar N\u00fa\u00f1ez, natural de Salceda de Caselas, titulado superior na especialidade de tuba. \u00c9 profesor no Conservatorio Profesional de M\u00fasica de Santiago de Compostela. Dirixiu a agrupaci\u00f3n entre 2007 e 2008.\nEn 2009 f\u00edxose cargo David P\u00e9rez T., natural de Moa\u00f1a. Comezou os seus estudos musicais aos oito anos no seo da banda de m\u00fasica Airi\u00f1os do Morrazo, continuou no Conservatorio de M\u00fasica de Vigo da man de Esteban Valverde Corrales. Posteriormente accedeu ao Conservatorio Superior de M\u00fasica de Vigo, onde rematou os seus estudos superiores de clarinete cos profesores Francisco P\u00e9rez Rodr\u00edguez e Carles Gil Castello cunha matr\u00edcula de honra.\nComo clarinetista realizou numerosos cursos de perfeccionamento e m\u00e1ster-classes con Walter Boykens, Eric Hoeprich, Vicente Alberola, Radovan Cavallin, Jakub Bokun, Justo Sanz, Hedwing Swimberghe, Dominique Vidal, Joan Enric Lluna, Antonio Salguero, Florent H\u00e9au, Arno Piters, Jose Lu\u00eds Estell\u00e9s, Beatriz L\u00f3pez, Reinhard Wieser, Carlos G\u00e1lvez e Kari Krikku. Ademais asistiu a clases cos mestres Asterio Leiva, Felipe Gonz\u00e1lez, Jos\u00e9 Puyana e Rub\u00e9n Collarte.\n\u00c9 membro das bandas Airi\u00f1os do Morrazo de Moa\u00f1a, Banda de M\u00fasica de Pontevedra, membro fundador da Orquestra de Jazz do Morrazo, do cuarteto de clarinetes Qu\u00f3rum Klar e da orquestra XOVIGO. Tam\u00e9n realizou colaboraci\u00f3ns con agrupaci\u00f3ns como a Banda Filharm\u00f3nica de Galicia, Banda Sinf\u00f3nica da Federaci\u00f3n Galega de bandas populares de Galicia, coro de c\u00e1mara Camerata Ad Libitum, Orquestra Gaos, Real Filharmon\u00eda de Galicia e Orquestra da Escola de Altos Estudios Musicais de Galicia e, no ano 2008, participou no II Encontro da Orquestra dos Conservatorios Superiores de Galicia.\nDado o seu interese pola direcci\u00f3n band\u00edstica, de orquestra e de conxunto instrumental, recibiu clases dos mestres Alfredo S\u00e1nchez e Javier Viceiro, as\u00ed como cursos e m\u00e1ster-classes da man de directores como Jan Van der Roost, Jos\u00e9 Pascual-Villaplana, Francisco Navarro Lara, Jan Cober e Marcel Van Bree. Respecto \u00e1 direcci\u00f3n coral, recibiu clases dos profesores Javier Busto, Julio Dom\u00ednguez e Xavi Pastrana, entre outros.\nEn 2012 pasou a ser director Jos\u00e9 Bugallo. Desenvolveu a s\u00faa formaci\u00f3n musical nos Conservatorios de Pontevedra e de Vigo onde obtivo a titulaci\u00f3n de Profesor nas especialidades de piano e frauta traveseira. Realizou cursos de perfeccionamento en ambas as d\u00faas especialidades con profesores como Fernando Ra\u00f1a, Pierre Dumail, Jean Claude Gerard, Magdalena Mart\u00ednez, Alberto Vila, Eulalia Sol\u00e9, Mar\u00eda Jes\u00fas Crespo etc.\nRealizou cursos de direcci\u00f3n coral e t\u00e9cnica vocal cos mestres Larisa Fedorenko e Johan Duick. No ano 2006 Ingresou no Instituto Superior Europeo Band\u00edstico (ISEB) con sede en Trento, onde baixo a direcci\u00f3n de Jan Cober, Carlo Pirola, F\u00e9lix Hauswirth e Gianni Caracristi. Neste mesmo instituto e durante o curso 2007/2008 traballa co mestre Douglas Bostock.\nFoi invitado a dirixir agrupaci\u00f3ns como a banda Filarm\u00f3nika Mousik\u00e9 de Gazzaniga, coa que realizou o seu exame de diplomatura, Banda de M\u00fasica de Pontevedra, Banda Art\u00edstica de Merza, Banda de m\u00fasica de Lal\u00edn, Banda de M\u00fasica Xuvenil de Chapela e a Banda de Teo. Foi director da Banda Popular de Muimenta, director da Escola e Conservatorio de M\u00fasica Elemental de Cambados, as\u00ed como director da Banda de M\u00fasica de Castrelo.\nDesde 2015 o director \u00e9 Pedro Villaroel. Comezou os seus estudos musicais, no seo da banda de M\u00fasica de Cande\u00e1n, aos 9 anos, na especialidade de saxof\u00f3n. Posteriormente ingresou no Conservatorio de M\u00fasica de Vigo, onde acadou o t\u00edtulo de grao profesional. Accedeu aos estudos de grao superior, no Conservatorio Superior de M\u00fasica de Vigo, os cales rematou no ano 2015. Na s\u00faa especialidade estuda con distintos mestres como Juan Manuel Mart\u00ednez Folgar, Julio \u00c1lvarez, Alejandro Cimadevila, Antonio Felipe Belijar, Fernando Ramos, Rodrigo Vila ou David Alonso.\nNestes anos realiza distintos concertos como solista pola Comunidade Aut\u00f3noma, participando \u00e1 s\u00faa vez no Ciclo de Xoves Int\u00e9rpretes Teresa Berganza, Concurso de Xoves Int\u00e9rpretes de Vigo (acadando o 3\u00ba premio na especialidade de vento madeira no ano 2006). Ademais, forma parte de diversas agrupaci\u00f3ns camer\u00edsticas, colaborando as\u00ed mesmo con numerosas bandas da Comunidade Aut\u00f3noma Galega e de Portugal, como \u00e9 o caso da Banda de Municipal de Ourense, Banda de M\u00fasica de Ponte da Lima, Banda de M\u00fasica de Mon\u00e7\u00e3o, Banda de M\u00fasica de Pontevedra, Omega Big Band\u2026 colaborou tam\u00e9n coa Orquestra Cl\u00e1sica de Vigo e no ano 2011 act\u00faa como membro activo nos concertos did\u00e1cticos para escolares organizados por Abanca en toda a xeograf\u00eda galega, que cada ano achegaban o espect\u00e1culo a milleiros de rapaces e que tam\u00e9n se levou a cabo en abril de 2014 en T\u00e1nxer (Marrocos).\nNo terreo da direcci\u00f3n, comeza a s\u00faa andaina levando a batuta da Banda da Escola de M\u00fasica de Cande\u00e1n e de subdirector da banda de m\u00fasica de Cande\u00e1n. Realizou cursos de especializaci\u00f3n con mestres coma Javier Viceiro, Andres Valero Castells, Marcel, Van Bree ou Jose Rafael Pascual Vilaplana. Con este \u00faltimo participa activamente no seminario galego permanente de direcci\u00f3n de banda.\nRecentemente remata o 4\u00ba e \u00faltimo nivel na Academia europea de direcci\u00f3n de banda en Portugal, cos mestres Javier Viceiro, Andre Granjo, Jean Sebastian Bereau e Jan Cober, realizando o concerto final en Lisboa coa banda profesional da policia da seguran\u00e7a publica. Tam\u00e9n foi invitado como director en distintas agrupaci\u00f3ns, como a Banda de M\u00fasica de Cande\u00e1n, a Uni\u00f3n musical de Valladares ou a Banda de M\u00fasica de Pontevedra.\nNo 2012 colle a batuta da Banda de M\u00fasica de Sanxenxo, cargo que deixa no 2015 para ser o director da escola e o director art\u00edstico da Agrupaci\u00f3n Musical de Goi\u00e1n, actividade que compaxina co labor pedag\u00f3xico en diferentes escolas de m\u00fasica da provincia.\nDirectiva actual.\nA directiva actual da Agrupaci\u00f3n Musical de Goi\u00e1n est\u00e1 composta por Pilar Ramos Tamayo (presidenta), Patricia Cu\u00f1a Delgado (vicepresidenta), Cristina Costa \u00c1lvarez (secretaria), Carlos Gonz\u00e1lez Ben\u00edtez (tesoureiro), Alexandre P\u00e9rez Souto (vogal), Andr\u00e9s \u00c1lvarez G\u00f3mez (vogal) e Feliciano Fern\u00e1ndez Ferreiro (vogal).\nDiscograf\u00eda.\nO primeiro CD foi presentado ao p\u00fablico o 31 de xullo do 2003 no VIII Encontro de Bandas de M\u00fasica. O disco incl\u00fae oito temas, nos que predominan os pasodobres, destacando a peza \"Asensio\", composta por Juan Carlos D\u00edaz e dedicada \u00e1 memoria dun membro da Agrupaci\u00f3n.\nO segundo CD, \"Fortaleza\", foi presentado o 24 de novembro do 2012. O t\u00edtulo procede da primeira peza da Agrupaci\u00f3n, composta por Andr\u00e9s \u00c1lvarez."}
{"id": "406676", "revid": "89787", "url": "https://gl.wikipedia.org/wiki?curid=406676", "title": "Karl Fogel", "text": "Karl Fogel \u00e9 un autor estadounidense, programador, director executivo da organizaci\u00f3n sen \u00e1nimo de lucro About QuestionCopyright, e antigo membro da xunta da Open Source Initiative onde desenvolveu a tarefa de tesoureiro.\nO seu traballo, \"Creando Software Libre\", \u00e9 unha fonte de informaci\u00f3n ben referenciada sobre o lado humano do software de fonte aberta. Fogel actualizou este libro con licenza Creative Commons (CC BY-SA 4.0) a unha segunda edici\u00f3n no ano 2017 mediante unha exitosa campa\u00f1a de crowdfunding en Kickstarter.com.\nObra traducida ao galego.\nA obra \"Creando Software Libre\" foi traducida para o idioma galego grazas ao traballo totalmente voluntario de m\u00e1is de 11 persoas coordinadas pola Asociaci\u00f3n GHANDALF, tendo esta edici\u00f3n galega a libre que a orixinal e sendo o maquetado feito con software libre. O autor realiz\u00f3u un pr\u00f3logo especial para a versi\u00f3n en galego, que conta ademais cun poema da poetisa Yolanda Casta\u00f1o, e un ep\u00edlogo do escritor Suso de Toro."}
{"id": "406678", "revid": "1131", "url": "https://gl.wikipedia.org/wiki?curid=406678", "title": "Coto da Croa", "text": "Castro de Coto da Croa \u00e9 un poboado castrexo situado no cumio dun monte en Bardaos, San Sadurni\u00f1o.\nTen forma el\u00edptica imperfecta cunha orientaci\u00f3n N-O no eixe maior de 140 metros e no menor de 110 metros. Cunha soa li\u00f1a defensiva con foxo. Ao N-O ten un antecastro de 0,7 hect\u00e1reas."}
{"id": "406679", "revid": "1131", "url": "https://gl.wikipedia.org/wiki?curid=406679", "title": "Castro de San Sadurni\u00f1o", "text": "Castro de San Sadurni\u00f1o \u00e9 un poboado castrexo situado no cumio dun monte en San Sadurni\u00f1o.\nTen forma el\u00edptica imperfecta cunha orientaci\u00f3n N-O no eixe maior de 160 metros e no menor de 100 metros. Cunha soa li\u00f1a defensiva completa."}
{"id": "406682", "revid": "1131", "url": "https://gl.wikipedia.org/wiki?curid=406682", "title": "Castro de Croas de Ramil", "text": "O Castro de Croas de Ramil \u00e9 un castro de cumio fortificado situado en Lamas, San Sadurni\u00f1o.\nTer\u00eda forma circular duns 60 metros de di\u00e1metro."}
{"id": "406684", "revid": "1131", "url": "https://gl.wikipedia.org/wiki?curid=406684", "title": "Castro da Croa do Redo", "text": "O Castro da Croa do Redo \u00e9 un castro de cumio fortificado situado en Lamas, San Sadurni\u00f1o.\nTer\u00eda forma el\u00edptica con orientaci\u00f3n no eixe maior N-L cunhas medidas de 120 metros e 60 metros no eixe menor."}
{"id": "406687", "revid": "89787", "url": "https://gl.wikipedia.org/wiki?curid=406687", "title": "Funplex", "text": "Funplex \u00e9 o s\u00e9timo \u00e1lbum de estudio da banda estadounidense de new wave The B-52s, publicado o 25 de marzo de 2008 a trav\u00e9s do selo Astralwerks. O disco foi gravado entre os anos 2006 e 2007 e foi o primeiro traballo con novo material do grupo dende \"Good Stuff\", editado en 1992, a\u00ednda que The B-52s gravara dous novos temas para o seu \u00e1lbum recompilatorio de 1998 \"\".\nO \u00e1lbum chegou como resultado da renovada xira da banda e o sentimento de que necesitaban algo novo para interpretar. O guitarrista Keith Strickland inspirouse para crear un son actualizado para o grupo cando escoitou o disco de New Order \"Get Ready\" e contratou ao produtor Steve Osborne. A produci\u00f3n de Osborne incorpora elementos m\u00e1is modernos de m\u00fasica electr\u00f3nica.\nListaxe de canci\u00f3ns.\nTodos os temas compostos e arranxados por The B-52s; m\u00fasica por Keith Strickland, letras e melod\u00edas de voces por Kate Pierson, Fred Schneider, e Cindy Wilson."}
{"id": "406689", "revid": "1131", "url": "https://gl.wikipedia.org/wiki?curid=406689", "title": "A Croa do Castro", "text": "A Croa do Castro \u00e9 un poboado castrexo situado no cumio dun monte en Santa Mari\u00f1a do Monte, San Sadurni\u00f1o.\nTen forma el\u00edptica cunha orientaci\u00f3n L-O no eixe maior de 80 metros e no menor de 55 metros. Cunha soa li\u00f1a defensiva con foxo."}
{"id": "406691", "revid": "1131", "url": "https://gl.wikipedia.org/wiki?curid=406691", "title": "Castro de Castrelo (San Sadurni\u00f1o)", "text": "Castro de Castrelo \u00e9 un poboado castrexo situado no cumio dun monte en Santa Mari\u00f1a do Monte, San Sadurni\u00f1o.\nTen forma el\u00edptica cunha orientaci\u00f3n L-O no eixe maior de 100 metros e no menor de 80 metros. Cunha soa li\u00f1a defensiva con foxo. "}
{"id": "406697", "revid": "1131", "url": "https://gl.wikipedia.org/wiki?curid=406697", "title": "Castro das Croias (Cedeira)", "text": "Castro das Croias \u00e9 un castro de cumio fortificado de Cedeira.\nDescrici\u00f3n.\n\u00c9 un castro de cumio fortificado, cunha li\u00f1a defensiva completa de entre cinco e m\u00e1is de dez metros de altura. A croa ten forma circular duns 85 metros de di\u00e1metro. Ao leste ten un antecastro duns 110 metros de N-S e 35 metros de L-O."}
{"id": "406698", "revid": "89787", "url": "https://gl.wikipedia.org/wiki?curid=406698", "title": "Billy the Kid", "text": "Henry McCarty, nado posiblemente en Nova York o 23 de novembro de 1859 e finado en Fort Sumner, Novo M\u00e9xico o 14 de xullo de 1881 foi un pistoleiro estadounidense co\u00f1ecido como William H. Bonney e m\u00e1is popularmente como Billy the Kid (\"Billy o neno\"), que participou na guerra do condado de Lincoln. \u00c9 co\u00f1ecido por matar oito homes.\nAntes de comezar a empregar o pseud\u00f3nimo \"William Bonney\", o primeiro arresto de McCarty foi por roubar comida a finais de 1875 e cinco meses despois foi detido por roubar roupa e armas. Dous d\u00edas despois escapou da prisi\u00f3n e marchou dende o territorio de Novo M\u00e9xico ao de Arizona, convert\u00e9ndose ent\u00f3n en foraxido e fuxitivo federal. Tras asasinar un ferreiro nun altercado en agosto de 1877, Bonney pasou a ser un home buscado en Arizona e volveu a Novo M\u00e9xico, onde se uniu a un grupo de ladr\u00f3ns de gando. F\u00edxose c\u00e9lebre na rexi\u00f3n cando se uniu aos \"Regulators\" e tomou parte na guerra do condado de Lincoln. En abril de 1878, os \"Regulators\" mataron tres homes, inclu\u00edndo o sh\u00e9riff do condado William J. Brady e un dos seus axudantes. Bonney e dous outros \"Regulators\" doron acusados da morte dos tres homes.\nA fama de Bonney aumentou en decembro de 1880 cando o \"Las Vegas Gazette\" en Las Vegas, Novo M\u00e9xico, e \"The Sun\" en Nova York publicaron historias dos seus crimes. O sh\u00e9riff Pat Garrett capturou a Bonney ese mesmo mes. En abril de 1881, Bonney foi xulgado e condenado polo asasinato de Brady, e foi sentenciado \u00e1 forca en maio dese ano. Fuxiu do c\u00e1rcere o 28 de abril de 1881, matando dous axudantes do sh\u00e9riff e permaneceu escapado durante m\u00e1is de dous meses. Garret disparou e matou a Bonney en Fort Sumner o 14 de xullo de 1881. Durante as seguintes d\u00e9cadas, houbo lendas que dic\u00edan que Bonney sobrevivira a aquela noite e varios homes afirmaron ser el."}
{"id": "406699", "revid": "47401", "url": "https://gl.wikipedia.org/wiki?curid=406699", "title": "Billy o Neno", "text": ""}
{"id": "406701", "revid": "1131", "url": "https://gl.wikipedia.org/wiki?curid=406701", "title": "Castro do Cura", "text": "Castro do Cura \u00e9 un castro situado no concello de Cedeira.\n\u00c9 un castro de cumio fortificado cunha s\u00f3a li\u00f1a defensiva con foxo. Ten forma circular duns 100 metros de di\u00e1metro."}
{"id": "406702", "revid": "5863", "url": "https://gl.wikipedia.org/wiki?curid=406702", "title": "Luis Gonz\u00e1lez Blasco", "text": ""}
{"id": "406703", "revid": "4482", "url": "https://gl.wikipedia.org/wiki?curid=406703", "title": "Open Source Iniciative", "text": ""}
{"id": "406706", "revid": "98629", "url": "https://gl.wikipedia.org/wiki?curid=406706", "title": "Manuel Millares V\u00e1zquez", "text": "Manuel Millares V\u00e1zquez, nado en Noia o 9 de febreiro de 1906 e finado en Madrid en novembro de 1985, foi un escritor e xornalista galego.\nTraxectoria.\nCo oito anos emigrou cos seus pais a Cuba. Tivo diversos traballos ata que en 1930 apareceron as s\u00faas primeiras colaboraci\u00f3ns en \"Espa\u00f1a Republicana\". Foi nomeado presidente da Izquierda Republicana Espa\u00f1ola en Cuba en 1935. A mediados de 1937 foi enviado polo xornal \"Pueblo\" como correspondente a territorio republicano. Permaneceu al\u00ed varios meses, e a partir desa experiencia escribiu a novela \"Hombres de paz en guerra\". Rematou os estudos de Ciencias Sociais e Dereito P\u00fablico na Universidade da Habana en 1938. Foi columnista do peri\u00f3dico \"El Mudo\" e da revista \"Carteles\" e colaborou en \"Bohemia\", \"Facetas de Actualidad Espa\u00f1ola\", \"Galicia\", \"El Periodista\", \"Vida Universitaria\", \"Voz de Espa\u00f1a\" e \"Loita\". En 1946 renunciou ao C\u00edrculo Republicano Espa\u00f1ol onde militaba e comezou a apartarse da loita antifranquista. En 1946 escribiu o programa radial P\u00e1ginas de Espa\u00f1a co poeta \u00c1ngel L\u00e1zaro. Durante a ditadura de Batista foi asesor da Junta del Instituto Nacional de Cultura. Marchou de Cuba despois do triunfo da revoluci\u00f3n e estableceuse en Porto Rico, onde foi profesor da s\u00faa Universidade. Finou en Madrid en novembro de 1985."}
{"id": "406709", "revid": "47401", "url": "https://gl.wikipedia.org/wiki?curid=406709", "title": "Ronnie Bucknum", "text": "Ronnie Bucknum nado en Alhambra (California) o 5 de abril de 1936 e finado en San Luis Obispo o 23 de abril de 1992, foi un piloto de automobilismo estadounidense.\nTraxectoria.\nBucknum participou en 11 Grandes Premios do Campionato do Mundo de F\u00f3rmula Un, debutando o 2 de agosto de 1964. logrou un total de dous puntos de campionato. No Gran Premio de Alema\u00f1a de 1964, converteuse no primeiro pilto en conducir un autom\u00f3bil con motor Honda na F\u00f3rmula Un.\nLogo da F\u00f3rmula Un, Bucknum pilotou na serie de USAC Championship Car, competindo nas tempadas 1967-1970 con 23 sa\u00eddas, inclu\u00edndo o Indianapolis 500 en 1968-1970. Terminou nas dez primeiras veces, a s\u00faa \u00fanica vitoria chegou no Michigan International Speedway en 1968.\nFoi o pai de Jeff Bucknum, un piloto da Indy Racing League e das American Le Mans Series. Ronnie Bucknum morreu debido a complicaci\u00f3ns da diabetes.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406713", "revid": "54334", "url": "https://gl.wikipedia.org/wiki?curid=406713", "title": "Lendas dos otori", "text": ""}
{"id": "406714", "revid": "23204", "url": "https://gl.wikipedia.org/wiki?curid=406714", "title": "Electra del Narahio", "text": "Electra del Narahio \u00e9 unha empresa galega adicada \u00e1 distribuci\u00f3n el\u00e9ctrica. Ten uns 3200 clientes nos concellos de San Sadurni\u00f1o e Nar\u00f3n.\nHistoria.\nA empresa foi creada en xaneiro de 1930 por Manuel Orosa Teijeiro, co apoio financeiro de Faustino Loureiro Couce. Orosa Teijeiro (nado no Roxal cara a 1897) comezou traballando como axudante no Salto da Fervenza, central el\u00e9ctrica creada en 1901 para dar enerx\u00eda a Ferrol. En 1916 emigrou a Cuba, onde traballou para unha compa\u00f1\u00eda americana encargada do tendido da rede telef\u00f3nica.\nEn 1932 rematou a construci\u00f3n dun encoro no r\u00edo Castro, preto do castelo de Nara\u00edo. Da central sa\u00eda unha \u00fanica rede de media tensi\u00f3n a 6000 voltios, que chegaba at\u00e9 a parroquia de Pedroso. A empresa ti\u00f1a centros de transformaci\u00f3n en Nara\u00edo, Bouzarredonda, San Sadurni\u00f1o e Pedroso.\nO 14 de agosto de 1945 guerrilleiros antifranquistas atacaron as instalaci\u00f3ns, e a empresa non volveu estar operativa ata o 8 de setembro do 1958. Ampliaron as li\u00f1as el\u00e9ctricas a Felgosa (Moeche) e \u00e1s Felgosas (Cerdido). En 1958-59 constru\u00eduse a li\u00f1a de Ferreira e Santa Mari\u00f1a do Monte. Tras a morte de Manuel Orosa Teijeiro en 1969, o seu fillo Manuel Orosa Casal pasou a dirixir a empresa.\nNo ano 1996, coa nova Lei 40/1994 de Ordenaci\u00f3n so Sistema El\u00e9ctrico Espa\u00f1ol, a empresa tivo que separar a produci\u00f3n el\u00e9ctrica dos servizos de distribuci\u00f3n. Electra del Narah\u00edo, S.A. quedou cos servizos el\u00e9ctricos e a produci\u00f3n pasou a Hidroel\u00e9ctrica R\u00edo Castro, S.L. En 2005 morreu Manuel Orosa Casal. Os seus fillos Manuel \u00c1ngel e Mar\u00eda Mercedes Orosa Saavedra dirixen as empresas."}
{"id": "406715", "revid": "98629", "url": "https://gl.wikipedia.org/wiki?curid=406715", "title": "Mikko Kozarowitzky", "text": "Michael \"Mikko\" Kozarowitzky, nado en Helsinqui o 17 de maio de 1948, \u00e9 un expiloto de carreiras de Finlandia. Cun s\u00f3lido historial en varias f\u00f3rmulas inferiores, chegou a F\u00f3rmula Un en 1977. Pilotando para o equipo RAM, que estaba funcionando ent\u00f3n con autm\u00f3biles March 761, Kozarowitzky entrou o Gran Premio de Suecia de 1977 onde non puido clasificarse principalmente grazas \u00e1 falta de tempo de proba no coche.\nO seu seguinte intento foi no Gran Premio do Reino Unido de 1977 onde non puido precualificarse logo dun accidente evitando a Rupert Keegan durante a pr\u00e1ctica. Kozarowitzky rompeuse a man no accidente e foise do equipo despois de que quixesen que tratase de clasificar no auto de reposto malia a s\u00faa lesi\u00f3n. Os seus plans na F\u00f3rmula Un para 1978 non chegaron a nada debido \u00e1 falta de fondos, e logo retirouse do deporte.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406718", "revid": "89787", "url": "https://gl.wikipedia.org/wiki?curid=406718", "title": "Leontyne Price", "text": "Mary Violet Leontyne Price, nada o 10 de febreiro de 1927 en Laurel (Mississippi), \u00e9 unha soprano estadounidense.\nTraxectoria.\nAcadou reco\u00f1ecemento internacional nas d\u00e9cadas de 1950 e 1960, e foi a primeira afroamericana en devir artista principal na \u00d3pera do Metropolitan.\nCunha voz soprano l\u00edrico spinto, foi considerada especialmente adecuada para interpretar papeis de Giuseppe Verdi e Giacomo Puccini, as\u00ed como as \u00f3peras de Wolfgang Amadeus Mozart.\nDespois de retirarse dos escenarios da \u00f3pera en 1985, continuou aparecendo en recitais e concertos orquestrais at\u00e9 1997.\nEntre os numerosos reco\u00f1ecementos e honras \u00e1 s\u00faa traxectoria art\u00edstica, destacan a Medalla Presidencial da Liberdade (1964), a Medalla Spingarn (1965), o Premio Kennedy (1980), a Medalla Nacional das Artes (1985), 19 Premios Grammy por recitais de \u00f3pera e \u00f3peras enteiras e un Grammy \u00e1 carreira art\u00edstica (1989), m\u00e1is que calquera outra cantante cl\u00e1sica."}
{"id": "406719", "revid": "25871", "url": "https://gl.wikipedia.org/wiki?curid=406719", "title": "Mary Violet Leontyne Price", "text": ""}
{"id": "406722", "revid": "1131", "url": "https://gl.wikipedia.org/wiki?curid=406722", "title": "Castro de Magoira", "text": "Castro de Magoira \u00e9 un castro situado no concello de Cedeira.\n\u00c9 un castro de cumio fortificado cunha s\u00f3a li\u00f1a defensiva con foxo. Ten forma circular duns 100 metros de di\u00e1metro."}
{"id": "406723", "revid": "1131", "url": "https://gl.wikipedia.org/wiki?curid=406723", "title": "Os Castros (Cervo, Cedeira)", "text": "Os Castros \u00e9 un castro situado en Cervo, Cedeira.\nA forma e tama\u00f1o do castro \u00e9 desco\u00f1ecida."}
{"id": "406724", "revid": "1131", "url": "https://gl.wikipedia.org/wiki?curid=406724", "title": "Bombardeo intenso tard\u00edo", "text": "O bombardeo intenso tard\u00edo (co\u00f1ecido tam\u00e9n como cataclismo lunar, \u00faltimo bombardeo intenso ou LHB polas s\u00faas siglas en ingl\u00e9s) \u00e9 un per\u00edodo, ao redor de hai entre 3800 e 4100 mill\u00f3ns de anos, no que a L\u00faa e outros corpos do sistema solar interior sufriron frecuentes impactos moi violentos de grandes asteroides. Este per\u00edodo \u00e9 o causante da maior parte dos cr\u00e1teres que actualmente se observan tanto na L\u00faa coma en Mercurio. Esta teor\u00eda \u00e9 unha explicaci\u00f3n tanto do lento arrefriamento terrestre coma da idade dos impactos lunares."}
