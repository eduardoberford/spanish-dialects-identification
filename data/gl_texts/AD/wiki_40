{"id": "472820", "revid": "98629", "url": "https://gl.wikipedia.org/wiki?curid=472820", "title": "Mergull\u00f3n cincento", "text": "O mergull\u00f3n cincento (Podiceps grisegena) \u00e9 unha ave acu\u00e1tica migratoria que se encontra en rexi\u00f3ns temperadas do hemisferio norte. En Galicia \u00e9 un invernante raro. O seu h\u00e1bitat de invernada est\u00e1 en gran medida restrinxido a augas calmas oce\u00e1nicas m\u00e1is al\u00e1 da zona onde as ondas chegan \u00e1 costa, a\u00ednda que alg\u00fans exemplares poden invernar en grandes lagos. Os mergull\u00f3ns prefiren como sitios de reproduci\u00f3n corpos de augas doces pouco profundas, como lagos, pantanos ou lagoas con peixes.\nO mergull\u00f3n cincento \u00e9 unha ave gris escura an\u00f3dina en inverno. Durante a estaci\u00f3n reprodutora, adquire a s\u00faa distintiva plumaxe co pescozo vermello, p\u00edleo negro e unha cara gris clara. Tam\u00e9n realiza unha elaborada exhibici\u00f3n de cortexo e unha variedade de chamadas de apareamento altas. Unha vez que se emparellan, constr\u00faen un ni\u00f1o feito de plantas acu\u00e1ticas e situado sobre vexetaci\u00f3n flotante nun lago ou pantano pouco profundo.\nComo todos os mergull\u00f3ns, o mergull\u00f3n cincento \u00e9 un bo nadador e un mergullador especialmente veloz que reacciona ante o perigo mergull\u00e1ndose antes que voando. Ten os p\u00e9s situados moi atr\u00e1s no corpo, preto da cola, o que fai que en terra sexa torpe. Merg\u00fallase para capturar peixes ou insectos que est\u00e1n sobre a vexetaci\u00f3n; tam\u00e9n traga as s\u00faas propias plumas, posiblemente para protexer o seu sistema dixestivo. O status de conservaci\u00f3n das s\u00faas d\u00faas subespecies (\"P. g. grisegena\" de Europa e oesta de Asia, e a m\u00e1is grande \"P. g. holboelii\" de Norteam\u00e9rica e leste de Siberia) \u00e9 avaliado como de \"especie pouco preocupante\" e a poboaci\u00f3n global \u00e9 estable ou crecente.\nTaxonom\u00eda.\nO mergull\u00f3n cincento foi descrito polo pol\u00edgrafo franc\u00e9s Georges-Louis Leclerc, conde de Buffon en 1781 na s\u00faa obra \"Histoire Naturelle des Oiseaux\". O paxaro foi ilustrado nunha placa gravada coloreada a man por Fran\u00e7ois-Nicolas Martinet nas s\u00faas \"Planches Enlumin\u00e9es D'Histoire Naturelle\", que se ralizaron baixo a supervisi\u00f3n de Edme-Louis Daubenton para que acompa\u00f1asen o texto de Buffon. Nin na informaci\u00f3n da placa nin no texto de Buffon se inclu\u00eda un nome cient\u00edfico para a ave, pero en 1783 o naturalista holand\u00e9s Pieter Boddaert acu\u00f1ou para el o nome binomial \"Colymbus grisegena\" no seu cat\u00e1logo de \"Planches Enlumin\u00e9es\". Seguidamente designouse como localidade tipo Francia. Agora a especie est\u00e1 situada no x\u00e9nero \"Podiceps\", que foi credo polo naturalista ingl\u00e9s John Latham en 1787. O nome do x\u00e9nero \"Podiceps\" procede do lat\u00edn \"podicis\", 'ano' e \"p\u00e9s\", 'p\u00e9' e fai referencia \u00e1 situaci\u00f3n das patas do animal nunha parte moi traseira do seu corpo. O nome da especie, \"grisegena\", v\u00e9n do lat\u00edn \"griseus\", 'gris, cincento' e de \"gena\", 'meixela', e ref\u00edrese \u00e1 cor da face do adulto reprodutor.\nOs mergull\u00f3ns son aves acu\u00e1ticas de medio a gran tama\u00f1o con p\u00e9s de dedas lobuladas en vez de palmadas. O x\u00e9nero m\u00e1is espallado \u00e9 \"Podiceps\", con nove especies, unha delas extinta recentemente. O parente m\u00e1is pr\u00f3ximo do mergull\u00f3n cincento \u00e9 o mergull\u00f3n cristado comedor de peixes de Europa e oeste de Asia. \u00c9 posible que o mergull\u00f3n cncento orixinalmente evolucionase en Norteam\u00e9rica e posteriormente se espallase por Europa, onde un cambio na s\u00faa dieta na que empezou a inclu\u00edr m\u00e1is insectos axudoulle a reducir a competici\u00f3n co seu curm\u00e1n m\u00e1is grande. Atop\u00e1ronse f\u00f3siles da especie que datan da metade do Plistoceno en Italia.\nO mergull\u00f3n cincento ten d\u00faas subespecies, a subespecie nominal \"P. g. grisegena\" de Europa e oeste de Asia, e \"P. g. holboelii\" (denominada en honra do explorador dan\u00e9s Carl Peter Holb\u00f8ll) de Norteam\u00e9rica e leste de Siberia. Os exemplares do leste de Asia te\u00f1en peteiros significativamente m\u00e1is pequenos que as formas americanas, a\u00ednda que as diferenzas son demasiado pequenas como para ter que separalas creando un terceiro taxon.\nDescrici\u00f3n.\nO mergull\u00f3n cincento \u00e9 un mergull\u00f3n de tama\u00f1o medio, m\u00e1is pequeno que o mergull\u00f3n cristado de Eurasia e que os mergull\u00f3ns \"Aechmophorus occidentalis\" e \"Aechmophorus clarkii\" de Norteam\u00e9rica. O adulto da subespecie europea nominal \u00e9 de 40 a 50\u00a0cm de longo cunha envergadura alar entre 77 e 85\u00a0cm de media, e un peso entre 692 e 925\u00a0g. En plumaxe reprodutor, a parte superior da cabeza \u00e9 negra, cor que se estende ata debaixo do ollo, as meixelas e gorxa son cincentas claras, ten un pescozo de cor vermella oxidada, dorso e flancos negros cincentos, e partes inferiores brancas. Os ollos son marr\u00f3ns escuros e o bico agudo e longo \u00e9 negro con base amarela. \nA plumaxe de inverno do mergull\u00f3n de pescozo vermello \u00e9 m\u00e1is escura que a doutros mergull\u00f3ns; o seu p\u00edleo cincento escuro \u00e9 menos definido e fusi\u00f3nase coa face cincenta, e un zona clara en cuarto crecente que se curva rodeando a face contrasta co resto da cabeza. A parte frontal do pescozo \u00e9 abrancazada ou gris clara, a pate posterior do pescozo \u00e9 gris m\u00e1is escuro, e o amarelo do peteiro \u00e9 menos obvio que en ver\u00e1n. A\u00ednda que o mergull\u00f3n cincento \u00e9 inconfundible en plumaxe reprodutora, \u00e9 menos distingible en inverno e pode confundirse con especies similares. \u00c9 m\u00e1is grande que o mergull\u00f3n real, cun peteiro relativamente m\u00e1is grande, e face gris en vez de branca. \u00c9 de tama\u00f1o parecido ao mergull\u00f3n cristado de Eurasia, pero esa especie ten un pescozo m\u00e1is longo, ten un debuxo da cabeza m\u00e1is contrastado e sempre ten cor branca por riba do ollo.\nOs sexos son de aparencia similar, a\u00ednda que o macho como media \u00e9 m\u00e1is pesado que a femia. Os polos te\u00f1en unha cabeza e peito con raias, e as cr\u00edas algo m\u00e1is vellas te\u00f1en unha face con raias, un p\u00edleo anegrado difuso, pescozo vermello claro e moito amarelo no peteiro.\nA subespecie \"P. g. holboelii\" \u00e9 m\u00e1is grande que a nominal con de 43 a 56\u00a0cm de lonxitude, unha envergadura alar de 61 a 88\u00a0cm e un peso de 750 a 1600\u00a0g. As plumaxes son iguais que as da raza nominal, a\u00ednda que o peteiro do adulto \u00e9 m\u00e1is amarelo. A diferenza de tama\u00f1o entre os sexos \u00e9 maior nesta subespecie que na \"P. g. grisegena\".\nO mergull\u00f3n cincento voa co seu longo pescozo estendido e os p\u00e9s arrastrando por detr\u00e1s do corpo, o que lle d\u00e1 unha aparencia estarricada. As \u00e1s son relativamente pequenas e cincentas con plumas secundarias brancas e baten moi rapidamente. Por ter unha pequena \u00e1rea alar, este mergull\u00f3n non pode engalar desde terra, e debe facer unha carreira bastante longa sobre a auga para ga\u00f1ar a velocidade que c\u00f3mpre para levantar o voo. Igual que todos os mergull\u00f3ns, \u00e9 un experto nadador; utiliza os p\u00e9s para propulsarse baixo a auga e cambia de direcci\u00f3n rotando as patas, xa que a s\u00faa cola \u00e9 moi curta para este prop\u00f3sito.\n\u00c9 un dos mergull\u00f3ns m\u00e1is vocalizadores durante a estaci\u00f3n reprodutora, pero, igual que os seus parentes, \u00e9 principalmente silencioso o resto do ano. Te\u00f1en unha chamada de exhibici\u00f3n alta, queixumenta ou ouleante que soa \"uooooh\", que fai un s\u00f3 paxaro ou unha parella a d\u00fao, pola noite ou o d\u00eda, e a mi\u00fado a cuberto. Poden facer longas secuencias de ata 60\u00a0notas consecutivas durante os enfrontamentos cantando entre aves territoriais rivais. Tam\u00e9n fan unha gran variedade de chamadas de tipo grallido, cacarexo, asub\u00edo, repenico ou vibraci\u00f3n, con moita variaci\u00f3n individual.\nDistribuci\u00f3n e h\u00e1bitat.\nA reproduci\u00f3n ten lugar en lagos de auga doce poco profundos, ba\u00edas de grandes lagos, pantanos, e outros corpos de auga, a mi\u00fado de menos de 3\u00a0ha de extensi\u00f3n e menos de 2\u00a0m de profundidade. Mostra unha preferencia por augas de zonas forestais ou, m\u00e1is ao norte, en tundra de matogueira, e g\u00fastanlle os sitios con abundante vexetaci\u00f3n emerxente, como as xunqueiras. O mellor h\u00e1bitat reprodutor son as lagoas con peixes, porque te\u00f1en abundante comida e outras caracter\u00edsticas axeitadas. A subespecie americana est\u00e1 menos ligada a lugares que te\u00f1an unha alta densidade de plantas acu\u00e1ticas e \u00e1s veces reprod\u00facese en lagos bastante abertos.\nTodas as poboaci\u00f3ns son migratorias e invernan principalmente no mar, xeralmente en estuarios e ba\u00edas, pero a mi\u00fado a bastante distancia da costa, onde os peixes estean dentro do l\u00edmite de mergullo que eles poden acadar, preto de illas ou bancos pouco fondos. Os h\u00e1bitats preferidos de paso e invernada son as augas de menos de 15\u00a0m de profundidade cun fondo de area e grava, con rochas e manchas de vexetaci\u00f3n espalladas. Durante o inverno, alim\u00e9ntanse normalmente en solitario e raramente se xuntan en bandadas, pero na migraci\u00f3n, poden verse concentraci\u00f3ns duns 2\u00a0000\u00a0individuos nos lugares bos de paso. A migraci\u00f3n real\u00edzase xeralmente de noite, pero pode ocorrer durante o d\u00eda, especialmente cando se produce cruzando as augas. Isto \u00e9 especialmente evidente en outono sobre os Grandes Lagos, cando poden cruzalos ata 18\u00a0000\u00a0aves por Whitefish Point no Lago Superior; crese que estas son aves reprodutoras canadenses que se dirixen ao oc\u00e9ano Atl\u00e1ntico para invernar. Esta ruta cara ao leste \u00e9 m\u00e1is longa que a do Pac\u00edfico, mais evita pasar polas Monta\u00f1as Rochosas.\nA \u00e1rea reprodutora desta especie sol\u00e1pase coa do mergull\u00f3n real, a\u00ednda que este \u00faltimo tende que ser desprazado dos sitios que ser\u00edan axeitados para os dous. O mergull\u00f3n cincento prefire un clima temperado do interior e ten menos \u00e9xito preto das costas e nas zonas temperadas c\u00e1lidas ou sub\u00e1rticas. \u00c9 xeralmente unha ave de terras baixas, que se reproduce por debaixo dos 100\u00a0m de altura, a\u00ednda que se sabe que ten nidificado ata a 1\u00a0800\u00a0m sobre o nivel do mar en Turqu\u00eda.\nA subespecie nominal reprod\u00facese desde o sur de Suecia e Dinamarca a trav\u00e9s de Europa central e oriental cara ao leste ata o oeste de Siberia, e inverna principalmente no mar do Norte e no B\u00e1ltico, e pequenas cantidades deles invernan no Adri\u00e1tico, mar Negro, mar Caspio, mar Mediterr\u00e1neo e en lagos interiores. \"P. g. holboelii\" reprod\u00facese en Am\u00e9rica do Norte en Alasca, oeste e centro do Canad\u00e1, e no norte dos Estados Unidos cara ao leste ata Minnesota; en Asia nidifica no leste de Siberia desde a Kamchatka cara ao sur ata Hokkaido e oeste de Mongolia. As aves asi\u00e1ticas invernan no mar desde Xap\u00f3n ao mar da China Oriental, e os reprodutores americanos invernan no Pac\u00edfico, principalmente desde o sur de Alasca \u00e1 Columbia Brit\u00e1nica (con pequenos continxentes de exemplares que o fan no sur de California), e no Atl\u00e1ntico desde Terra Nova e Labrador a Florida. Algunhas aves permanecen nos Grandes Lagos se est\u00e1n suficientemente libres de xeo. Esta especie aparece como un raro invernante errante en Afganist\u00e1n, Paquist\u00e1n e partes do norte e leste da India.\nComportamento.\nReproduci\u00f3n e supervivencia.\nAs parellas de mergull\u00f3n cincento nidifican illadas, deixando m\u00e1is de 50\u00a0m entre un ni\u00f1o e o m\u00e1is pr\u00f3ximo, a\u00ednda que se pode dar unha nidificaci\u00f3n semicolonial nos sitios m\u00e1is axeitados, onde ata a 20\u00a0parellas poden e nidificar xuntas m\u00e1is pr\u00f3ximas e defender o seu propio territorio linear. A reproduci\u00f3n semicolonial \u00e9 m\u00e1is probable en lugares con condici\u00f3ns excelentes, como grandes masas de vexetaci\u00f3n flotante sen conexi\u00f3n coa costa. Ditos sitios son seguros ante a maior\u00eda dos predadores e o suficientemente grandes para proporcionar certa protecci\u00f3n dos ventos e ondas, e neles os mergull\u00f3ns nidifican moito m\u00e1is pr\u00f3ximos que os que se reproducen na costa, a unha distancia de s\u00f3 10\u00a0m. As parellas que nidifican nesas colonias fan maiores postas de ovos, que fan eclosi\u00f3n m\u00e1is cedo na estaci\u00f3n e dan lugar a roladas de pitos m\u00e1is grandes. Defenden o territorio con varias exhibici\u00f3ns de ameaza, inclu\u00edndo estender as \u00e1s, curvarse e peteirar; as parellas das colonias son m\u00e1is agresivas, \u00e9 menos probable que abandonen o ni\u00f1o deix\u00e1ndoo desprotexido e mostran unha maior tenencia a moverse f\u00f3ra da vista da colonia cando non est\u00e1n incubando. A reproduci\u00f3n faise a mi\u00fado en asociaci\u00f3n laxa con gaivotas ou outras aves ac\u00e1ticas coloniais. \nAs parellas mon\u00f3gamas f\u00f3rmanse en abril ou maio na migraci\u00f3n ou nas augas onde se van reproducir e ent\u00f3n comeza un ritual de cortexo con moitas vocalizaci\u00f3ns. A elaborada exhibici\u00f3n de reproduci\u00f3n consta de abaneos da cabeza, unha postura de \"gato\" coa cabeza baixa, carreiras paralelas en posici\u00f3n ergueita e regalos mutuos de plantas verdes, e culmina cunha danza de \"ping\u00fc\u00edn\" na cal os membros da parella erguen todo o corpo, xuntando os peitos.\nComo todos os mergull\u00f3ns, os mergull\u00f3ns cincentos fan o ni\u00f1o preto da auga \u00e1 cal poden escapar se for preciso, porque a posici\u00f3n tan traseira das s\u00faas patas imp\u00eddelles moverse r\u00e1pido en terra. Adoitan reproducirse m\u00e1is frecuentemente en masas de xuncos que outros mergull\u00f3ns. O ni\u00f1o \u00e9 unha plataforma flotante de materia vexetal ancorada a vexetaci\u00f3n submerxida ou emerxente, en augas de 0,5 a 0,75\u00a0m de profundidade e coa maior parte do ni\u00f1o por riba da tona da auga. A posta de ovos ten lugar principalmente desde a metade de abril a maio en Europa, e algo m\u00e1is tarde, da metade de maio a xu\u00f1o, en Am\u00e9rica do Norte. Os proxenitores poden abandonar o ni\u00f1o durante per\u00edodos de tempo significativos durante a noite, posiblemente para evadirse de predadores nocturnos. Non est\u00e1 claro se isto \u00e9 por autoprotecci\u00f3n ou para protexer os ovos distraendo a atenci\u00f3n do depredador do ni\u00f1o; a posta non parece sufrir deste abandono temporal.\nPon normalmente catro ou cinco (pode ser de un a nove) ovos azuis claros ou brancos, de media de 3,4\u00a0cm de ancho e 5,1\u00a0cm de lonxitude e un peso duns 30,5\u00a0g, dos cales o 10% corresponde ao peso da casca. Os dous proxenitores fan quendas para chocar os ovos durante de 21 a 33\u00a0d\u00edas ata que fan eclosi\u00f3n os polos cubertos de penuxe e precociais; inmediatamente soben \u00e1s costas do seu pai ou nai, onde pasan a maior parte do tempo ata teren de 10 a 17\u00a0d\u00edas de vida. Os xoves poden ser alimentados polos proxenitores ata 54\u00a0d\u00edas despois de emplumar, e poden voar aos 50 a 70\u00a0d\u00edas. Os proxenitores non interfiren coa alimentaci\u00f3n que reciban os polos cando eles a\u00ednda est\u00e1n sendo levados \u00e1s costas, pero posteriormente coidan os polos m\u00e1is xoves durante m\u00e1is tempo e son agresivos cos fillos m\u00e1is vellos. Isto iguala a supervivencia despois de emplumar de todos os polos, e favorece a s\u00faa independencia. A rolada de polos pode ser repartida entre os dous proxenitores para que cada un deles se encargue de alimentar s\u00f3 aos polos que lle corresponderon. Isto reparte a demamnda de alimentaci\u00f3n por igual entre o pai e a nai.\nDespois da reproduci\u00f3n os adultos mudan as plumas das \u00e1s e quedan temporalmente sen capacidade de voar; a migraci\u00f3n comeza unha vez que creceron as plumas de voo. Realizan unha soa posta, a\u00ednda que pode haber unha segunda posta e renidificaci\u00f3n se se perdeu a primeira posta, estendendo a nidificaci\u00f3n a xullo e agosto.\nDiversos predadores poden destru\u00edr os ovos ou matar os polos, como o mapache en Norteam\u00e9rica e o corvo pequeno en Europa. Os lucios poden capturar os polos cando nadan. Como media, por cada adulto, est\u00e1n a\u00ednda vivas 0,65 aves novas no cuarto mes de vida, a\u00ednda que a taxa de mortalidade dos adultos non se co\u00f1ece. Intentan evadirse das aves de presa mergull\u00e1ndose baixo a auga. Cando se alimentan, merg\u00fallanse como media durante menos de 30\u00a0segundos, a\u00ednda que os mergullos para fuxir son m\u00e1is prolongados.\nAlimentaci\u00f3n.\nNos seus terreos de reproduci\u00f3n os mergull\u00f3ns cincentos alim\u00e9ntanse principalmente de invertebrados, como insectos acu\u00e1ticos adultos e larvarios, tales como escaravellos acu\u00e1ticos e larvas de lib\u00e9lulas, e tam\u00e9n de cangrexos de r\u00edo e moluscos. Os peixes (como os osm\u00e9ridos) poden ser impotantes localmente ou estacionalmente, especialmente para a subespecie americanas, e crust\u00e1ceos poden constitu\u00edr ata o 20% da dieta dos mergull\u00f3ns. As aves que se alimentan na costa a mi\u00fado fan voos para alimentarse a lagos do interior ou a \u00e1reas lonxe da costa.\nCapturan as presas acu\u00e1ticas mergull\u00e1ndose ou nadando na superficie coa cabeza submerxida, e apa\u00f1an os insectos terrestres e as s\u00faas larvas na vexetaci\u00f3n. Poden utilizar unha li\u00f1a visual inclinada cara a abaixo desde o ollo ao extremo da mand\u00edbula inferior aberta para ollar a presa antes de mergullarse ou cando nadan baixo a auga. O mergull\u00f3n probablemente abre o peteiro e olla por esa li\u00f1a visual cara \u00e1 s\u00faa diana.\nOs reprodutores europeos, que te\u00f1en que competir polos peixes coa especie de maior tama\u00f1o mergull\u00f3n cristado, comen unha maior proporci\u00f3n de invertebrados que as subespecies americanas de peteiro m\u00e1is longo, a\u00ednda que ambas as razas comen principalmente peixes en inverno. As aves da subespecie nominal das poboaci\u00f3ns que se reproducen m\u00e1is ao norte en Finlandia e Rusia, al\u00e9n da \u00e1rea do mergull\u00f3n cristado, te\u00f1en un peteiro m\u00e1is longo e delgado que as do sur, reflectindo unha maior proporci\u00f3n de peixes na dieta, onde o seu principal competidor est\u00e1 ausente. Se o alimento \u00e9 escaso, os dous pais poden abandonar ovos que non fixeron eclosi\u00f3n, ou permitir que os pitos m\u00e1is pequenos morran de fame, a\u00ednda que esta \u00faltima estratexia non parece ser particularmente eficiente para protexer as cr\u00edas m\u00e1is vellas.\nIgual que outros mergull\u00f3ns, o mergull\u00f3n cincento inxire grandes cantidades das s\u00faas propias plmas, que permanecen no est\u00f3mago da ave. As plumas non s\u00f3 son tragadas polos adultos, principalmente durante o seu autoacicalamento, sen\u00f3n con frecuencia tam\u00e9n llelas dan \u00e1s cr\u00edas, \u00e1s veces s\u00f3 un d\u00eda despois da eclosi\u00f3n. Estas plumas axi\u00f1a se descompo\u00f1en orixinando unha masa amorfa como de feltro. Non se sabe cal \u00e9 a funci\u00f3n destas plumas no est\u00f3mago, a\u00ednda que se suxeriu que lle axudan a protexer o seu tracto dixestivo de \u00f3sos e outro material duro indixerible.\nStatus.\nTen unha ampla \u00e1rea de distribuci\u00f3n, estimada en de 1 a 10\u00a0mill\u00f3ns de quil\u00f3metros cadrados e unha poboaci\u00f3n global de 150\u00a0000\u2013370\u00a0000 de individuos, e \"P. g. holboellii\" \u00e9 o dobre de numeroso que a raza nominal. A tendencia da poboaci\u00f3n non foi cuantificada, pero non se cre que cumpra os criterios de declive (descenso de m\u00e1is do 30%\u00a0en dez anos ou tres xeraci\u00f3ns) da Lista vermella da IUCN. Por estas raz\u00f3ns, a especie \u00e9 avaliada como \"especie pouco preocupante\".\n\u00c9 unha das especies \u00e1s que se aplica o \"Acordo sobre a Conservaci\u00f3n de Aves Acu\u00e1ticas Migratorias Africano-euroasi\u00e1tico\" (AEWA). Os asinantes do acordo deben realizar diversas actividades e estratexias de conservaci\u00f3n descritas nun plan de acci\u00f3n detallado. O plan pretende actuar sobre a conservaci\u00f3n das especies e h\u00e1bitats, xesti\u00f3n das actividades humanas, investigaci\u00f3n, educaci\u00f3n e posta en pr\u00e1ctica.\nO mergull\u00f3n cincento foi cazado polos humanos no norte de Europa no Mesol\u00edtico e Paleol\u00edtico, mais non hai probas de que haxa ning\u00fan nivel significativo de caza actualmente. En Norteam\u00e9rica, est\u00e1 potencialmente ameazado pola contaminaci\u00f3n por bifenilos policlorados (PCB) e pesticidas como o DDT, que causa unha reduci\u00f3n no \u00e9xito reprodutor debido \u00e1 esterilidade dos ovos e o adelgazamento da casca dos ovos. As \u00e1reas reprodutoras poden verse afectadas pola modificaci\u00f3n e degradaci\u00f3n de lagos e polas alteraci\u00f3ns humanas causadas polas actividades acu\u00e1ticas recreativas humanas. Non hai probas que suxiran que estas ameazas puidesen ter como resultado po\u00f1er en risco significativo a poboaci\u00f3n global; m\u00e1is do 70% dos mergull\u00f3ns cincentos de Am\u00e9rica do Norte reprod\u00facense no Canad\u00e1, onde a poboaci\u00f3n \u00e9 estable ou est\u00e1 a incrementarse."}
{"id": "472823", "revid": "27155", "url": "https://gl.wikipedia.org/wiki?curid=472823", "title": "Podiceps grisegena", "text": ""}
{"id": "472842", "revid": "89787", "url": "https://gl.wikipedia.org/wiki?curid=472842", "title": "Zahra el Hasnaui Ahmed", "text": "Zahra el Hasnaui Ahmed, nada no Aai\u00fan en 1964, \u00e9 unha escritora saharau\u00ed en lingua castel\u00e1.\nTraxectoria.\nZahra el Hasnaui naceu no por ent\u00f3n S\u00e1hara Espa\u00f1ol. Tras a ocupaci\u00f3n marroqu\u00ed en 1976, a s\u00faa familia quedou no Aai\u00fan emntres que ela foi estudar a colexios espa\u00f1ois. Cursou COU en Madrid e fixo Filolox\u00eda Inglesa na Universidade Complutense. Logo de pasar unha tempada en Londres perfeccionando a lingua inglesa, Hasnaui regresou aos Campamentos de refuxiados de Tinduf para traballar como xornalista na Radio Nacional Saharau\u00ed. Posteriormente, regresou a Espa\u00f1a para instalarse en Guadalaxara, onde traballa como profesora e tradutora.\nEn 2005, xunto con Bahia Mahmud Awah, Conchi Moya e outra xente da radio saharau\u00ed, fundou o grupo literario Generaci\u00f3n de la Amistad. O grupo editou numerosas obras po\u00e9ticas colectivas, nas que Zahra el Hasnaui publicou os seus versos: \"El Aai\u00fan gritando lo que siente\" (2006), \"31. Thirty One\" (2007), \"Um Draiga\" (2007), ou relatos nas colecci\u00f3ns \"La fuente de Saguia\" (2009). Tam\u00e9n participou na antolox\u00eda \"Primavera sahariana\", dedicado aos saharau\u00eds do campamento de Gdeim Izik. En 2013 Zahra el Hasnaui publicou o seu primeiro poemario en solitario, \"El silencio de las nubes\".\nA s\u00faa obra po\u00e9tica caracter\u00edzase pola identificaci\u00f3n coa poboaci\u00f3n saharau\u00ed e a s\u00faa loita pola independencia. As\u00ed mesmo, centra gran parte da s\u00faa creaci\u00f3n literaria na muller saharau\u00ed."}
{"id": "472843", "revid": "1093", "url": "https://gl.wikipedia.org/wiki?curid=472843", "title": "Antonio Cami\u00f1a", "text": "Antonio Benigno Cami\u00f1a Bastos, Tucho Cami\u00f1a, nado en Cangas en 1923, e finado o 24 de outubro de 2019, foi un pol\u00edtico galego.\nTraxectoria.\nFoi nomeado alcalde de Cangas polo ministro da Gobernaci\u00f3n e tomou posesi\u00f3n do cargo o 1 de abril de 1963. Permaneceu no posto at\u00e9 1965. Durante ese tempo constru\u00eduse o dique de abrigo do peirao e asinou o inicio das obras para o instituto de Rodeira."}
{"id": "472844", "revid": "1888", "url": "https://gl.wikipedia.org/wiki?curid=472844", "title": "Jos\u00e9 Mar\u00eda P\u00e9rez Barros", "text": "Jos\u00e9 Mar\u00eda P\u00e9rez Barros foi un pol\u00edtico galego.\nTraxectoria.\nNeto de Seraf\u00edn Barros e fillo de Marcelino P\u00e9rez Conde. Foi nomeado alcalde de Cangas polo Ministro da Gobernaci\u00f3n en xullo de 1957. Permaneceu no posto at\u00e9 1963.\nVida persoal.\nFoi pai de Jos\u00e9 Mar\u00eda P\u00e9rez Santoro."}
{"id": "472885", "revid": "23204", "url": "https://gl.wikipedia.org/wiki?curid=472885", "title": "Rodrigo Vizca\u00edno", "text": ""}
{"id": "472888", "revid": "5863", "url": "https://gl.wikipedia.org/wiki?curid=472888", "title": "Vermello e negro", "text": "Vermello e negro (en ) \u00e9 unha novela psicol\u00f3xica e hist\u00f3rica en dous volumes escrita por Stendhal e publicada en 1830. Relata os intentos dun rapaz provinciano de ascender socialmente al\u00e9n da s\u00faa modesta educaci\u00f3n a trav\u00e9s dunha combinaci\u00f3n de talento, traballo duro, engano e hipocris\u00eda. En \u00faltima instancia, permite que as s\u00faas paix\u00f3ns o traizoen.\nFoi traducida \u00f3 galego por Antonio Pichel e foi publicada pola Editorial Galaxia no ano 1996. No ano 2005, foi publicado de novo cunha traduci\u00f3n de Pichel dentro da colecci\u00f3n Biblioteca Galega de Cl\u00e1sicos Universais."}
{"id": "472889", "revid": "23204", "url": "https://gl.wikipedia.org/wiki?curid=472889", "title": "Le Rouge et le Noir", "text": ""}
{"id": "472893", "revid": "1888", "url": "https://gl.wikipedia.org/wiki?curid=472893", "title": "Jes\u00fas Solla Oliveira", "text": "Jes\u00fas Solla Oliveira, nado en Cangas en 1916 e finado en Vigo en 2008, foi un pol\u00edtico galego.\nTraxectoria.\nFoi nomeado alcalde de Cangas polo Ministro da Gobernaci\u00f3n en novembro de 1952. Permaneceu no posto at\u00e9 1957, cando un enfrontamento cos condes de Ald\u00e1n orixinou a s\u00faa defenestraci\u00f3n pol\u00edtica. Marchou a Pontevedra e traballou como comercial. Despois trasladouse a un barrio de Vigo."}
{"id": "472898", "revid": "85894", "url": "https://gl.wikipedia.org/wiki?curid=472898", "title": "Joaqu\u00edn Carnero Gra\u00f1a", "text": "Joaqu\u00edn Carnero Gra\u00f1a, nado en Cangas en 1895 e finado no mesmo concello o 19 de febreiro de 1939, foi un pol\u00edtico galego.\nTraxectoria.\nMilitante de Falange dende 1934. Foi nomeado xefe local de Falange Espa\u00f1ola Tradicionalista y de las JONS de Cangas o 16 de xullo de 1937. Foi nomeado alcalde de Cangas a finais de 1937. Confirmado como alcalde en marzo de 1938, permaneceu no cargo at\u00e1 a s\u00faa morte en febreiro de 1939."}
{"id": "472901", "revid": "1576", "url": "https://gl.wikipedia.org/wiki?curid=472901", "title": "Lista de reis de Arabia Saudita", "text": ""}
{"id": "472903", "revid": "1576", "url": "https://gl.wikipedia.org/wiki?curid=472903", "title": "Coragyps atratus", "text": ""}
{"id": "472904", "revid": "1576", "url": "https://gl.wikipedia.org/wiki?curid=472904", "title": "Coragyps", "text": ""}
{"id": "472905", "revid": "5863", "url": "https://gl.wikipedia.org/wiki?curid=472905", "title": "C\u00e9sar Arnaud", "text": "C\u00e9sar Arnaud, foi un empresario e pol\u00edtico galego.\nTraxectoria.\nIrm\u00e1n de Leonardo Arnaud, que chegou a Cangas en 1845 para ocupar a praza de m\u00e9dico municipal e t\u00edo de Leopoldo Arnaud G\u00f3mez. Dedicado aos negocios financeiros, casou con Dolores Pastoriza, se\u00f1ora do pazo de Vista Alegre de Ald\u00e1n e fundadora da Casa dos Pobres de Cangas o 6 de marzo de 1890. Foi alcalde de Cangas en d\u00faas ocasi\u00f3ns."}
{"id": "472907", "revid": "1131", "url": "https://gl.wikipedia.org/wiki?curid=472907", "title": "A Venus de Ille", "text": "A Venus de Ille (en ) \u00e9 unha historia curta escrita por Prosper M\u00e9rim\u00e9e. Foi escrita en 1835 e publicada en 1837. Conta a historia dunha estatua de Venus que cobra vida e mata o fillo do seu dono, a quen cre que \u00e9 o seu marido.\nFoi traducida \u00f3 galego por Carlos Pedreira L\u00f3pez e Raquel Villanueva e foi publicada por Edici\u00f3ns do Cumio no ano 1989. No ano 2005, foi publicado de novo cunha traduci\u00f3n de Pedreira L\u00f3pez e Villanueva dentro da colecci\u00f3n Biblioteca Galega de Cl\u00e1sicos Universais."}
{"id": "472908", "revid": "23204", "url": "https://gl.wikipedia.org/wiki?curid=472908", "title": "La V\u00e9nus d'Ille", "text": ""}
{"id": "472911", "revid": "85894", "url": "https://gl.wikipedia.org/wiki?curid=472911", "title": "Latino Salgueiro Pereira", "text": "Latino Salgueiro Pereira, nado en Vilaza (Gondomar) cara a 1878 e finado no mesmo concello o 21 de outubro de 1961, foi un m\u00e9dico e pol\u00edtico galego.\nTraxectoria.\nLicenciado en medicina pola Universidade de Santiago de Compostela en 1905. Instalado en Gondomar ao ano seguinte, foi despois m\u00e9dico municipal do concello. Foi xu\u00edz municipal de Gondomar en 1910, renunciando ao cargo en 1913. Foi nomeado alcalde de Gondomar en marzo de 1938. Finou en Gondomar con 83 anos.\nReco\u00f1ecementos.\nUnha praza de Gondomar leva o seu nome dende 1962.\nVida persoal.\nCasou en 1906 con Dolores Espinosa Rodr\u00edguez, que finou en 1923. Casou en segundas nupcias con Mar\u00eda Magdalena Espinosa Rodr\u00edguez. Foi pai de Ram\u00f3n (m\u00e9dico), Dolores (Relixiosa), Jos\u00e9 Antonio (farmac\u00e9utico), Alfonso (empresario), Sergio (practicante e mestre), Teresa , Emilio (m\u00e9dico) do primeiro matrimonio, e de Aureliana (farmac\u00e9utica) e Latino Salgueiro Espinosa (fundador do Cine Imperial da Ramallosa) do segundo."}
{"id": "472940", "revid": "6463974", "url": "https://gl.wikipedia.org/wiki?curid=472940", "title": "Lu\u00eds Bol\u00edvar Mass\u00f3", "text": "Lu\u00eds Bol\u00edbar Mass\u00f3, finado en Cangas o 14 de novembro de 1939, foi un industrial conserveiro e pol\u00edtico galego.\nTraxectoria.\nFillo de Francisca Mass\u00f3 Ferrer e Tom\u00e1s Bol\u00edvar Galup. Dono da f\u00e1brica de conservas Mass\u00f3 Hermanos da r\u00eda de Ald\u00e1n. Nos \u00faltimos anos da ditadura de Primo de Rivera foi nomeado concelleiro de Cangas e elixido primeiro tenente de alcalde. Volveu ser nomeado primeiro tenente de alcalde en abril de 1930, na corporaci\u00f3n presidida por Indalecio Garc\u00eda Soto. Foi elixido concelleiro nas elecci\u00f3ns do 12 de abril de 1931. Logo do golpe de Estado do 18 de xullo de 1936 foi nomeado primeiro tenente de alcalde de Cangas en marzo de 1938 na corporaci\u00f3n presidida por Joaqu\u00edn Carnero Gra\u00f1a.\nVida persoal.\nNunca casou."}
{"id": "472941", "revid": "56817", "url": "https://gl.wikipedia.org/wiki?curid=472941", "title": "Manuel Garc\u00eda Pastoriza", "text": "Manuel Garc\u00eda Pastoriza foi un pol\u00edtico galego.\nTraxectoria.\nAlf\u00e9rez provisional, ex combatente na guerra. Foi nomeado presidente da Comisi\u00f3n Xestora de Cangas en febreiro de 1940. Posteriormente foi primeiro tenente alcalde do concello de Cangas."}
{"id": "472945", "revid": "15490", "url": "https://gl.wikipedia.org/wiki?curid=472945", "title": "Joaqu\u00edn Sobreira Lage", "text": "Joaqu\u00edn Sobreira Lage, nado nas Neves o 31 de xaneiro de 1892 e finado en Cangas o 20 de xaneiro de 1960, foi un militar, empresario e pol\u00edtico galego.\nTraxectoria.\nFillo de sarxento de carabineiros, estivo catro anos destinado como cabo de infantar\u00eda en Larache. Durante a s\u00faa estancia enfermou de paludismo. Regresou a Cangas e incorporouse como contable na f\u00e1brica de conservas de Daniel Eiroa.\nEn 1924, dada a escaseza de sardi\u00f1a, en Isla Cristina organizou unha conserveira da mesma empresa co obxectivo de exportar a M\u00e9xico, Arxentina e Cuba. Foi o testamenteiro de Daniel Eiroa, e tras o falecemento deste en 1939 creou a empresa de salaz\u00f3n Sobreira e Rial. Importou de Alema\u00f1a o uso da lata litografada.\nFoi nomeado xu\u00edz municipal suplente de Cangas en agosto de 1939. Foi nomeado xestor do concello de Cangas en febreiro de 1940 e alcalde entre 1943 e 1949.\nVida persoal.\nCasou con Josefina Berriz en 1928."}
{"id": "472959", "revid": "5863", "url": "https://gl.wikipedia.org/wiki?curid=472959", "title": "Jos\u00e9 Lu\u00eds Coch\u00f3n Touri\u00f1o", "text": ""}
{"id": "472960", "revid": "5863", "url": "https://gl.wikipedia.org/wiki?curid=472960", "title": "Luis Coch\u00f3n Touri\u00f1o", "text": ""}
{"id": "472962", "revid": "89787", "url": "https://gl.wikipedia.org/wiki?curid=472962", "title": "Alexander Garrievich Gordon", "text": "Alexander Garrievich Gordon, nado en Obnisk o 20 de febreiro de 1964, \u00e9 un actor, xornalista e director de cine ruso.\nTraxectoria.\nFillo do escritor e pintor Garri Borisovich Gordon e da traballadora sanitaria Antonina Dmitrievna Strigi. Educado por s\u00faa nai e avoa viviu ata os tres anos en Belousovo (\u00f3blast de Kaluga) e logo a familia instalouse en Moscova. En 1987 rematou os seus estudos de actuaci\u00f3n no Instituto de Teatro Boris Shchukin e logo traballou durante un ano na compa\u00f1\u00eda Teatre Studii Ruben Simonov, creada en 1988 polo fillo de Simonov. En 1989 marchou coa s\u00faa muller e filla para os Estados Unidos, traballou para Russian Television Network (RTN) e dende 1992 traballou tam\u00e9n na emisora de radio en lingua rusa WMNB. En 1993 creou a s\u00faa propia compa\u00f1\u00eda, Wostok Entertainment e produciu e presentou entre 1994 e 1997 o programa \"New York, New York\" para a canle rusa TV-6 . En 1997 volveu a Rusia, xa con dobre cidadan\u00eda, rusa e mais estadounidense, traballou no programa da TV-6 \"Chastnii sluchai\", present\u00e1ndoo entre marzo e decembro de 1997 e tam\u00e9n dende 1997 presentou un programa de radio matinal na emisora de radio Silver Rain e logo entre 2001 e 2002 na canle de televisi\u00f3n M1. Entre 1998 e 2000 presentou \"Sobranie zabluzhdenii\", unha serie de filmes documentais de documentaci\u00f3n hist\u00f3rica e tam\u00e9n presentou canda Vladimir Soloviev o programa de entrevistas \"Process\" (1999-2001) na ORT. Entre 2001 e 2003, cun programa especial en abril de 2004, presentou o programa de entretemento cient\u00edfico \"Gordon\" na NTV e na mesma canle pasou a presentar entre setembro de 2004 a xullo de 2005 o programa \"Stress\". No outono de 2005 deixou a NTV e pasou \u00e1 Canle Unha e ata maio de 2006\u00a0presentou \"Gordon 2030\". En 2006 volveu ao seu antigo programa de radio matinal que presentou ata o outono de 2007. Dende 2007 e ata 2013 presentou o programa \"Zakritii pokaz\", no que personalidades do mundo do cine e da televisi\u00f3n falaban do novo cine ruso. De 2008 a 209 presentou o programa \"Gordon Juan\" en Silver Rain e na televisi\u00f3n de 2008 a 2010 \"Gordon Quixote\". En 2009 presentou \"Gordon v zasade\" na canle \"Ohota i ribalka\". En 2012 presentou \"Grazhdanin Gordon\". Con Peter Tolstoi presentou entre 2013 e 2014 o programa nocturno dedicado \u00e1 pol\u00edtica, \"Politica\". Con Ekaterina Strizhenova presentou en 2013 \"Za i protiv\" e dende 2014 presenta con Iulia Baranovskaia \"Muzhskoye/Zhenskoye\".\nComo director o seu primeiro filme realizouno en 2002, \"Pastukh svoikh korov\" baseado nunha novela de seu pai, as\u00ed como a s\u00faa segunda pel\u00edcula, filmada en 2007 a\u00ednda que non o presentou ata 2011, \"Ogni pritona\". De 2018 \u00e9 \"Diadia Sasha\"."}
{"id": "472966", "revid": "1888", "url": "https://gl.wikipedia.org/wiki?curid=472966", "title": "\u00c1ngel Fern\u00e1ndez del R\u00edo", "text": "\u00c1ngel Fern\u00e1ndez del R\u00edo, nado en Cangas en 1903, foi un barbeiro e pol\u00edtico galego.\nTraxectoria.\nBarbeiro en Cangas. Foi un dos fundadores do Alondras Club de F\u00fatbol en 1928. Afiliado a Izquierda Republicana. Logo do triunfo da Fronte Popular nas elecci\u00f3ns de febreiro de 1936, foi nomeado concelleiro de Cangas. Logo do golpe de Estado do 18 de xullo de 1936 foi detido o 26 de xullo. Xulgado en consello de guerra en Pontevedra por rebeli\u00f3n militar o 19 de setembro xunto a Agust\u00edn Jorge Etcheverri, Francisco B\u00faa Carou, V\u00edctor S\u00e1nchez M\u00e1rtil, Lorenzo Corbacho Rodal, Jos\u00e9 Rodal Lanz\u00f3s, Manuel Sotelo Su\u00e1rez e Jes\u00fas Barreiro Mart\u00ednez, foi condenado a 15 anos de prisi\u00f3n. Posteriormente conmut\u00e1ronlle a pena a 3 anos de prisi\u00f3n menor. Estivo catro anos preso no Lazareto de San Sim\u00f3n. Sa\u00edu o 15 de xullo de 1940."}
{"id": "472969", "revid": "98629", "url": "https://gl.wikipedia.org/wiki?curid=472969", "title": "Illa Fallen Jerusalem", "text": "Fallen Jerusalem, Xerusal\u00e9n derru\u00edda (antigamente en espa\u00f1ol Isla de la Ciudad Arruinada e en ingl\u00e9s: \"Fallen Jerusalem Island\") \u00e9 unha illa deshabitada das Illas Virxes Brit\u00e1nicas no Caribe, situada ao sur de Virgin Gorda. Obtivo o seu nome do gran n\u00famero de cantos volc\u00e1nicos de gran tama\u00f1o que est\u00e1n espallados pola illa (alg\u00fans dos cales pesan miles de toneladas) que lle dan a vaga semellanza dunha cidade destru\u00edda. Declarouse santuario de vida salvaxe en 1959."}
{"id": "472971", "revid": "98629", "url": "https://gl.wikipedia.org/wiki?curid=472971", "title": "Little Camanoe", "text": "Little Camanoe \u00e9 unha illa deshabitada das Illas Virxes Brit\u00e1nicas no Caribe."}
{"id": "472972", "revid": "98629", "url": "https://gl.wikipedia.org/wiki?curid=472972", "title": "Seraf\u00edn Barros", "text": "Seraf\u00edn Barros Otero, nado en Ald\u00e1n (Cangas) o 16 de maio de 1837 e finado en Cangas o 3 de abril de 1912, foi un funcionario e pol\u00edtico galego.\nTraxectoria.\nFillo de Carmen Barros Otero e de pai desco\u00f1ecido. En 1856 realizou a s\u00faa primeira viaxe a Cuba, onde desenvolveu traballos para a Administraci\u00f3n. Retornou a Cangas en xu\u00f1o de 1862. Seguiu viaxando a Cuba durante o outono e o inverno, traballando al\u00ed como funcionario de Aduanas. Foi alcalde de Cangas en d\u00faas ocasi\u00f3ns. Finou en Cangas o 3 de abril de 1912.\nVida persoal.\nCasou con Catalina del Amo o 17 de setembro de 1863, coa que tivo cinco fillos: Eugenio, Timoteo, Mar\u00eda Dolores, Carmen e Acacia. Logo da morte de Catalina, casou coa s\u00faa cu\u00f1ada Bonifacia del Amo o 6 de xullo de 1881, coa que tivo outros cinco fillos: Alicia, Marina, Bonifacia, Nieves e Emma. A s\u00faa filla Nieves Barros del Amo casou con Jos\u00e9 M\u00aa Bol\u00edbar Mass\u00f3, irm\u00e1n de Lu\u00eds Bol\u00edvar Mass\u00f3."}
{"id": "472973", "revid": "85894", "url": "https://gl.wikipedia.org/wiki?curid=472973", "title": "Monte Maior", "text": "O Monte Maior \u00e9 un espazo natural galego catalogado como zona especial de conservaci\u00f3n (ZEC) que incl\u00fae a \u00e1rea do monte Maior, un dos montes de Buio, e que ten en si zonas h\u00famidas e corredores fluviais de interese. Esta \u00e1rea de conservaci\u00f3n ocupa 1.247 ha. dos concellos da mari\u00f1a lucense de Viveiro e Xove.\nFauna e flora.\nFlora.\nO Monte Maior \u00e9 unha zona de baixa monta\u00f1a, nunha zona clim\u00e1tica atl\u00e1ntica xa preto da r\u00eda de Viveiro, na que destacan as turbeiras altas activas e a homoxeneidade das zonas h\u00famidas. Ten zonas desde ribeiras e pastos con gram\u00edneas a montes con queirogais (con \"Erica ciliaris\" e \"Erica tetralix\"). Nestes h\u00e1bitats aparecen as especies en risco \"Sphagnum pylaesii\" e \"Narcissus asturiensis\". Nos bosques de ribeira dominan os ameneiros (\"Alnus glutinosa\") e freixos (\"Fraxinus excelsior\") e nas zonas h\u00famidas destaca a presenza de \"Nardus\". Conta con turbeiras altas activas.\nAs especies da flora catalogadas como especies silvestres en r\u00e9xime de protecci\u00f3n especial ou presentes no catalogo galego de especies ameazadas son:\nFauna.\nNo Monte Maior destaca o paso de seis especies de aves de alto interese de conservaci\u00f3n e a presenza de \"Lacerta schreiberi\" e \"Rhinolophus ferrmuequinum\".\nAs especies de fauna catalogadas como especies silvestres en r\u00e9xime de protecci\u00f3n especial ou presentes no catalogo galego de especies ameazadas son:\nLexislaci\u00f3n.\nO Monte Maior foi declarado como lugar de importancia comunitaria (LIC) en decembro de 2004 e ascendeu a zona especial de conservaci\u00f3n (ZEC) en marzo de 2014."}
{"id": "472977", "revid": "98629", "url": "https://gl.wikipedia.org/wiki?curid=472977", "title": "Illa Old Jerusalem", "text": "Illa Broken Jerusalem (Xerusal\u00e9n derru\u00edda \"(\u00e1s veces chamada Old Jerusalem Island, antiga Xerusalem) \u00e9 unha serie de illotes deshabitados entre Illa Fallen Jerusalem e Round Rock nas Illas Virxes Brit\u00e1nicas no Caribe.\nAt\u00f3panse ao sur de Virgin Gorda."}
{"id": "472986", "revid": "98629", "url": "https://gl.wikipedia.org/wiki?curid=472986", "title": "Little Jost Van Dyke", "text": "Little Jost Van Dyke (coloquialmente, \"Little Jost\") \u00e9 unha das Illas Virxes Brit\u00e1nicas. \u00c9 unha pequena illa no extremo leste da illa de Jost Van Dyke. Do mesmo xeito que Jost Van Dyke, toma o nome do corsario holand\u00e9s Joost van Dyk. \u00c9 a localizaci\u00f3n do Parque Nacional de Diamond Cay, que incl\u00fae os terreos de ani\u00f1amento de sulas salvaxes, carr\u00e1ns e pelicanos.\nAtracci\u00f3ns.\nAt\u00f3panse sitios de mergullo en \"Twin Towers\", d\u00faas grandes formaci\u00f3ns rochosas que se elevan a 90 metros.\nHai un pequeno bar e restaurante chamado B-Line Beach Bar no lado sur da illa. P\u00f3dese alcanzar a barra atrac\u00e1ndo nun peirao de cemento que se creou para un proxecto fracasado de dep\u00f3sito de combustible. Os operadores do bar son os \u00fanicos habitantes da illa.\nFauna e flora.\nMyliobatidaes e Megalopidaes at\u00f3panse aqu\u00ed.\nNativos.\nA illa non ten hoxe asentamentos importantes, pero foi o sitio dunha colonia cu\u00e1quera do s\u00e9culo XVIII.\nJohn C. Lettsome (1744-1815), fundador da Medical Society de Londres, naceu na illa."}
{"id": "472993", "revid": "89787", "url": "https://gl.wikipedia.org/wiki?curid=472993", "title": "Joaquim Antonio Peres Fontanes", "text": "Joaquim Antonio Peres Fontanes, nado en Conxo o 2 de novembro de 1750 e finado en Lisboa no 1818, foi un construtor de \u00f3rganos galego establecido en Portugal.\nTraxectoria.\nConstrutor de \u00f3rganos de tubos establecido en Lisboa a finais do s\u00e9culo XVIII e principios do XIX. Constru\u00edu nos seus talleres alg\u00fans dos mellores \u00f3rganos ib\u00e9ricos co\u00f1ecidos, inclu\u00edndo tres dos seis \u00f3rganos hist\u00f3ricos da Real Bas\u00edlica de Mafra."}
{"id": "473008", "revid": "27155", "url": "https://gl.wikipedia.org/wiki?curid=473008", "title": "Nummulites", "text": ""}
{"id": "473062", "revid": "89787", "url": "https://gl.wikipedia.org/wiki?curid=473062", "title": "Ch\u00e9k\u00e9ba Hachemi", "text": "Ch\u00e9k\u00e9ba Hachemi (), nada en Cabul o 20 de maio de 1974, \u00e9 unha diplom\u00e1tica, activista feminista e escritora afg\u00e1.\nTraxectoria.\nEn 1986, tras a invasi\u00f3n sovi\u00e9tica, emigrou a Francia. Estudou na ESCP Europe de Par\u00eds.\nEn 1996 fundou a ONG Afghanistan Libre, pola defensa dos dereitos das mulleres e rapazas afg\u00e1s baixo o r\u00e9xime talib\u00e1n, co prop\u00f3sito de facilitar o acceso \u00e1 educaci\u00f3n, a sa\u00fade e o desenvolvemento persoal nas \u00e1reas rurais, as\u00ed como dar a co\u00f1ecer as condici\u00f3ns de vida das mulleres do seu pa\u00eds. Durante dez anos a organizaci\u00f3n publicou a revista \"Roz\".\nEn xaneiro de 2002 foi nomeada secretaria da embaixada afg\u00e1 na Uni\u00f3n Europea. En xullo de 2005 foi nomeada polo goberno de Cabul conselleira do vicepresidente, a cargo dos proxectos de prioridade nacional. En marzo de 2007 foi nomeada conselleira do presidente Hamid Karza\u00ef, traballando desde Par\u00eds. Deixou o seu cargo en 2009. Nese ano formou a compa\u00f1\u00eda consultora Epoke Conseil canda a Marie-Fran\u00e7oise Colombani para promover a igualdade de x\u00e9nero en Francia, as\u00ed como CH Consulting, especializada no estudo e o dese\u00f1o de proxectos sociais encol do rol da muller nas empresas.\nEn 2019 formou parte da organizaci\u00f3n da conferencia internacional Stand, Speak, Rise Up como conselleira de estratexia da Gran Duquesa Mar\u00eda Teresa de Luxemburgo, co fin de rematar coa violencia sexual, en colaboraci\u00f3n con We are not weapons of war e a Fundaci\u00f3n Denis Mukwege."}
{"id": "473072", "revid": "109216", "url": "https://gl.wikipedia.org/wiki?curid=473072", "title": "Juan Teijeiro Conde", "text": "Juan Manuel Teijeiro Conde, nado en Foz cara a 1950, foi un pol\u00edtico galego.\nTraxectoria.\nEstudante de segundo curso de Ciencias na Universidade de Madrid no curso 1968-69, era militante do Frente Unido de Resistencia (FUR), un grupo xurdido en 1968. Foi detido en decembro dese mesmo ano xunto con Leopoldo Redruello, Ernesto Alajar\u00edn e \u00c1ngel Ayala, acusados do incendio dunhas aulas do Caser\u00f3n de San Bernardo, no marco das protestas universitarias xurdidas nese ano, actividade que eles negaron.\nForon xulgados en consello de guerra en xaneiro de 1969. Juan Teijeiro, defendido polo avogado Manuel Salgado Dur\u00e1n, foi condenado a 18 anos de prisi\u00f3n. Pasou polas cadeas de Oca\u00f1a, El Dueso, Alcal\u00e1 de Henares, Teruel e finalmente Xa\u00e9n. En 1977 deneg\u00f3uselles a amnist\u00eda a Juan Teijeiro e Ernesto Alajar\u00edn, mais apelaron ao Consello Supremo de Xustiza Militar, e finalmente foilles concedida a amnist\u00eda en abril de 1977. Juan pasou m\u00e1is de oito anos en prisi\u00f3n, sendo considerado o m\u00e1is antigo dos presos pol\u00edticos galegos."}
{"id": "473082", "revid": "98629", "url": "https://gl.wikipedia.org/wiki?curid=473082", "title": "Mathuedoi de Poher", "text": "Mathuedoi, Mathedoi ou Matuedus, finado ao redor de 930, foi conde de Poher. Algunhas fontes falan de que sucedeu ao seu pai Arnaldo de Poher, pero o anterior conde de Poher documentado antes de Mathuedoi foi Judicael, co que non se sabe cal era a s\u00faa relaci\u00f3n e que aparece nun diploma no 871.\nTraxectoria.\nMatuedus estaba casado cunha filla de Alan I da Breta\u00f1a, a cuxa morte en 907 reclamou a sucesi\u00f3n ou polo menos envolveuse nas loitas de poder que sucederon entre Rudalt, conde de Vannes, e fillo do falecido, e o conde (ou vizconde) de Cornualla, Gurmhailon ou Gourmaelon, cuxos dereitos non se mencionan. Este \u00faltimo aproveitou a situaci\u00f3n para se facer co control do goberno pero non co t\u00edtulo real. Como non ti\u00f1a autoridade, o reino caeu en declive mentres os normandos aproveitaron a situaci\u00f3n para asolar o pa\u00eds. Morrer\u00eda a finais de 913 pero Mathuedoi non puido ocupar o seu lugar e foi obrigado polos normandos a se exiliar en Inglaterra xunto ao seu fillo Alan no 920. Puido sa\u00edr con toda a s\u00faa familia e armas e foi acollido polo rei Aethelstan, que lle deu asilo. Xa non deixou Inglaterra e o seu fillo Alan ser\u00e1 o que retornar\u00e1 e recuperar\u00e1 o poder e se far\u00e1 co trono como conde, tras expulsar os normandos."}
{"id": "473084", "revid": "23204", "url": "https://gl.wikipedia.org/wiki?curid=473084", "title": "R\u00eda de Foz - Masma", "text": "R\u00eda de Foz - Masma \u00e9 un espazo natural galego catalogado como zona especial de conservaci\u00f3n (ZEC) que incl\u00fae ao r\u00edo Masma desde o seu comezo, na serra do Xistral, ata a s\u00faa chegada ao Cant\u00e1brico, a r\u00eda de Foz. Esta \u00e1rea de conservaci\u00f3n ocupa 643,21 ha. dos concellos das mari\u00f1as lucenses central e oriental: Barreiros, Foz, Lourenz\u00e1, Mondo\u00f1edo. A s\u00faa \u00e1rea da r\u00eda \u00e9 tam\u00e9n unha zona de especial protecci\u00f3n para aves (ZEPA R\u00eda de Foz).\nFauna e flora.\nFlora.\nOs h\u00e1bitats de interese que m\u00e1is abundan neste espazo son das zonas mari\u00f1as e costeiras. Na boca da r\u00eda destacan as amplas \u00e1reas con \"Spartina maritimus\", en zonas de sedimentaci\u00f3n, \"Juncus maritimus\" e \"Halimione portulacoides\". Xa no esteiro destacan os carrizais de \"Phragmites australis\" e a presenza de \"Cochelaria aestuarica\", un endemismo. Por outra banda, neste espazo existen queirogais costeiros de \"Erica vagans\" e turbeiras en solos calc\u00e1reos de \"Cladium mariscus\" e \"Caricion davallianae\". As\u00ed mesmo, existen mananciais de interese de conservaci\u00f3n.\nAs especies da flora catalogadas como especies silvestres en r\u00e9xime de protecci\u00f3n especial ou presentes no catalogo galego de especies ameazadas son:\nFauna.\nA r\u00eda destaca por ser un lugar de paso de aves, como esp\u00e1tula com\u00fan e de lim\u00edcolas, e punto de invernada das aves an\u00e1tidas. No r\u00edo Masma est\u00e1 presente o salm\u00f3n atl\u00e1ntico.\nAs especies de invertebrados catalogadas como especies silvestres en r\u00e9xime de protecci\u00f3n especial ou presentes no catalogo galego de especies ameazadas son:\nLexislaci\u00f3n.\nA R\u00eda de Foz - Masma foi declarada como lugar de importancia comunitaria (LIC) en decembro de 2004 e ascendeu a zona especial de conservaci\u00f3n (ZEC) en marzo de 2014. O espazo natural foi declarado ademais, na s\u00faa totalidade ou coincidindo en parte, como:"}
{"id": "473117", "revid": "1576", "url": "https://gl.wikipedia.org/wiki?curid=473117", "title": "Raimund Pretzel", "text": ""}
{"id": "473118", "revid": "56817", "url": "https://gl.wikipedia.org/wiki?curid=473118", "title": "Jos\u00e9 Antonio Gonz\u00e1lez Ameijeiras", "text": "Jos\u00e9 Antonio Mois\u00e9s Gonz\u00e1lez Ameijeiras, nado en 1935, foi un mestre e pol\u00edtico galego.\nTraxectoria.\nMestre de EXG en Cuntis, concelleiro local do Movimiento e xu\u00edz de paz. Foi nomeado alcalde de Cuntis polo Ministro da Gobernaci\u00f3n a finais de xaneiro de 1974. Nas primeiras elecci\u00f3ns democr\u00e1ticas foi cabeza de lista da UCD e foi elixido alcalde con maior\u00eda absoluta. Posteriormente foi director do Grupo Escolar de Cuntis."}
{"id": "473122", "revid": "5863", "url": "https://gl.wikipedia.org/wiki?curid=473122", "title": "TPV", "text": ""}
{"id": "473123", "revid": "98629", "url": "https://gl.wikipedia.org/wiki?curid=473123", "title": "Gran Premio de Italia de 2019", "text": "O Gran Premio de Italia de 2019, oficialmente co\u00f1ecido como o LXXXIX Gran Premio Heineken d'Italia 2019 foi unha carreira de F\u00f3rmula Un, que se celebrou o 8 de setembro de 2019, no Autodromo Nazionale Monza en Monza, Italia. Foi a d\u00e9cimo cuarta carreira do campionato de , o oitenta e nove Gran Premio de Italia e o sesax\u00e9simo noveno Gran Premio de Italia celebrado en Monza.\nCualificaci\u00f3n.\nA primeira quenda de cualificaci\u00f3n de 18 minutos, a Q1, viu unha bandeira vermella a falta de 4:34, cando o Racing Point de Sergio P\u00e9rez perdeu potencia no interior da Curva Grande. Max Verstappen, que xa recibira sanci\u00f3ns na grella por substitu\u00edr os compo\u00f1entes da unidade de potencia, non estableceu un tempo na sesi\u00f3n. Verstappen e P\u00e9rez foron eliminados na Q1, do mesmo xeito que os dous pilotos de Williams, e o Haas de Romain Grosjean. Na Q2, elimin\u00e1ronse o outro Haas de Kevin Magnussen, do mesmo xeito que os dous pilotos de Toro Rosso e o McLaren de Lando Norris. Antonio Giovinazzi no Alfa Romeo foi o \u00faltimo piloto eliminado na Q2, derrotado polo seu compa\u00f1eiro de equipo Kimi R\u00e4ikk\u00f6nen no \u00faltimo posto da Q3 por 0,002 segundos. O piloto do Racing Point Lance Stroll entrou na Q3 por primeira vez en 2019, mentres que por diante, Lewis Hamilton e Mercedes lideraron por primeira vez unha quenda na fin de semana da carreira de Monza.\nQ3.\nA Q3, de tan s\u00f3 12 minutos, viu unha bandeira vermella no minuto 6:35 cando Kimi R\u00e4ikk\u00f6nen perdeu o control do seu coche trompeou e bateu contra o muro de pneum\u00e1ticos da Parabolica. Logo de sacar o coche de R\u00e4ikk\u00f6nen a sesi\u00f3n retomouse, dous dos nove condutores restantes a\u00ednda non marcaran un tempo: Alexander Albon de Red Bull e Lance Stroll. Cando se reiniciou a sesi\u00f3n, ning\u00fan equipo quixo ser o primeiro en sacar o seu piloto, porque Monza \u00e9 unha pista onde o rebufo \u00e9 unha vantaxe importante. Cando o tempo empezaba a acabarse, creceu a especulaci\u00f3n sobre quen \u00eda deixar o pit lane primeiro. O comentarista de Sky Sports F1 Martin Brundle chanceou nas ondas, \"Quizais se quedar\u00e1n todos, porque ningu\u00e9n salta, ningu\u00e9n parpadea, iremos para casa.\" A broma de Brundle resultar\u00eda precedente. Os pilotos da Q3 non sa\u00edron f\u00f3ra dos seus garaxes ata que s\u00f3 quedaron 2:00 minutos da sesi\u00f3n, co piloto de Renault Nico H\u00fclkenberg liderando o paquete.\nH\u00fclkenberg, ao non querer ser o piloto \u00e1 fronte, meteuse pola zona de seguridade pasada a curva 1 nun aparente esforzo para deixar pasar aos outros pilotos. Lance Stroll e Carlos Sainz, os dous seguintes pilotos, frearon o seu paso pola curva 1 para igualar o tempo, permitindo que H\u00fclkenberg volvera entrar na pista por diante. No momento o apertado paquete de pilotos liderado por Sainz e H\u00fclkenberg alcanzou Curva Grande, a marxe de erro que permit\u00eda que os pilotos chegasen \u00e1 li\u00f1a de sa\u00edda ao final da sesi\u00f3n da Q3 practicamente desapareceran. Finalmente s\u00f3 Carlos Sainz e Charles Leclerc completaron con \u00e9xito as s\u00faas voltas. Os sete pilotos detr\u00e1s deles quedaron atrapados e, polo tanto, non tiveron oportunidade de establecer un tempo na segunda metade da Q3. Sainz, o \u00fanico piloto que fixo un intento significativo, non foi capaz de mellorar o seu primeiro tempo na Q3 suficiente para sa\u00edr 7\u00ba.\nOs equipos de nivel superior que tiveron unha posibilidade realista de mellorar os seus tempos na Q3 reaccionaron con forza ante a debacle, co Director de Red Bull Christian Horner describindo as acci\u00f3ns de H\u00fclkenberg como provocando \"un escenario completo de clusterfuck\". O xefe de Mercedes Toto Wolff describiu o corte da chicana de H\u00fclkenberg e as desaceleraci\u00f3ns colectiva dos pilotos colectivos como \"clase j\u00fanior\" e \"non propias sa F\u00f3rmula 1.\"\nH\u00fclkenberg, Sainz e Stroll foron chamados polos comisarios da carreira para ser investigados por \"conducir innecesariamente lentos\" nas s\u00faas 3 voltas. Os comisarios investigaron a H\u00fclkenberg en particular por \"deixar a pista sen unha raz\u00f3n xustificable\". H\u00fclkenberg foi absolto de irregularidades con respecto a deixar a pista, os comisarios declararon: \"Neste caso non podemos determinar que o piloto abandonou a pista deliberadamente\". Os tres pilotos investigados foron reprimidos por conducir demasiado lentamente, o que admitiron que fixeron, e que os comisarios conclu\u00edron \"que xogaron un papel importante na acumulaci\u00f3n de coches nun momento cr\u00edtico da volta final da Q3\". Os comisarios da carreira conclu\u00edron a investigaci\u00f3n dos tres pilotos coa observaci\u00f3n: \"Os comisarios recomendan encarecidamente que a FIA busque unha soluci\u00f3n a este tipo de situaci\u00f3ns\"."}
{"id": "473127", "revid": "24085", "url": "https://gl.wikipedia.org/wiki?curid=473127", "title": "Anhueng", "text": ""}
{"id": "473142", "revid": "98629", "url": "https://gl.wikipedia.org/wiki?curid=473142", "title": "Carvel Rock, Illas Virxes Brit\u00e1nicas", "text": "Carvel Rock (\u00e1s veces chamada Carval Rock ) \u00e9 un illote deserto das Illas Virxes Brit\u00e1nicas no Caribe, cun tama\u00f1o inferior a 8100 m\u00b2. At\u00f3pase no bordo sur do arquip\u00e9lago, ao sur e aproximadamente entre Illa Ginger e Illa Cooper.\nAs augas que o rodean son un gran sitio de mergullo, pero os seus cant\u00eds e a falta de praias fan practicamente imposible o desembarco."}
{"id": "473143", "revid": "98629", "url": "https://gl.wikipedia.org/wiki?curid=473143", "title": "Prickly Pear Illas Virxes Brit\u00e1nicas", "text": "Prickly Pear \u00e9 unha illa deshabitada das Illas Virxes Brit\u00e1nicas no Caribe. A pesar de que a illa non ten residentes permanentes, ten un bar na praia e unha instalaci\u00f3n recreativa de deportes acu\u00e1ticos. Sit\u00faase no lado norte de North Sound, fronte a Virgin Gorda.\nA illa foi declarada como Parque Nacional en 1988."}
{"id": "473145", "revid": "98629", "url": "https://gl.wikipedia.org/wiki?curid=473145", "title": "Little Tobago, Illas Virxes Brit\u00e1nicas", "text": "Little Tobago \u00e9 unha illa deshabitada das Illas Virxes Brit\u00e1nicas no Caribe, situada xunto a s\u00faa illa irm\u00e1 Gran Tobago aproximadamente 9 quil\u00f3metros e medio ao oeste de Jost Van Dyke. Os Tobagos son as m\u00e1is occidentais das Illas Virxes Brit\u00e1nicas.\nDe tama\u00f1o dunhas 22 hect\u00e1reas, est\u00e1 rodeado de abruptos cant\u00eds que tam\u00e9n se estenden por baixo da auga. Desde a d\u00e9cada dos noventa, as illas de Gran Tobago, a pequena Tobago e as veci\u00f1\u00f1as rochas Mercurios e Watson est\u00e1n protexidas como parte do Parque Nacional Trust.\nHai m\u00e1is de quince sitios de mergullo. A\u00ednda que \u00e9 legal practica esnorquel e mergullarse arredor da illa, \u00e9 ilegal ancorar porque todas as posibles posici\u00f3ns de ancoraxe son arrecife de coral que ser\u00edan destru\u00eddos por unha \u00e1ncora. P\u00f3dense producir multas se se viola esta zona sen ancoraxe, a polic\u00eda mari\u00f1a das IVB patrullan frecuentemente."}
{"id": "473146", "revid": "98629", "url": "https://gl.wikipedia.org/wiki?curid=473146", "title": "Illa West Dog", "text": "Illa West Dog \u00e9 un illote deserto das illas Virxes Brit\u00e1nicas no Caribe. Sit\u00faase nun subgrupo m\u00e1is pequeno de illas denominadas as Illas Dog, ou m\u00e1is comunmente, \"The Dogs\". Outros illotes de The Dogs incl\u00faen Illa Little Seal Dog, Illa East Seal Dog e Illa George Dog, todos eles ao noroeste de Virgin Gorda."}
{"id": "473147", "revid": "98629", "url": "https://gl.wikipedia.org/wiki?curid=473147", "title": "Little Thatch", "text": "Little Thatch \u00e9 unha illa privada das Illas Virxes Brit\u00e1nicas no Caribe, sobre a que se constru\u00edu un complexo tur\u00edstico. A illa est\u00e1 situada a menos de 460 metros do extremo occidental de T\u00f3rtola e est\u00e1 a menos de 1\u00b46\u00a0km. de San Xo\u00e1n. John e Jill Maynard venderon a illa en decembro de 2014 aos propietarios de OtterBox, Curt e Nancy Richardson.\nCrese que toma o nome do famoso pirata, Edward Teach (m\u00e1is co\u00f1ecido como \"Barbanegra\"), a\u00ednda que hai poucas evidencias que Barbanegra navegara nunca nas Illas Virxes."}
{"id": "473148", "revid": "15490", "url": "https://gl.wikipedia.org/wiki?curid=473148", "title": "Domingo Carpintero Dom\u00ednguez", "text": "Domingo Carpintero Dom\u00ednguez foi un pol\u00edtico galego.\nTraxectoria.\nBrigada da Garda Civil retirado. Foi nomeado alcalde de Cuntis polo Ministro da Gobernaci\u00f3n en 1962, tomando posesi\u00f3n o 15 de novembro. En 1965 f\u00edxose cargo tam\u00e9n da xefatura local do Movimiento, substitu\u00edndo a Eusebio Guimarey Montero. Permaneceu no cargo at\u00e9 1974.\nVida persoal.\nCasou con Mar\u00eda Gonz\u00e1lez Rivas."}
{"id": "473150", "revid": "1888", "url": "https://gl.wikipedia.org/wiki?curid=473150", "title": "Eusebio Guimarey Montero", "text": "Eusebio Guimarey Montero foi un pol\u00edtico galego.\nTraxectoria.\nFoi nomeado alcalde de Cuntis e xefe local do Movimiento polo Ministro da Gobernaci\u00f3n en 1957, tomando posesi\u00f3n a finais de xullo. Permaneceu no cargo at\u00e9 1962."}
{"id": "473151", "revid": "98629", "url": "https://gl.wikipedia.org/wiki?curid=473151", "title": "Saba Rock", "text": "Saba Rock \u00e9 unha pequena illa das Illas Virxes Brit\u00e1nicas no Caribe, aproximadamente cun tama\u00f1o e medio. A illa cont\u00e9n un pequeno hotel, restaurante, bar e tenda de agasallos. Hai un peirao dispo\u00f1ible para os visitantes de d\u00eda e un amplo campo de amarre acolle barcos durante a noite. O resort opera unha lanzadeira desde Saba Rock ata o Bitter End Yacht Club e Leverick Bay Marina.\nXeograf\u00eda.\nAt\u00f3pase integramente dentro do seo norte de Virgin Gorda. Saba Rock est\u00e1 entre un c\u00famulo de tranquilas illas, escasamente habitadas que forman o seo norte de Virgin Gorda nas Illas Virxes Brit\u00e1nicas. A veci\u00f1anza de North Sound est\u00e1 composta pola exclusiva illa necker de Richard Branson e a privada Illa Eustatia coas augas cristalinas do pr\u00f3ximo Arrecife de Eustatia, un para\u00edso do mergullo.\nHistoria.\nAntigamente era propiedade e estaba ocupada por Bert Kilbride, un arque\u00f3logo mari\u00f1o que durante moitos anos exerceu como Receiver of Wreck da s\u00faa Maxestade no Territorio. Posteriormente vendeuse \u00e1 familia McManus de Hawaii e agora ten un pequeno hotel e restaurante. Co paso dos anos converteuse nunha famosa parada para a multitude de celebridades e iates. A illa est\u00e1 clasificada de xeito constante como un dos fondeadoiros m\u00e1is populares do Caribe.\nEn 2017 a illa foi arrasada polo furac\u00e1n Irma. A reconstruci\u00f3n comezou en 2018. Est\u00e1 previsto que se volva a abrir a finais de 2019."}
{"id": "473152", "revid": "1888", "url": "https://gl.wikipedia.org/wiki?curid=473152", "title": "Manuel G\u00f3mez G\u00f3mez", "text": "Manuel G\u00f3mez G\u00f3mez foi un pol\u00edtico galego.\nTraxectoria.\nFoi nomeado alcalde de Cuntis o 4 de setembro de 1951 e tomou posesi\u00f3n o 11 dese mes. Permaneceu no cargo at\u00e9 1957."}
{"id": "473190", "revid": "98629", "url": "https://gl.wikipedia.org/wiki?curid=473190", "title": "Roberto Ameijeiras Blanco", "text": "Roberto Ameijeiras Blanco foi un comerciante e pol\u00edtico galego.\nTraxectoria.\nFillo de Jos\u00e9 Ameijeiras. Comerciante de Cuntis. Ex combatente na Guerra civil espa\u00f1ola. Foi nomeado xefe local de Falange Espa\u00f1ola Tradicionalista y de las JONS de Cuntis en 1939. Foi nomeado presidente da Comisi\u00f3n Xestora de Cuntis polo Gobernador civil, tomando posesi\u00f3n o 5 de febreiro de 1940. Permaneceu no cargo at\u00e9 1951.\nVida persoal.\nCasou con Mar\u00eda Silva Campos en 1933."}
{"id": "473196", "revid": "72012", "url": "https://gl.wikipedia.org/wiki?curid=473196", "title": "DAMA/NaI", "text": "DAMA/NaI foi un experimento pioneiro na investigaci\u00f3n da presenza de part\u00edculas de materia escura no halo gal\u00e1ctico analizando a firma independente da modulaci\u00f3n anual. Bas\u00e9ase en que a velocidade da Terra na \u00f3rbita ao redor do Sol e a velocidade do Sistema Solar con respecto ao centro da galaxia (que en tempos curtos poden ser considerados constantes) var\u00edan no tempo, co que a Terra ter\u00eda que ser exposta a un m\u00e1is alto fluxo de part\u00edculas de materia escura ao redor do 2 de xu\u00f1o, cando a s\u00faa velocidade orbital \u00e9 engadida \u00e1 do sistema solar con respecto \u00e1 galaxia e a un m\u00e1is pequeno ao redor do 2 de decembro, cando as d\u00faas velocidades te\u00f1en sentido contrario. A sinatura de modulaci\u00f3n anual \u00e9 distintiva dado que o efecto inducido por part\u00edculas de materia escura te\u00f1en que satisfacer moitos requisitos de xeito simult\u00e1neo.\u00a0\nDescrici\u00f3n.\nO conxunto experimental foi localizado no subsolo profundo no Laboratori Nazionali del Gran Sasso en Italia.\nO experimento est\u00e1 constitu\u00eddo por nove cristais de Ioduro de Sodio contaminados con Talio [NaI(Tl)] de baixa radiaoctividade de centelleo de 9,7 kg cada un, cun emprego de 0,29 toneladas por ano. Cada cristal foi faceteado por dous fotomultiplicadores de baixo fondo a trav\u00e9s de gu\u00edas de luz de 10 cm. Os detectores foron instalados no interior dunha caixa selada de cobre con nitr\u00f3xeno l\u00edquido de alta pureza, para illar os detectores do aire con trazas de radon, gas radioactivo. Para reducir o fondo ambiente natural, a caixa de cobre foi encerrada dentro dunha armaz\u00f3n de follas pasiva multicomponente, feita de cobre, chumbo, polietileno/parafina, e cadmio. Unha caixa de plexigl\u00e1s encerra asemada o conxunto nunha atmosfera de nitr\u00f3xeno de alta pureza. Un moderador de neutr\u00f3ns de 1 m de formig\u00f3n rodea a construci\u00f3n.\nResultados.\nO traballo realizouse sobre 7 ciclos anuais (1995\u20132002). A presenza de evidencias positivas dun modelo foi informada por primeira vez no outono de\u00a01997 e publicada no comezo de 1998. O documento final co conxunto de resultados foi publicado no 2003, despois de ter reamtado o experimento en xullo de 2002. Diversas investigaci\u00f3ns derivadas te\u00f1en continuado e asemade est\u00e1n a ser publicadas.\nO modelo-evidencia independente \u00e9 compat\u00edbel cun conxunto grande de escenarios con respecto \u00e1 natureza do candidato materia escura e disciplinas realacionadas coa astrof\u00edsica, f\u00edsica nuclear e f\u00edsica de part\u00edculas. Por exemplo: neutralinos, materia escura inel\u00e1stica, materia escura autointeractiva, e neutrinos pesados de 4\u00aa\u00a0xeraci\u00f3n.\nFoi levada a cabo unha investigaci\u00f3n cuantitativa coidadosa de fontes pos\u00edbeis de erro sistem\u00e1tico e reacci\u00f3ns laterais, e publicada \u00f3 tempo de cada liberaci\u00f3n de datos. Non foi atopado ning\u00fan efecto sistem\u00e1tico ou reacci\u00f3n lateral a ter tomada en conta para a amplitude de modulaci\u00f3n observada e de xeito simult\u00e1neo satisfacer todos os requisitos da sinatura.\nO experimento tam\u00e9n obtivo e publicou moitos resultados noutros procesos e/ou aproximaci\u00f3ns.\nEscepticismo.\nOs resultados negativos desde o XENON Dark Matter Search Experiment parecen contradicir os resultados de DAMA/Nal.\nA colaboraci\u00f3n COSINE-100 en Corea tratou de confirmar ou refutar o sinal de DAMA, utilizando cristasis semellantes de NaI(Ti). Publicaron os seus resultados en decembro de 2018 en Nature; a s\u00faa conclusi\u00f3n foi que os resultados das interacci\u00f3ns WIMP\u2013nucle\u00f3n son a causa da modulaci\u00f3n anual observada pola colaboraci\u00f3n de DAMA\".\nSeguimento.\nDAMA/NaI foi substitu\u00eddo polo experimento de nova xeraci\u00f3n DAMA/LIBRA. Estes experimentos son levados a cabo por investigadores italianos e chineses."}
{"id": "473199", "revid": "6", "url": "https://gl.wikipedia.org/wiki?curid=473199", "title": "DAMA/NAI", "text": ""}
{"id": "473200", "revid": "23204", "url": "https://gl.wikipedia.org/wiki?curid=473200", "title": "Mai Yamani", "text": "Mai Yamani (), nada no Cairo o 6 de setembro de 1956, \u00e9 uha antrop\u00f3loga e profesora saudita.\nTraxectoria.\nFilla de nai iraqu\u00ed, de Mosul, e de pai saudita, da Meca, Ahmed Zaki Yamani, que foi Ministro de Petr\u00f3leo durante a crise do petr\u00f3leo de 1973. A familia paterna era do Iemen, de onde tomaron o apelido Yamani (\"do Iemen\").\nFoi \u00e1 escola en Bagdad e na Meca, e foi ao instituto Ch\u00e2teau Mont-Choisi en Losana, Su\u00edza entre 1967 e 1975. Graduouse \"summa cum laude\" no Bryn Mawr College en Pensilvania, e fixo un mestrado en antropolox\u00eda social no Somerville College da Universidade de Oxford. Despois doutorouse pola mesma instituci\u00f3n.\nFoi lectora universitaria en Arabia Saudita, e despois traballou en laboratorios de ideas no Royal Institute for International Affairs de Londres, a Brookings Institution de Washington, D.C., e no Carnegie Middle East Center de Beirut.\nFala \u00e1rabe, ingl\u00e9s, franc\u00e9s e castel\u00e1n, e entende o persa, o hebreo e o italiano."}
{"id": "473201", "revid": "12452", "url": "https://gl.wikipedia.org/wiki?curid=473201", "title": "Virxe da Piedade", "text": ""}
{"id": "473202", "revid": "27155", "url": "https://gl.wikipedia.org/wiki?curid=473202", "title": "DAMA", "text": "DAMA (acr\u00f3stico do ingl\u00e9s DArk MAtter) \u00e9 un proxecto que abrangue investigaci\u00f3ns sobre part\u00edculas de materia escura e outros procesos raros con aparellos de centelleo de alta pureza.\nIncl\u00fae os experimentos DAMA/NaI (xa rematado) e DAMA/LIBRA. Foi unha colaboraci\u00f3n pioneira na procura da materia escura no halo gal\u00e1ctico, feita visible por DAMA/NaI e asegurada por DAMA/LIBRA."}
{"id": "473203", "revid": "1131", "url": "https://gl.wikipedia.org/wiki?curid=473203", "title": "Nusa Ohen", "text": ""}
{"id": "473205", "revid": "22795", "url": "https://gl.wikipedia.org/wiki?curid=473205", "title": "R\u00edo Kunene", "text": ""}
{"id": "473206", "revid": "89787", "url": "https://gl.wikipedia.org/wiki?curid=473206", "title": "Nikon (patriarca de Moscova)", "text": "Nikon (en , en ruso antigo: \"\u041d\u0457\u043a\u043e\u043d\u044a\"), nado Nikita Minin (\"\u041d\u0438\u043a\u0438\u0442\u0430 \u041c\u0438\u043d\u0438\u043d\") en Valmanovo (\u00f3blast de Nizhnii Novogorod) o 7 de maio de 1605 e finado en Iaroslavl o 17 de agosto de 1681 foi o s\u00e9timo Patriarca de Moscova e de todas as Rusias da Igrexa ortodoxa rusa, actuando oficialmente entre 1652 e 1666. Foi reco\u00f1ecido pola s\u00faa elocuencia, enerx\u00eda, piedade e as s\u00faas ligaz\u00f3ns pr\u00f3ximas co tsar Alexis. Nikon introduciu moitas reformas que eventualmente levou ao cisma co\u00f1ecido como \"Raskol\" na igrexa ortodoxa rusa. Durante moitos anos foi unha figura pol\u00edtica dominante, en ocasi\u00f3ns igualando ou mesmo superando o tsar. As s\u00faas reformas lit\u00farxicas foron impopulares entre os conservadores. O grupo opositor das reformas de Nikon \u00e9 co\u00f1ecido como \"staroviery\" (vellos crentes) ou \"rask\u00f3lniki\" (cism\u00e1ticos), que defenden o uso das oraci\u00f3ns antigas. En decembro de 1666, Nikon foi xulgado por un s\u00ednodo de oficiais da igrexa, retir\u00e1ndolle todas as s\u00faas funci\u00f3ns sacerdotais e reduciuno ao status de simple monxe.\nTraxectoria.\nFixo dun campesi\u00f1o e granxeiro mordoviano chamado Mina, naceu na aldea de Valmanovo, a 90 verstas (96\u00a0km) de Nizhnii Novgorod. A s\u00faa nai morreu pouco despois do seu nacemento, e o seu pai volveu casar. A s\u00faa madrasta maltratouno. Aprendeu a ler e escribir co sacerdote da s\u00faa parroquia. Aos doce anos marchou da casa ao mosteiro Makariev onde permaneceu como novizo ata 1624.\nNikon foi un amigo pr\u00f3ximo do tsar Alexis I de Rusia, estivo casado durante 10 anos e f\u00edxose monxe tras morreren os seus fillos, escalou posici\u00f3ns dentro da igerxa e en 1649 ascendeu a cargo de bispo metropolitano de Novgorod (o Grande), e en 1652 ao de patriarca de Moscova. Nikon sab\u00eda que era bastante impopular entre a nobreza e declinara o ofrecemento varias veces. Dous anos m\u00e1is tarde en 1654 convocou un concilio en que obrigou os seus sacerdotes a aceptaren unha revisi\u00f3n completa dos textos sagrados, que el traduciu e adaptou dos textos gregos; constru\u00edu e reformou mosteiros e dotounos de valiosas colecci\u00f3ns, os seus emisarios percorreron ou Oriente Medio e Rusia buscando manuscritos, tanto profanos como sagrados, que puidesen achegar a igrexa rusa \u00e1s s\u00faas orixes gregas, creu que Rusia se converter\u00eda no centro espiritual e pol\u00edtico da igrexa ortodoxa.\nA reforma suscitou a violenta reacci\u00f3n do protopope Avvakum, xefe dos vellos crentes. Nikon f\u00edxoo deportar a Siberia e someteuno a tortura. En 1656 distanciouse do tsar, quen non aceptaba a primac\u00eda do poder espiritual sobre o temporal. En 1658 Nikon retirouse ao mosteiro da Resurrecci\u00f3n da Nova Xerusal\u00e9n que el fundara nas proximidades de Istra dous anos antes. Posteriormente en 1664 intentou recuperar as s\u00faas funci\u00f3ns, mais o concilio de 1666, que marcou o triunfo do Estado sobre a Igrexa, apartouno de xeito definitivo, culp\u00e1ndoo de insubordinado e despox\u00e1ndoo das s\u00faas funci\u00f3ns sacerdotais, reco\u00f1ec\u00e9ndoo s\u00f3 como \"Nikon, o monxe\".\nNikon foi desterrado ao mosteiro de Ferapontov na rexi\u00f3n de Vologda. Por\u00e9n, \u00e1 morte do tsar Alexis, o seu fillo e sucesor o tsar Teodoro III (Fiodor Alekseievich) mandou levar a Nikon ao mosteiro da Resurrecci\u00f3n da Nova Xerusal\u00e9n, m\u00e1is pr\u00f3ximo a Moscova. O septuaxenario monxe non puido sobrevivir \u00e1 longa viaxe, falecendo na igrexa Nikolo-Tropinskaia nas proximidades de Iaroslavl. Por expreso desexo do tsar e a pesar das protestas do patriarca Xoaqu\u00edn de Moscova, Nikon foi enterrado coas honras de patriarca no seu querido mosteiro de Istra. En 1682 o tsar conseguiu a devoluci\u00f3n \"post mortem\" do t\u00edtulo de patriarca a Nikon."}
{"id": "473207", "revid": "5863", "url": "https://gl.wikipedia.org/wiki?curid=473207", "title": "Cruceiro da Costa", "text": ""}
{"id": "473209", "revid": "23204", "url": "https://gl.wikipedia.org/wiki?curid=473209", "title": "A Costa, Castrelos, Vigo", "text": "A Costa \u00e9 un lugar da parroquia de Castrelos, no concello pontevedr\u00e9s de Vigo, na comarca de Vigo. Segundo o IGE, en 2022 ti\u00f1a 170 habitantes (93 homes e 77 mulleres)."}
{"id": "473210", "revid": "89787", "url": "https://gl.wikipedia.org/wiki?curid=473210", "title": "Escaravello acu\u00e1tico", "text": "Escaravello acu\u00e1tico \u00e9 un nome xeral que se lle d\u00e1 a calquera escaravello que estea adaptado a vivir na auga en calquera momento do seu ciclo de vida. A maior\u00eda dos escaravellos acu\u00e1ticos s\u00f3 poden vivir en auga doce, e s\u00f3 unhas poucas especies son mari\u00f1as e viven na zona intermareal ou na zona litoral. Hai aproximadamente 2000 especies de verdadeiros escaravellos acu\u00e1ticos nativos de terras de practicamente todas as partes do mundo.\nMoitos escaravellos acu\u00e1ticos transportan burbullas de aire, nas chamadas cavidades dos \u00e9litros, baixo o seu abdome, que lles proporcionan unha subministraci\u00f3n de aire para respirar, e impiden que a auga entre nos seus espir\u00e1culos. Outros te\u00f1en a superficie do seu exoesqueleto modificada para formar un plastr\u00f3n, ou \"branquia f\u00edsica\", que lles permite facer un intercambio directo de gases coa auga. Algunhas familias de escaravellos acu\u00e1ticos te\u00f1en patas posteriores con flecos adaptadas para nadar, pero a maior\u00eda non. A maior\u00eda das familias de escaravellos acu\u00e1ticos te\u00f1en larvas que son tam\u00e9n acu\u00e1ticas; outras moitas te\u00f1en larvas acu\u00e1ticas pero adultos terrestres.\nDieta.\nPoden ser herb\u00edvoros, predatores ou preeiros, segundo a especie. Os herb\u00edvoros comen s\u00f3 vexetaci\u00f3n acu\u00e1tica, como algas ou follas. Poden \u00e1s veces zugar os zumes dos talos das plantas. Os preeiros alim\u00e9ntanse de materia org\u00e1nica en descomposici\u00f3n que se depositou na s\u00faa contorna, e que pode proceder de vexetaci\u00f3n acu\u00e1tica, feces, ou de pequenos organismos mortos. O \"Dytiscus marginalis\", que \u00e9 predator, alim\u00e9ntase de vermes, c\u00e1gados e \u00e1s veces mesmo de pequenos peixes.\nFamilias.\nFamilias nas cales todas as especies son acu\u00e1ticas en todas as etapas da s\u00faa vida : \nFamilias nas cales os adultos non son necesariamente acu\u00e1ticos:"}
{"id": "473211", "revid": "98629", "url": "https://gl.wikipedia.org/wiki?curid=473211", "title": "Francisco III da Breta\u00f1a", "text": "Francisco III da Breta\u00f1a, tam\u00e9n co\u00f1ecido como Francisco de Francia, nado no castelo de Amboise o 28 de febreiro de 1518 e finado no castelo de Tournon o 10 de agosto de 1536, foi o fillo m\u00e1is vello do rei franc\u00e9s Francisco I de Francia e Claudia de Francia, duquesa da Breta\u00f1a e ra\u00ed\u00f1a consorte de Francia. Era neto do conde Carlos I de Angulema e Lu\u00edsa de Savoia, e por li\u00f1a materna do rei Lu\u00eds XII de Francia e da duquesa Ana da Breta\u00f1a. \nTraxectoria.\nFillo m\u00e1is vello do rei, foi titulado delf\u00edn de Francia ao seu nacemento, convert\u00e9ndose no herdeiro do reino de Francia. \u00c1 morte da s\u00faa nai en 1524, foi proclamado duque da Breta\u00f1a pero nunca gobernou, xa que o usufruto do ducado era exercido polo seu pai. Coroado Duque da Breta\u00f1a como resultado da uni\u00f3n do Ducado da Breta\u00f1a no Reino de Francia en 1532, Francisco morreu prematuramente en 1536. As causas da s\u00faa morte foron obxecto de pol\u00e9mica; Oficialmente foi envelenado por orde de Carlos V, pero a hip\u00f3tese dunha pleurite \u00e9 m\u00e1is amplamente admitida polos historiadores. \nDelf\u00edn de Francia.\nO 28 de febreiro de 1518, a ra\u00ed\u00f1a de Francia Claudia trouxo ao mundo o seu primeiro fillo. Chamado Francisco, como o seu pai, o rapaz recibiu o t\u00edtulo de delf\u00edn como herdeiro do reino. \nEn 1518, ent\u00f3n recentemente nado, no marco do Tratado de Londres, foi prometido para casar con Mar\u00eda I de Inglaterra, de 2 anos, filla de Henrique VIII de Inglaterra. \nHerdeiro do Ducado da Breta\u00f1a \u00e1 morte da s\u00faa nai, a duquesa Claudia en 1524, os Estados da Breta\u00f1a discutiron inicialmente o seu t\u00edtulo (que segundo o contrato de matrimonio de Ana da Breta\u00f1a e Lu\u00eds XII deber\u00eda volver ao seu fillo m\u00e1is novo) e a Francisco I a facultade de llo conferir. Baixo a presi\u00f3n do rei, acabaron por reco\u00f1ecelo como duque polo Tratado de Uni\u00f3n da Breta\u00f1a a Francia en 1532. \nEn 1525, Francisco I perdeu a batalla de Pav\u00eda e foi feito prisioneiro por Carlos V. O rei non puido volver ao seu reino m\u00e1is que deixando a Castela dous ref\u00e9ns: os pr\u00edncipes reais Francisco e Henrique, que seguiron residindo al\u00ed durante catro anos, desde 1526 ata 1530.\nDuque da Breta\u00f1a.\nAo d\u00eda seguinte da publicaci\u00f3n do edicto de uni\u00f3n en Nantes, no transcurso de coloridos festexos, Francisco foi coroado duque da Breta\u00f1a en Rennes o 14 de agosto de 1532. Despois de ter sido desposu\u00eddo do colar da Orde de San Miguel, foi decorado co colar da orde do Armi\u00f1o. O bispo Yves Mahyeuc entregoulle ent\u00f3n a espada dos duques, bendiciu a coroa de ouro e p\u00faxolla na cabeza. As\u00ed equipado, Francisco III foise sentar no trono e pronunciou o xuramento en bret\u00f3n e franc\u00e9s. As poucas iniciativas do mozo duque Francisco III respecto dos seus novos asuntos desagradaron tanto ao rei que o afastou da Breta\u00f1a. Non volveu gobernar nunca o seu ducado cuxo usufruto era exercido polo seu pai. \nMorte.\nA finais de outubro de 1535, o duque de Mil\u00e1n, Francisco II Sforza, faleceu sen herdeiro. Francisco I considerou que a s\u00faa mellor oportunidade para obter o ducado vacante era negociar un intercambio de territorios. Por iso decidiu apoderarse de Savoia, sabendo que Carlos V, o seu principal rival en Mil\u00e1n, non poder\u00eda abandonar facilmente ao seu cu\u00f1ado o duque de Savoia. Apoi\u00e1ndose nas pretensi\u00f3ns da s\u00faa nai Lu\u00edsa de Savoia, penetrou ata o Piemonte, daquela neutralizado por un grave conflito con Berna e Xenebra. Env\u00eda \u00e1 fronte das s\u00faas tropas ao delf\u00edn Francisco e ao pr\u00edncipe Henrique, duque de Orl\u00e9ans, para non atacar directamente aos milaneses. \nEn agosto de 1536, Francisco tivo un malestar despois de beber un vaso de auga; o duque morreu alg\u00fans d\u00edas despois o 10 de agosto de 1536 no castelo de Tournon. Ti\u00f1a dezaoito anos, non se casara e non ti\u00f1a descendencia nin lex\u00edtima nin ilex\u00edtima. O seu irm\u00e1n Henrique II de Francia sucedeuno como delf\u00edn e duque da Breta\u00f1a. \nCausa da morte.\nComo a mi\u00fado nas mortes sen causa aparente, naquel momento circulaban moitos rumores para evocar un pos\u00edbel envelenamento, que os historiadores xulgan actualmente como pouco prob\u00e1bel. Esta morte atribu\u00eduse en principio a un cabaleiro piemont\u00e9s da s\u00faa comitiva, o conde Sebastiano de Montecuculli comisario de Carlos V, quen presentara ao duque, a petici\u00f3n s\u00faa, un vaso de auga fresca durante unha partida de palma (antecedente da pelota vasca), en Tournon. Francisco I, convencido de que o seu herdeiro fora envelenado por ordes de Carlos V, f\u00edxolle prender o conde que trouxera o vaso de auga. Este foi considerado culp\u00e1bel, condenado a morte e despezado en Li\u00f3n, en presenza de Francisco I e a corte. Os anacos do seu corpo foron pendurados nas catro portas da cidade. \nOutros rumores atrib\u00faen a morte de Francisco de Francia aos Medici. Dado que o delf\u00edn non estaba casado nin prometido, a familia de Catarina de Medici, esposa de Henrique II de Francia, segundo fillo de Francisco I, s\u00f3 ti\u00f1a que eliminar a Francisco para que Catarina accedese ao trono de Francia. Alg\u00fans dixeron que Francisco ter\u00eda morto despois dunha esgotadora noite de amor con Mademoiselle de L'Estrange, a s\u00faa amante . \nEste suceso foi un dos m\u00e1is tristes e m\u00e1is escuros do reinado de Francisco I. A tese da morte natural por pleurite, contra\u00edda nas insalubres fortalezas castel\u00e1s cando fora ref\u00e9n de Carlos V, segue sendo a m\u00e1is admitida. Este suceso \u00e9 evocado polo poeta Fran\u00e7ois de Malherbe no seu consolo a Mr. Du Perrier pola morte da s\u00faa filla, nos versos \"Francisco, cando Castela, desigual nas s\u00faas armas, lle roubou o seu delf\u00edn, parece ter que verquer b\u00e1goas dun tan gran golpe, que non tivesen fin\". Estes versos de Malherbe po\u00f1en por diante a tese do asasinato baixo as ordes de Carlos V."}
{"id": "473212", "revid": "27155", "url": "https://gl.wikipedia.org/wiki?curid=473212", "title": "Escaravellos acu\u00e1ticos", "text": ""}
{"id": "473214", "revid": "624", "url": "https://gl.wikipedia.org/wiki?curid=473214", "title": "Francisco III de Breta\u00f1a", "text": ""}
{"id": "473223", "revid": "89787", "url": "https://gl.wikipedia.org/wiki?curid=473223", "title": "Tyra Banks", "text": "Tyra Lynne Banks, nada en Inglewood (California) o 4 de decembro de 1973, tam\u00e9n co\u00f1ecida como BanX, \u00e9 unha personalidade televisiva, produtora, empresaria, actriz, escritora, modelo e cantante ocasional estadounidense. Comezou a s\u00faa carreira aos quince anos e foi a primeira muller de orixe afroamericana que apareceu nas portadas de \"GQ\" e do n\u00famero de ba\u00f1adores de \"Sports Illustrated\", en que apareceu d\u00faas veces. Foi un \"anxo\" de Victoria's Secret entre 1997 e 2005. A principios do s\u00e9culo XXi, Banks era unha das modelos mellor pagadas do mundo.\nBanks comezou a aparacer na televisi\u00f3n en 1993 en \"O pr\u00edncipe de Bel-Air\", e debutou no cinema en \"Higher Learning\" en 1995. En 2000 tivo papeis m\u00e1is importantes como en \"Life-Size\", de Disney Channel e Zoe no \u00e9xito \"Coyote Ugly\". Tam\u00e9n apareceu con pequenos papeis no filme rom\u00e1ntico \"Love &amp; Basketball\" (2000) e no filme de terror \"\" (2002), ademais de aparecer nas series de televisi\u00f3n \"Gossip Girl\" e \"Glee\".\nEn 2003, Banks creou a serie de telerrealidade \"America's Next Top Model\", da que foi produtora executiva e presentou durante as primeiras vinte e d\u00faas temporadas, ata a s\u00faa cancelaci\u00f3n en outubro de 2015. Permaneceu como produtora executiva na volta da serie e escolleu a Rita Ora como presentadora da vix\u00e9sima terceira tempada, antes de reasumir a presentaci\u00f3n na vinte e catro. Banks foi cocreadora de \"True Beauty\", e tivo o seu propio \"talk show\", \"The Tyra Banks Show\", que se emitiu en The CW durante cinco tempadas e ga\u00f1ou dous premios Daytime Emmy ao mellor \"talk show\" de informaci\u00f3n. En 2017, substitu\u00edu a Nick Cannon como presentadora de \"America's Got Talent\".\nEn 2010, publicou unha novela para mozos adultos titulada \"Modelland\", baseada na s\u00faa vida como modelo, que encabezou a lista de best sellers de \"The New York Times\" en 2011. Banks \u00e9 unha das catro afroamericanos e sete mulleres que lideraron en varias ocasi\u00f3ns a lista de xente m\u00e1is influente do mundo da revista \"Time\". Tam\u00e9n \u00e9 unha das dezasete modelos que foi considerada supermodelo lendaria por MODELS.com.\nVida persoal.\nBanks sa\u00edu co fot\u00f3grafo noruegu\u00e9s Erik Asla na d\u00e9cada de 2010, e en xaneiro de 2016 tiveron un fillo mediante xestaci\u00f3n surrogada. Banks afirma que tende a evitar beber alcol e que nunca empregou drogas recreativas.\nBanks falou sobre relaci\u00f3ns abusivas no seu pasado. En 2005, preguntada polo seu historial de relaci\u00f3ns, indicou, \"non empregarei unha morea de nomes do programa, mais unha relaci\u00f3n espec\u00edfica non s\u00f3 tivo enganos, sen\u00f3n abuso emocional. Foi realmente mala, mais f\u00edxome forte\". En 2009, falou sobre as s\u00faas relaci\u00f3ns pasadas cando apareceu como invitada en \"The Oprah Winfrey Show\", xunto con Oprah Winfrey. O programa estaba dedicado \u00e1 violencia nas citas en resposta ao asalto a Rihanna por Chris Brown."}
{"id": "473226", "revid": "5863", "url": "https://gl.wikipedia.org/wiki?curid=473226", "title": "Cruceiro de Capeli\u00f1a da Laxe Pequena", "text": ""}
{"id": "473239", "revid": "1131", "url": "https://gl.wikipedia.org/wiki?curid=473239", "title": "Ruta da antiga v\u00eda do ferrocarril Vilaoudriz - Ribadeo", "text": "A ruta da antiga v\u00eda do ferrocarril Vilaoudriz - Ribadeo est\u00e1 constitu\u00edda pola recuperaci\u00f3n do tramo A Pontenova - Santiso de Abres do antigo ferrocarril mineiro Ribadeo - Vilaoudriz que estivo en funcionamento ata 1964. A ruta forma parte do conxunto das V\u00edas Verdes\nPercorrido.\nA ruta discorre ao longo do que fora a antiga v\u00eda do tren que comunicaba a principios do s\u00e9culo XX as minas de Vilaoudriz co porto de Ribadeo. O trazado recuperado en 2019 \u00e9 duns 13 quil\u00f3metros, \u00e1 beira do r\u00edo Eo, entre A Pontenova e Santiso, sendo o tramo de administraci\u00f3n galega a zona sur, dende A Pontenova ata o rego do Cairo (uns 6\u00a0km), e de administraci\u00f3n asturiana a zona norte, entre O Cairo e Santiso (uns 7\u00a0km). Nos diferentes tramos mestura distintas superficies: asfalto (A Pontenova - O Cairo), terra e pedras (na zona asturiana). Nel p\u00e1sanse seis t\u00faneles (iluminados de xeito autom\u00e1tico) de ata preto de medio quil\u00f3metro, e unha ponte. Asemade, \u00e1 s\u00faa beira existen os restos de d\u00faas centrais el\u00e9ctricas, (unha delas alimentada polo encoro do P\u00e9 da Vi\u00f1a, con sentenza de demolici\u00f3n en 2022) e unha esclusa de salm\u00f3ns, as\u00ed como a \u00e1rea recreativa do Boulloso e restos de diversas construci\u00f3ns relacionadas co ferrocarril.\n\u00d3 ser ch\u00e1, de baixa dificultade, resulta ideal tanto para realizala andando, como correndo ou en bicicleta. Asemade, todo o seu percorrido \u00e9 accesible en coche."}
{"id": "473242", "revid": "5863", "url": "https://gl.wikipedia.org/wiki?curid=473242", "title": "Antonio Guerra Torres", "text": "Antonio Guerra Torres foi un empresario e pol\u00edtico galego.\nTraxectoria.\nLogo do golpe de Estado do 18 de xullo de 1936 foi nomeado alcalde de Cuntis a finais de xullo. Presentou a s\u00faa dimisi\u00f3n por motivos de sa\u00fade en xaneiro de 1937.."}
{"id": "473243", "revid": "624", "url": "https://gl.wikipedia.org/wiki?curid=473243", "title": "Duquesa da Breta\u00f1a", "text": ""}
{"id": "473247", "revid": "98629", "url": "https://gl.wikipedia.org/wiki?curid=473247", "title": "Jos\u00e9 Antonio Alonso", "text": "O nome Jos\u00e9 Antonio Alonso pode referirse a:"}
{"id": "473250", "revid": "1576", "url": "https://gl.wikipedia.org/wiki?curid=473250", "title": "Faro de cabo de Cee", "text": ""}
{"id": "473252", "revid": "1576", "url": "https://gl.wikipedia.org/wiki?curid=473252", "title": "Faro de Cabo C", "text": ""}
{"id": "473253", "revid": "1576", "url": "https://gl.wikipedia.org/wiki?curid=473253", "title": "Faro do cabo de Corcubi\u00f3n", "text": ""}
{"id": "473254", "revid": "1576", "url": "https://gl.wikipedia.org/wiki?curid=473254", "title": "Faro de Corcubi\u00f3n", "text": ""}
{"id": "473255", "revid": "1576", "url": "https://gl.wikipedia.org/wiki?curid=473255", "title": "Faro de Cee", "text": ""}
{"id": "473256", "revid": "1576", "url": "https://gl.wikipedia.org/wiki?curid=473256", "title": "Cruceiro de Melide", "text": ""}
{"id": "473257", "revid": "89787", "url": "https://gl.wikipedia.org/wiki?curid=473257", "title": "Bufotenina", "text": "A bufotenina (5-HO-DMT) \u00e9 un derivado da triptamina relacionado co neurotransmisor serotonina. \u00c9 un alcaloide que se encontra na pel dalgunhas especies de sapos, cogomelos, plantas superiores e mam\u00edferos.\nO nome bufotenina procede do nome do x\u00e9nero de sapos \"Bufo\", que comprende varias especies de sapos psicoactivos, especialmente \"Incilius alvarius\" (antes clasificado no x\u00e9nero \"Bufo\"), que segrega bufotoxinas nas s\u00faas gl\u00e1ndlas paratiroides. A buufotenina ten unha estrutura qu\u00edmica similar que as substancias psicod\u00e9licas psilocina (4-HO-DMT), 5-MeO-DMT, e DMT, as cales tam\u00e9n est\u00e1n presentes, xunto coa bufotenina, nalg\u00fans fungos, plantas e especies de animais. A psicoactividade da bufotenina foi moi discutida.\nNomenclatura.\nA bufotenina \u00e9 tam\u00e9n co\u00f1ecida polos nomes qu\u00edmicos de 5-hidroxi-\"N\",\"N\"-dimetiltriptamina (5-HO-DMT), \"N\",\"N\"-dimetil-5-hidroxitriptamina, dimetil serotonina, e mappina.\nHistoria.\nA bufotenina foi illada primeiramente da pel dun sapo e nomeada polo qu\u00edmico australiano Handovsky na Universidade de Praga durante a Primeira guerra mundial. A estrutura da bufotenina foi confirmada en 1934 polo laboratorio de Heinrich Wieland en M\u00fanic, e os primeiros que informaron da s\u00edntese da bufotenina foron Toshio Hoshino e Kenya Shimodaira en 1935.\nFontes.\nSapos.\nA bufotenina \u00e9 un constitu\u00ednte qu\u00edmico do veleno e ovos de varias especies de sapos que pertencen (ou estiveron clasificados) ao x\u00e9nero \"Bufo\", pero especialmente do \"Incilius alvarius\" (antes \"Bufo alvarius\"), que \u00e9 a \u00fanica especie de sapo na cal a bufotenina est\u00e1 presente en cantidades dabondo grandes como para ter un efecto psicoactivo. Os extractos de veleno de sapo que conte\u00f1en bufotenina e outros compostos bioactivos, foron utilizados nalgunhas medicinas tradicionais como no \"ch\u2019an su\" (probablemente derivado do \"Bufo gargarizans\"), que foi usado durante s\u00e9culos na medicina tradicional chinesa.\nO sapo foi \"repetidamente representado na arte mesoamericana\", o que, segundo interpretaron alg\u00fans autores, indica que os efectos da inxesti\u00f3n de secreci\u00f3ns de \"Bufo\" xa se co\u00f1ec\u00edan en Mesoam\u00e9rica desde hab\u00eda moitos anos; por\u00e9n, outros dubidan de que esta arte proporcione suficientes \"evidencias etnohist\u00f3ricas\" que apoien esta afirmaci\u00f3n.\nAdemais da bufotenina, os velenos de \"Bufo\" tam\u00e9n conte\u00f1en glic\u00f3sidos card\u00edacos similares \u00e1 digoxina e a inxesti\u00f3n dese veleno pode ser mortal. A inxesti\u00f3n do veleno do sapo \"Bufo\" e os seus ovos por humanos orixinou varios informes de casos de envelenamento, alg\u00fans dos cales causaron mortes.\nInformes contempor\u00e1neos indican que o veleno de sapo que cont\u00e9n bufotenina se est\u00e1 a utilizar como droga recreativa, porque se supo\u00f1\u00eda actuaba como afrodis\u00edaco inxerida oralmente en forma de \"ch\u2019an su\" (por\u00e9n, \"non\"\u00e9 afrodis\u00edaca sen\u00f3n un veleno letal), e como un psicod\u00e9lico, fumando ou inxer\u00edndo oralmente o veleno ou pel seca de \"Bufo\". O uso de \"chan'su\" e \"love stone\" (\"pedra do amor\", unha preparaci\u00f3n do veleno de sapo relacionada usada como afrodis\u00edaco nas Indias Occidentais) tivo como resultado varios casos de enveleneamento e polo menos un caso de morte. A pr\u00e1ctica de inxerir oralmente veleno de sapo foi denominada na cultura popular e na literatura cient\u00edfica como \"lamber o sapo\" e atraeu moita atenci\u00f3n dos medios de comunicaci\u00f3n. Albert Most, fundador da Igrexa do Sapo e da Luz, que \u00e9 un dos que propo\u00f1en o uso espiritual do veleno do sapo \"Bufo alvarius\", publicou un folleto titulado \"Bufo alvarius: The Psychedelic Toad of the Sonoran Desert\" en 1983, onde explicaba como extraer e fumar as s\u00faas secreci\u00f3ns.\nA bufotenina est\u00e1 tam\u00e9n presente na secreci\u00f3n da pel de tres ras arb\u00f3reas h\u00edlidas do x\u00e9nero \"Osteocephalus\" (\"O. taurinus\", \"O. oophagus\" e \"O. langsdorfii\") da selva do Amazonas e selva atl\u00e1ntica.\nSementes de \"Anadenanthera\".\nA bufotenina \u00e9 un constit\u00ednte das sementes das \u00e1rbores \"Anadenanthera colubrina\" e \"Anadenanthera peregrina\". As sementes de Anadenanthera foron utilizadas como ingrediente en preparaci\u00f3ns psicod\u00e9licas esnifadas en culturas ind\u00edxenas do Caribe, Am\u00e9rica Central e do Sur desde tempos precolombinos.\nOutras fontes.\nA bufotenina foi identificada como compo\u00f1ente do l\u00e1tex da \u00e1rbore \"Brosimum acutifolium\", que utilizan como un psicod\u00e9lico os xam\u00e1ns de Am\u00e9rica do Sur, e nas sementes de \"Mucuna pruriens\" \nFarmacolox\u00eda.\nCaptaci\u00f3n e eliminaci\u00f3n.\nNas ratas, a bufotenina administrada subcutaneamente (1\u2013100 \u03bcg/kg) distrib\u00faese principalmente nos pulm\u00f3ns, coraz\u00f3n e sangue, e en moito menor grao, no enc\u00e9falo (hipot\u00e1lamo, tronco cerebral, corpo estriado e c\u00f3rtex cerebral) e no f\u00edgado. Acada o pico de concentraci\u00f3n nunha hora e \u00e9 case completamente eliminada en 8 horas. En humanos, a administraci\u00f3n intravenosa de bufotenina ten como resultado a excreci\u00f3n do 70% da droga inxectada en forma de 5-HIAA, un metabolito end\u00f3xeno da serotonina, mentres que aproximadamente o 4% \u00e9 eliminado non metabolizado na urina. A bufotenina administrada oralmente sofre un intenso metabolismo de primeiro paso (presist\u00e9mico) pola acci\u00f3n do enzima monoamino oxidase.\nDose letal.\nA dose de toxicidade aguda (LD50) da bufotenina en roedores foi estimada en 200 a 300\u00a0mg/kg. A morte ocorre por paro respiratorio. En abril de 2017 un home surcoreano morreu de envelenamento por bufotenina despois de consumir sapos que confundira con ras comestibles.\nEffectos nos humanos.\nDesde a d\u00e9cada de 1950 diversos estudos examinaron os efectos da bufotenina sobre o sistema nervioso e outros sistemas do organismo.\nFabing e Hawkins (1955).\nEn 1955, Fabing e Hawkins administraron bufotenina intravenosa a doses de ata 16\u00a0mg a presos da penitenciar\u00eda do estado de Ohio e estudaron os resultados. Observaron un efecto t\u00f3xico que dificultaba a circulaci\u00f3n sangu\u00ednea causando unha cor morada na face. Fabing e Hawkins comentaron que os efectos psicod\u00e9licos da bufotenina eran \"reminiscentes do LSD e mescalina pero desenv\u00f3lvense e desaparecen m\u00e1is rapidamente, indicando unha acci\u00f3n central r\u00e1pida e unha r\u00e1pida degradaci\u00f3n da droga\".\nIsbell (1956).\nIn 1956, Harris Isbell nun experimento feito no hospital de Lexington, Kentucky non observou efectos coa bufotenina esnifada (a doses de 40&amp;nbso;mg); pero cando se inxectaban intramuscularmente 10\u201312\u00a0mg observaron alucinaci\u00f3ns \u201cconsistentes en xogos de cores, luces e dese\u00f1os\u201d.\nTurner e Merlis (1959).\nTurner e Merlis (1959) administraron bufotenina intravenosa a esquizofr\u00e9nicos nun hospital de Nova York. Nun caso un dos pacientes estivo a piques de morrer por fibrilaci\u00f3n auricular. Os autores conclu\u00edron que: \u201cDebemos rexeitar que a bufotenina\u2026 \u00e9 capaz de producir a intoxicaci\u00f3n en fase aguda da Cohoba\u201d.\nMcLeod e Sitaram (1985).\nUn estudo de 1985 feito por McLeod e Sitaram en humanos informou que a bufotenina intranasal a doses de 8\u00a0mg orixina profundos cambios emocionais e de percepci\u00f3n, con ansiedade, sensaci\u00f3n de morte inminente e perturbaci\u00f3ns visuais e rubor nas meixelas e fronte.\nOtt (2001).\nEn 2001, o etnobot\u00e1nico Jonathan Ott publicou os resultados dun estudo no cal se autoadministrou bufotenina por diversas v\u00edas e en diferentes doses. Informou de \u201cefectos visionaros\" con doses de 40\u00a0mg intranasais, e que era bastante relaxante. A doses de m\u00e1is de 100\u00a0mg produc\u00eda efectos psicod\u00e9licos.\nA administraci\u00f3n sublingual ti\u00f1a os mesmos efectos que a intranasal. Administrada vaporizada produc\u00eda efectos visuais cos ollos pechados (dose de 8\u00a0mg).\nOtt conclu\u00edu que a base conxugada de bufotenina tomada por v\u00eda intranasalou sublingual produc\u00eda efectos similares aos do Yopo sen os s\u00edntomas perif\u00e9ricos t\u00f3xicos, como o rubor facial, obsevados noutros estudos nos cales a droga fora administrada por v\u00eda intravenosa.\nAsociaci\u00f3n coa esquizofrenia e outras enfermidades mentais.\nUn estudo realizado a finais da d\u00e9cada de 1960 informou da detecci\u00f3n de bufotenina na urina de individuos esquizofr\u00e9nicos; por\u00e9n, as posteriores investigaci\u00f3ns non conseguiron confirmar estes descubrimentos.\nOutros estudos detectaron bufotenina end\u00f3xena en mostras de urina de individuos con outros trastornos psiqui\u00e1tricos, como en nenos autistas. Outro estudo indicou que os criminais violentos paranoicos ou os que tiveron comportamentos violentos contra membros da s\u00faa familai te\u00f1en niveis de bufotenina m\u00e1is altos na s\u00faa urina que outros criminais violentos.\nUn estudo de 2010 utilizou a espectrometr\u00eda de masas para detectar niveis de bufotenina na urina de individuos con trastorno de espectro autista grave, esquizofrenia e suxeitos asintom\u00e1ticos. Os seus resultados indican niveis significativamente m\u00e1is altos de bufotenina na urina de grupos con trastorno de espectro autista e esquizofr\u00e9nicos cando os comparamos con individuos asintom\u00e1ticos.\nStatus legal.\nA bufotenina \u00e9 unha droga ilegal en varios pa\u00edses. Por exemplo, nos Estados Unidos \u00e9 ilegal e nivel federal e non se pode comprar, vender ou posu\u00edr."}
{"id": "473258", "revid": "5863", "url": "https://gl.wikipedia.org/wiki?curid=473258", "title": "Cruceiro de San Roque de Melide", "text": ""}
{"id": "473259", "revid": "22570", "url": "https://gl.wikipedia.org/wiki?curid=473259", "title": "Daichi 2", "text": "Daichi 2, tam\u00e9n co\u00f1ecido polo acr\u00f3nimo ALOS 2 (\"Advanced Land Observing Satellite 2\") \u00e9 un sat\u00e9lite artificial xapon\u00e9s lanzado o 24 de maio de 2014 desde o Centro Espacial de Tanegashima mediante un foguete H-2A.\nCaracter\u00edsticas.\nDaichi 2, ao igual que o seu predecesor, Daichi, est\u00e1 adicado \u00e1 observaci\u00f3n e cartograf\u00eda terrestres e \u00e1 busca de recursos naturais, coa diferenza de que unicamente o fai mediante radar de apertura sint\u00e9tica (SAR) en banda L. O SAR de Daichi 2 opera nunha frecuencia de 1,2\u00a0GHz, cunha resoluci\u00f3n de entre 1 e 10 m segundo o modo de funcionamento."}
{"id": "473260", "revid": "72012", "url": "https://gl.wikipedia.org/wiki?curid=473260", "title": "ALOS", "text": ""}
{"id": "473261", "revid": "72012", "url": "https://gl.wikipedia.org/wiki?curid=473261", "title": "ALOS 2", "text": ""}
{"id": "473262", "revid": "5298", "url": "https://gl.wikipedia.org/wiki?curid=473262", "title": "Crioulo Afro-Sem\u00ednola", "text": ""}
{"id": "473263", "revid": "5298", "url": "https://gl.wikipedia.org/wiki?curid=473263", "title": "Casamanza", "text": ""}
{"id": "473264", "revid": "23204", "url": "https://gl.wikipedia.org/wiki?curid=473264", "title": "Crioulo da Guinea-Bissau", "text": "O crioulo da Guinea-Bissau \u00e9 unha lingua crioula baseada no portugu\u00e9s, e pr\u00f3xima ao crioulo caboverdiano, falada en Guinea-Bissau, Senegal e Gambia. Os seus aut\u00f3nimos son \"guinensi\", \"kriyol\", e .\nEn Guinea-Bissau \u00e9 a lingua nativa de 239.000 habitantes e ten arredor dun mill\u00f3n de falantes coma segunda lingua.\nNo sur do Senegal f\u00e1lase un dialecto do crioulo da Guinea-Bissau co\u00f1ecido coma Portuguis ou crioulo de Casamansa, que \u00e9 a lingua maioritaria dos habitantes da rexi\u00f3n de Casamansa e empr\u00e9gase coma lingua franca.\nO crioulo da Guinea-Bissau est\u00e1 a\u00ednda en expansi\u00f3n pero cunha crecente interferencia por parte do portugu\u00e9s (descrioulizaci\u00f3n): por mor da televisi\u00f3n, a literatura, o prestixo e a emigraci\u00f3n a Portugal; e linguas africanas: a trav\u00e9s da migraci\u00f3n de falantes de linguas nativas aos principais centros urbanos nos que prevalece o crioulo. O portugu\u00e9s est\u00e1ndar \u00e9 a lingua oficial de Guinea-Bissau, mais o crioulo \u00e9 a lingua franca do comercio, a literatura informal e o entretemento e non se usa no xornalismo, o Parlamento, os servizos p\u00fablicos ou a educaci\u00f3n.\nHistoria.\nOs crioulos da Alta Guinea son os crioulos de base portuguesa m\u00e1is antigos, nados arredor dos asentamentos portuguesas da costa noroeste de \u00c1frica. Os mercadores e colonos portugueses comezaron a se mesturar coa poboaci\u00f3n local case de inmediato; o que se converteu nun costume entre os exploradores portugueses e \u00e9 a principal raz\u00f3n do gran n\u00famero de crioulos portugueses en todo o mundo. Un pequeno n\u00famero de colonos chamados \"lan\u00e7ados\" contrib\u00fae ao espallamento do portugu\u00e9s.\nHai tres dialectos principais deste crioulo en Guinea-Bissau e o Senegal:\nO substrato do crioulo \u00e9 a lingua das poboaci\u00f3ns locais: mandingas, manjacos, pep\u00e9is e outros, pero a meirande parte do l\u00e9xico (arredor dun 80 %) prov\u00e9n do portugu\u00e9s. O dialecto de Casamansa, semellante ao de Cacheu (Guinea-Bissau), ten algunha influencia do franc\u00e9s.\nExemplo.\nDeclaraci\u00f3n Universal dos Dereitos Hum\u00e1ns\nTudu pekaduris ta padidu libri i igual na balur suma na diritus. Suma e dadu kapasidadi di pensa, e tene tambi konsiensia, e dibi di trata nutru suma ermons."}
{"id": "473266", "revid": "5298", "url": "https://gl.wikipedia.org/wiki?curid=473266", "title": "Crioulo de Guinea-Bissau", "text": ""}
{"id": "473267", "revid": "1505", "url": "https://gl.wikipedia.org/wiki?curid=473267", "title": "Frei Mar\u00eda Dami\u00e1n Y\u00e1\u00f1ez Neira", "text": ""}
{"id": "473268", "revid": "25871", "url": "https://gl.wikipedia.org/wiki?curid=473268", "title": "Mar\u00eda Dami\u00e1n Y\u00e1\u00f1ez Neira", "text": "Mar\u00eda Dami\u00e1n Y\u00e1\u00f1ez Neira, m\u00e1is co\u00f1ecido como frei Mar\u00eda Dami\u00e1n Y\u00e1\u00f1ez Neira, nado en Morales del Rey (Zamora) o 12 de decembro de 1916 e finado en Oseira (San Cristovo de Cea) o 27 de maio de 2015, foi un monxe cisterciense do mosteiro de Oseira.\nTraxectoria.\nEn 1966 ofreceuse voluntario para participar na reapertura do mosteiro de Oseira, e al\u00ed foi bibliotecario e arquiveiro.\nFixo varias investigaci\u00f3ns na historia da s\u00faa orde e publicou varios traballos sobre a mesma."}
{"id": "473269", "revid": "785", "url": "https://gl.wikipedia.org/wiki?curid=473269", "title": "Antonio Benito Yebra de Ares", "text": "Antonio Benito Yebra de Ares, nado en Monterroso o 25 de abril de 1926 e finado en novembro de 2012, foi un pintor e escritor galego.\nTraxectoria.\nRealizou diferentes mostras individuais en diferentes puntos de Espa\u00f1a e tam\u00e9n en Par\u00eds. Tam\u00e9n foi o creador dos carteis publicitarios para os Xacobeos de 1993 e 1999.\nFoi o cronista oficial do concello de Monterroso.\nEstaba casado con Tucha Calvo, quen fora unha das primeiras concelleiras no concello de Lugo e tiveron un fillo, Miguel \u00c1ngel."}
{"id": "473270", "revid": "5749", "url": "https://gl.wikipedia.org/wiki?curid=473270", "title": "Valeriano Yepes Hern\u00e1ndez de Madrid", "text": "Valeriano Yepes Hern\u00e1ndez de Madrid, nado en Nov\u00e9s (Provincia de Toledo) o 14 de abril de 1925, \u00e9 enxe\u00f1eiro agr\u00f3nomo.\nTraxectoria.\nEstudou Enxe\u00f1er\u00eda Agr\u00f3noma en Madrid e posteriormente doutorouse en 1966.\nTrasladouse a Galicia en 1951 onde traballou no seu campo. Iniciou campa\u00f1as para amosar o uso de prader\u00edas artificiais, a construci\u00f3n de silos e o ensilado da herba en 1966. Destas campa\u00f1as naceron as melloras realizadas nas explotaci\u00f3ns gandeiras de Galicia.\nEn 1969 \u00e9 nomeado director do Centro de Investigaci\u00f3ns de Galicia, organismo dende o que se concentrou na organizaci\u00f3n e difusi\u00f3n da investigaci\u00f3n agraria. Este traballo culminouse coa creaci\u00f3n do Centro Rexional de Investigaci\u00f3n e Desenvolvemento Agrario en Mabegondo, e do que foi director ata 1983.\nO seu traballo foi reco\u00f1ecido con diversas condecoraci\u00f3ns, e en 1984 ingresou na Real Academia Galega de Ciencias como membro de n\u00famero."}
{"id": "473271", "revid": "1131", "url": "https://gl.wikipedia.org/wiki?curid=473271", "title": "Eugenio Urtaza Norat", "text": "Eugenio Urtaza Norat, nado en Pontevedra o 12 de novembro de 1892 e finado na mesma cidade o 12 de decembro de 1947, foi un dos fundadores do Partido Comunista de Espa\u00f1a en Galicia.\nTraxectoria.\nComezou un\u00edndose \u00e1 Xuventudes Socialistas, e en 1921 apuntouse \u00f3 grupo dos \"terceiristas\", formando parte, as\u00ed, dos fundadores do primeiro grupo comunista galego que lideraba Manuel Garc\u00eda Filgueira. Despois disto pasou moito tempo en Vigo, organizando o partido en Teis.\nEn 1925 foi encarcerado no c\u00e1rcere Modelo de Madrid.\nEn 1928 cando pasaba a procesi\u00f3n do Cristo da Vitoria, el \u00eda no tranv\u00eda, que tivo que deterse, e mentres a procesi\u00f3n pasaba el p\u00faxose a ler o peri\u00f3dico mentres o resto de pasaxeiros po\u00f1\u00edanse de xeonllos. Un sacerdote denunciono por esc\u00e1ndalo, e a Garda Civil prendeuno. Mand\u00e1rono outra vez para \u00f3 c\u00e1rcere Modelo, e botou al\u00ed oito meses.\nVolveu vivir a Pontevedra na Segunda Rep\u00fablica.\nEn 1934 foi o encargado de organizar o Socorro Roxo co obxectivo de axudar \u00f3s presos da cidade e \u00f3s que estaban nos buques do pol\u00edgono Janer na base naval de Mar\u00edn. A causa destas acci\u00f3ns o gobernador ordenou o peche da s\u00faa taberna na r\u00faa Alh\u00f3ndiga, detr\u00e1s da casa consistorial.\nParticipou activamente na campa\u00f1a a favor do Estatuto de autonom\u00eda de Galicia de 1936.\nTam\u00e9n organizou a participaci\u00f3n de Galicia na Olimp\u00edada Popular de Barcelona de 1936, acudindo cunha expedici\u00f3n que sa\u00edu de Pontevedra o 16 de xullo. Cando chegaron a Barcelona atop\u00e1ronse coa sublevaci\u00f3n fascista e polo tanto marchou para Madrid coas s\u00faas fillas. Dende Madrid dirix\u00edronse a Murcia, e al\u00ed residiron durante a guerra civil espa\u00f1ola ata a chegada do ex\u00e9rcito franquista o 1 de abril de 1939. Ante esta situaci\u00f3n marchou de novo para Pontevedra con varios familiares e al\u00ed foi apresado.\nGrazas \u00e1 declaraci\u00f3n no x\u00fa\u00edzo da familia coa que estivera en Murcia conseguiu salvar a vida, pero debido a que segu\u00eda coas s\u00faas actividades comunistas, foi encarcerado varias veces m\u00e1is. Finalmente foi condenado a seis anos de prisi\u00f3n en 1947, e morreu o 12 de decembro no c\u00e1rcere a causa de brutais malleiras e de falta de atenci\u00f3n m\u00e9dica.\nEscribiu diferentes artigos nos xornais \"La Antorcha\", \"Galicia\" e \"El Campesino\", publicaci\u00f3n da que foi director."}
{"id": "473272", "revid": "98629", "url": "https://gl.wikipedia.org/wiki?curid=473272", "title": "Blanca Fern\u00e1ndez Ochoa", "text": "Blanca Nieves Fern\u00e1ndez Ochoa, nada en Madrid o 22 de abril de 1963 e finada en Cercedilla en 2019, foi unha deportista espa\u00f1ola, destacada no esqu\u00ed alpino. Era irm\u00e1 do tam\u00e9n esquiador Francisco Fern\u00e1ndez Ochoa (1950-2006).\nFoi a primeira muller espa\u00f1ola en conseguir unha medalla ol\u00edmpica nuns Xogos Ol\u00edmpicos de Inverno, concretamente a de bronce no sl\u00e1lom nos Xogos Ol\u00edmpicos de Albertville 1992.\nTraxectoria.\nBlanca foi a primeira filla que tivo o matrimonio formado por Dolores Ochoa e Francisco Fern\u00e1ndez despois de cinco fillos homes. Naceu en Madrid cando a s\u00faa familia viv\u00eda no barrio de Carabanchel, pero axi\u00f1a se trasladou cos seus pais e irm\u00e1ns ao Porto de Navacerrada, que daquela contaba cunha poboaci\u00f3n permanente moi reducida. Al\u00ed a s\u00faa infancia transcorreu en liberdade e en plena natureza entrando en contacto coa neve que cubr\u00eda o porto durante case a metade do ano.\nCon 11 anos e debido en gran parte \u00f3 \u00e9xito do seu irm\u00e1n m\u00e1is vello Paco (campi\u00f3n ol\u00edmpico), Blanca trasladouse a un centro de adestramento con internado para deportistas de inverno en Vielha, no Pireneo de Lleida. Posteriormente un\u00edronselle outros dos seus sete irm\u00e1ns.\nO 18 de xullo de 1991, con 28 anos de idade, contraeu matrimonio no Mosteiro do Escorial co italiano Danielle Fioretto, \u00f3 que co\u00f1ecera con s\u00f3 14 anos de idade cando esquiaba en Su\u00edza. Acabaron divorci\u00e1ndose e contraeu segundo matrimonio con David Fresneda, con quen tivo dous fillos, David e Olivia, a\u00ednda que a uni\u00f3n tam\u00e9n terminou en divorcio.\nParticipou como concursante en diversos programas de telerrealidade, como \"Supervivientes\" de Antena 3, \"El conquistador del Aconcagua\", \"El conquistador del fin del mundo\", \u00e1mbolos dous de EITB, e \"Splash! Famosos al agua\" de Antena 3 Televisi\u00f3n. Dende 2007 comezou a participar na empresa StarDreams, integrada por deportistas como Antonio Maceda, Julio Salinas, Albert Ferrer, Almudena Cid, Estela Gim\u00e9nez, Gervasio Deferr, Mart\u00edn Fiz, Amaya Valdemoro, Fernando Romay ou Xavi Torres e dedicada principalmente \u00f3 asesoramento a directivos e executivos na mellora do rendemento laboral.\nO 24 de agosto de 2019 foi vista por \u00faltima vez, sendo denunciada a s\u00faa desaparici\u00f3n d\u00edas despois, que deu inicio \u00e1 uns traballos de busca sen precedentes na historia da Comunidade de Madrid. O seu corpo foi atopado preto do pico La Pe\u00f1ota, na contorna de Cercedilla, o 4 de setembro de 2019."}
{"id": "473273", "revid": "23204", "url": "https://gl.wikipedia.org/wiki?curid=473273", "title": "Blanca Nieves Fern\u00e1ndez Ochoa", "text": ""}
{"id": "473279", "revid": "23204", "url": "https://gl.wikipedia.org/wiki?curid=473279", "title": "A dama das camelias", "text": "A dama das camelias (en ) \u00e9 unha novela escrita por Alexandre Dumas (fillo) publicada por primeira vez en 1848. Esta obra est\u00e1 inspirada nun feito real da vida de Alexandre relativo a un romance, que tivo lugar en 1847 segundo o propio autor, con Marie Duplessis, moza cortes\u00e1 de Par\u00eds que mantivo distintas relaci\u00f3ns con grandes personaxes da vida social. A novela pertence \u00f3 movemento literario que se co\u00f1ecer\u00eda como realismo, sendo unha das primeiras que formar\u00edan parte da transici\u00f3n do romanticismo.\nA \u00f3pera \"La traviata\" (\"A extraviada\"), do compositor italiano Giuseppe Verdi, baseouse nesta novela cuxo personaxe principal, a cortes\u00e1, leva o nome da protagonista. Noutras adaptaci\u00f3ns, esta historia tam\u00e9n \u00e9 co\u00f1ecida co t\u00edtulo de \"Camille\".\nFoi traducida \u00f3 galego por Antonia Vega Prieto e publicada pola Editorial Toxosoutos no ano 2005. Ese mesmo ano, foi publicada de novo cunha traduci\u00f3n de Vega Prieto dentro da colecci\u00f3n Biblioteca Galega de Cl\u00e1sicos Universais.\nEspazo e tempo.\nA novela est\u00e1 ambientada en Par\u00eds, e alg\u00fans lugares campestres pr\u00f3ximos, como Bougival. Poderiamos situala arredor do ano 1840, durante a monarqu\u00eda de Lu\u00eds Filipe de Orle\u00e1ns. A duraci\u00f3n da trama \u00e9 de aproximadamente tres anos, a\u00ednda que s\u00f3 durante un ano existe acci\u00f3n. A obra comeza cos funerais de Margarida Gautier, protagonista da obra.\nTema.\nOs principais temas da novela son a prostituci\u00f3n, reflectida na vida da protagonista Margarida Gautier, os seus costumes e amizades. Doutra banda, est\u00e1 presente a abnegaci\u00f3n en diversos actos da protagonista, sobre todo con respecto \u00f3 seu amor por Armando Duval.\nA obra tam\u00e9n critica os prexu\u00edzos sociais, que radican no rexeitamento social de aceptar a Margarida, repres\u00e9ntanse no pai de Armando Duval, quen lle esixe sacrificios. Por \u00faltimo, aparecenen menor medida, os celos e a vinganza no personaxe de Armando Duval.\nCoexisten dous narradores na novela, por unha banda un \"narrador editor\" quen co\u00f1ece \u00f3 \"narrador protagonista\", Armando Duval. Est\u00e1 escrita nunha linguaxe sinxela e estruturada en vinte e sete cap\u00edtulos sen t\u00edtulos."}
{"id": "473280", "revid": "23204", "url": "https://gl.wikipedia.org/wiki?curid=473280", "title": "La Dame aux cam\u00e9lias", "text": ""}
{"id": "473281", "revid": "1888", "url": "https://gl.wikipedia.org/wiki?curid=473281", "title": "Antonio Pereiro", "text": " "}
{"id": "473283", "revid": "1131", "url": "https://gl.wikipedia.org/wiki?curid=473283", "title": "Vita sancti Wilfrithi", "text": "A Vita Sancti Wilfrithi (vida de Saint Wilfrid) \u00e9 un texto haxiogr\u00e1fico do s\u00e9culo VIII no que se explica a vida do bispo de Northumbria Wilfrid de York. A\u00ednda que se trata dunha haxiograf\u00eda, afonda nos problemas pol\u00edticos relacionados coa Igrexa de Northumbria e coa historia dos mosteiros de Ripon e Hexham.\nA obra forma parte dunha colecci\u00f3n de fontes hist\u00f3ricas escritas entre finais do s\u00e9culo VII e comezos do VIII, que incl\u00fae o texto an\u00f3nimo \"Vita Sancti Cuthberti\", as obras de Beda o Venerbel e \"Vita Sancti Columbae\" de Adamn\u00e1n. Tanto nesta obra como noutras, a cristianizaci\u00f3n de Gran Breta\u00f1a \u00e9 tratada polo mi\u00fado e serve para documentar o per\u00edodo hist\u00f3rico anterior ao reinado de Alfredo o Grande .\nDataci\u00f3n e atribuci\u00f3n.\nNo prefacio da \"Vita Sancti Wilfrithi\", o autor revela que \u00e9 un sacerdote e que se chama Estevo (Stephanus). Os escritores modernos cham\u00e1ronlle \"Eddius Stephanus\", segundo unha cita do s\u00e9culo XVII, a\u00ednda que hoxe moitos historiadores negan esta atribuci\u00f3n, consider\u00e1ndoa incorrecta. Este erro d\u00e9bese a que a \"Vita Sancti Wilfrithi\" explica que entre 666 e 669, Wilfrid acompa\u00f1ou a dous profesores de canto desde Kent ata Ripon, \u00c6dde e \u00c6ona. Beda tam\u00e9n menciona a \u00c6dde, cando escribe que \"\u00c6dde, tam\u00e9n co\u00f1ecido como Stephanus\", fora dirixido a Northumbria por Wilfrid e fora o primeiro cantante entre os pobos dese pa\u00eds. Non obstante, moitos historiadores modernos consideran que esta historia non ten base.\nA \"Vita Sancti Wilfrithi\" foi escrita aproximadamente entre 709, ano da morte de Wilfrid, e 720. Esta \u00faltima data \u00e9 unha aproximaci\u00f3n \u00e1 data de creaci\u00f3n da \"Vita Sancti Cuthberti\", un texto no que hai referencias a \"Vita Sancti Wilfrithi\". Outras fontes indican o 716 como o ano da creaci\u00f3n desta obra.\nTrama.\n\"A Vita Sancti Wilfrithi\" narra a vida e a carreira eclesi\u00e1stica de \"Wilfrid\", dende a s\u00faa mocidade ata a s\u00faa morte, con breves notas sobre os dous principais mosteiros do santo, Ripon e Hexham. O texto narra en detalle a elecci\u00f3n de adolescente de ser home de igrexa, as s\u00faas pelexas con Teodoro, arcebispo de Canterbury, as s\u00faas viaxes entre Inglaterra e Roma, a s\u00faa participaci\u00f3n nos s\u00ednodos e a s\u00faa morte. O texto dedica m\u00e1is dun terzo do seu contido aos \"\u00e9xitos de Northumbria\" mentres que dedica moito menos espazo ao per\u00edodo en que o santo serviu como bispo de York (686 - 691) e as s\u00faas actividades en Mercia. Como en moitas outras haxiograf\u00edas escritas mentres o protagonista estaba a piques de morrer, nesta obra hai poucos milagres mencionados."}
{"id": "473285", "revid": "22570", "url": "https://gl.wikipedia.org/wiki?curid=473285", "title": "Madame Bovary", "text": "Madame Bovary \u00e9 unha novela escrita por Gustave Flaubert. Publicouse por entregas en \"La Revue de Paris\" dende o 1 de outubro de 1856 at\u00e9 o 15 de decembro do mesmo ano; e en forma de libro, en 1857.\nFoi traducida \u00f3 galego por Antonio Pichel e foi publicada pola Editorial Galaxia no ano 1994. No ano 2005, foi publicado de novo cunha traduci\u00f3n de Pichel dentro da colecci\u00f3n Biblioteca Galega de Cl\u00e1sicos Universais.\nContexto hist\u00f3rico.\nA orixe do realismo, movemento da segunda metade do s\u00e9culo XIX, at\u00f3pase intrinsecamente ligado \u00e1 novela \u00e9pica, \u00e1 novela naturalista e \u00e1 novela m\u00e1xica. Ademais de ser unha das selecci\u00f3ns literarias por excelencia no x\u00e9nero do chamado romanticismo tard\u00edo, \"Madame Bovary\" constit\u00fae un dos puntos de referencia para o movemento do realismo.\nPor\u00e9n, a historia tam\u00e9n se acha estreitamente unida \u00f3 que se co\u00f1eceu como a novela aleg\u00f3rica, sendo tam\u00e9n unha cr\u00edtica \u00e1 sociedade burguesa do s\u00e9culo XIX, posterior \u00e1 Revoluci\u00f3n Francesa e \u00f3 goberno absolutista de Napole\u00f3n en Francia. Esta obra desenvolveuse en devanditos anos\nEn tres partes, cunha incrible agudeza literaria, Gustave Flaubert am\u00f3sanos o seu punto de vista sobre a vida da sociedade de alto rango na Francia do temper\u00e1n s\u00e9culo XIX, \u00f3 casar o personaxe principal con algu\u00e9n que nada lle ofrece m\u00e1is que exhibila coma se fose un trofeo. \"Madame Bovary\" \u00e9, pois, m\u00e1is que unha novela, un retrato fiel e un paradigma para a literatura realista e universal e para a filosof\u00eda francesa dos s\u00e9culos XIX a XX."}
{"id": "473286", "revid": "5863", "url": "https://gl.wikipedia.org/wiki?curid=473286", "title": "Un estudo en escarlata", "text": "Un estudo en escarlata (en ) \u00e9 unha novela de 1887 escrita polo autor escoc\u00e9s Arthur Conan Doyle. Esta historias sup\u00f3n a primeira aparici\u00f3n de Sherlock Holmes e do Dr. Watson, que se converter\u00edan na parella de detectives m\u00e1is famosa da ficci\u00f3n. O t\u00edtulo do libro deriva dun discurso que Holmes, un detective consultor, lle fai \u00f3 seu amigo e cronista Watson sobre a natureza do seu traballo, no cal describe a investigaci\u00f3n da historia dun asasinato como o seu \"estudo en escarlata\": \"Existe o f\u00edo escarlata do asasinato que atravesa a madeixa incolora da vida, e o noso deber \u00e9 desentra\u00f1ar, illar e expo\u00f1er cada cent\u00edmetro del..\"\nA historia e os seus personaxes atraeron pouco interese por parte do p\u00fablico na s\u00faa primeira aparici\u00f3n. S\u00f3 se conservan 11 copias completas da revista na que apareceu a historia por vez primeira, \"Beeton's Christmas Annual\", publicada en 1887, as cales te\u00f1en un valor considerable. Malia que Conan Doyle escribiu 56 historias curtas sobre Holmes, \"Un estudo en escarlata\" \u00e9 unha das catro novelas no canon orixinal. A novela foi seguida por \"O signo dos catro\", publicada en 1890. \"Un estudo en escarlata\" foi a primeira obra de ficci\u00f3n con detectives que incorporou a lupa como ferramenta de investigaci\u00f3n.\nFoi traducida \u00f3 galego por Elena Baillie e Xavier Alcal\u00e1 e publicada pola Edici\u00f3ns Xerais no ano 1986 baixo o t\u00edtulo \"Estudio en escarlata\". Foi traducida por Bieito Iglesias e Manuel V\u00e1zquez e publicada pola Editorial Galaxia no ano 1995 baixo o t\u00edtulo \"Un estudio en escarlata\". No ano 2005, foi publicado de novo cunha traduci\u00f3n de Iglesias e V\u00e1zquez dentro da colecci\u00f3n Biblioteca Galega de Cl\u00e1sicos Universais, baixo o t\u00edtulo \"Un estudo en escarlata\"."}
{"id": "473287", "revid": "23204", "url": "https://gl.wikipedia.org/wiki?curid=473287", "title": "A Study in Scarlet", "text": ""}
{"id": "473288", "revid": "23204", "url": "https://gl.wikipedia.org/wiki?curid=473288", "title": "Estudio en escarlata", "text": ""}
{"id": "473289", "revid": "23204", "url": "https://gl.wikipedia.org/wiki?curid=473289", "title": "Un estudio en escarlata", "text": ""}
{"id": "473291", "revid": "65337", "url": "https://gl.wikipedia.org/wiki?curid=473291", "title": "T\u00e1lero da uni\u00f3n", "text": ""}
{"id": "473292", "revid": "65337", "url": "https://gl.wikipedia.org/wiki?curid=473292", "title": "Thaler de Mar\u00eda Tareixa", "text": ""}
{"id": "473293", "revid": "65337", "url": "https://gl.wikipedia.org/wiki?curid=473293", "title": "Thaler da uni\u00f3n", "text": ""}
{"id": "473294", "revid": "65337", "url": "https://gl.wikipedia.org/wiki?curid=473294", "title": "Thaler da convenci\u00f3n", "text": ""}
{"id": "473297", "revid": "1410", "url": "https://gl.wikipedia.org/wiki?curid=473297", "title": "Sobre os males que provoca o tabaco", "text": "Sobre os males que provoca o tabaco (en ; romanizado como \"O vredye tabaka\") \u00e9 unha obra dun s\u00f3 acto de Anton Chekhov. Ten un \u00fanico personaxe, Ivan Ivanovich Nyukhin. Foi publicada por vez primeira en 1886, mais foi revisada por Chekhov e a versi\u00f3n m\u00e1is co\u00f1ecida \u00e9 a de 1902.\nFoi traducida \u00f3 galego por Francisco Pillado Mayor e foi publicada pola editorial Sotelo Blanco no ano 1991. No ano 2005, foi publicado de novo cunha traduci\u00f3n de Pillado Mayor dentro da colecci\u00f3n Biblioteca Galega de Cl\u00e1sicos Universais.\nSinopse.\nA acci\u00f3n ten lugar nunha pequena vila. A esposa de Nyukhin dille que dea unha conferencia sobre \"os efectos nocivos do tabaco\", a\u00ednda que el \u00e9 fumador. Pola s\u00faa banda, el salienta que ser\u00e1 unha conferencia seca e aburrida, mais sempre posp\u00f3n o tema real \u00f3 falar sobre os seus problemas coa s\u00faa dominante esposa.\nNyukhin quere enfrontarse \u00e1 s\u00faa esposa, quere fuxir, esquecer e estar s\u00f3. Quita o chaleco vello e en mal estado (unha met\u00e1fora de si mesmo). \u00d3 final do mon\u00f3logo, Nyukhin apenas dixo nada relevante sobre os efectos nocivos do tabaco, pero p\u00eddelle \u00e1 audiencia que non o traizoen."}
{"id": "473301", "revid": "89787", "url": "https://gl.wikipedia.org/wiki?curid=473301", "title": "De profundis (libro)", "text": "De profundis (que en lat\u00edn quere dicir \"dende o abismo\") \u00e9 o t\u00edtulo dunha ep\u00edstola escrita por Oscar Wilde entre xaneiro e marzo de 1897 e publicada por primeira vez polo seu testamenteiro literario Robert Baldwin Ross en 1905, cinco anos despois da morte do poeta e dramaturgo irland\u00e9s.\nFoi traducida \u00f3 galego por Fidelina Seco Vilari\u00f1o e Luz Cao Losada e foi publicada por Edici\u00f3ns Laiovento no ano 1994, baixo o t\u00edtulo \"De profundis e outros escritos\". No ano 2004, publicouse en Edici\u00f3ns Xerais unha nova traduci\u00f3n baixo o t\u00edtulo \"De profundis\" con traduci\u00f3n de Seco Vilari\u00f1o e Cao Losada. No 2005 foi publicado de novo cunha traduci\u00f3n de Seco Vilari\u00f1o e Cao Losada dentro da colecci\u00f3n Biblioteca Galega de Cl\u00e1sicos Universais."}
{"id": "473302", "revid": "23204", "url": "https://gl.wikipedia.org/wiki?curid=473302", "title": "De profundis (ep\u00edstola)", "text": ""}
{"id": "473303", "revid": "839", "url": "https://gl.wikipedia.org/wiki?curid=473303", "title": "Fausia al-Sindi", "text": "Fausia al-Sindi (en ), nada en Manama en 1957, \u00e9 unha poeta e activista de Bahrain..\nTraxectoria.\nGraduouse en Comercio na Universidade do Cairo, sendo unha das primeiras mulleres do seu pa\u00eds en facer estudos superiores. \u00c9 membro da Asociaci\u00f3n de Escritores de Bahrain, e colabora de forma peri\u00f3dica como columnista en revistas e publicaci\u00f3ns como \"Banipal\"."}
{"id": "473304", "revid": "23204", "url": "https://gl.wikipedia.org/wiki?curid=473304", "title": "De profundis e outros escritos", "text": ""}
{"id": "473308", "revid": "1131", "url": "https://gl.wikipedia.org/wiki?curid=473308", "title": "\u00c1 busca do tempo perdido", "text": "\u00c1 busca do tempo perdido (en ) \u00e9 unha novela dividida en sete volumes escritos por Marcel Proust. \u00c9 considerada a s\u00faa obra m\u00e1is destacada, co\u00f1ecida pola s\u00faa lonxitude e polo seu tema da memoria involuntaria, sendo o m\u00e1is famoso exemplo o do \"episodio da madalena\" que ocorre a comezos do primeiro volume.\nO primeiro volume da novela, \"Pola banda de Swann\", foi traducido \u00f3 galego por Xes\u00fas Riveiro Costa e publicado por Edici\u00f3ns Xerais no ano 2005. Ese mesmo ano, foi publicado coa mesma traduci\u00f3n de Riveiro Costa dentro da colecci\u00f3n Biblioteca Galega de Cl\u00e1sicos Universais."}
{"id": "473309", "revid": "23204", "url": "https://gl.wikipedia.org/wiki?curid=473309", "title": "Pola banda de Swann", "text": ""}
{"id": "473310", "revid": "23204", "url": "https://gl.wikipedia.org/wiki?curid=473310", "title": "\u00c0 la recherche du temps perdu", "text": ""}
{"id": "473311", "revid": "23204", "url": "https://gl.wikipedia.org/wiki?curid=473311", "title": "Valentin Louis Georges Eug\u00e8ne Marcel Proust", "text": ""}
{"id": "473314", "revid": "23204", "url": "https://gl.wikipedia.org/wiki?curid=473314", "title": "Ortograf\u00eda do bret\u00f3n", "text": "A ortograf\u00eda bretoa (en bret\u00f3n \"doareo\u00f9-skriva\u00f1 ar brezhoneg\") \u00e9 a transcrici\u00f3n do bret\u00f3n, lingua c\u00e9ltica da familia indoeuropea falada na Baixa Breta\u00f1a, en alfabeto latino. Foi obxecto de varias reformas e intentos de normalizaci\u00f3n sucesivos e \u00e1s veces concorrentes: polos xesu\u00edtas no s\u00e9culo XVIII, polos autores do Renacemento bret\u00f3n do s\u00e9culo XIX e os intentos durante o s\u00e9culo XIX de lograr unha ortograf\u00eda unificada \u00e1s veces contraditoria no respecto \u00e1s variedades dialectais da lingua (\"leoneg\", \"tregerieg\", \"gwenedeg\" e \"kerneveg\"). \nAntecedentes.\nPrimeiras transcrici\u00f3ns.\nA transcrici\u00f3n m\u00e1is antiga en bret\u00f3n atopouse nun sarc\u00f3fago nunha capela pr\u00f3xima \u00e1 vila de Lomareg no municipio de Krac'h, preto de An Alre: \"irha ima in ri\" (en bret\u00f3n moderno: \"ama\u00f1 ema\u00f1 ar roue\"), que significa \"aqu\u00ed xace o rei\". A inscrici\u00f3n est\u00e1 datada no reinado de Waroc'h I, e crese que este poder\u00eda estar enterrado nel. As probas que apoian esta tese son:\nOs restos seguintes atop\u00e1ronse baixo d\u00faas formas diferentes:\nAs glosas foron estudadas especialmente por L\u00e9on Fleuriot.\nDa mesma \u00e9poca data o Manuscrito de Leiden, de feito un fragmento dun tratado sobre medicina e bot\u00e1nica escrito en lat\u00edn con 30 palabras bretoas que se atopou na Universidade de Leiden. Data de 590 (s\u00e9culo VI), dous s\u00e9culos e medio antes do Xuramento de Estrasburgo (842), considerado o primeiro texto en franc\u00e9s.\nComo a maior\u00eda das linguas de Europa occidental, o bret\u00f3n transcr\u00edbese en alfabeto latino. Pero o alfabeto latino non ten transcrici\u00f3n para alg\u00fans fonemas particulares de bret\u00f3n. Os autores da Idade Media tiveron que utilizar d\u00edgrafos ou tr\u00edgrafos para representar certos sons bret\u00f3ns. As\u00ed, por exemplo, introduciuse a graf\u00eda \"-ff\" para indicar unha vogal nasal. Por exemplo, o nome \"Henaff\" (ortograf\u00eda moderna \"Hena\u00f1\") pron\u00fanciase . Orixinalmente, en bret\u00f3n antigo e bret\u00f3n medio non se escriban as mutaci\u00f3ns.\nA reforma dos xesu\u00edtas.\nA partir do s\u00e9culo XVIII, os xesu\u00edtas puxeron en marcha campa\u00f1as de evanxelizaci\u00f3n. Na Baixa Breta\u00f1a a gran maior\u00eda da poboaci\u00f3n non falaba franc\u00e9s, ag\u00e1s nos portos de Brest e Lorient. Isto obrigou aos xesu\u00edtas a aprenderen bret\u00f3n. Para facilitar o seu ensino escribiron gram\u00e1ticas, m\u00e9todos, etc. Despois introduc\u00edronse novas caracter\u00edsticas, atribu\u00eddas a Julien Maunoir, pero cuxo uso era anterior:\nAs\u00ed, a pesar de que ata ese momento sempre se escriba \"tat\" (\"pai\"), a\u00ednda que a pronuncia desta palabra cambiaba dependendo do contexto, agora coa forma mutada escr\u00edbese:\n\u00c1s veces (normalmente os nomes propios), escr\u00edbese a letra mutada antes da letra sen mutar para facilitar o reco\u00f1ecemento das palabras. Por exemplo, \"Itron vMar\u00eda\" \"Virxe Mar\u00eda\", ou \"emaon o vont da gKemper\" \"Vou a Kemper\".\nFoi neste momento cando comezou o per\u00edodo do bret\u00f3n moderno, e onde se ve que as graf\u00edas difiren: mentres que a graf\u00eda antiga (reformada polos xesu\u00edtas) se converte de feito en est\u00e1ndar para os tres bispados de Cornualla, Tregor e Le\u00f3n, outra graf\u00eda aparece a finais do s\u00e9culo XVIII para transcribir o dialecto \"gwenedeg\" (que ten unha gram\u00e1tica e sobre todo unha pronunciaci\u00f3n relativamente distante das demais). Deste xeito haber\u00e1 d\u00faas tradici\u00f3ns literarias, en \"leoneg\" e en \"gwenedeg\".\nEn 1716, o monxe Dom Loeiz Le Pelletier compuxo un \"Dictionnaire de la langue bretonne\" (publicado en 1752) onde prop\u00f3n estandarizar \"w\" en \"gw\" e \"k\" antes das vogais \"e\" e \"i\".\nA reforma de Le Gonidec.\nCando Jean-Fran\u00e7ois-Marie Le Gonidec produciu entre 1800 e 1840 a \"Grammaire celto-bretonne\" e o \"Dictionnaire fran\u00e7ais-breton\", tam\u00e9n renovou a ortograf\u00eda. O seu obxectivo era transcribir foneticamente a lingua (para ser m\u00e1is exactos, o dialecto \"leoneg\"), para superar a pos\u00edbel influencia do franc\u00e9s e ser m\u00e1is simple e coherente. As\u00ed, xeneraliza o uso da letra \"k\" para o son // ata ent\u00f3n escrito \"c\" ou \"qu\", a letra \"g\" para o son /g/ antes de \"i\" e \"e\"...\nEste enfoque c\u00e9ntrase exclusivamente na fon\u00e9tica do \"leoneg\" no sentido de sacar da ortograf\u00eda certas marcas etimol\u00f3xicas: polo tanto, o \"z\" \u00fasase para rexistrar todos os sons /z/, a\u00ednda que non distingu\u00eda que alg\u00fans /z/ proced\u00edan de antigos /\u03b8/ ou /\u00f0/ (sons que corresponden ao \"th\" do ingl\u00e9s de \"thin\" e \"this\" respectivamente, conservados en gal\u00e9s, onde se escriben \"th\" e \"dd\"), a letra \"s\" representa os outros sons /z/ procedentes dos antigos /s/ intervoc\u00e1licos, e as graf\u00edas \"ss\" ou \"c\" ou \"\u00e7 que\" representan os sons /s/ da lingua moderna, como en franc\u00e9s.\nDurante o s\u00e9culo XIX, a graf\u00eda de Le Gonidec e a s\u00faa versi\u00f3n revisada do dicionario de Troude us\u00e1ronse en paralelo coa ortograf\u00eda cl\u00e1sica: primeiro con timidez, rexeitada en gran parte, unha vez que foi aceptada pola igrexa. Tam\u00e9n se empregaron mesturas an\u00e1rquicas.\nA primeira graf\u00eda unificada.\nNon obstante, durante o s\u00e9culo XIX, as graf\u00edas empregadas eran bastante diferentes segundo o lugar de orixe do escritor e, polo tanto, do seu dialecto, segundo estivera escolarizado ou non ... Por outra banda, alg\u00fans textos foron escritos dun xeito fon\u00e9tico, de xeito que a transcrici\u00f3n variaba dun autor a outro, segundo soubese ou non o franc\u00e9s. A ausencia dunha autoridade central que arbitrase as distintas opci\u00f3ns ortogr\u00e1ficas facilitou a multiplicidade de graf\u00edas.\nPola s\u00faa banda, os escritores trataron de remediar esta situaci\u00f3n perfeccionando a ortograf\u00eda co fin de admitir todas as variedades dialectais na mesma norma escrita. O obxectivo era conseguir que o m\u00e1ximo de dialectos aceptasen a mesma ortograf\u00eda. Estes esforzos ter\u00edan \u00e9xito no comezo do s\u00e9culo XX, engadindo termos da pronunciaci\u00f3n dialectal.\nEn 1908 o gram\u00e1tico Fra\u00f1sez Vall\u00e9e e o ling\u00fcista Emil Ernod crearon un entendemento dos escritores bret\u00f3ns que propu\u00f1a unha ortograf\u00eda com\u00fan baseada no dialecto \"leoneg\" mellorado por Le Gonidec. A maior\u00eda dos autores chegaron a un acordo sobre o est\u00e1ndar (que despois recibiu o nome de KLT en referencia \u00e1s iniciais de tres bispados bret\u00f3ns, Kernev, Le\u00f3n e Treger). Non chegaron a un acordo, con todo, cos escritores de Bro Gwened, que continuaron escribindo coa ortograf\u00eda antiga. As innovaci\u00f3ns introducidas en 1908 consistiron en:\nEntre 1910 e 1930 fix\u00e9ronse novas propostas para aproximar a ortograf\u00eda KLT e a do \"gwenedeg\". En particular, en 1911 o c\u00f3engo e gram\u00e1tico de Gwened Pierre Le Goff propuxo unha s\u00edntese de ortograf\u00eda a Fra\u00f1sez Vall\u00e9e e Emil Ernod en Saint-Brieuc. A principal innovaci\u00f3n foi o d\u00edgrafo \"zh\" usado nos dialectos KLT onde se pronuncia /z/ (ou non se pronuncia) e en \"gwenedeg\" se pronuncia /h/, de xeito que \"Breizh\" \"Breta\u00f1a\" se pronuncia \"Breih\" en Vannes e \"Breiz\" no resto do pa\u00eds (o \"zh\" xeralmente corresponde a un antigo //). Esta proposta non prosperou debido a causa das diferenzas sobre a transcrici\u00f3n \"c'h\" do fonema //.\nA \"Bodadeg veur Emglew ar Brezhonegerien\" (Grande Asemblea da alianza de Breton\u00f3fonos) tivo lugar o 28 de decembro de 1936 no Hotel Terminus de Lorient, por iniciativa de Xavier de Langlais, secretario de Emglew ar Brezhonegerien KLTG (Asemblea dos Breton\u00f3fonos KLTG) e baixo o patrocinio de \"Ar Brezhoneg er Skol\". Estes principios resum\u00edronse nunha proposta de Xavier de Langlais en 1936. Consistiron no uso das seguintes graf\u00edas:\nEstas propostas foron inicialmente rexeitadas pola maior\u00eda dos escritores, principalmente Roparz Hemon. En 1938, celebrouse unha nova reuni\u00f3n en Lorient que rematou sen acordo, esta vez con innovaci\u00f3ns propostas polos escritores de Bro Gwened, como Auguste Guillevic, Loeiz Herrieu e Xavier de Langlais.\nCreaci\u00f3n do \"peurunvan\" (ortograf\u00eda unificada).\nEn 1941 o r\u00e9xime de Vichy declarouse disposto a tolerar o ensino do bret\u00f3n (a\u00ednda que a lingua bretoa fora duramente reprimida nas escolas), pero \"lamenta\" que non sexa pos\u00edbel debido \u00e1 existencia de varias variedades ortogr\u00e1ficas.\nO 8 de xullo de 1941 un comit\u00e9 de escritores (Roparz Hemon, Loeiz Herrieu, Fra\u00f1sez Kervella, O Abade Perrot, Bourdelles, Uguen, Abeozen, o padre Le Goff, Gwilherm Berthou, Loeiz Ar Floc'h, ...) reuniuse e aprobou unha ortograf\u00eda unificada ante a necesidade de permitir o ensino do bret\u00f3n. Como resultado dito, ao final do ano permitiuse o ensino facultativo do bret\u00f3n ata unha hora \u00e1 semana f\u00f3ra do horario escolar normal. Esta ortograf\u00eda foi adoptada gradualmente de 1941 a 1942.\nEsta ortograf\u00eda denom\u00ednase a mi\u00fado KLTG (en referencia \u00e1 unificaci\u00f3n entre a graf\u00eda KLT e \"gwenedeg\" en bret\u00f3n). Tam\u00e9n \u00e9 co\u00f1ecido como \"peurunvan\" \"totalmente unificado\" ou escritura \"zh\", o d\u00edgrafo \"zh\" foi tomado como un s\u00edmbolo da unificaci\u00f3n da ortograf\u00eda do \"gwenedeg\" e os outros dialectos.\nTras a liberaci\u00f3n, o decano da Facultade de Artes de Roazhon fixo p\u00fablica a s\u00faa negativa a admitir os exames que a universidade controlaba desta ortograf\u00eda que el chamou \"cientificamente reprob\u00e1bel\" e \"improvisada\" o 8 de xullo de 1941 a instancias do ocupante.\nEsta ortograf\u00eda foi seguida por m\u00e1is da metade dos autores en lingua bretoa, xa sexan m\u00e1is antigos que Loeiz Ar Floc'h, Youen Olier, Marsel Klerg, Per Denez, Abanna e Goulven Pennaod ou os m\u00e1is recentes da xeraci\u00f3n UDB, como Erwan Evenou ou Yann-Ber Piriou, e logo por Kergoat e Alan Botrel. En 1958 creouse \"Kuzul ar Brezhoneg\", unha federaci\u00f3n que agrupa as asociaci\u00f3ns bretoas militantes pola ortograf\u00eda unificada de bret\u00f3n.\nA ortograf\u00eda universitaria (\"ar skolveurieg\").\nDespois da guerra, alg\u00fans autores neg\u00e1ronse a usar a escritura \"Peurunvan\" por mor do compromiso coa colaboraci\u00f3n dalg\u00fans dos seus promotores. Por outra banda, durante os anos 50 produciuse o \"milagre bret\u00f3n\", o paso dunha agricultura baseada na explotaci\u00f3n de pequenas parcelas a unha agricultura case industrial (mecanizaci\u00f3n, fusi\u00f3n de pequenas explotaci\u00f3ns en grandes, consolidaci\u00f3n e desenvolvemento de cooperativas, etc.). Ao mesmo tempo, houbo un balance ling\u00fc\u00edstico: os vellos falaban bret\u00f3n entre eles pero falaban en franc\u00e9s aos fillos, para lles evitar a humillaci\u00f3n que sufriron na s\u00faa mocidade (como o s\u00edmbolo) e para lles facilitar o acceso \u00e1 cultura francesa, considerada m\u00e1is atractiva para a adopci\u00f3n dunha lingua percibida como moderna (lingua da cidade e burguesa) en lugar dunha lingua devaluada (o bret\u00f3n, unha lingua desprestixiada despois dun s\u00e9culo de educaci\u00f3n, lingua de campesi\u00f1os, xente pobre, etc.). As\u00ed que non \u00e9 estra\u00f1o ver nos distritos centrais da Breta\u00f1a persoas nacidas antes de 1950 falaren bret\u00f3n entre eles e franc\u00e9s aos nenos e estranxeiros.\nO movemento asociativo Emgleo Breiz de promoci\u00f3n da lingua bretoa propuxo en 1953 unha nova ortograf\u00eda, que deb\u00eda axudar aos que quer\u00edan aprender o bret\u00f3n a dominaren a s\u00faa pronuncia, empregando unha ortograf\u00eda m\u00e1is pr\u00f3xima \u00e1s convenci\u00f3ns francesas. A ruptura coa ortograf\u00eda antiga foi minimizada polo feito de que a igrexa abandonou practicamente o ensino do bret\u00f3n nas \u00faltimas d\u00e9cadas, o bret\u00f3n non se ensina en absoluto, sen\u00f3n que se transmite oralmente.\nEsta graf\u00eda creada polo c\u00f3engo Fran\u00e7ois Falc'hun chamouse \"escritura universitaria\" (\"skolveurieg\"), xa que foi adoptada pola administraci\u00f3n nas universidades. Tam\u00e9n a chamaron \"escrita de Brest\", xa que moitos escritores que a adoptaron falaban o \"leoneg\", que fora durante moito tempo o est\u00e1ndar vehicular do KLT. Ao mesmo tempo, ideouse unha escrita universitaria do \"gwenedeg\", coa que comparte trazos com\u00fans. En comparaci\u00f3n co \"Peurunvan\", as s\u00faas caracter\u00edsticas son:\nEsta graf\u00eda foi moi criticada por certos inconvenientes:\nA ortograf\u00eda universitaria s\u00f3 \u00e9 empregada pola tendencia rexionalista do movemento bret\u00f3n, que agrupa desde personalidades pr\u00f3ximas ao MRP ou do gaullismo, cristi\u00e1ns laicos e cat\u00f3licos practicantes, eclesi\u00e1sticos e relixiosos das dioceses de Kemper e Bro Leon, as\u00ed como simpatizantes do Partido Comunista. ou organizaci\u00f3ns afins. Alg\u00fans denominan esta graf\u00eda \"ar falc'huneg\", en honra ao seu creador.\nA escritura \"interdialectal\" (\"etrerannyezhel\").\nA finais dos anos 1960, co fin de reducir a fenda entre a escritura unificada e a escritura acad\u00e9mica, os defensores de ambos sistemas (e os insatisfeitos cun e outro como Leon Fleuriot) reun\u00edronse varias veces para intentar buscar unha soluci\u00f3n de compromiso. Nestas reuni\u00f3ns establec\u00e9ronse as bases da ortograf\u00eda \"etimol\u00f3xica\" ou \"interdialectal\". O proxecto non prosperou. Alg\u00fans rexeitaron o \"zh\" polo seu s\u00edmbolo nacionalista (ou nazi). Para Denez, en cambio, non quer\u00eda cambiar o \"peurunvan\".\nNon obstante, en 1975, por petici\u00f3n da Uni\u00f3n Democr\u00e1tica bretoa e co fin de publicar o seu m\u00e9todo \"assimil\" en bret\u00f3n, Fa\u00f1ch Morvannou propuxo unha nova ortograf\u00eda baseada nas conclusi\u00f3ns das reuni\u00f3ns modificadas. Esta graf\u00eda, chamada interdialectal (\"etrerannyezhel\"), segundo os seus defensores, ofrece as vantaxes:\nEsta ortograf\u00eda retoma alg\u00fans dos principios do \"peurunvan\" aportando algunhas modificaci\u00f3ns:\nEsta ortograf\u00eda s\u00f3 foi empregada pola editorial Skol Vreizh, polo gram\u00e1tico Fa\u00f1ch Morvannou (m\u00e9todo Assimil), polo dicionario de Francis Favereau (a\u00ednda que os contos publicounos en ortograf\u00eda unificada), no conto \"Donaw\" de Iwan Tangi, o dicionario de matem\u00e1ticas de Jean Marot, os poemas de Jean-Claude Le Ruyet e os libros de Jean-Yves Plourin.\nNova versi\u00f3n (2003).\nUnha versi\u00f3n que se considera a m\u00e1is cient\u00edfica desta ortograf\u00eda foi proposta en 2003 por Albert Deshayes no \"Dictionnaire \u00c9tymologique du breton\", xa que buscaba ter unha base m\u00e1is etimol\u00f3xica. Corrixe alg\u00fans puntos :\nPol\u00e9mica sobre a ortograf\u00eda do bret\u00f3n.\nPeriodicamente estouran pol\u00e9micas sobre a elecci\u00f3n da ortograf\u00eda, mesturando ortograf\u00eda, lingua e pol\u00edtica. Hai dous tipos de pol\u00e9micas: a que dividen os breton\u00f3fonos pola s\u00faa opci\u00f3n ling\u00fc\u00edstica e a que \u00e9 causada polos contrarios ao bret\u00f3n.\nUnha lingua, dous bandos, tres ortograf\u00edas.\nDespois da segunda guerra mundial houbo unha divisi\u00f3n na elecci\u00f3n da ortograf\u00eda:\nO cambio pol\u00edtico de 1981 que permitiu a creaci\u00f3n da licenciatura en bret\u00f3n, despois do CAPES e do DEUG, promoveu o ensino do bret\u00f3n e a formaci\u00f3n impartida na universidade da Alta Breta\u00f1a en Rennes, onde o \"peurunvan\" \u00e9 a \u00fanica ortografa \"universitaria\". Os cambios sociol\u00f3xicos debilitaron a outra tendencia, e a Universidade da Breta\u00f1a en Brest tam\u00e9n est\u00e1 aberta \u00e1s diferenzas.\nSituaci\u00f3n actual.\nDurante os anos 80 a situaci\u00f3n foise aclarando:\nA situaci\u00f3n non \u00e9 exactamente a de 1975, e as rivalidades diminu\u00edron moito. Os vellos argumentos xa non se limitan aos soberanos que se opo\u00f1en a bret\u00f3n en xeral. Hai incluso escritores, como Goulc'han Kervella ou o prol\u00edfico Mikael Madeg que publican os seus textos nas d\u00faas principais ortograf\u00edas.\nO \"Skrivadenn\" ou ditado en bret\u00f3n, un concurso anual de ditados de 4 a 84 anos e ao que asistiron 400 participantes en marzo do 2006, usa a ortograf\u00eda \"peurunvana\" ."}
{"id": "473320", "revid": "1576", "url": "https://gl.wikipedia.org/wiki?curid=473320", "title": "Cruceiro da Laxe", "text": "Cruceiro da Laxe ou Cruceiro de Laxe, ou variantes, pode referirse, entre outros, a: "}
{"id": "473321", "revid": "1888", "url": "https://gl.wikipedia.org/wiki?curid=473321", "title": "Lu\u00eds Bol\u00edbar Mass\u00f3", "text": ""}
{"id": "473322", "revid": "56817", "url": "https://gl.wikipedia.org/wiki?curid=473322", "title": "Francisco Fern\u00e1ndez Cervera", "text": "Francisco Fern\u00e1ndez Cervera, finado en Cangas o 6 de xullo de 1961, foi un industrial conserveiro e pol\u00edtico galego.\nTraxectoria.\nDono da f\u00e1brica de conservas La Monta\u00f1esa de Cangas. Unha das s\u00faas marcas ga\u00f1ou a medalla de ouro na Exposici\u00f3n Internacional de Barcelona de 1930. Foi secretario da Uni\u00f3n de fabricantes de conservas de Galicia en 1935. Na ditadura de Primo de Rivera foi presidente da Uni\u00f3n Patri\u00f3tica de Cangas. En 1930 foi proclamado concelleiro polo grupo de maiores contribu\u00edntes. Finou en Cangas con 84 anos.\nVida persoal.\nCasou con Sebastiana Gonz\u00e1lez N\u00fa\u00f1ez e foi pai de Antonio, Francisco, Pilar, C\u00e9sar, Jos\u00e9 e Mar\u00eda Fern\u00e1ndez-Cervera Gonz\u00e1lez."}
{"id": "473323", "revid": "5863", "url": "https://gl.wikipedia.org/wiki?curid=473323", "title": "Cruceiro de Laxe", "text": ""}
{"id": "473324", "revid": "56817", "url": "https://gl.wikipedia.org/wiki?curid=473324", "title": "Wilhelm Eduard Weber", "text": "Wilhelm Eduard Weber, nado en Wittenberg o 24 de outubro de 1804 e finado en Gotinga o 23 de xu\u00f1o de 1891 foi un f\u00edsico alem\u00e1n que, xunto con Carl Friedrich Gauss, inventou o primeiro tel\u00e9grafo electromagn\u00e9tico.\nTraxectoria.\nPrimeiros anos.\nWeber nace en Schlossstrasse en Wittenberg, onde o seu pai, Michael Weber, era profesor de teolox\u00eda. O edificio fora previamente a casa de Abraham Vater.\nWilhelm foi o segundo de tres irm\u00e1ns, todos eles distinguidos con calidades para a ciencia. Trala disoluci\u00f3n da universidade de Wittenberg, o seu pai foi transferido a Halle en 1815. Wilhelm recibira as s\u00faas primeiras clases do seu pai, mais ent\u00f3n foi enviado ao Asilo de Orfos e a Escola de Gram\u00e1tica de Halle. Despois entrou na universidade, dedic\u00e1ndose \u00e1 filosof\u00eda natural. Destacou tanto nas s\u00faas clases e polo seu traballo orixinal que despois de recibir o grao de doutor e converterse en \"Privatdozent\" foi nomeado profesor extraordinario de filosof\u00eda natural en Halle.\nCarreira.\nEn 1831, por recomendaci\u00f3n de Carl Friedrich Gauss, foi contratado pola universidade de Gotinga como profesor de f\u00edsica con vinte e sete anos. As s\u00faas clases resultaban interesantes, instrutivas e suxestivas. Weber pensaba que para un completo entendemento da f\u00edsica e aplicala \u00e1 vida diaria, as simples conferencias a\u00ednda que fosen ilustradas mediante experimentos, eran insuficientes, e impulsaba os seus estudantes a que experimentasen eles mesmos, libres de cargas, no laboratorio da facultade. Cando era un estudante na vintena el, co seu irm\u00e1n, Ernst Heinrich Weber, profesor de anatom\u00eda de Leipzig, escribira un libro sobre a teor\u00eda de ondas e a fluidaez, que dera aos seus autores unha considerable reputaci\u00f3n. A ac\u00fastica era a s\u00faa ciencia favorita, e publicou numerosos artigos sobre ela en \"Poggendorffs Annalen\", \"Jahrb\u00fccher f\u00fcr Chemie und Physik\" de Schweigger e o diario musical \"Carcilia\". O \"mecanismo de cami\u00f1ar na humanidade\" foi outro estudo, emprendido co seu irm\u00e1n m\u00e1is novo, Eduard Weber. Estas importantes investigaci\u00f3ns public\u00e1ronse entre os anos 1825 e 1838. Gauss e Weber constru\u00edron o primeiro tel\u00e9grafo electromagn\u00e9tico en 1833, que conectaba o observatorio co instituto de f\u00edsica de Gotinga.\nEn decembro de 1837, o goberno de Hannover despediu a Weber, un dos Sete de Gotinga, do seu posto na universidade por raz\u00f3ns pol\u00edticas. Ent\u00f3n Weber dedicouse a viaxar durante un tempo, visitando Inglaterra entre outros pa\u00edses, e convert\u00e9ndose en profesor de f\u00edsica en Leipzig entre 1843 e 1849, cando foi readmitido en Gotinga. Un dos seus traballos m\u00e1is importantes, coescrito con Carl Friedrich Gauss e Carl Wolfgang Benjamin Goldschmidt, foi \"Atlas des Erdmagnetismus: nach den Elementen der Theorie entworfen\" (\"Atlas de Xeomagnetismo: Dese\u00f1ado segundo os elementos da teor\u00eda\"), unha serie de mapas magn\u00e9ticos, e foi principalmente polos seus esforzos que se institu\u00edron os observatorios magn\u00e9ticos. Estudou o magnetismo con Gauss, e en 1864 publicou as s\u00faas \"Medidas Proporcionais Electrodin\u00e1micas\", que conti\u00f1an un sistema de medidas absolutas para as correntes el\u00e9ctricas, que forman as bases das que contin\u00faan a empregarse.\nFoi elixido membro estranxeiro da Real Academia Sueca das Ciencias en 1855.\nEn 1856, con Rudolf Kohlrausch (1809\u20131858), demostrou que a raz\u00f3n de elestroct\u00e1tica das unidades electromagn\u00e9ticas produc\u00edan un n\u00famero que coincid\u00eda co valor ent\u00f3n co\u00f1ecido da velocidade da luz. Este descubrimento levou \u00e1 conxectura de Maxwell de que a luz \u00e9 unha onda electromagn\u00e9tica. Tam\u00e9n levou ao desenvolvemento de Weber da s\u00faa teor\u00eda electrodin\u00e1mica. O primeiro uso da letra \"c\" para denotar a velocidade da luz foi en 1856 nun artigo de Kohlrausch e Weber.\nWeber faleceu en Gotinga, onde est\u00e1 enterrado no mesmo cemiterio que Max Planck e Max Born.\nReco\u00f1ecemento.\nA unidade de fluxo magn\u00e9tico do Sistema Internacional, o w\u00e9ber (s\u00edmbolo: Wb) recibe este nome na s\u00faa honra."}
{"id": "473325", "revid": "47401", "url": "https://gl.wikipedia.org/wiki?curid=473325", "title": "Wilhelm Weber", "text": ""}
{"id": "473328", "revid": "1888", "url": "https://gl.wikipedia.org/wiki?curid=473328", "title": "Eduardo Araujo", "text": ""}
{"id": "473330", "revid": "85894", "url": "https://gl.wikipedia.org/wiki?curid=473330", "title": "O Pinto, Vilar de Ordelles, Esgos", "text": "O Pinto \u00e9 un lugar da parroquia de Vilar de Ordelles no concello ourens\u00e1n de Esgos na comarca de Ourense. Ti\u00f1a 223 habitantes no ano 2018, segundo datos do IGE, dos cales 117 eran homes e 106 mulleres."}
{"id": "473331", "revid": "1888", "url": "https://gl.wikipedia.org/wiki?curid=473331", "title": "Jos\u00e9 Gallego Nogueira", "text": "Jos\u00e9 Gallego Nogueira, co\u00f1ecido como O neno da Cami\u00f1a, nado en Cangas vara a 1899 e finado en Pontevedra o 27 de xullo de 1937, foi un funcionario e pol\u00edtico galego.\nTraxectoria.\nGarda de Arbitrios do concello de Cangas. Logo do golpe de Estado do 18 de xullo de 1936 foi detido. Xulgado en consello de guerra en Pontevedra por rebeli\u00f3n militar o 12 de maio de 1937 con Antonio Fern\u00e1ndez Fern\u00e1ndez, Agust\u00edn Sanju\u00e1n Sansinenea, Jos\u00e9 Mejuto Bern\u00e1rdez, Jos\u00e9 Meis Mart\u00ednez, Gumersindo Gastiasoro, Germ\u00e1n Chapela Leiro e \u00c1ngel Mart\u00ednez Fandi\u00f1o, foi condenado a pena de morte. Foi executado na Caeira (Poio) con Antonio Fern\u00e1ndez, Jos\u00e9 Mejuto e Jos\u00e9 Meis o 27 de xullo de 1937."}
{"id": "473332", "revid": "98629", "url": "https://gl.wikipedia.org/wiki?curid=473332", "title": "Ambystoma tigrinum", "text": "Ambystoma tigrinum \u00e9 unha especie de anfibio caudado (ou urodelo) da familia Ambystomatidae.\nDescrici\u00f3n.\nSon p\u00edntegas grandes, con lonxitudes de 15 a 21\u00a0cm, podendo acadar ata 33\u00a0cm, especialmente no caso de individuos neotenicos. Os adultos normalmente te\u00f1en manchas grises, verdes ou negras, con ollos grandes. Te\u00f1en bocas pequenas, pescozos grosos, pernas robustas e rabos longos. A s\u00faa dieta consiste principalmente en insectos e vermes, pero non \u00e9 raro que os adultos consuman ratos ou ras pequenas.\nOs adultos con frecuencia viven en toqueiras. Son completamente terrestres de adultos e soamente regresan \u00e1 auga para reproducirse. Como todos os ambistom\u00e1tidos est\u00e1n extremadamente ligados ao seu lugar de nacemento e viaxan grandes distancias para volver a el. Por\u00e9n, s\u00f3 te\u00f1en un 50% de probabilidades de reproducirse m\u00e1is dunha vez na vida. Os machos empuxan lixeiramente \u00e1 femia para iniciar o apareamento, despois depositan un espermat\u00f3foro no fondo do lago. A femia recolle o paquete e deposita os ovos xa fertilizados na vexetaci\u00f3n.\nAs larvas son totalmente acu\u00e1ticas e caracter\u00edzanse polas s\u00faas grandes branquias externas e unha aleta caudal prominente que se orixina xusto detr\u00e1s da cabeza. As extremidades est\u00e1n completamente desenvolvidas pouco tempo despois de nacer. As larvas div\u00eddense en dous grupos: can\u00edbales e non can\u00edbales. Unha alta concentraci\u00f3n de larvas fai que se active o fenotipo Can\u00edbal, que ten unha cabeza m\u00e1is grande do normal. Algunhas larvas, que se encontran en lagoas de estaci\u00f3n e en rexi\u00f3ns do norte, sofren a metamorfose o m\u00e1is cedo posible. Outras larvas, especialmente en lagoas ancestrais e climas c\u00e1lidos, non sofren a metamorfose ata que alcanzan o seu tama\u00f1o adulto. Estas larvas de gran tama\u00f1o \u00fasanse como isco para a pesca ou como animal de compa\u00f1\u00eda. Algunhas poboaci\u00f3ns mesmo non sofren metamorfose en absoluto e chegan \u00e1 madurez sexual en forma de larva. Estas larvas denom\u00ednanse neot\u00e9nicas e son com\u00fans en lugares onde as condici\u00f3ns terrestres son malas.\nStatus de conservaci\u00f3n.\nA\u00ednda que son com\u00fans localmente en moitas rexi\u00f3ns, a cantidade de exemplares declinou se a comparamos con niveis hist\u00f3ricos. Unha das ameazas m\u00e1is grandes \u00e1s que se enfronta a especie \u00e9 a destruci\u00f3n ou alteraci\u00f3n do seu h\u00e1bitat. Como esta p\u00edntega tende a reproducirse en pantanos semipermanentes, as s\u00faas larvas experimentan descensos en masa en asociaci\u00f3n co desecamento de pantanos. A introduci\u00f3n de peixes pode reducir e nalg\u00fans casos eliminar, poboaci\u00f3ns enteiras desta p\u00edntega, xa que require un h\u00e1bitat en que estean no cume da cadea tr\u00f3fica. A deforestaci\u00f3n e a chuvia \u00e1cida tam\u00e9n son problemas que as afectan. Evitan as augas con pH baixo. Cun pH de 4,2 o 50% dos seus embri\u00f3ns morren, ademais en pH baixo medran m\u00e1is lentamente e ter\u00edan per\u00edodos larvarios m\u00e1is estendidos. Est\u00e1n na lista de especies ameazadas en Nova York, Maryland, Nova Jersey e Delaware, na de especies protexidas en Arizona e na de especies especialmente preocupantes en Carolina do Norte e Carolina do Sur.\nEnfermidades.\nEsta especie pode transmitir o fungo \"Batrachochytrium dendrobatidis\", que \u00e9 unha grande ameaza en todo o mundo para a maior\u00eda das especies de ras, caus\u00e1ndolles quitridiomicose, a\u00ednda que \"A. tigrinum\" \u00e9 inmune a el. Poden portar tam\u00e9n ranavirus, que infectan r\u00e9ptiles, anfibios e peixes. O uso como isco das larvas desta p\u00edntega parece ser unha importante fonte de exposici\u00f3n e transporte destes virus \u00e1s poboaci\u00f3ns silvestres. \u00c1s veces prod\u00facense grandes mortandades de larvas de \"A. tigrinum\" por causa de infecci\u00f3ns recorrentes de ranavirus.\nEspecies af\u00edns.\nAs especies californianas \"Ambystoma californiense\" e \"Ambystoma mavortium\" e a mexicana \"Ambystoma velasci\" foron descritas como subespecies de \"A. tigrinum\", mais agora son consideradas especies separadas. Foron necesarios estudos xen\u00e9ticos para dividir a poboaci\u00f3n orixinal de \"A.\u00a0tigrinum\", a\u00ednda que hai que salientar que existe algo de hibridaci\u00f3n entre estes grupos."}
{"id": "473333", "revid": "1888", "url": "https://gl.wikipedia.org/wiki?curid=473333", "title": "Antonio Fern\u00e1ndez Fern\u00e1ndez (sindicalista)", "text": "Antonio Fern\u00e1ndez Fern\u00e1ndez, co\u00f1ecido como Pavito, nado en Cangas e finado en Pontevedra o 27 de xullo de 1937, foi un albanel e pol\u00edtico galego.\nTraxectoria.\nAlbanel veci\u00f1o de Darbo. Presidente da Sociedade de Oficios Varios adscrita \u00e1 UGT e militante do PSOE. Logo do golpe de Estado do 18 de xullo de 1936 foi detido. Xulgado en consello de guerra en Pontevedra por rebeli\u00f3n militar o 12 de maio de 1937 con Jos\u00e9 Gallego Nogueira, Agust\u00edn Sanju\u00e1n Sansinenea, Jos\u00e9 Mejuto Bern\u00e1rdez, Jos\u00e9 Meis Mart\u00ednez, Gumersindo Gastiasoro, Germ\u00e1n Chapela Leiro e \u00c1ngel Mart\u00ednez Fandi\u00f1o, foi condenado a pena de morte. Foi executado na Caeira (Poio) con Jos\u00e9 Gallego, Jos\u00e9 Mejuto e Jos\u00e9 Meis, e Francisco Varela Garrido de Cerdedo o 27 de xullo de 1937."}
{"id": "473334", "revid": "98629", "url": "https://gl.wikipedia.org/wiki?curid=473334", "title": "Illa da Vaca", "text": "\u00cele-\u00e0-Vache, (en Franc\u00e9s, tam\u00e9n chamada \u00cele-\u00e0-Vaches, antes chamada en Espa\u00f1ol Isla Vaca) \u00e9 unha illa caribe\u00f1a, unha das illas sat\u00e9lites de Hait\u00ed. At\u00f3pase na Baie de Cayes a uns 10\u00b45\u00a0km. fronte \u00e1 costa do suroeste peninsular do pa\u00eds, aproximadamente entre a cidade de Les Cayes e Pointe l'Abacou. Antigamente co\u00f1ec\u00edase co nome de Abacca. Administrativamente, converteuse nunha comuna en 1976 como parte do Arrondissement de Les Cayes no departamento Sud.\n\u00cele-\u00e0-Vache foi reclamada polo Imperio espa\u00f1ol en 1492 como parte da Hispaniola, e durante os dous seguintes s\u00e9culos co\u00f1eceuse co nome de Illa Vaca. En 1697 a illa de Hispaniola dividiuse formalmente entre Espa\u00f1a e Francia no Tratado de Ryswick que puxo fin \u00e1 Guerra dos Nove Anos. Francia asumiu o control da metade occidental de Hispaniola e nomeouna Saint-Domingue, e Illa Vaca tomou o seu nome actual, \u00cele-\u00e0-Vache.\nXeograf\u00eda.\nA illa ten aproximadamente 13\u00a0km. de largo e 3\u00b42\u00a0km. de ancho, cunha superficie de 51\u00b47998\u00a0km\u00b2. O extremo occidental da illa ten outeiros en altura con altitudes de 150 m. con varios pequenos pantanos nos vales, o lado leste da illa \u00e9 pantanoso, e cont\u00e9n unha lagoa cun dos bosques de mangleiros m\u00e1is grandes de Hait\u00ed. A illa tam\u00e9n est\u00e1 rodeada de varios bancos de area perigosos, arrecifes e rochas que foron a causa de moitos naufraxios ao longo da historia, inclu\u00edda a da famosa goleta canadense de pesca e carreiras \"Bluenose\", naufragada na illa en 1946.\nDemograf\u00eda.\nA poboaci\u00f3n da illa en 2015 era de 14.004 habitantes adultos. \u00cele-\u00e0-Vache \u00e9 un dos sitios tur\u00edsticos m\u00e1is populares de Hait\u00ed e ten alg\u00fans dos mellores paisaxes insulares do Caribe. Hai d\u00faas estaci\u00f3ns tur\u00edsticas na illa, Port Morgan e Abaka Bay.\nHistoria.\nHenry Morgan.\nO capit\u00e1n pirata Henry Morgan (c.1635-1616) usou frecuentemente a pequena illa como base para as s\u00faas operaci\u00f3ns. Morgan planificou e organizou moitas das s\u00faas maiores incursi\u00f3ns desde Illa Vaca e perdeu m\u00faltiples barcos nas augas da illa que foron descubertos e explorados recentemente por mergulladores de investigaci\u00f3n.\nEn xaneiro de 1669, Morgan trouxo dez barcos e 800 homes a Illa Vaca como punto de encontro antes de lanzar unha incursi\u00f3n na cidade espa\u00f1ola de Cartaxena. Debido a que el e os seus compa\u00f1eiros bucaneiros acababan de capturar dous barcos de guerra franceses, decidiron celebralo na ba\u00eda de Ferret facilmente accesible no lado noroeste da illa. Fixeron un lume para asar varios porcos e dispararon os can\u00f3ns do seu buque insignia como era t\u00edpico para unha celebraci\u00f3n de bucaneiros. No medio da s\u00faa borracheira, apolvoreira do buque prendeuse accidentalmente, o que provocou unha explosi\u00f3n que provocou que o buque insignia de Morgan o \"HMS Oxford\" explotara. Na explosi\u00f3n Morgan, que estaba a bordo do barco, foi lanzado pola fiestra do seu camarote ao mar. Sobreviviu ao accidente, pero o \"Oxford\" afundiuse, arrastando consigo os dous buques de guerra franceses capturados (que estaban atados a el) e uns 200 dos seus homes.\nO barco, que s\u00f3 estaba a 4 m. baixo a superficie da auga, foi atopado en 2004 por un equipo de investigadores. Estiveron acompa\u00f1ados dun equipo da canle de televisi\u00f3n galesa S4C, que realizou un documental do descubrimento. Se a\u00ednda hai un bot\u00edn a bordo, a\u00ednda non se sabe.\nEn 1675-1676 sobreviviu de novo a un naufraxio nas beiras da illa. Morgan fora nomeado tenente gobernador de Xamaica e \u00eda desde Inglaterra para ocupar o posto. Posiblemente dirixiuse a Illa Vaca para rescatar o que puidese dos barcos afundidos no incidente de 1669. Pero xurdiu unha tormenta que afundiu a s\u00faa nave a \"Jamaica Merchant\", que estaba cargada cun cargamento completo de can\u00f3ns que levaba para reforzar as defensas en Port Royal. Este barco atop\u00e1rono investigadores, que recuperaron pratos, moedas de bronce e a \u00e1ncora do barco.\nO actual complexo tur\u00edstico de Port Morgan leva o seu nome.\nDe 1682-1684, o pirata franc\u00e9s Jean Hamlin usou a illa como escondedoiro mentres saqueaba barcos ingleses e holandeses.\nBernard Kock.\nEn 1862 o empresario Bernard Kock, propietario dunha plantaci\u00f3n de algod\u00f3n en Florida, visitou a Feira Mundial en Londres. Cando viu d\u00faas balas de algod\u00f3n procedentes de Hait\u00ed, quedou impresionado pola calidade e inmediatamente viu unha oportunidade de negocio. Era un ardente abolicionista, pero cr\u00eda que despois de que foran liberados, os antigos escravos ti\u00f1an que ter un traballo \u00fatil. Por iso, concibiu un plan para desenvolver \u00cele-\u00e0-Vache enviando 5.000 escravos emancipados dos Estados Unidos para cultivar algod\u00f3n al\u00ed.\nSa\u00edu a Hait\u00ed o 17 de maio de 1862 e chegou a Jacmel o 3 de xu\u00f1o. De al\u00ed foi a cabalo a Port-au-Prince, onde foi recibido cordialmente polo presidente do pa\u00eds, Fabre Geffrard. As negociaci\u00f3ns foron dif\u00edciles, con todo. Por unha banda, o presidente apoiou a chegada de m\u00e1is negros ao pa\u00eds, pero tam\u00e9n se mostrou reticente a alugar un anaco de chan haitiano a un home branco.\nA\u00ednda as\u00ed, Kock conseguiu asinar un contrato o 8 de agosto que lle concedeu un arrendamento de 10 anos en \u00cele-\u00e0-Vache, con dereito a unha pr\u00f3rroga de 10 anos m\u00e1is. O alugueiro ascendeu a 3\u00b45 gourdes (aproximadamente 0\u00b435 d\u00f3lares) por hect\u00e1rea. Ti\u00f1a que comezar as operaci\u00f3ns dentro de seis meses e varios supervisores dos empregados ti\u00f1an que ser negros. Inmediatamente ser\u00edan naturalizados como haitianos \u00e1 s\u00faa chegada. Kock proporcionar\u00eda unha porcentaxe de toda a madeira que picaba na illa, como unha especie de imposto. O contrato tam\u00e9n garant\u00eda que protexer\u00eda ao estado haitiano e que non ter\u00eda que pagar dereitos de importaci\u00f3n sobre as subministraci\u00f3ns que importou.\nDurante o mesmo per\u00edodo, Estados Unidos estaba atrapado na Guerra Civil estadounidense e o presidente Lincoln, que era partidario da abolici\u00f3n da escravitude, estaba a estudar plans para establecer \"colonias\" de escravos emancipados en pa\u00edses como Nova Granada e Liberia onde poder\u00edan vivir e traballar. Incluso ofreceu 50 d\u00f3lares a calquera que levase unha persoa negra ao estranxeiro e lle dese un traballo al\u00ed.\nKock marchou o 14 de agosto cara a Nova York e chegou o 28 de agosto. Non obstante, o secretario de Estado estadounidense, William Seward, recibiu moitas queixas dos gobernos centroamericanos que non viron ningunha vantaxe na chegada de tantos negros \u00e1 s\u00faa rexi\u00f3n. \u00c1 vista destas queixas, Seward paralizou o plan de Kock.\nEnt\u00f3n, Kock dirixiuse directamente ao presidente Lincoln. Lincoln tivo as s\u00faas d\u00fabidas sobre a sinceridade de Kock nun primeiro momento. Sospeitaba que Kock s\u00f3 acudiu despois de que se prometeran os 50 d\u00f3lares por persoa. Kock conseguiu convencelo, con todo, e o 31 de decembro, o presidente prometeu que pensar\u00eda no seu plan. Pero xusto un d\u00eda despois, o 1 de xaneiro de 1863, Lincoln asinou a Proclamaci\u00f3n de emancipaci\u00f3n, que non conti\u00f1a nin unha soa palabra sobre este ou calquera outro plan colonial.\nDecepcionado, Kock mudouse a Washington. Al\u00ed, conseguiu atopar a alg\u00fans negros que estaban interesados \u200b\u200ben ir a Hait\u00ed. De regreso a Nova York, atopou tres financeiros que comprometeron 70.000 d\u00f3lares na s\u00faa empresa. Na base deste compromiso, Kock alugou o barco brit\u00e1nico 'Ocean Ranger' e con este barco trouxo a 500 persoas a \u00cele-\u00e0-Vache o 13 de abril de 1863. Alg\u00fans dos seus pasaxeiros enfermaron da var\u00edola mentres estaban a bordo, obrigando a Kock a montar un pequeno hospital de urxencia \u00e1 s\u00faa chegada.\nKock pechou cos traballadores un contrato de 4 anos por un salario de 0\u00b416 $ por d\u00eda, gastos inclu\u00eddos. Imprimiu billetes especiais de Gourde sobre os que l\u00edase o texto \"Illa de A'Vache\" e o seu propio nome, Bernard Kock. Estes eran intercambiables polos gourdes normais de Hait\u00ed\nNon obstante, os financeiros non cumpriron a s\u00faa promesa. A\u00ednda que pagaron o importe inicial, en parte coa esperanza de coller os 50 d\u00f3lares prometidos por persoa. Esta recompensa mant\u00edvose en vigor porque o goberno seguiu dubidando das boas intenci\u00f3ns de Kock. Tras a recompensa, os financeiros apenas enviaron m\u00e1is cartos ou subministraci\u00f3ns \u00e1 illa. Os traballadores atop\u00e1ronse en rebeli\u00f3n e Kock tivo que chamar a 15 soldados haitianos para axudar no control da situaci\u00f3n. Ademais, os financeiros fixeron demandas crecentes, que Kock non pod\u00eda atender sen cartos e bens.\nEn \u00faltima instancia, o contrato rompeuse. O 22 de decembro de 1863, o presidente Lincoln enviou un barco a Hait\u00ed para traer aos 453 traballadores restantes aos Estados Unidos.\nTempos actuais.\nA personalidade m\u00e1is co\u00f1ecida da illa \u00e9 a se\u00f1ora Flora, unha monxa franciscana franco-canadense que fundou un orfanato e unha escola que dirixiu durante d\u00e9cadas na aldea de Madame Bernard.\nO goberno haitiano anunciou plans para iniciar un proxecto para converter nun destino tur\u00edstico internacional a illa de \u00cele-\u00e0-Vache.\nOs proxectos do goberno na illa lanz\u00e1ronse con plans para 1.000 habitaci\u00f3ns nun hotel de luxo, un museo de arqueolox\u00eda, discotecas, galer\u00edas de arte e tendas de artesan\u00eda. Dende o seu inicio en 2013 ata a s\u00faa finalizaci\u00f3n prevista a finais de 2015, isto converte a \u00cele-\u00e0-Vache entre os maiores proxectos tur\u00edsticos en curso no Caribe.\nO goberno constru\u00edu unha pista de 2,6 quil\u00f3metros con plans para un aeroporto internacional.\nEn febreiro de 2014, o goberno haitiano comezou o proceso de expropiaci\u00f3n e recolocaci\u00f3n."}
{"id": "473335", "revid": "1888", "url": "https://gl.wikipedia.org/wiki?curid=473335", "title": "Jos\u00e9 Meis Mart\u00ednez", "text": "Jos\u00e9 Meis Mart\u00ednez, nado en Sanxenxo o 2 de setembro de 1890 e finado en Pontevedra o 27 de xullo de 1937, foi un mestre e pol\u00edtico galego.\nTraxectoria.\nFoi mestre de Cobres (1917-1928). Na Rep\u00fablica foi mestre en Louriz\u00e1n e permutou a s\u00faa praza co mestre de Seixo en 1935. Afiliado \u00e1 UGT e membro da directiva da Casa del Maestro de Pontevedra, foi un dos creadores das Xuventudes Socialistas na parroquia de Seixo. Foi secretario de propaganda da Asocici\u00f3n de Trabajadores de la Ense\u00f1anza de Vigo. Logo do golpe de Estado do 18 de xullo de 1936 foi detido. Xulgado en consello de guerra en Pontevedra por rebeli\u00f3n militar o 12 de maio de 1937 con Jos\u00e9 Gallego Nogueira, Agust\u00edn Sanju\u00e1n Sansinenea, Jos\u00e9 Mejuto Bern\u00e1rdez, Antonio Fern\u00e1ndez Fern\u00e1ndez, Gumersindo Gastiasoro, Germ\u00e1n Chapela Leiro e \u00c1ngel Mart\u00ednez Fandi\u00f1o, foi condenado a pena de morte. Foi executado na Caeira (Poio) con Jos\u00e9 Gallego, Jos\u00e9 Mejuto e Antonio Fern\u00e1ndez o 27 de xullo de 1937. En decembro de 1939 abr\u00edronlle expediente por responsabilidades pol\u00edticas."}
{"id": "473336", "revid": "23204", "url": "https://gl.wikipedia.org/wiki?curid=473336", "title": "Ciudad de Vigo B\u00e1squet", "text": "O Ciudad de Vigo B\u00e1squet, co\u00f1ecido na s\u00faa \u00faltima tempada de existencia como KICS Ciudad de Vigo, foi un club de baloncesto profesional\u00a0da cidade de Vigo (Galicia). O club foi fundado en 2006 e en 2010 desapareceu por motivos econ\u00f3micos. Ao longo da s\u00faa curta historia chegou a competir na Liga LEB Ouro, a segunda competici\u00f3n en importancia do baloncesto espa\u00f1ol, na s\u00faa derradeira tempada.\nOs seus xogadores vest\u00edan un uniforme que consiste nunha camiseta cor vermella cun pantal\u00f3n da mesma cor. A s\u00faa pista de xogo era o Pavill\u00f3n das Travesas, que conta con capacidade para 3\u00a0260 espectadores.\nHistoria.\nO Ciudad de Vigo B\u00e1squet naceu na tempada 2006-07 baixo o nome de Gestib\u00e9rica, e competiu esa tempada na Liga LEB-2, contando cun amplo orzamento. Na s\u00faa primeira tempada, o equipo dirixido polo vigu\u00e9s Quino Salvo finalizou na 17\u00aa posici\u00f3n, tan s\u00f3 por diante do Real Madrid \"B\", cun rexistro de 12 vitorias e 22 derrotas, o que condenou aos ol\u00edvicos a disputar o \"play-off\" de descenso fronte ao CAI Huesca La Magia. Os vigueses comezaron perdendo os dous primeiros partidos en terras aragonesas (64-63 e 88-63) e forzaron o cuarto partido logo de impo\u00f1erse aos oscenses (76-65)\u00a0no primeiro partido disputado en Vigo. Finalmente, o Huesca ga\u00f1ou o cuarto partido da serie (56-68), conseguindo as\u00ed a permanencia e mandando ao Vigo B\u00e1squet \u00e1 cuarta categor\u00eda, a Liga LEB Bronce. Deste xeito o Ciudad de Vigo converteuse nun dos clubs fundadores desta nova categor\u00eda que tan s\u00f3 durar\u00eda d\u00faas tempadas e na que permaneceu unha \u00fanica tempada.\nEsta tempada na LEB Bronce foi unha das m\u00e1is exitosas do club, que conseguiu o ascenso \u00e1 terceira categor\u00eda e na que o Pavill\u00f3n das Travesas esgotou as localidades en varios partidosc O 16 de xullo de 2007 era presentado como novo t\u00e9cnico do conxunto ol\u00edvico o lugu\u00e9s Tito D\u00edaz co obxectivo de manter ao equipo na zona alta da clasificaci\u00f3n. Esa mesma tempada, a 2007-08, a cidade de Vigo acolleu a Copa LEB Bronce, na que o daquela Gestib\u00e9rica de Vigo non puido pasar das semifinais logo de perder fronte o Ciudad Torrealta de Molina de Segura (59-61).\nDe volta na LEB Prata, o club decidiu prescindir dos servizos de Tito D\u00edaz e ofreceulle o posto de adestrador a Miguel \u00c1ngel Ortega, principal valedor de D\u00edaz e secretario t\u00e9cnico do club durante a tempada en LEB Bronce. Con todo, Ortega decidiu desvincularse por completo do club por motivos persoais, po\u00f1endo as\u00ed fin a dous anos de relaci\u00f3n co club vigu\u00e9s. Finalmente o substituto de D\u00edaz foi Manolo Povea. Na liga o equipo conseguiu clasificarse para os \"play-offs\" de ascenso \u00e1 Liga LEB Ouro, a segunda categor\u00eda por detr\u00e1s da Liga ACB. Con todo, a pesar dos \u00e9xitos deportivos, o club encontrou problemas financeiros que levaron ao cadro de xogadores \u00e1 folga logo de varios meses sen cobrar. Nese momento tanto os xogadores como o equipo t\u00e9cnico executaron o aval federativo, o que levou ao club a unha situaci\u00f3n cr\u00edtica.\nA pesar de todo, no ver\u00e1n de 2009 e logo de numerosas xesti\u00f3ns e aprazamentos, o club conseguiu unha praza na Liga LEB Ouro grazas a un aval. A situaci\u00f3n da tempada anterior repetiuse e os xogadores tan s\u00f3 cobraron a primeira mensualidade, para finalmente descender a falta de cinco xornadas para a finalizaci\u00f3n da liga regular cun rexistro de 6 vitorias e 28 derrotas, nunha tempada na que a asistencia \u00e1s Travesas foi diminu\u00edndo. Finalmente a directiva do Ciudad de Vigo disolveu o club.\nPavill\u00f3n.\nO Ciudad de Vigo B\u00e1squet xogaba os seus encontros como local no Pavill\u00f3n de As Travesas, un Pavill\u00f3n constru\u00eddo en 1968 e remodelado en 1999, con capacidade para 3\u00a0260 espectadores. \u00c1 parte do Ciudad de Vigo, tam\u00e9n xogaba no recinto o Real Club Celta Baloncesto, equipo de baloncesto feminino da cidade, e a Sociedad Deportiva Octavio, equipo de balonm\u00e1n\u00a0masculino.\nO Pavill\u00f3n at\u00f3pase situado na Avda. de Castrelos, na parroquia de Freixeiro. O complexo conta con pistas cubertas e exteriores, as\u00ed como un campo de herba sint\u00e9tica."}
{"id": "473337", "revid": "23204", "url": "https://gl.wikipedia.org/wiki?curid=473337", "title": "Rosal\u00eda Pazo Maside", "text": "Rosal\u00eda Pazo Maside, nada en 1956 na Estrada, \u00e9 unha artista galega.\nTraxectoria.\nCompatibiliza a escultura e a pintura. A s\u00faa obra foi analizada como conceptualismo xeom\u00e9trico. \nNa s\u00faa exposici\u00f3n \"Sustentando a tremoia\" (2013) critica a hipocris\u00eda da Responsabilidade Social Corporativa.\nObra.\nExposici\u00f3ns individuais.\nTen obra no Museo Carlos Maside de Sada, A Coru\u00f1a"}
{"id": "473339", "revid": "89787", "url": "https://gl.wikipedia.org/wiki?curid=473339", "title": "A li\u00f1a de sombra", "text": "A li\u00f1a de sombra (en ) \u00e9 unha breve novela de Joseph Conrad ambientada no mar. \u00c9 unha das s\u00faas obras tard\u00edas, foi escrita de febreiro a decembro de 1915 e publicada por primeira vez en 1916 como unha serie no \"New York's Metropolitan Magazine\" (setembro\u2014outubro) e na \"English Review\" (setembro de 1916-marzo de 1917). Publicouse como libro en 1917 no Reino Unido (marzo) e Norteam\u00e9rica (abril). A novela describe o desenvolvemento dun mozo \u00f3 tomar unha capitan\u00eda mercante en Oriente, coa \"li\u00f1a de sombra\", o t\u00edtulo que representa o limiar deste desenvolvemento.\nFoi traducida \u00f3 galego por Ana Isabel Iglesias Francos e Benigno Fern\u00e1ndez Salgado e publicada por Ir Indo no ano 2000. No ano 2005, foi publicado de novo coa traduci\u00f3n de Iglesias Francos e Fern\u00e1ndez Salgado dentro da colecci\u00f3n Biblioteca Galega de Cl\u00e1sicos Universais."}
{"id": "473340", "revid": "839", "url": "https://gl.wikipedia.org/wiki?curid=473340", "title": "Artur Rasizade", "text": ""}
{"id": "473342", "revid": "23204", "url": "https://gl.wikipedia.org/wiki?curid=473342", "title": "The Shadow Line", "text": ""}
{"id": "473348", "revid": "5863", "url": "https://gl.wikipedia.org/wiki?curid=473348", "title": "Galicia vista por un ingl\u00e9s", "text": "Galicia vista por un ingl\u00e9s (en ) \u00e9 un libro escrito polo escritor e xornalista escoc\u00e9s Aubrey F. G. Bell publicado orixinalmente en 1922.\nFoi traducido \u00f3 galego por Xos\u00e9 Mar\u00eda G\u00f3mez Clemente e publicado pola Editorial Galaxia no ano 1994. No ano 2005, foi publicado de novo cunha traduci\u00f3n de G\u00f3mez Clemente dentro da colecci\u00f3n Biblioteca Galega de Cl\u00e1sicos Universais. En 2021 foi reeditado por Rinoceronte Editora."}
{"id": "473349", "revid": "23204", "url": "https://gl.wikipedia.org/wiki?curid=473349", "title": "Spanish Galicia", "text": ""}
{"id": "473350", "revid": "98293", "url": "https://gl.wikipedia.org/wiki?curid=473350", "title": "Tempada 2018/19 do Club Deportivo Lugo", "text": "Durante a tempada 2018\u201319 o Club Deportivo Lugo competiu na Segunda Divisi\u00f3n, sendo a oitava consecutiva na categor\u00eda desde o ascenso de 2012. Nesta temporada o club conseguiu chegar aos dezaseisavos de final da Copa do Rei. O m\u00e1ximo goleador do equipo foi Cristian Herrera con 10 goles.\nMaterial deportivo.\nPara a temporada 2017\u201318 o club mantivo como marca de camisetas a marca dinamarquesa Hummel.\nDese\u00f1o do equipamento do CD Lugo. Tempada 2018\u221219"}
{"id": "473353", "revid": "23204", "url": "https://gl.wikipedia.org/wiki?curid=473353", "title": "Enderezo desco\u00f1ecido", "text": "Enderezo desco\u00f1ecido (t\u00edtulo orixinal en ) \u00e9 o primeiro libro da escritora estadounidense Kathrine Kressmann Taylor, escrito baixo o nome de pluma Kressmann Taylor, publicado por primeira vez na s\u00faa versi\u00f3n completa en \"Story Magazine\" en 1938 nos Estados Unidos, un ano antes do estalido da segunda guerra mundial .\nToma a forma dunha correspondencia epistolar ficticia do 12 de novembro de 1932 \u00f3 3 de marzo de 1934 entre dous moi bos amigos, Martin Schulse, de 40 anos, alem\u00e1n e pai de tres mozos, e Max Eisenstein, de 40 anos, solteiro de orixe xud\u00eda. \u00c1mbolos dous son socios dun pr\u00f3spero negocio de pintura en San Francisco, a Galer\u00eda Schulse-Eisenstein.\nFoi traducida \u00f3 galego por Emma L\u00e1zare Rodr\u00edguez e publicada por Edici\u00f3ns Xerais no ano 2002. No ano 2005, foi publicado de novo cunha traduci\u00f3n de L\u00e1zare Rodr\u00edguez dentro da colecci\u00f3n Biblioteca Galega de Cl\u00e1sicos Universais. No ano 2010, foi publicada de novo por Edici\u00f3ns Xerais."}
{"id": "473354", "revid": "23204", "url": "https://gl.wikipedia.org/wiki?curid=473354", "title": "Address Unknown", "text": ""}
{"id": "473355", "revid": "23204", "url": "https://gl.wikipedia.org/wiki?curid=473355", "title": "Zona especial de conservaci\u00f3n do R\u00edo Ouro", "text": "O r\u00edo Ouro \u00e9 un espazo natural galego catalogado como zona especial de conservaci\u00f3n (ZEC) que incl\u00fae a case todo o treito do r\u00edo Ouro e ao seu esteiro na r\u00eda de Fazouro. Esta \u00e1rea de conservaci\u00f3n ocupa 109 ha. dos concellos de Alfoz, Foz e Valadouro. Destaca pola ter poboaci\u00f3n de salm\u00f3n e unha flora de augas de ribeira ben conservada.\nFauna e flora.\nFlora.\nNo r\u00edo de Ouro destacan os h\u00e1bitats costeiros e a s\u00faa diversidade na vexetaci\u00f3n propia desas condici\u00f3ns de salinidade. As\u00ed mesmo a flora asociada \u00e1s dunas da r\u00eda e os queirogais costeiros de \"Erica vagans\".\nFauna.\nAs especies da fauna catalogadas como especies silvestres en r\u00e9xime de protecci\u00f3n especial ou presentes no catalogo galego de especies ameazadas son:\nLexislaci\u00f3n.\nO r\u00edo Ouro foi declarado como lugar de importancia comunitaria (LIC) en decembro de 2004 e ascendeu a zona especial de conservaci\u00f3n (ZEC) en marzo de 2014."}
{"id": "473356", "revid": "89787", "url": "https://gl.wikipedia.org/wiki?curid=473356", "title": "Os sonetos a Orfeu", "text": "Os sonetos a Orfeu (en ) son un ciclo de 55 sonetos escritos en 1922 polo poeta bohemio-austr\u00edaco Rainer Maria Rilke (1875\u20131926). Foi publicado por vez primeira o ano seguinte. Rilke, que \u00e9 \"amplamente reco\u00f1ecido como un dos poetas m\u00e1is l\u00edricos da lingua alem\u00e1,\" escribiu o ciclo nun per\u00edodo de tres semanas experimentando o que describiu como unha \"salvaxe tempestade creativa\". Inspirado pola nova da morte de Wera Ouckama Knoop (1900\u20131919), unha compa\u00f1eira de xogos da filla de Rilke, Ruth, dedicoullos como unha homenaxe, ou \"Grab-Mal\" (literalmente \"l\u00e1pida\"), na s\u00faa memoria.\nFoi traducido \u00f3 galego por Lois Tob\u00edo Fern\u00e1ndez e publicado en 1980 por Edici\u00f3s do Castro. No ano 2005, foi publicado de novo cunha traduci\u00f3n de Tob\u00edo Fern\u00e1ndez dentro da colecci\u00f3n Biblioteca Galega de Cl\u00e1sicos Universais."}
{"id": "473357", "revid": "23204", "url": "https://gl.wikipedia.org/wiki?curid=473357", "title": "Die Sonette an Orpheus", "text": ""}
{"id": "473360", "revid": "89787", "url": "https://gl.wikipedia.org/wiki?curid=473360", "title": "As palabras", "text": "As palabras (en ) \u00e9 unha autobiograf\u00eda de Jean-Paul Sartre publicada en 1963.\nFoi traducida \u00f3 galego por Dulce Fern\u00e1ndez Gra\u00f1a e Fran\u00e7ois Davo e publicada por Edici\u00f3ns Laiovento no ano 1999. No ano 2005, foi publicado de novo cunha traduci\u00f3n de Fern\u00e1ndez Gra\u00f1a e Davo dentro da colecci\u00f3n Biblioteca Galega de Cl\u00e1sicos Universais.\nEstrutura.\nO texto div\u00eddese en d\u00faas partes de lonxitude semellante, tituladas \"Lendo\" e \"Escribindo\". Por\u00e9n, segundo o estudoso franc\u00e9s Philippe Lejeune, esta divisi\u00f3n s\u00f3 \u00e9 unha cuesti\u00f3n de aparencia, xa que non afecta a progresi\u00f3n cronol\u00f3xica do texto. No canto diso, coida m\u00e1is axeitado dividir o texto en cinco partes ou \"actos\":\nNun primeiro momento, Sartre pensou en \"Jean sans terre\" como t\u00edtulo alternativo."}
{"id": "473361", "revid": "23204", "url": "https://gl.wikipedia.org/wiki?curid=473361", "title": "Les Mots", "text": ""}
{"id": "473362", "revid": "23204", "url": "https://gl.wikipedia.org/wiki?curid=473362", "title": "O terceiro home", "text": "O terceiro home (en ) \u00e9 unha novela policial escrita polo novelista brit\u00e1nico Graham Greene e publicada por primeira vez en 1950. Foi escrita como un traballo preparatorio do gui\u00f3n do filme hom\u00f3nimo de Carol Reed, e foi publicada despois da estrea do filme.\nFoi traducida \u00f3 galego por Mar\u00eda Dolores Mart\u00ednez Torres e publicada pola Editorial Galaxia no ano 1994. No ano 2005, foi publicada de novo coa traduci\u00f3n de Mart\u00ednez Torres dentro da colecci\u00f3n Biblioteca Galega de Cl\u00e1sicos Universais."}
{"id": "473363", "revid": "23204", "url": "https://gl.wikipedia.org/wiki?curid=473363", "title": "The Third Man", "text": ""}
{"id": "473364", "revid": "5863", "url": "https://gl.wikipedia.org/wiki?curid=473364", "title": "\u00c1 espera de Godot", "text": "\u00c1 espera de Godot (en ) \u00e9 unha obra pertencente \u00f3 teatro do absurdo, escrita a finais da d\u00e9cada de 1940 por Samuel Beckett e publicada en 1952 por \u00c9ditions de Minuit. A estrea como obra teatral, dirixida por Roger Blin, realizouse o 5 de xaneiro de 1953 no Th\u00e9\u00e2tre de Babylone de Par\u00eds. Beckett escribiu a obra orixinalmente en franc\u00e9s, a s\u00faa segunda lingua. A traduci\u00f3n \u00f3 ingl\u00e9s foi realizada polo mesmo Beckett e publicada en 1955.\nA obra div\u00eddese en dous actos, e en \u00e1mbolos dous aparecen dous vagabundos chamados Vladimir e Estragon que esperan en balde xunto a un cami\u00f1o a un tal Godot, con quen (quizais) te\u00f1en algunha cita. O p\u00fablico nunca chega a saber quen \u00e9 Godot, ou que tipo de asunto te\u00f1en que tratar con el. En cada acto, aparecen o cruel Pozzo e o seu escravo Lucky (en ingl\u00e9s, \u00abafortunado\u00bb), seguidos dun raparigo que fai chegar a mensaxe a Vladimir e Estragon de que Godot non vir\u00e1 hoxe, \"pero ma\u00f1\u00e1 seguro que si\".\nEsta trama, que intencionalmente non ten ning\u00fan feito relevante e \u00e9 altamente repetitiva, simboliza o tedio e a carencia de significado da vida humana, tema recorrente do existencialismo. Unha interpretaci\u00f3n estendida do misteriosamente ausente \"God\"ot \u00e9 que representa a Deus (en ingl\u00e9s: God), a\u00ednda que Beckett sempre negou isto. Beckett afirmou que derivaba de \"godillot\", que en xerga francesa significa bota. O t\u00edtulo poder\u00eda ent\u00f3n suxerir que os personaxes est\u00e1n a esperar \u00ab\u00e1 bota\u00bb. Como nome propio, Godot tam\u00e9n pode ser un derivado de diferentes verbos franceses.\nFoi traducida \u00f3 galego por Francisco Pillado Mayor e foi publicada pola Edici\u00f3ns Laiovento no ano 2003. No ano 2005, foi publicado de novo coa traduci\u00f3n de Pillado Mayor dentro da colecci\u00f3n Biblioteca Galega de Cl\u00e1sicos Universais.\nRepresentaci\u00f3ns en Galicia.\nA obra foi estreada en 1984 pola Compa\u00f1\u00eda Lu\u00eds Seoane na Coru\u00f1a, e representada en 1989 por Teatro Galileo e en 1991 pola Aula de Teatro da Universidade de Santiago, as d\u00faas nesta cidade."}
{"id": "473365", "revid": "23204", "url": "https://gl.wikipedia.org/wiki?curid=473365", "title": "En attendant Godot", "text": ""}
{"id": "473366", "revid": "56817", "url": "https://gl.wikipedia.org/wiki?curid=473366", "title": "Traballo de campo (Heaney)", "text": "Traballo de campo (en ) \u00e9 a quinta colecci\u00f3n de poes\u00eda de Seamus Heaney, quen recibiu o Premio Nobel de Literatura en 1995. Foi publicada no ano 1979 pola editorial Faber and Faber.\nFoi traducida \u00f3 galego por Vicente Araguas e publicada pola Edici\u00f3ns Xerais no ano 1996. No ano 2005, foi publicado de novo coa traduci\u00f3n de Araguas dentro da colecci\u00f3n Biblioteca Galega de Cl\u00e1sicos Universais."}
{"id": "473367", "revid": "23204", "url": "https://gl.wikipedia.org/wiki?curid=473367", "title": "Field Work", "text": ""}
{"id": "473368", "revid": "23204", "url": "https://gl.wikipedia.org/wiki?curid=473368", "title": "Ana, soror", "text": "Ana, soror (en ) \u00e9 unha historia da escritora francesa Marguerite Yourcenar, publicada en Par\u00eds en 1934 por Grasse e, na s\u00faa forma final, en 1981 por Gallimard.\nFoi traducida \u00f3 galego por Mar\u00eda Xos\u00e9 Queiz\u00e1n e publicada pola Edici\u00f3ns Xerais no ano 2002. No ano 2005, foi publicado de novo coa traduci\u00f3n de Queiz\u00e1n dentro da colecci\u00f3n Biblioteca Galega de Cl\u00e1sicos Universais."}
{"id": "473371", "revid": "23204", "url": "https://gl.wikipedia.org/wiki?curid=473371", "title": "Josepha Weber", "text": "(Maria) Josepha Weber (m\u00e1is adiante Josepha Hofer e Josepha Meier), nada en Zell im Wiesental en 1758 e finada en Viena o 29 de decembro de 1819, foi unha soprano alem\u00e1 da era cl\u00e1sica. Era cu\u00f1ada de Wolfgang Amadeus Mozart, e foi a primeira int\u00e9rprete do papel da Ra\u00ed\u00f1a da Noite na \u00f3pera de Mozar \"Die Zauberfl\u00f6te\" (1791).\nTraxectoria.\nWeber naceu en Zell im Wiesental (actualmente en Baden-W\u00fcrttemberg, Alema\u00f1a), filla de Fridolin Weber. Tivo tres irm\u00e1s m\u00e1is novas: Aloysia, que foi pretendida amorosamente por Mozart e cantou nas s\u00faas \u00f3peras posteriores; Constanze, que casou con Mozart en 1782; e Sophie. O compositor Carl Maria von Weber era fillo do medio irm\u00e1n do seu pai.\nJosepha creceu principalmente en Mannheim, e mudouse coa s\u00faa familia primeiro a M\u00fanic e despois a Viena, seguindo a carreira como cantante da s\u00faa irm\u00e1 Aloysia. Contra 1789 era a \"prima donna\" no grupo teatral dirixido por Johann Friedel no Theater auf der Wieden dos suburbios. Trala morte de Friedel ese mesmo ano, encargouse do teatro Emanuel Schikaneder, que a mantivo na nova compa\u00f1\u00eda que formou. Parece que foi un membro importante do grupo e a \u00f3pera colaborativa \"Der Stein der Weisen\", especia de antecedente de \"Die Zauberfl\u00f6te\" non incl\u00fae arias para soprano coloratura porque no momento en que foi escrita Hofer estaba de baixa por maternidade.\nNa estrea de enorme \u00e9xito de \"Die Zauberfl\u00f6te\" en 1791, Hofer asumiu o papel da Ra\u00ed\u00f1a da Noite, que inclu\u00eda unha c\u00e9lebre parte de coloratura. Continuou a interpretar o papel ata 1801, cando o deixou con 43 anos.\nHofer tam\u00e9n estreou outros papeis. Foi de novo a Ra\u00ed\u00f1a da Noite na secuela de \"Die Zauberfl\u00f6te\" escrita por Schikaneder e Winter, \"Das Labyrinth oder der Kampf mit den Elementen\" (1798). Tam\u00e9n foi a primeira que cantou o papel de Oberon na \u00f3pera de Paul Wranitzky (1789).\nCasou d\u00faas veces. O seu primeiro marido foi o m\u00fasico Franz de Paula Hofer (1755\u201396), co que casou o 21 de xullo de 1788 na catedral de Santo Estevo de Viena. Hofer estivo empregada como violinista na corte imperial. O seu segundo marido (1797) foi o cantante Sebastian Meier (1773\u20131835). Meier foi o primeiro que cantou o papel de Pizarro na \u00f3pera de Beethoven \"Fidelio\".\nJosepha Meier retirouse do canto en 1805, e faleceu en Viena o 29 de decembro de 1819.\nValoraci\u00f3n.\nSobre o seu canto, o dicionario New Grove di, \"segundo informes contempor\u00e1neos, dominaba unha tesitura moi alta, mais ti\u00f1a un f\u00edo \u00e1spero na s\u00faa voz e carec\u00eda de presenza na escena\". A s\u00faa calidade val\u00edalle para realizar as dif\u00edciles pasaxes de coloratura que Mozart escribiu no papel da Ra\u00ed\u00f1a da Noite."}
{"id": "473374", "revid": "785", "url": "https://gl.wikipedia.org/wiki?curid=473374", "title": "Francisco Dotras Lamberti", "text": "Francisco Dotras Lamberti, nado en Vigo o 5 de outubro de 1921 e finado na Coru\u00f1a o 15 de setembro de 2014, foi un diplom\u00e1tico, empresario, pintor, escritor e locutor espa\u00f1ol.\nTraxectoria.\nNaceu en Vigo, a\u00ednda que pasou a maior parte da s\u00faa vida na Coru\u00f1a, e sempre estivo vinculado \u00f3 mar. A s\u00faa familia, de feito, era propietaria de negocios de pesca, e el comezou a traballar nunha das s\u00faas industrias conserveiras aos 16 anos. Estudou na s\u00faa cidade de nacemento Profesorado Mercantil e Enxe\u00f1ar\u00eda T\u00e9cnica Industrial e fixo as pr\u00e1cticas de alf\u00e9rez en San Amaro (A Coru\u00f1a), onde casou con Mar\u00eda de la Consolaci\u00f3n Men\u00e9ndez Ponte, coa que tivo catro fillos (Sonia, Leticia, M\u00f3nica e Virginia). Tivo varios cargos na Naviera Ponte Naya (propiedade da familia da s\u00faa esposa) que recibe o seu nome do naviero Joaqu\u00edn Ponte Naya.\nEn 1940 foi un dos fundadores (xunto con Francisco Otero Mari\u00f1o) da empresa \"Conservas Friscos\", t\u00edtulo que prov\u00e9n da contracci\u00f3n de ambos nomes.\nEn 1962, grazas \u00e1 s\u00faa condici\u00f3n de consignatario e armador, foi nomeado c\u00f3nsul honorario de Francia na Coru\u00f1a, cargo que ostentou ata 1991, cando o ocupou a s\u00faa esposa ata 1999, ano en que asumiu o cargo a s\u00faa filla M\u00f3nica.\nTras o naufraxio en 1970 do pesqueiro \"La Isla\" ao encallar xunto \u00e1 Torre de H\u00e9rcules, no que unicamente foi recollido con vida o maquinista do barco, Francisco Dotras encabezou un movemento social que conseguiu establecer a primeira base en Espa\u00f1a da Cruz Vermella do Mar, e a chegada \u00e1 Coru\u00f1a en 1973 do barco de rescate mar\u00edtimo \"Blanca Quiroga\", que participou en salvamentos de cat\u00e1strofes como as dos petroleiros Urquiola (1976) ou o Mar Exeo (1992). Desde 2002, o barco est\u00e1 retirado e exposto no parque de Bens.\nXa nos anos 1980, foi presidente da compa\u00f1\u00eda Aluflet e armador do buque \"Xove\", que transportaba alumina desde San Cibrao \u00e1 Coru\u00f1a.\nTam\u00e9n foi Presidente do Colexio Profesional de Peritos Industriais da Coru\u00f1a e do Club de Cine Afeccionado da mesma cidade.\nAsociaci\u00f3n Gran Armada.\nEn 2000, asumiu o cargo de Presidente da Asociaci\u00f3n Hist\u00f3rico Cultural Gran Armada, que ostentou ata o 8 de febreiro de 2014, cando foi nomeado Presidente de Honra. Esta asociaci\u00f3n dedicouse, segundo os seus estatutos, \u00e1 \"promoci\u00f3n e execuci\u00f3n de todo tipo de iniciativas encami\u00f1adas a conservar, protexer e divulgar o patrimonio art\u00edstico, cultural e hist\u00f3rico que representan as armadas espa\u00f1olas\". Xunto co secretario da asociaci\u00f3n, Rafael Ramos, Francisco Dotras participou en 2001 na homenaxe ao 400 aniversario da Batalla de Kinsale, \u00e1 que asistiron o Duque de York, a Presidenta de Irlanda e os embaixadores en dito pa\u00eds de Espa\u00f1a e o Reino Unido. Tam\u00e9n impulsaron a creaci\u00f3n en 2006 dun monumento \u00e1 infanter\u00eda de mari\u00f1a en Ortigueira. Durante a s\u00faa presidencia recibiu a medalla da Real Liga Naval en 2011.\nTam\u00e9n colaborou na revista da asociaci\u00f3n con diversos artigos; nun deles, tras o Desastre do Prestige, Francisco Dotras ped\u00eda o seguinte:\nUnha das s\u00faas actividades representando \u00e1 asociaci\u00f3n foi crear en 2010, na emisora comunitaria Cuac FM, un programa de radio que trataba dunha conversa entre el e Antonio Abeij\u00f3n sobre distintos asuntos relacionados co mar. Francisco Dotras ga\u00f1ou o premio da emisora ao Mellor Locutor Novato, e seguiu participando na radio ata pouco antes do seu falecemento en 2014.\nEscritor e pintor.\nFrancisco Dotras publicou diversos artigos, tanto na citada revista da Asociaci\u00f3n Gran Armada como noutros medios; en 1997, reuniu unha serie de escritos seus no libro \"El \u00e1rbol, el hijo y esto\".\nRealizou diversas exposici\u00f3ns das s\u00faas pinturas, nas que ilustraba con acuarelas temas mar\u00edtimos e campestres. A modo de exemplo, doou ao Museo Militar da Coru\u00f1a o seu cadro Mar\u00eda Pita. Outros cadros seus foron inclu\u00eddos no Cat\u00e1logo do Patrimonio Art\u00edstico da Deputaci\u00f3n da Coru\u00f1a.\nFalecemento.\nO 15 de setembro de 2014, aos 92 anos de idade, faleceu na Coru\u00f1a, segundo recolleron varios medios galegos. Recibiu diversos reco\u00f1ecementos, entre os que destaca o da embaixada francesa en Espa\u00f1a."}
{"id": "473375", "revid": "83328", "url": "https://gl.wikipedia.org/wiki?curid=473375", "title": "Rosal\u00eda Paz\u00f3 Maside", "text": ""}
{"id": "473377", "revid": "1505", "url": "https://gl.wikipedia.org/wiki?curid=473377", "title": "Atmosfera dun corpo celeste", "text": ""}
{"id": "473378", "revid": "1505", "url": "https://gl.wikipedia.org/wiki?curid=473378", "title": "Fluxo turbulento", "text": ""}
{"id": "473379", "revid": "23204", "url": "https://gl.wikipedia.org/wiki?curid=473379", "title": "Zona especial de conservaci\u00f3n do R\u00edo Landro", "text": "O r\u00edo Landro \u00e9 un espazo natural galego catalogado como zona especial de conservaci\u00f3n (ZEC) que incl\u00fae parte das ribeiras do r\u00edo Landro, desde case o seu comezo ata o interior do esteiro da r\u00eda de Viveiro, e do seu afluente o rego de Bravos. Esta \u00e1rea de conservaci\u00f3n ocupa 127,19 ha. da mari\u00f1a occidental lucense nos concellos de Ourol e Viveiro, comezando desde Bravos e Xerdiz e Mi\u00f1otos e indo ata Vieiro e Magazos. Destaca pola presenza do salm\u00f3n e polos h\u00e1bitats de xunqueiras na marisma.\nParte deste espazo cadra co monumento natural do Souto da Retorta, e nel est\u00e1n os eucaliptais de Chav\u00edn.\nFauna e flora.\nFlora.\nOs h\u00e1bitats cos que conta a vexetaci\u00f3n deste espazo van desde aqueles dos esteiro e as lameiras que o rodean, os prados e pasteiros, as matogueiras, os queirogais, as\u00ed como os bosques de ribeira, tanto de monte como das abas das ribeiras.\nNos bosques do r\u00edo Landro te\u00f1en presenza os soutos e carballeiras de \"Quercus robur\" e \"Quercus pyrenaica\", as\u00ed como os bosques de ribeira de abeneiros (\"Alnus glutinosa\") e freixos (\"Fraxinus excelsior\").\nAs especies da flora catalogadas como especies silvestres en r\u00e9xime de protecci\u00f3n especial ou presentes no catalogo galego de especies ameazadas son:\nFauna.\nEntre a fauna compre destacar os mam\u00edferos acu\u00e1ticos, como as londras, e as ameixas perl\u00edferas de r\u00edo. Tam\u00e9n, a presenza de 9 tax\u00f3ns de aves con interese de protecci\u00f3n, como o picapeixe (\"Alcedo athis\") e a papuxa do mato (\"Sylvia undata\").\nAs especies de fauna catalogadas como especies silvestres en r\u00e9xime de protecci\u00f3n especial ou presentes no catalogo galego de especies ameazadas son:\nLexislaci\u00f3n.\nO r\u00edo Landro foi declarado como lugar de importancia comunitaria (LIC) en decembro de 2004 e ascendeu a zona especial de conservaci\u00f3n (ZEC) en marzo de 2014. O espazo natural ten unha parte dentro de:"}
{"id": "473380", "revid": "5863", "url": "https://gl.wikipedia.org/wiki?curid=473380", "title": "Campionato Portugu\u00e9s de Rugby 2019-2020", "text": "A tempada 2019-2020 do Campionato Nacional foi a edici\u00f3n n\u00famero 62 da m\u00e1xima competici\u00f3n de clubs do rugby en Portugal. A pandemia por COVID-19 detivo a competici\u00f3n en marzo mentres se levaba a cabo a segunda fase e o campionato foi declarado nulo sen campi\u00f3n nin descensos.\nFormato do torneo.\nO torneo contou con 12 equipos participantes: os 8 que competiron na edici\u00f3n anterior (\u00e9 dicir, finalmente non houbo descensos) e 4 equipos ascendidos (1\u00ba, 2\u00ba, 3\u00ba e 6\u00ba na segunda categor\u00eda). Estes 12 equipos foron: o Agronomia, o Belenenses, o T\u00e9cnico, o CDUL, o Direito, o CDUP, o Cascais e o Acad\u00e9mica da edici\u00f3n anterior, e o Montemor, o Benfica, o Lous\u00e3 e o CRAV da segunda categor\u00eda. O CRAV ascendeu polas renuncias a ascender do \u00c9vora e do Caldas, 4\u00ba e 5\u00ba na segunda divisi\u00f3n o ano previo.\nO formato de competici\u00f3n contaba con tres fases.\nPrimeira Fase.\nA primeira fase ou \"fase de apuramento\" comezou o 11 de outubro e rematou o 1 de decembro, constando de 6 xornadas e 36 encontros (12 por grupo).\nSegunda Fase.\nA segunda fase comezou o 7 de decembro de 2019 e non puido ser completada por mor da pandemia por COVID-19.\nPlay Off.\nA fase de eliminatorias non se levou a cabo por mor da pandemia por COVID-19 e o torneo foi declarado nulo sen campi\u00f3n nin descensos."}
{"id": "473381", "revid": "109216", "url": "https://gl.wikipedia.org/wiki?curid=473381", "title": "Gumersindo Gastiasoro", "text": "Gumersindo Gastiasoro Ru\u00edz de Az\u00faa, nado en \u00c1raba o 13 de xaneiro de 1878, foi un mestre e pol\u00edtico vasco.\nTraxectoria.\nFoi mestre en Coucieiro (Paderne de Allariz), R\u00edo Barba, e dende os anos trinta en Darbo. Membro da Asociaci\u00f3n de Trabajadores de la Ense\u00f1anza da UGT. Logo do golpe de Estado do 18 de xullo de 1936 foi detido. Xulgado en consello de guerra en Pontevedra por rebeli\u00f3n militar o 12 de maio de 1937 con Jos\u00e9 Gallego Nogueira, Agust\u00edn Sanju\u00e1n Sansinenea, Jos\u00e9 Mejuto Bern\u00e1rdez, Jos\u00e9 Meis Mart\u00ednez, Germ\u00e1n Chapela Leiro e \u00c1ngel Mart\u00ednez Fandi\u00f1o, foi condenado a cadea perpetua. Posteriormente a pena foi conmutada a 4 anos. En decembro de 1939 abr\u00edronlle expediente por responsabilidades pol\u00edticas. Foi separado do servizo e baixa na escala en maio de 1940."}
{"id": "473382", "revid": "1888", "url": "https://gl.wikipedia.org/wiki?curid=473382", "title": "Gumersindo Gastiasoro Ru\u00edz de Az\u00faa", "text": ""}
{"id": "473383", "revid": "23204", "url": "https://gl.wikipedia.org/wiki?curid=473383", "title": "Blue Jasmine", "text": "Blue Jasmine \u00e9 un filme estadounidense de 2013 escrito e dirixido por Woody Allen. O filme conta a historia dunha antiga \"socialit\u00e9\" de Manhattan (Cate Blanchett) que cae en desgraza e vese obrigada a mudarse coa s\u00faa irm\u00e1 de clase traballadora (Sally Hawkins) \u00f3 seu apartamento en San Francisco. O filme tivo unha estrea limitada na cidade de Nova York o 26 de xullo de 2013, antes de estrearse en todo o pa\u00eds o 23 de agosto de 2013.\n\"Blue Jasmine\" recibiu boas valoraci\u00f3ns por parte da cr\u00edtica, particularmente pola actuaci\u00f3n de Blanchett. Blanchett ga\u00f1ou o \u00d3scar \u00e1 mellor actriz, e Hawkins e Allen foron nomeados a mellor actriz secundaria e mellor gui\u00f3n orixinal, respectivamente. Blanchett tam\u00e9n ga\u00f1ou o Globo de Ouro, o Premio do Sindicato de Actores \u00e1 mellor actriz e o BAFTA polo seu papel. O filme foi un \u00e9xito de recadaci\u00f3n, conseguindo 97,5 mill\u00f3ns de d\u00f3lares sobre un orzamento de 18 mill\u00f3ns."}
{"id": "473386", "revid": "23204", "url": "https://gl.wikipedia.org/wiki?curid=473386", "title": "Samuel Barclay Beckett", "text": ""}
{"id": "473387", "revid": "98629", "url": "https://gl.wikipedia.org/wiki?curid=473387", "title": "Roqeyya Sakh\u0101wat Hussain", "text": "Rokeya Sakhawat Hossain, nada en Pairaband (Mithapukur, distrito de Rangpur) o 9 de decembro de 1880 e finada en Calcuta o 9 de decembro de 1932, foi unha escritora, pensadora, educadora, activista social e defensora dos dereitos da muller bengal\u00ed, m\u00e1is co\u00f1ecida como Begum Rokeya.\nConsiderada pionera do feminismo no seu pa\u00eds, escribiu novelas, poemas, contos, ciencia ficci\u00f3n, s\u00e1tiras, tratados e ensaios. Nos seus escritos sostivo que tanto homes como mulleres deben ser tratadas como seres racionais por igual, e que a falta de educaci\u00f3n \u00e9 a principal raz\u00f3n da discriminaci\u00f3n cara \u00e1s mulleres. As s\u00faas principais obras incl\u00fan \"Abarodhbasini\", un ataque \u00e1s formas extremas de \"purdah\" que po\u00f1en en perigo as vidas e os pensamientos; \"Sultana's Dream\", unha novela de ciencia ficci\u00f3n situada nun lugar chamado Lady Land, un mundo gobernado por mulleres; \"Padmarag\", outra novela ut\u00f3pica feminista; \"Motichur\", colecci\u00f3n de ensaios en dous volumes.\nRokeya defendeu que a educaci\u00f3n da muller \u00e9 a principal condici\u00f3n da liberaci\u00f3n feminia, polo que estableceu a primeira escola dirixida principalmente \u00e1s nenas musulm\u00e1s bengal\u00eds en Calcuta. Dirixiu o centro at\u00e9 a s\u00faa morte, a pesar de enfrontarse \u00e1 cr\u00edtica hostil e diversos obst\u00e1culos sociais. En 1916 fundou a Asociaci\u00f3n de Mulleres Musulm\u00e1s, organizaci\u00f3n que loitou pola educaci\u00f3n e o emprego da muller. En 1926 presidiu a Conferencia de Educaci\u00f3n da Muller Bengal\u00ed convocado en Calcuta, primeiro intento significativo para reunir as mulleres en apoio do dereito \u00e1 educaci\u00f3n. Estivo involucrada en debates e conferencias en relaci\u00f3n cos avances da muller at\u00e9 a s\u00faa morte o 9 de decembro de 1932, pouco despois de presidir unha sesi\u00f3n durante a Conferencia da Muller da India.\nEn Bangladesh cel\u00e9brase cada 9 de decembro o D\u00eda Rokeya para conmemorar a s\u00faa obra e legado. Nese d\u00eda, o goberno do estado concede o Begum Rokeya Padak, homenaxe a mulleres que realizasen unha contribuci\u00f3n excepcional na loita polo reco\u00f1ecemento dos dereitos da muller.\nTraxectoria.\nNaceu no por ent\u00f3n Raj Brit\u00e1nico. O seu pai, Jahiruddin Muhammad Abu Ali Haidar Saber, era un \"zamindar\" de bo nivel educativo que casou catro veces; do seu matrimonio con Rahatunnessa tivo tres fillas, entre elas Rokeya, e tres fillos, un dos cales morreu de neno. O irm\u00e1n m\u00e1is vello de Rokeya, Ibrahim Saber, e a s\u00faa irm\u00e1 m\u00e1is vella inmediata, Karimunnesa, tiveron grande influencia na s\u00faa vida. Karimunnesa quer\u00eda aprender lingua bengal\u00ed, o idioma maioritario en Bangladesh, a pesar da oposici\u00f3n da familia debido a que os musulm\u00e1ns de clase alta da \u00e9poca prefer\u00edan utilizar o \u00e1rabe e o persa como medio de educaci\u00f3n, en lugar da s\u00faa lingua materna. Ibrahim ensinoulle ingl\u00e9s e bengal\u00ed a Rokeya e Karimunnesa.\nKarimunnesa foi obxecto dun matrimonio infantil aos catorce anos. Despois deuse a co\u00f1ecer como poeta, e os seus dous fillos, Nawab Abdul Karim Gaznawi e Nawab Abdul Halim Gaznawi, ocuparon carteiras ministeriais baixo a ocupaci\u00f3n brit\u00e1nica.\nRokeya casou aos dezaseis anos. O seu marido, Khan Bahadur Sakhawat Hussain, falante nativo de lingua urdu, foi o maxistrado suplente de Bhagalpur, distrito do actual estado indio de Bihar. Foi o segundo matrimonio de Sakhawat, quen ti\u00f1a por ent\u00f3n 38 anos e vi\u00favo. Sakhawat era membro da Real Sociedade Agr\u00edcola de Inglaterra. Animou a Rokeya a seguir aprendendo bengal\u00ed e ingl\u00e9s, e a comezar a escribir. Rokeya adoptou o bengal\u00ed como lingua escrita. Iniciouse na literatura co ensaio \"Pipasa\" (\"Sede\").\nTras a morte de Sakhawat Hussain en 1909, Rokeya estableceu unha escola secundaria na memoria do seu home. Comezou a funcionar en Bhagalpur, unha zona tradicionalmente de lingua urdu, con cinco estudantes. Unha disputa coa familia do seu marido sobre as propiedades obrigouna a trasladar a escola en 1911 a Calcuta, unha zona de fala bengal\u00ed. Hoxe en d\u00eda, dirixida polo estado de Bengala Occidental, \u00e9 unha escola feminina.\nRokeya tam\u00e9n fundou a Anjuman e Khawateen e Islam (Asociaci\u00f3n de Mulleres Musulm\u00e1s), que se dedicou a organizar debates e conferencias sobre a situaci\u00f3n da muller e a educaci\u00f3n. Inspirouse na aprendizaxe tradicional musulm\u00e1 tal como se enuncia no Cor\u00e1n.\nA s\u00faa tumba en Sodepur foi redescuberta grazas aos esforzos do historiador Amalendu De."}
{"id": "473388", "revid": "12452", "url": "https://gl.wikipedia.org/wiki?curid=473388", "title": "Begum Rokeya", "text": ""}
{"id": "473392", "revid": "89787", "url": "https://gl.wikipedia.org/wiki?curid=473392", "title": "Xo\u00e1n I de Francia", "text": "Xo\u00e1n I de Francia e Navarra \"o P\u00f3stumo\", nado no Palacio do Louvre (Par\u00eds) o 15 de novembro de 1316 e finado no mesmo lugar o 19 de novembro dese mesmo ano, foi rei de Francia e Navarra (1316).\nTraxectoria.\nOrixes familiares.\nNaceu no Palacio do Louvre de Par\u00eds o 15 de novembro de 1316, sendo o \u00fanico fillo masculino do rei Lu\u00eds X de Francia e da s\u00faa segunda esposa Clemencia de Hungr\u00eda. Era neto pola li\u00f1a paterna de Filipe IV de Francia e da ra\u00ed\u00f1a Xoana I de Navarra e por li\u00f1a materna de Carlos I de Hungr\u00eda. Era irm\u00e1n, por parte do pai, da ra\u00ed\u00f1a Xoana II de Navarra.\nFillo p\u00f3stumo.\nXo\u00e1n I naceu en novembro, cinco meses despois da morte do seu pai. \u00c1 morte do seu pai, estableceuse a rexencia do seu t\u00edo Filipe de Francia, \u00e1 espera de ver o sexo do recentemente nado e cederlle os dereitos reais, sempre que fose un fillo var\u00f3n, ou de escoller un novo monarca, no caso de que se tratase dunha muller, que non pod\u00eda reinar en Francia con cargo \u00e1 Lei s\u00e1lica.\nDesde o momento en que naceu foi nomeado rei de Francia, pero morreu o 19 de novembro no palacio do Louvre, despois de cinco d\u00edas do seu nacemento. Sucedeuno o rexente e t\u00edo de Xo\u00e1n I, Filipe V de Francia.\nPretensi\u00f3ns ao trono.\nA s\u00faa irm\u00e1 m\u00e1is vella, Xoana de Navarra, disputoulle o trono ao seu t\u00edo. Segundo a lei s\u00e1lica, non pod\u00eda reinar en Francia, pero si no Reino de Navarra, polo que invocou os seus dereitos sobre Navarra. Tam\u00e9n invocou a Lei feudal, pola que si que pod\u00edan reinar as mulleres.\nMalia as s\u00faas reclamaci\u00f3ns sobre Navarra, tivo que esperar \u00e1 morte dos seus t\u00edos Filipe V e Carlos IV de Francia para acceder ao trono navarro."}
{"id": "473394", "revid": "89787", "url": "https://gl.wikipedia.org/wiki?curid=473394", "title": "Montserrat Garc\u00eda Chavarr\u00eda", "text": "Mar\u00eda Montserrat Garc\u00eda Chavarr\u00eda, nada en Riotorto o 3 de novembro de 1968, \u00e9 unha pol\u00edtica galega do PSdeG.\nTraxectoria.\nXu\u00edza de paz das Pontes de Garc\u00eda Rodr\u00edguez entre 1991 e 2007, foi tam\u00e9n voceira de Jurisgal, asociaci\u00f3n provincial de xu\u00edces de paz. Foi concelleira nas Pontes de Garc\u00eda Rodr\u00edguez e mais tenente de alcalde dende 2007 ata 2019, e deputada provincial da Coru\u00f1a de 2007 e 2015. Dentro do PSdeG \u00e9 secretaria de coordinaci\u00f3n territorial do PSdeG provincial da Coru\u00f1a. Logo de ambas as elecci\u00f3ns xerais celebradas en 2019, entrou no Congreso dos Deputados pola provincia da Coru\u00f1a."}
{"id": "473396", "revid": "89787", "url": "https://gl.wikipedia.org/wiki?curid=473396", "title": "Anatoli Papanov", "text": "Anatoli Dmitrievich Papanov (en ruso \"\u0410\u043d\u0430\u0442\u043e\u0301\u043b\u0438\u0439 \u0414\u043c\u0438\u0301\u0442\u0440\u0438\u0435\u0432\u0438\u0447 \u041f\u0430\u043f\u00e1\u043d\u043e\u0432\"), nado en Viazma o 31 de outubro de 1922 e finado en Moscova o 5 de agosto de 1987, foi un actor e director de teatro ruso da \u00e9poca sovi\u00e9tica.\nTraxectoria.\nSeu pai, Dmitri Filippovich Papanov era un militar destinado no cruzamento ferroviario de Viazma, ent\u00f3n parte da \"gubernia\" de Smolesk. S\u00faa nai, Elena Boleslavovna Roskovskaia era unha modista polaca que ao casar se converteu \u00e1 fe ortodoxa. Seu pai formaba parte dunha compa\u00f1\u00eda teatral de afeccionados organizada por Nikolai Plotnikov e na que tam\u00e9n actuaba Evgenia Luchesarskaia, antiga actriz nos teatros imperiais e dona do comandante da gornici\u00f3n de Viazma. Cando as pezas requir\u00edan nenos, Anatoli e s\u00faa irm\u00e1 botaban unha man sa\u00edndo a escena.\nEn 1930, a familia trasladouse a Moscova. De mozo traballou nunha f\u00e1brica e con 17 anos principiou a estudar na escola de teatro no club da f\u00e1brica Kauchuk que organizaron actores do Teatro Evgeny Vakhtangov e que dirix\u00eda Vasilii Kuza, a quen Papanov consideraba o seu primeiro mestre. En 1937 apareceu por primeira volta nun filme, un pequeno papel como mari\u00f1o en \"Lenin v oktyabre\" e logo aparecu noutros filmes como extra. En 1941 durante o inicio da guerra na URSS Papanov incorporouse \u00e1 fronte como sarxento primeiro ao mando dun pelot\u00f3n artiller\u00eda antia\u00e9rea. O 22 de marzo de 1942 nunha acci\u00f3n preto de Kh\u00e1rkiv cerc\u00e1rono as tropas inimigas e resultou ferido, con feridas graves na perna dereita e a perda de d\u00faas dedas. Pasou seis meses nun hospital, logo con 21 anos decl\u00e1rono discapacitado de terceiro grao e durante uns anos tivo que usar cachaba.\nTeatro e cine.\nEn 1943 voveu a Moscova e ingresou no Instituto Estatal de Artes Teatrais Lunacharski, estudou so a gu\u00eda de Vasili e Maria Orlov, do Teatro Art\u00edstico de Moscova. Entre as s\u00faas compa\u00f1eiras de clase estaba Nadezhda Karataeva, con quen casou en 1945. Tras rematar os estudos en 1946 marchou a Klaipeda coa s\u00faa muller e os seus antigos compa\u00f1eiros de curso como a compa\u00f1\u00eda estable do recentemente reaberto Teatro Dram\u00e1tico de Klaipeda, o primeiro papel que interpretou na cidade lituana foi o de Sergei Tyulenin da peza \"Molodaya gvardiya\", baseada na novela hom\u00f3nima de Fadeyev. En 1948 volveu a Moscova para se integrar no elenco do Teatro Acad\u00e9mico da S\u00e1tira por suxesti\u00f3n do director Andrei Goncharov, e al\u00ed actuou durante case corenta anos en cincuentas montaxes. Algunhas desas obras grav\u00e1ronse para a televisi\u00f3n.\nEn cine o seu primeiro grande \u00e9xito foi en 1964 no papel do xeneral Serpilin no filme \"Zhivye i myortvye\" de Aleksandr Stolper baseado nunha novela de Konstantin Simonov, quen gabou a s\u00faa interpretaci\u00f3n. En 1966 Eldar Ryazanov estreou \"Beregis Avtomobilya\", no que Papanov compart\u00eda protagonismo co seu amigo Andrei Mironov, con Mironov como un moderno contrabandista, e Papanov como seu sogro, un veterano de guerra que se moquea del o tempo todo. A popularidade da parella levou en 1968 a Leonid Gaidai a elixilos para a comedia \"Brilliantova\u00efa rouka\" encarnando un par de contrabandistas que tentan quitarlle a \"escaiola de diamantes\" do heroe. O filme v\u00edrono m\u00e1is de 76 mill\u00f3ns de espectadores no ano da s\u00faa estrea, convert\u00e9ndose no terceiro filme sovi\u00e9tico m\u00e1is popular de todos os tempos. En 1971, Gaidai escolleu de novo \u00e1 parella para a s\u00faa adaptaci\u00f3n da novela de Ilf e Petrov \"12 stulyev\" mais despois optou por outros actores e foi na adaptaci\u00f3n que realizou Mark Zakharov para a televisi\u00f3n da novela onde a parella se reuniu por derradeira volta.\nActuou en m\u00e1is de setenta produci\u00f3ns cinematogr\u00e1ficas. Tam\u00e9n foi moi reco\u00f1ecido o seu labor como actor de voz para animaci\u00f3n, participando en m\u00e1is de cen produci\u00f3ns, en especial salienta o lobo, protagonista de \"Nu, pogodi!\", que se converteu en emblema do propio actor .\nEn 1987 dirixiu unha montaxe da peza \"Posledniye\", drama de Gorki, e como crente quixo completar a obra cunha pregraria, e para evitar posibles prohibici\u00f3ns inseriu unha gravaci\u00f3n de radio co cantante de \u00f3pera Fedoror Chaliapin executando unha oraci\u00f3n"}
{"id": "473398", "revid": "55340", "url": "https://gl.wikipedia.org/wiki?curid=473398", "title": "Gobernorato", "text": ""}
{"id": "473401", "revid": "98629", "url": "https://gl.wikipedia.org/wiki?curid=473401", "title": "Illas Cayemites", "text": "Os Cayemites son un par de illas situadas no golfo de Gon\u00e2ve, nas costas do suroeste de Hait\u00ed. As d\u00faas illas, co\u00f1ecidas individualmente como Grande Cayemite e Petite Cayemite, te\u00f1en unha superficie combinada de 45\u00a0km\u00b2. Petite Cayemite est\u00e1 xusto ao oeste da illa m\u00e1is grande, Grande Cayemite. As illas est\u00e1n aproximadamente a 35\u00a0km ao leste da cidade de J\u00e9r\u00e9mie e est\u00e1n no departamento administrativo de Grand'Anse. A poboaci\u00f3n div\u00eddese principalmente en tres aldeas, L'Anse \u00e0 Ma\u00e7on situada ao sur, Pointe Sabl\u00e9e ao oeste e Anse du Nord ao norte."}
{"id": "473402", "revid": "12452", "url": "https://gl.wikipedia.org/wiki?curid=473402", "title": "Cruceiro de Avel\u00e1n", "text": ""}
{"id": "473403", "revid": "5863", "url": "https://gl.wikipedia.org/wiki?curid=473403", "title": "Cruz do Avel\u00e1n", "text": ""}
{"id": "473404", "revid": "27155", "url": "https://gl.wikipedia.org/wiki?curid=473404", "title": "Rana goliath", "text": ""}
{"id": "473405", "revid": "5863", "url": "https://gl.wikipedia.org/wiki?curid=473405", "title": "E.B.A.", "text": ""}
{"id": "473406", "revid": "1888", "url": "https://gl.wikipedia.org/wiki?curid=473406", "title": "Jos\u00e9 Quintas Davila", "text": ""}
{"id": "473407", "revid": "98629", "url": "https://gl.wikipedia.org/wiki?curid=473407", "title": "Caios de Morant", "text": "Caios de Morant \u00e9 un grupo insular en mar a f\u00f3ra a 51\u00a0km ao SSE fronte a Morant Point, Xamaica. Son un dos grupos insulares exteriores pertencentes a Xamaica, os outros son os Caios de Pedro. Est\u00e1n situados en e constan de catro pequenos illotes agrupados moi xuntos ao longo do bordo sueste de Morant Bank, un banco de forma crecente relativamente extenso de coral de m\u00e1is de 7\u00a0km de lonxitude, que ascende desde 1000 m. A superficie de Morant Bank \u00e9 de aproximadamente 100\u00a0km. A superficie sumada dos catro caios \u00e9 de s\u00f3 16\u00b40 hect\u00e1reas. Os caios de Morant son baixos, na s\u00faa maior\u00eda deshabitados, visitados estacionalmente polos pescadores e en fronte de arrecifes moi expostos sobre os que o mar rompe constantemente.\nHistoria.\nAs caios foron anexados en 1862 polo Reino Unido e anexados a Xamaica en 1882.\nFlora e fauna.\nAs illas te\u00f1en escasa vexetaci\u00f3n e son unha zona de nidificaci\u00f3n de tartarugas mari\u00f1as e tartarugas.\nOs ovos de aves mari\u00f1as e o guano rec\u00f3llense periodicamente.\nillotes.\nCay-North East, en , div\u00eddese \u00e1s veces en tres partes, o mar l\u00e9vase a area que as conectan. Hai unha aldea de pescadores, establecida polo Ministerio de Agricultura xamaicano, con varias cabanas e un dep\u00f3sito de auga no lado sur do caio. Hai un faro en Breezy Point, o punto m\u00e1is oriental do caio e de Xamaica.\nCay noroeste\nCay South-East, en , at\u00f3pase a 1\u00b49\u00a0km ao SSW de Caio Nord\u00e9s. As linguas de area, que se estenden dende os seus extremos, alteran a s\u00faa forma coas estaci\u00f3ns do ano, no ver\u00e1n, a lingua SW \u00e9 barrida e depos\u00edtase no lado oestedo caio.\nSouth-West Cay (South Cay), en , at\u00f3pase a 1\u00b46\u00a0km ao suroeste de South-East Cay. Unha cornixa rochosa que se estende desde o caio \u00e9 usada como peirao."}
{"id": "473408", "revid": "22570", "url": "https://gl.wikipedia.org/wiki?curid=473408", "title": "Hajah Norsiah binti Haji Abdul Gapar", "text": "Hajah Norsiah binti Haji Abdul Gapar, nada en Seria o 24 de abril de 1952, \u00e9 unha escritora de Brunei en lingua inglesa e lingua malaia.\nTraxectoria.\nEn 1997 fixo un mestrado en Qu\u00edmica Cl\u00ednica pola Universidade de Londres. En 2009 recibiu o S.E.A. Write Award."}
{"id": "473418", "revid": "89787", "url": "https://gl.wikipedia.org/wiki?curid=473418", "title": "Valentina Mart\u00ednez Ferro", "text": "Mar\u00eda Valentina Mart\u00ednez Ferro, nada en Santiago de Compostela o 21 de xu\u00f1o de 1976, \u00e9 unha pol\u00edtica galega do Partido Popular, deputada no Congreso dos Deputados.\nTraxectoria.\nLicenciouse en ciencias pol\u00edticas e da administraci\u00f3n na Universidade de Santiago de Compostela e realizou un mestrado en estudos europeos na Universidade Cat\u00f3lica de Lovaina. Especializada en relaci\u00f3ns internacionais, formou parte da Secretar\u00eda de Relaci\u00f3ns Internacionais do Partido Popular de 2002 a 2012.\nFoi de n\u00famero 28 da lista do PP para as elecci\u00f3ns ao Congreso dos Deputados de 2011 pola circunscrici\u00f3n de Madrid sen sa\u00edr elixida, e no ano seguinte asumiu o posto de directora de gabinete de Jorge Moragas, director pola s\u00faa banda do gabinete do presidente do Goberno, Mariano Rajoy. Tras a renuncia de Alberto Ruiz-Gallard\u00f3n en 2014, tomou posesi\u00f3n como deputada e nesa lexislatura exerceu de voceira adxunta na Comisi\u00f3n de Cooperaci\u00f3n Internacional para o Desenvolvemento e como vogal na Comisi\u00f3n de Asuntos Exteriores e mais na de Orzamentos.\nNas elecci\u00f3ns ao Congreso de 2016 foi de n\u00famero 17 por Madrid sen entrar na c\u00e1mara nun primeiro momento. Secas\u00ed, tomou posesi\u00f3n como deputada da XII lexislatura o 19 de xu\u00f1o de 2018 ao substitu\u00edr a Mariano Rajoy despois da s\u00faa renuncia.\nNas elecci\u00f3ns xerais de abril de 2019 ocupou o terceiro posto na lista do PP pola provincia da Coru\u00f1a, e logrou entrar na c\u00e1mara baixa. En xullo de 2019 integrouse como vogal nas comisi\u00f3ns de Asuntos Exteriores, Transici\u00f3n Ecol\u00f3xica, Cooperaci\u00f3n Internacional para o Desenvolvemento e na Comisi\u00f3n Mixta Congreso-Senado para a Uni\u00f3n Europea.. Dende 2019 \u00e9 secretaria de relaci\u00f3ns internacionais do PP. Nas elecci\u00f3ns xerais de novembro recuncou na lista do partido pola Coru\u00f1a e mantivo o seu escano."}
{"id": "473442", "revid": "56817", "url": "https://gl.wikipedia.org/wiki?curid=473442", "title": "Y en eso lleg\u00f3 Fidel", "text": "Y en eso lleg\u00f3 Fidel \u00e9 unha canci\u00f3n do compositor cubano Carlos Puebla composta despois do triunfo da Revoluci\u00f3n cubana en homenaxe ao seu comandante en xefe Fidel Castro.\nTem\u00e1tica.\nCarlos Puebla foi chamado o \"trobador da revoluci\u00f3n cubana\". As s\u00faas letras son cantos favorables ao socialismo identific\u00e1ndoo cun ideal nacional. Nesta letra eloxia a figura de Fidel. A loa v\u00e9n determinada pola comparaci\u00f3n reiterada co anterior r\u00e9xime de Fulgencio Batista.\nEstrutura m\u00e9trica.\nA canci\u00f3n estrut\u00farase en catro estrofas formadas por d\u00faas redondillas octos\u00edlabas (abba) cada unha, nas que o primeiro verso de ambos se repite en cada estrofa. A rima \u00e9 asonante nalgunhas, consonante noutras. O coro \u00e9 de dous versos irregulares-eneas\u00edlabo e endecas\u00edlabo. Este tipo de versificaci\u00f3n \u00e9 com\u00fan no autor."}
{"id": "473443", "revid": "1410", "url": "https://gl.wikipedia.org/wiki?curid=473443", "title": "Hasta siempre, comandante", "text": "Hasta siempre, comandante \u00e9 unha canci\u00f3n composta polo cubano Carlos Puebla en 1965. A letra \u00e9 unha resposta \u00e1 carta de despedida de Che Guevara, no momento en que abandonou Cuba. Lembra momentos clave da Revoluci\u00f3n cubana de xeito po\u00e9tico, glorificando a figura do Che e o seu papel de comandante revolucionario. A canci\u00f3n converteuse nunha icona despois da morte do guerrilleiro. Moitos artistas fixeron as s\u00faas propias versi\u00f3ns da canci\u00f3n.\nEstrutura m\u00e9trica.\nComo moitas das canci\u00f3ns do autor, e de acordo coa versificaci\u00f3n da trova cubana e caribe\u00f1a, a m\u00fasica consta dunha serie de redondillas ou cuartetos octos\u00edlabos con rima consonante en esquema abrazado \"ABBA\".\nVersi\u00f3ns.\nHai m\u00e1is de 200 versi\u00f3ns desta canci\u00f3n. Ademais da versi\u00f3n m\u00e1is co\u00f1ecida, interpretada polo propio Carlos Puebla, foi versionada por Compay Segundo e Los Calchakis, Los Olimare\u00f1os, Joan Baez, Jan Garbarek, \u00c1ngel Parra, Soledad Bravo, \u00d3scar Ch\u00e1vez, Nathalie Cardone Robert Wyatt, In\u00e9s Rivero, Silvio Rodr\u00edguez, Enrique Bunbury, Mar\u00eda Farantouri, Boikot, Banda Bassotti, Walter C\u00e9sar, Zebda, Xesco Boix, Wayna Taki, Ver\u00f3nica Rapella, Rolando Alarc\u00f3n, Los Machucambos, Julio C\u00e9sar Barbosa, Radio Obrera, Celso Pi\u00f1a, Ixo Rai, Laila, Perla Malcos e Raly Barrionuevo, ademais dunha versi\u00f3n polaca de Strachy Na Lachy, titulada \"List Do Che\". O grupo de rock colombiano Le\u00f3n Bruno tam\u00e9n ten a s\u00faa versi\u00f3n, que formou parte do seu repertorio a finais dos noventa. Tam\u00e9n hai unha versi\u00f3n para banda de m\u00fasica interpretada polo mestre cubano Norman Milan\u00e9s Moreno, interpretada por un gran n\u00famero de bandas de Espa\u00f1a e Am\u00e9rica Latina.\nAparici\u00f3n no cine.\nA canci\u00f3n aparece nunha escena da pel\u00edcula \"Estado de asedio\" ( 1972 ), de Costa-Gavras: cando os estudantes uruguaios se enrocan na universidade, protestando pola excesiva represi\u00f3n durante o goberno de Jorge Pacheco Areco, a canci\u00f3n pode escoitarse a trav\u00e9s dos altofalantes do establecemento, mentres que as forzas policiais intentan inutilmente silenciala. Tam\u00e9n se pode escoitar nas primeiras escenas da pel\u00edcula arxentina \"\"."}
{"id": "473446", "revid": "17467", "url": "https://gl.wikipedia.org/wiki?curid=473446", "title": "Ast\u00e9rix le Gaulois", "text": ""}
{"id": "473447", "revid": "89787", "url": "https://gl.wikipedia.org/wiki?curid=473447", "title": "O fouci\u00f1o de ouro", "text": "O fouci\u00f1o de ouro (en ) \u00e9 o segundo volume da serie de banda dese\u00f1ada Ast\u00e9rix, creada por Ren\u00e9 Goscinny (historia) e Albert Uderzo (ilustraci\u00f3n). Foi serializado por vez primeira na revista \"Pilote\", nos n\u00fameros 42\u201374 en 1960, e foi publicado como libro en 1962.\nFoi traducido \u00f3 galego por Eduardo Blanco Amor e publicado por Mas-Ivars en 1978 baixo o t\u00edtulo \"Ast\u00e9rix e a fouce de ouro\". A traduci\u00f3n deste volume aparece asinada por \"Juan Blanco Amor\". En 1998 publicouse de novo da man de Editorial Galaxia, con traduci\u00f3n de Antonio Pichel Lorenzo e baixo o t\u00edtulo \"O fouci\u00f1o de ouro\". No ano 2010 publicouse unha nova traduci\u00f3n de Valent\u00edn Arias, Xavier Sen\u00edn e Isabel Soto pola Editorial Salvat con ese mesmo t\u00edtulo."}
{"id": "473448", "revid": "23204", "url": "https://gl.wikipedia.org/wiki?curid=473448", "title": "Ast\u00e9rix e a fouce de ouro", "text": ""}
{"id": "473449", "revid": "23204", "url": "https://gl.wikipedia.org/wiki?curid=473449", "title": "La Serpe d'or", "text": ""}
{"id": "473450", "revid": "1505", "url": "https://gl.wikipedia.org/wiki?curid=473450", "title": "Masa da Terra", "text": ""}
{"id": "473451", "revid": "56817", "url": "https://gl.wikipedia.org/wiki?curid=473451", "title": "Cercedilla", "text": "Cercedilla \u00e9 un concello espa\u00f1ol situado no noroeste da Comunidade de Madrid, en plena serra de Guadarrama. Ti\u00f1a en 2018 unha poboaci\u00f3n de 6.948 habitantes.\nTen unha extensi\u00f3n de 35,8\u00a0km\u00b2 e est\u00e1 situado a 57\u00a0km ao noroeste da cidade de Madrid. Limita cos concellos madrile\u00f1os de Los Molinos e Navacerrada e cos concellos segovianos de El Espinar e La Granja de San Ildefonso.\nEst\u00e1 rodeado por varios montes da serra de Guadarrama, como Siete Picos, La Bola del Mundo, La Pe\u00f1ota e Pe\u00f1a del \u00c1guila. No seu termo at\u00f3pase o porto de Navacerrada, con estaci\u00f3n de esqu\u00ed, situado a 8\u00a0km da localidade. At\u00f3pase ademais no Cami\u00f1o de Santiago de Madrid."}
{"id": "473452", "revid": "10599", "url": "https://gl.wikipedia.org/wiki?curid=473452", "title": "Navacerrada", "text": "Navacerrada \u00e9 un concello e unha localidade espa\u00f1ola situada no noroeste da Comunidade de Madrid, na ladeira sur da serra de Guadarrama. Ti\u00f1a en 2018 unha poboaci\u00f3n de 2.911 habitantes.\nTen unha extensi\u00f3n de 27,29\u00a0km\u00b2 e est\u00e1 situado a 52\u00a0km ao noroeste da cidade de Madrid. At\u00f3pase sobre o encoro de Navacerrada, \u00e1 entrada do val da Barranca. Forma parte do Cami\u00f1o de Santiago de Madrid."}
{"id": "473454", "revid": "89787", "url": "https://gl.wikipedia.org/wiki?curid=473454", "title": "Ast\u00e9rix e os godos", "text": "Ast\u00e9rix e os godos (en ) \u00e9 o terceiro volume da serie de banda dese\u00f1ada Ast\u00e9rix, creada por Ren\u00e9 Goscinny (historia) e Albert Uderzo (ilustraci\u00f3n). Foi publicado orixinalmente no ano 1963.\nFoi traducido \u00f3 galego por Eduardo Blanco Amor e publicado por Mas-Ivars en 1978. A traduci\u00f3n deste volume aparece asinada por \"Juan Blanco Amor\". En maio de 2015, publicouse unha nova traduci\u00f3n de Valent\u00edn Arias, Xavier Sen\u00edn e Isabel Soto por Edici\u00f3ns Xerais."}
{"id": "473455", "revid": "23204", "url": "https://gl.wikipedia.org/wiki?curid=473455", "title": "Ast\u00e9rix et les Goths", "text": ""}
{"id": "473456", "revid": "23204", "url": "https://gl.wikipedia.org/wiki?curid=473456", "title": "Ast\u00e9rix gladiateur", "text": ""}
{"id": "473457", "revid": "89787", "url": "https://gl.wikipedia.org/wiki?curid=473457", "title": "A volta \u00e1 Galia de Ast\u00e9rix", "text": "A volta \u00e1 Galia de Ast\u00e9rix (en ) \u00e9 o quinto volume da serie de banda dese\u00f1ada Ast\u00e9rix, creado por Ren\u00e9 Goscinny (historia) e Albert Uderzo (ilustraci\u00f3n). Foi serializado por vez primeira na revista \"Pilote\", nos n\u00fameros 172-213, en 1963.\nFoi traducido \u00f3 galego por Antonio Pichel e publicado pola Editorial Galaxia en 1998. En maio de 2016, publicouse unha nova traduci\u00f3n de Xavier Sen\u00edn e Isabel Soto para Edici\u00f3ns Xerais."}
{"id": "473458", "revid": "23204", "url": "https://gl.wikipedia.org/wiki?curid=473458", "title": "Le Tour de Gaule d'Ast\u00e9rix", "text": ""}
{"id": "473459", "revid": "23204", "url": "https://gl.wikipedia.org/wiki?curid=473459", "title": "Ast\u00e9rix et Cl\u00e9opatre", "text": ""}
{"id": "473460", "revid": "89787", "url": "https://gl.wikipedia.org/wiki?curid=473460", "title": "O combate dos xefes", "text": "O combate dos xefes (en ) \u00e9 o s\u00e9timo volume da serie de banda dese\u00f1ada Ast\u00e9rix, publicado en 1966 e creado por Ren\u00e9 Goscinny (historia) e Albert Uderzo (ilustraci\u00f3n).\nFoi traducido \u00f3 galego por Eduardo Blanco Amor e publicado por Mas-Ivars en 1976 baixo o t\u00edtulo \"A loita dos xefes\". A traduci\u00f3n deste volume aparece asinada por \"Juan Blanco Amor\". En 1992, publicouse de novo da man de Editorial Galaxia, con traduci\u00f3n de Marisa Guerra e baixo o t\u00edtulo \"O combate dos xefes\". En setembro de 2018, publicouse unha nova traduci\u00f3n de Xavier Sen\u00edn e Isabel Soto por Edici\u00f3ns Xerais con ese mesmo t\u00edtulo."}
{"id": "473461", "revid": "23204", "url": "https://gl.wikipedia.org/wiki?curid=473461", "title": "A loita dos xefes", "text": ""}
{"id": "473462", "revid": "23204", "url": "https://gl.wikipedia.org/wiki?curid=473462", "title": "Le Combat des chefs", "text": ""}
{"id": "473463", "revid": "5863", "url": "https://gl.wikipedia.org/wiki?curid=473463", "title": "Constante Lorenzo Mel\u00f3n", "text": "Constante Lorenzo Mel\u00f3n foi un xornalista e pol\u00edtico galego.\nTraxectoria.\nFoi director de \"El Campesino\", \"\u00d3rgano del Sindicato de Agricultores de Teis\". Foi tesoureiro do Comit\u00e9 do Partido Republicano Gallego de Teis en 1932."}
{"id": "473464", "revid": "1888", "url": "https://gl.wikipedia.org/wiki?curid=473464", "title": "Constantino Lorenzo Mel\u00f3n", "text": ""}
{"id": "473465", "revid": "89787", "url": "https://gl.wikipedia.org/wiki?curid=473465", "title": "Lu\u00eds VI de Francia", "text": "Lu\u00eds VI de Francia, \"o Gordo\" ou \"o Batallador\", nado en Par\u00eds o 1 de decembro de 1081 e finado en Bethisy (Picard\u00eda) en 1137, foi rei de Francia entre 1108 e 1137.\nTraxectoria.\nOrixes familiares.\nNado en Par\u00eds no seo da dinast\u00eda Capeto, foi o segundo fillo, o primeiro var\u00f3n, do rei Filipe I de Francia e a s\u00faa primeira esposa, Berta de Holanda. Era neto por li\u00f1a paterna de Henrique I de Francia e Ana de K\u00ediv, e por li\u00f1a materna de Flori\u00e1n I de Holanda e Xertruda de Saxonia.\nMatrimonios e descendentes.\nCasou no 1104 con Luc\u00eda de Rochefort, filla de Guido II de Rochefort e Isabel de Crecy. Desta uni\u00f3n naceu unha filla, a princesa Isabel de Francia (1105 - 1175), casada en 1119 co seu primo Guillerme de Vermandois.\nEn 1107, Lu\u00eds VI de Francia conseguiu divorciarse da s\u00faa muller para casar de novo. Casou, en segundas nupcias, o 4 de maio de 1115 en Par\u00eds con Adelaida de Savoia, filla do conde Humberto II de Savoia e Xisela de Borgo\u00f1a. Desta uni\u00f3n naceron:\nAscenso \u00e1 coroa.\nFoi nomeado herdeiro e coroado rei en 1101, como mandaba a tradici\u00f3n capeta en vida a\u00ednda do monarca. \u00c1 morte do seu pai en 1108 sucedeuno na coroa francesa a pesar da oposici\u00f3n da segunda esposa do rei franc\u00e9s, Bertrada de Montfort. Esta tentou matalo en varias ocasi\u00f3ns para que o fillo que tivera co rei puidese sucedelo.\nLu\u00eds VI de Francia estivo a piques de caer en mans inglesas durante a batalla de Bremule en 1119, en Normand\u00eda, contra o ex\u00e9rcito de Henrique I. Un soldado normando conseguiu coller as rendas do seu cabalo e, euf\u00f3rico, clamou: \"\"Capturei o rei!\". Non obstante, o monarca galo, enfadado, bateu no seu captor e, mentres fux\u00eda, dixo: \"Nunca se pode capturar un rei, nin sequera no xadrez!\"\" .\nFoi un rei en\u00e9rxico, que tivo como colaborador o abade Suger de Saint-Denis. Pasou a maior parte do seu reinado pacificando a rexi\u00f3n da Illa de Francia e combatendo incursi\u00f3ns dos se\u00f1ores feudais. Foi un administrador capaz e consolidou o patrimonio, outorgando privilexios \u00e1s cidades e creou comunidades rurais, \u00e1s que atraeu os agricultores mediante a concesi\u00f3n de franqu\u00edas.\nLu\u00eds VI \"o Gras\" morreu o 1 de agosto de 1137 no castelo de B\u00e9thisy, preto de Amiens, sendo enterrado na catedral de Saint-Denis."}
{"id": "473469", "revid": "47401", "url": "https://gl.wikipedia.org/wiki?curid=473469", "title": "Mosteiro de Xunqueira de Espadanedo", "text": ""}
{"id": "473470", "revid": "89787", "url": "https://gl.wikipedia.org/wiki?curid=473470", "title": "Arvydas Macijauskas", "text": "Arvydas Macijauskas, nado o 19 de xaneiro de 1980 en Klaip\u0117da, \u00e9 un ex xogador lituano de baloncesto profesional que xogaba na posici\u00f3n de escolta. \u00c9 considerado un dos mellores baloncestistas lituanos dos anos 2000, conseguindo moitos galard\u00f3ns individuais, de equipo e coa s\u00faa selecci\u00f3n.\nTraxectoria.\nMacijauskas debutou coma profesional en 1996 co equipo da s\u00faa cidade natal, o Nept\u016bnas, equipo no que xogou durante tres tempadas e onde acadou 12.7 puntos por encontro. Xogou as seguintes catro tempadas no Lietuvos rytas, onde ga\u00f1ou a liga lituana nos anos 2000 e 2002. Ademais foi elixido coma mellor xogador da liga nos anos 2002 e 2003. Na s\u00faa etapa no Lietuvos rytas, fixo 15.3 puntos en 143 partidos.\nMacijauskas fichou polo Saski Baskonia da Liga ACB para as d\u00faas seguintes tempadas, onde conquistou a Copa do Rei en 2004. En 2005, Macijauskas asinou cos New Orleans/Oklahoma City Hornets da National Basketball Association (NBA), onde apenas participou, xogando tan s\u00f3 135 minutos en 19 partidos. O 20 de xullo de 2006, Macijauskas asinou co Olympiacos BC grego. En xu\u00f1o de 2010, anunciou a s\u00faa retirada coma xogador de baloncesto profesional."}
{"id": "473472", "revid": "5863", "url": "https://gl.wikipedia.org/wiki?curid=473472", "title": "Jos\u00e9 Mart\u00ednez Covelo", "text": "Jos\u00e9 Mart\u00ednez Covelo, nado en Teis (Concello de Lavadores), foi un agrarista e pol\u00edtico galego.\nTraxectoria.\nFillo do agrarista de Teis Jos\u00e9 Mart\u00ednez D\u00e1vila. Foi elixido secretario da Juventud Socialista de Vigo constitu\u00edda en 1913. Coa folga xeral de 1917 foi detido e xulgado en consello de guerra, pero pux\u00e9rono en liberdade en decembro ao acollerse \u00e1 lei de condena condicional. Foi vogal da directiva do Sindicato de Agricultores de Teis en 1923. Secretario da Federaci\u00f3n Agraria de Lavadores, foi administrador de \"El Campesino\". Foi presidente do coro \"Airi\u00f1os d'o mar\" de Teis. Na Segunda Rep\u00fablica foi concelleiro e tenente de alcalde de Lavadores. Foi elixido presidente de La Alianza Marinera de Teis en 1931, e participou nas negociaci\u00f3ns pola folga de mari\u00f1eiros de Teis en xullo. Ao ano seguinte participou con Indalecio Tiz\u00f3n Reboreda en mitins agraristas. Ofrec\u00e9ronlle unha homenaxe p\u00fablica o 31 de decembro de 1933, e o compositor Jos\u00e9 \u00c1lvarez Olmos dedicoulle o pasodobre \"Desagravio\" que estreou en abril de 1934. Foi concelleiro e primeiro tenente de alcalde de Teis dende a s\u00faa constituci\u00f3n o 7 de xaneiro de 1936, na corporaci\u00f3n presidida por Manuel Mart\u00ednez Ramos.\nCo golpe de Estado do 18 de xullo de 1936 exiliouse en Cuba e na Arxentina. En 1941 foi obxecto de expediente por responsabilidades pol\u00edticas, que foi sobresido por carecer de bens. Visitou Vigo en 1953.\nVida persoal.\nA s\u00faa parella Marina Estors Land\u00edn finou en 1929 con 30 anos."}
{"id": "473473", "revid": "89787", "url": "https://gl.wikipedia.org/wiki?curid=473473", "title": "Rukwangali", "text": "O RuKwangali (que significa \"lingua dos kwangali\"), ou Kwangali, \u00e9 un idioma do subgrupo bant\u00fa das linguas n\u00edxer-congo, falado como lingua tradiconal polos ponos a ambos os lados das beiras do r\u00edo Okavango, en Namibia e Angola.\nHistoria.\n\u00c9 a lingua m\u00e1is falada pola etnia kavango, e un dos idiomas oficiais de Namibia, que se usa regularmente nas transmisi\u00f3ns da Compa\u00f1\u00eda Nacional de Radio (\"Namibian Broadcasting Corporation\").\nDe todas as linguas usadas polos kavango, esta \u00e9 a \u00fanica que ten escritura (en caracteres latinos), o que permitiu a traduci\u00f3n de diversos libros a este idioma, proxectos que son principalmente financiados por algunhas das embaixadas na capital, Windhoek.\nA\u00ednda que se estima que m\u00e1is de 200\u00a0000 persoas o falan con fluidez, en 2018 uns 152\u00a0000 o ti\u00f1an como a s\u00faa lingua materna.\nDesde que os kavango foron evanxelizados, tardiamente, as primeiras partes dunha traduci\u00f3n b\u00edblica en RuKwangali apareceron s\u00f3 en 1960, por sacerdotes da Igrexa Cat\u00f3lica Romana en Namibia, en 1974, todo o Novo Testamento en 1987, e a Biblia enteira (inclu\u00eddo o Antigo Testamento).\nO RuKwangali foi a lingua oficial en Kavangolandia desde 1973 at\u00e9 1989, e desde a independencia de Namibia en 1990, foi unha lingua nacional con traduci\u00f3ns oficiais de importantes textos legais estatais. Tam\u00e9n \u00e9 a lingua cultural dos reis de Kavango.\nSegundo as directrices para a educaci\u00f3n en Namibia, danse lecci\u00f3ns de RuKwangali at\u00e9 o 3\u00ba curso a todos os estudantes na s\u00faa lingua nativa, con libros de texto axeitados (prosa, obras dram\u00e1ticas e poes\u00eda), como lingua escrita. (En termos modernos, as palabras son importadas a mi\u00fado de idiomas europeos).\nNas clases de ensino superior ofr\u00e9cese RuKwangali, ingl\u00e9s e afrikaans como linguas de instruci\u00f3n, e no Departamento de Idiomas Africanos da Universidade de Namibia p\u00f3dese escoller a lingua e literatura RuKwangali como materia de estudo.\nCaracter\u00edsticas.\n\u00c9 unha das varias linguas bant\u00fas da rexi\u00f3n do r\u00edo Okavango que te\u00f1en consoantes de \"chasquido de lingua\"; tr\u00e1tase das dentais \"c\" e \"gc\", xunto con prenasalizaci\u00f3n e aspiraci\u00f3n.\nMaho (2009) incl\u00fae o mbundza como dialecto, pero excl\u00fae o sambyu, que incl\u00fae en manyo."}
{"id": "473476", "revid": "98629", "url": "https://gl.wikipedia.org/wiki?curid=473476", "title": "Rasc\u00f3n de auga", "text": "O rasc\u00f3n de auga ou, simplemente, rasc\u00f3n (Rallus aquaticus) \u00e9 unha ave da familia dos r\u00e1lidos, que se reproduce en zonas h\u00famidas ben cubertas de vexetaci\u00f3n de Europa, Asia e norte de \u00c1frica. As poboaci\u00f3ns do norte e leste son migratorias, pero esta especie \u00e9 sedentaria durante todo o ano nas partes m\u00e1is c\u00e1lidas da s\u00faa \u00e1rea reprodutora. En Galicia \u00e9 unha ave nativa sedentaria. O adulto \u00e9 unha ave de 23 a 28\u00a0cm de longo e, igual que outros membros da s\u00faa familia, ten un corpo aplanado lateralmente, o que lle facilita pasar entre a vexetaci\u00f3n de xuncos do h\u00e1bitat onde vive. A s\u00faa parte superior \u00e9 principalmente marr\u00f3n e a inferior gris azulada, con barras negras nos flancos, dedas longas, cola curta e peteiro longo e avermellado. Os exemplares inmaturos son xeralmente similares en aparencia aos adultos, mais a cor gris azulada da plumaxe \u00e9 substitu\u00edda por beixe. Os polos cubertos de penuxe son negros, como \u00e9 caracter\u00edstico nos r\u00e1lidos. A antiga subespecie \"R.\u00a0a.\u00a0indicus\", ten marcas distintivas e unha chamada que \u00e9 moi diferente do ch\u00edo parecido ao dun porco das razas occidentais e agora xeralmente se separa como unha especie diferente co nome \"Rallus indicus\".\nReprod\u00facese en xunqueiras e outros sitios pantanosos con vexetaci\u00f3n alta e densa, constru\u00edndo o ni\u00f1o un pouco por riba do nivel da auga coas plantas das que dispo\u00f1a na contorna. Os seus ovos abrancazados e con manchas son incubados principalmente pola femia, e as cr\u00edas fan eclosi\u00f3n en de 19 a 22\u00a0d\u00edas e son precoces. A femia defende os ovos e pitos contra os intrusos ou trasl\u00e1daos a outro lugar se son descubertos. Pode reproducirse ao chegar a un ano de idade e normalmente fai d\u00faas postas en cada tempada. Son omn\u00edvoros que se alimentan principalmente de invertebrados durante o ver\u00e1n e de bagas ou talos de plantas durante o inverno. Son animais territoriais incluso rematada a reproduci\u00f3n e defenden agresivamente as s\u00faas \u00e1reas de alimentaci\u00f3n en inverno.\nSon vulnerables \u00e1s inundaci\u00f3ns ou \u00e1s temperaturas de conxelaci\u00f3n, \u00e1 perda de h\u00e1bitat e predaci\u00f3n por mam\u00edferos e grandes aves. Os vis\u00f3ns americanos introducidos exterminaron algunhas poboaci\u00f3ns de illas, pero en conxunto a ampl\u00edsima \u00e1rea de distribuci\u00f3n da especie e a gran cantidade de exemplares que hai fan que sexa considerada unha especie non ameazada.\nTaxonom\u00eda.\nOs r\u00e1lidos son unha familia que comprende case 150 especies. A\u00ednda que as orixes do grupo son moi antigos, o maior n\u00famero de especies e as formas m\u00e1is primitivas enc\u00f3ntranse no Vello Mundo, o que suxire que esta familia se orixinou al\u00ed. Por\u00e9n, o x\u00e9nero \"Rallus\", o grupo dos especialista de longo peteiro en vivir nas xunqueiras ao que pertence o rasc\u00f3n de auga, orixinouse no Novo Mundo. Os seus membros do Vello Mundo, os rasc\u00f3ns de \u00c1frica continental \"Rallus caerulescens\" e os de Madagascar \"Rallus madagascariensis\", forman unha superespecie, e p\u00e9nsase que evolucionaron a partir dunha soa invasi\u00f3n de aves que atravesaron o Atl\u00e1ntico. As probas xen\u00e9ticas indican que o rasc\u00f3n de auga \u00e9 o m\u00e1is estreitamente relacionado deste x\u00e9nero cos rasc\u00f3ns \"Gallirallus\" do Pac\u00edfico, e \u00e9 basal para ese grupo. O rasc\u00f3n de auga foi descrito primeiramente por Linnaeus na s\u00faa obra \"Systema Naturae\" en 1758 co seu nome cient\u00edfico actual \"Rallus aquaticus\", significado que equivale en lat\u00edn ao seu nome com\u00fan.\nA antiga subespecie \"R. a. indicus\" ten vocalizaci\u00f3ns moi diferentes das do rasc\u00f3n de auga e nos traballos recentes \u00e9 considerada unha especie separada. Foi restaurada como especie de seu co nome \"R.\u00a0indicus\" por Pamela Rasmussen na s\u00faa obra \"Birds of South Asia\" (2005). O tratamento que lle d\u00e1 esta autora conseguiu aceptaci\u00f3n e \u00e9 tam\u00e9n o seguido en \"Birds of Malaysia and Singapore\" (2010). Un estudo de 2010 da filoxenia molecular deu un apoio adicional \u00e1 posibilidade de dar un status de especie a \"R.\u00a0indicus\", que se pensa diverxeu das formas occidentais hai arredor de 534\u00a0000 anos.\nF\u00f3siles.\nOs f\u00f3siles m\u00e1is antigos co\u00f1ecidos dun rasc\u00f3n de auga ancestral son uns \u00f3sos atopados nos C\u00e1rpatos datados no Plioceno (hai 1,8-5,3 mill\u00f3ns de anos). Ao final do Plistoceno, hai dous mill\u00f3ns de anos, as evidencias f\u00f3siles suxiren que o rasc\u00f3n de auga xa estaba presente na maior\u00eda da s\u00faa \u00e1rea de distribuci\u00f3n actual. Esta especie est\u00e1 ben representada no rexistro f\u00f3sil, cuns 30 achados tan s\u00f3 en Bulgaria e moitos outros no sur de Europa e a China. Un antigo rasc\u00f3n da illa de Eivisa, \"Rallus eivissensis\", era m\u00e1is pequeno pero m\u00e1is robusto que o rasc\u00f3n de auga e probablemente ti\u00f1a peor capacidade de voo. No Cuaternario, a illa carec\u00eda de mam\u00edferos terrestres, e esta distintiva forma de rasc\u00f3n seguramente descend\u00eda dun devanceiro do continente. Extinguiuse aproximadamente ao mesmo tempo que o ser humano chegou \u00e1 illa, entre os anos 16\u00a0700 e 5\u00a0300 a.C.. A raza nominal do rasc\u00f3n de auga \u00e9 agora unha ave residente moi rara na illa de Eivisa.\nDescrici\u00f3n.\nO adulto da subespecie nominal \u00e9 un rasc\u00f3n de mediano tama\u00f1o, de 23 a 28\u00a0cm de longo cunha envergadura alar de 38 a 45\u00a0cm. Os machos pesan normalmente de 114 a 164\u00a0g e as femias son lixeiramente menos pesadas, de 92 a 107\u00a0g. As partes superiores desde a fronte \u00e1 cola son marr\u00f3ns oliv\u00e1ceas con li\u00f1as negras, especialmente nos ombreiros. A parte lateral da cabeza e as partes inferiores ata a parte superior da barriga son azul lousa escuras, ag\u00e1s unha \u00e1rea negra entre o peteiro e o ollo, e laterais amarronados ata o peito superior. Os flancos te\u00f1en barras negras e brancas e a parte subcaudal \u00e9 branca con algunhas li\u00f1as m\u00e1is escuras. O seu longo peteiro e o iris son vermellos e as patas son de cor marr\u00f3n carne. Ambos os sexos son similares, e a\u00ednda que a femia como media \u00e9 lixeiramente menor que o macho e con peteiro m\u00e1is delgado, determinar o sexo s\u00f3 polas medidas non \u00e9 fiable. Os xoves te\u00f1en un p\u00edleo anegrado e un queixo e gorxa brancos. As partes inferiores son beixes ou brancas con barras m\u00e1is escuras, e as marcas dos flancos son marr\u00f3ns e beixes en lugar de negras e brancas. A parte subcaudal \u00e9 beixe, e o ollo, peteiro e patas son de cores m\u00e1is claras que as do adulto. Os polos cubertos de penuxe son completamente negros excepto o seu peteiro principalmente branco. Despois da reproduci\u00f3n, sofre unha ampla muda e perde a capacidade de voar durante tres semanas. Os adultos poden identificarse individualmente polas marcas subcaudais, que son \u00fanicas para cada exemplar. Os machos adultos son os que te\u00f1en as li\u00f1as subcaudais m\u00e1is n\u00edtidas. Suxeriuse que as barras escuras subcaudais desta especie son un compromiso entre a funci\u00f3n de sinalizaci\u00f3n que ter\u00eda unha zona subcaudal completamente branca, como a que te\u00f1en as especies de augas abertas e as gregarias como a gali\u00f1a de r\u00edo, e a necesidade de evitar ser demasiado visible.\nO rasc\u00f3n de auga pode distinguirse doadamente da maior\u00eda dos outros rasc\u00f3ns das xunqueiras pola s\u00faa zona subcaudal branca e peteiro encarnado; ademais, o peteiro \u00e9 un pouco m\u00e1is longo que o resto da cabeza do animal (de 55 a 58% do total) e lixeiramente curvado cara a abaixo. A especie de Asia tropical que se parece algo \"Gallirallus striatus\" ten un peteiro m\u00e1is robusto, un p\u00edleo casta\u00f1o e partes inferiores con manchas brancas. Os xoves e os exemplares que acaban de mudar poden presentar unha zona subcaudal beixe como a da gali\u00f1ola pinta, mais a plumaxe desa especie ten manchas brancas e un peteiro moito m\u00e1is curto e principalmente amarelado. A \u00e1rea de distribuci\u00f3n do rasc\u00f3n de auga non se solapa co de ningunha outra especie de \"Rallus\", pero os individuos errantes poder\u00edan distinguirse dos seus parentes americanos pola falta de cor avermellada ou casta\u00f1a coas \u00e1s pechadas. A especie m\u00e1is grande de \u00c1frica \"Rallus caerulescens\" ten partes superiores marr\u00f3ns m\u00e1is escuras sen li\u00f1as e patas e p\u00e9s dun vermello m\u00e1is vivo.\nVocalizaci\u00f3ns.\n\u00c9 unha especie vocalizadora que fai a s\u00faa chamada durante todo o ano. Consiste nunha serie de gru\u00f1idos seguidos dun ch\u00edo agudo parecido ao dos b\u00e1coros, que acaba con m\u00e1is gru\u00f1idos. Util\u00edzase como chamada territorial, de alarma e anuncio. Os dous membros da parella poden facer a chamada alternativamente, o macho con notas m\u00e1is lentas e baixas que a femia. A canci\u00f3n de cortexo, que ambos sexos cantan, \u00e9 unha especie de \"tyic-tyic-tyic\" que adoita rematar cun trilo da femia; o macho pode cantar sen parar durante horas. A chamada de voo \u00e9 un asub\u00edo sostido, e outras vocalizaci\u00f3ns son un renxido repetido alto que fai o macho cando mostra o sitio de nidaci\u00f3n \u00e1 femia e un rumbar que fan ambos cando est\u00e1n no ni\u00f1o cos polos. Son m\u00e1is vocais cando establecen un territorio e ao inicio da estaci\u00f3n reprodutora, cando as chamadas poden continuar pola noite. Os polos inicialmente p\u00edan feblemente, pero axi\u00f1a desenvolven unha chamada de rogo tipo \"tyk-tyk-trik\".\nCando os investigadores colocan altofalantes que reproducen gravaci\u00f3ns da chamada da folosa das canaveiras de noite para atraer a este paxari\u00f1o para atrapalo, observan que os rasc\u00f3ns de auga e outras aves acu\u00e1ticas tam\u00e9n baixan a terra, a pesar de que o h\u00e1bitat non sexa o axeitado para elas, o que indica que os rasc\u00f3ns e outros migrantes nocturnos reco\u00f1ecen a canci\u00f3n desa folosa e as\u00f3ciana co h\u00e1bitat de pantano ou marisma no cal xeralmente vive.\nSubespecies.\nReco\u00f1\u00e9cense tres subespecies.\nAs diferenzas entre as tres razas parecen ser clinais e \u00e9 posible que todas deban fusionarse en \"R.\u00a0a.\u00a0aquaticus\". A antiga subespecie \"R. a. indicus\" consid\u00e9rase agora a especie \"R. indicus\".\nDistribuci\u00f3n e h\u00e1bitat.\nReprod\u00facese nas zonas temperadas de Eurasia desde Islandia e as illas brit\u00e1nicas descontinuamente ata o norte de \u00c1frica, Arabia Saudita e oeste da China. A s\u00faa distribuci\u00f3n en Asia est\u00e1 pouco estudada. En Galicia a primeira cita \u00e9 de L\u00f3pez Seoane en 1866, atop\u00e1ndose na actualidade principalmente na franxa costeira.\nA poboaci\u00f3n islandesa de \"R. a. hibernans\" extinguiuse arredor de 1965 como resultado da perda de h\u00e1bitat pola drenaxe de zonas h\u00famidas e a predaci\u00f3n polo \"vis\u00f3n americano\" introducido. Antes da s\u00faa extinci\u00f3n, polo menos algunhas desas aves estaban presentes todo o ano na illa, dependendo de fontes termais volc\u00e1nicas para sobrevivir durante os meses m\u00e1is fr\u00edos, pero esta raza encontr\u00e1base tam\u00e9n en inverno nas illas Feroe e Irlanda, e como ave de paso nas illas H\u00e9bridas Exteriores, o que suxire que a forma islandesa era unha migrante parcial.\nA subespecie nominal, \"R. a. aquaticus\", \u00e9 residente na parte sur e oeste, de clima m\u00e1is suave, da s\u00faa \u00e1rea, pero migra ao sur desde \u00e1reas que est\u00e1n sometidas a invernos duros. Inverna dentro da s\u00faa \u00e1rea de reproduci\u00f3n e tam\u00e9n m\u00e1is ao sur no norte de \u00c1frica, Pr\u00f3ximo Oriente e a \u00e1rea do mar Caspio. O pico de migraci\u00f3n \u00e9 entre setembro e outubro, e a maior\u00eda destas aves volven aos seus terreos de reproduci\u00f3n desde marzo \u00e1 metade de abril. Un esp\u00e9cime da poboaci\u00f3n nominal etiquetada como de \"Baluchist\u00e1n\" e recollida por Richard Meinertzhagen \u00e9 considerada de dubidosa procedencia. \"R. a. korejewi\" \u00e9 outro migrante parcial, con parte da poboaci\u00f3n que inverna en Iraq e leste de Arabia Saudita e cara ao leste a trav\u00e9s de Paquist\u00e1n e norte da India ata ao oeste da China.\nO h\u00e1bitat reprodutor do rasc\u00f3n de auga son as zonas h\u00famidas permanentes de augas doces ou salobres quietas ou lentas e con densa vexetaci\u00f3n alta, entre a cal pode haber plantas como \"Phragmites\", \"Typha\", \"Iris\", \"Sparganium\" ou \"Carex\". En \u00e1reas costeiras, \u00e9 com\u00fan o \"Juncus maritimus\" en sitios reprodutores de marismas de augas salgadas, con predominio de \"Carex\" e \"Sparganium\" en ambientes algo menos salinos. Un estudo nos Pa\u00edses Baixos e Espa\u00f1a mostrou que os xuncos proporcionan unha ocultaci\u00f3n mellor que outras plantas mar\u00edtimas. Como noutros lugares, os ni\u00f1os son constru\u00eddos coas plantas dispo\u00f1ibles m\u00e1is \u00e1 man. O \"Cladium mariscus\", onde o hai, proporciona un bo h\u00e1bitat reprodutor, a s\u00faa densa estrutura de 1,5\u00a0m de altura proporciona unha boa cobertura para os rasc\u00f3ns nidificadores. O h\u00e1bitat preferido son as xunqueiras con \"Phragmites\" con plantas que emerxen da auga, cunha profundidade de 5 a 30\u00a0cm, \u00e1reas lamacentas para alimentarse e unha rica diversidade de especies de invertebrados. As localizaci\u00f3ns con salgueiros ou arbustos nas proximidades son as preferidas sobre as \u00e1reas grandes de h\u00e1bitat uniforme. Ademais dos pantanos ou marismas naturais de auga fresca ou mari\u00f1a, este rasc\u00f3n pode utilizar escavaci\u00f3ns para extraer grava ou arxila e turbeiras traballadas sempre e cando sexan un h\u00e1bitat axeitado con boa cobertura. Pode encontrarse en campos de arroz ou en illas flotantes, e en Caxemira pode vivir en campos de cana de azucre asolagados. Un estudo finland\u00e9s mostrou que o principal factor que infl\u00fae na distribuci\u00f3n dos rasc\u00f3ns de auga \u00e9 a cobertura de vexetaci\u00f3n, coas maiores densidades nas \u00e1reas con m\u00e1is vexetaci\u00f3n; a presenza doutras marismas nas proximidades \u00e9 tam\u00e9n significativa. Por\u00e9n, factores como a temperatura, chuvias, lonxitude da li\u00f1a de costa e a extensi\u00f3n de zona de turba, que son importantes para algunhas outras aves de marisma, non son estatisticamente relevantes. As \u00e1reas coas maiores densidades de resc\u00f3ns tam\u00e9n eran as que ti\u00f1an maiores cantidades das tres especies consideradas en risco en Finlandia, a folosa grande, o abetouro com\u00fan e o tartara\u00f1a das xunqueiras. O l\u00edmite norte da \u00e1rea de reproduci\u00f3n parece estar determinado pola transici\u00f3n das zonas h\u00famidas ricas en nutrientes a m\u00e1is pobres e de augas m\u00e1is \u00e1cidas. Isto fai que os xuncos com\u00fans se substit\u00faan por un tipo de vexetaci\u00f3n m\u00e1is aberta dominada por \"Comarum palustre\", que non \u00e9 axeitada para os rasc\u00f3ns.\nOcasionalmente, utilizan localizaci\u00f3ns menos frecuentes. Unha parella en Escocia nidificou en campo aberto \u00e1 beira dunha estrada, e cando se instalaron caixas de nidificaci\u00f3n para \"Panurus biarmicus\" (\"casetas\" de xuncos con piso de madeira), os rasc\u00f3ns nidificaron tanto nas caixas coma baixo o piso de madeira, nestre \u00faltimo caso \u00e1s veces cos \"Panurus\" vivindo arriba. A\u00ednda que principalmente \u00e9 unha especie de terras baixas, os rasc\u00f3ns de auga reprod\u00facense a 1240\u00a0m de altura nos Alpes e a 2000\u00a0m en Armenia. Un estudo italiano suxeriu que as aves das xunqueiras necesitan unha \u00e1rea m\u00ednima de zona h\u00famida para reproducirse, a cal para o rasc\u00f3n de auga \u00e9 de 1\u00a0ha, a\u00ednda que as maiores densidades se dan en marismas de 10\u00a0ha ou m\u00e1is.\nDurante a migraci\u00f3n ou en inverno, poden usar unha ampla variedade de h\u00e1bitats, inclu\u00edndo as matogueiras asolagadas ou fenteiras. As temperaturas de conxelaci\u00f3n poden forzar as aves a ir a localizaci\u00f3ns m\u00e1is abertas como as canles, vertedoiros de lixo e xard\u00edns, ou mesmo sobre xeo exposto. Un estudo gal\u00e9s suxeriu que os territorios invernais individuais se solapan, e cada ave usa unha porci\u00f3n significativa da xunqueira. Despois do abandono do sitio cando as temperaturas son baixo cero, as aves regresan \u00e1 s\u00faa \u00e1rea anterior. Rexistrouse unha densidade de 14 aves por hect\u00e1rea. As aves que invernan en Islandia dependen de regatos c\u00e1lidos xeotermais e poden acceder aos regatos a trav\u00e9s de t\u00faneles baixo a neve. Cando non se alimentan, poden refuxiarse en buratos e gretas entre a lava solidificada. Esta especie \u00e1s veces deambula ata sa\u00edr bastante f\u00f3ra da s\u00faa \u00e1rea normal e atop\u00e1ronse aves errantes nos Azores, Madeira, Mauritania, o \u00c1rtico, Groenlandia, Malaisia e Vietnam.\nComportamento.\nEste rasc\u00f3n \u00e9 unha ave que rolda o seu territorio, a s\u00faa plumaxe veteada fai que sexa dif\u00edcil de ver no seu h\u00e1bitat pantanoso. O seu corpo est\u00e1 comprimido lateralmente o que lle axuda a esguirse entre a vexetaci\u00f3n m\u00e1is espesa, e ten o comportamento de deterse e quedar como \"conxelado\" se \u00e9 sorprendido en zonas abertas. Cami\u00f1a con alancadas altas, a\u00ednda que adopta unha postura agachada cando corre buscando esconderse. Cando lle c\u00f3mpre pode botarse a nadar, co movemento err\u00e1tico t\u00edpico dos rasc\u00f3ns, e voa durante curtas distancias a baixa altura sobre os xuncos coas s\u00faas longas patas colgando. A\u00ednda que o seu voo parece d\u00e9bil, poden facer voos longos sostidos durante as s\u00faas migraci\u00f3ns nocturnas, e por veces morren debido a choques con arames ou faros. Hai casos de exemplares anelados en Gran Breta\u00f1a que foron despois recollidos en Polonia, Checoslovaquia e Suecia.\nDefende os seus territorios de reproduci\u00f3n e invernada. As aves cargan unhas contra outras co pescozo estirado cando est\u00e1n en \u00e9poca reprodutora e \u00e1s veces ambos os membros da parella atacan xuntos. Os machos grandes con marcas m\u00e1is fortes son os dominantes en inverno, cando a agresi\u00f3n directa \u00e9 substitu\u00edda por cantos feitos ergueitos sobre a punta das dedas, sacudidas da cabeza e estocadas co peteiro.\nReproduci\u00f3n.\n\u00c9 unha especie mon\u00f3gama e moi territorial cando se reproduce. A parella f\u00f3rmase despois de chegaren \u00e1s \u00e1reas de nidificaci\u00f3n ou posiblemente incluso antes da migraci\u00f3n primaveral. Nas zonas h\u00famidas grandes con boas condici\u00f3ns para estas aves as parellas poden nidificar separadas por unha distancia de entre 20 e 50\u00a0m. Os territorios var\u00edan en tama\u00f1o, pero o t\u00edpico \u00e9 de 300\u00a0m2. A parella fai chamadas de cortexo e de contacto durante a estaci\u00f3n reprodutora. O macho selecciona o sitio para o ni\u00f1o e m\u00f3strallo \u00e1 femia mentres adopta unha postura coas plumas do dorso ergueitas, \u00e1s arqueadas sobre o dorso, cola estirada e peteiro apuntando verticalemnte cara a abaixo. Esta exhibici\u00f3n vai acompa\u00f1ada dunha chamada alta. Antes de aparearse el ergue as \u00e1s e cola e incl\u00ednase co seu peteiro tocando o seu propio peito. O macho alimenta a femia durante o cortexo e, cando est\u00e1n chocando os ovos, ela pode abandonar o ni\u00f1o para facerlle unha exhibici\u00f3n ao macho, cami\u00f1ando arredor del, chamando suavemente, fretando o seu peteiro co peito del e facendo pequenas carreiras dun lado para outro.\nO ni\u00f1o est\u00e1 feito de calquera materia vexetal que estea dispo\u00f1ible e \u00e9 constru\u00eddo principalmente polo macho, normalmente nun s\u00f3 d\u00eda. O ni\u00f1o \u00e9rguese a uns 15\u00a0cm ou m\u00e1is por riba do nivel da auga da marisma, e \u00e9 \u00e1s veces constru\u00eddo sobre matas de ra\u00edces, tocos de \u00e1rbores ou soportes similares. Poden constru\u00edlo m\u00e1is alto se as augas da marisma empezan a subir. O ni\u00f1o \u00e9 de 13 a 16\u00a0cm de di\u00e1metro e uns 7\u00a0cm de alto. Est\u00e1 ben escondido e accesible por estreitos cami\u00f1os.\nA posta t\u00edpica \u00e9 de 6 a 11 ovos na maior parte da s\u00faa \u00e1rea de distribuci\u00f3n, pero parece ser menor (de 5 a 8) en Caxemira a altitudes de 1\u00a0500\u00a0m. As datas de posta var\u00edan coa localidade, e son desde finais de marzo en Europa occidental e norte de \u00c1frica, ata finais de maio en Caxemira e xu\u00f1o en Islandia. O tama\u00f1o de posta pode ser menor a principios ou finais da estaci\u00f3n reprodutora. A estaci\u00f3n reprodutora pode ampliarse por mor de resituar a posta ou facer unha segunda posta. Os ovos son romos e ovais, lisos e lixeiramente brillantes; a cor var\u00eda desde abrancazado a beixe rosado, con manchas marr\u00f3ns avermelladas no extremo m\u00e1is ancho, que \u00e1s veces se fusionan nunha soa mancha grande. A variaci\u00f3n no tama\u00f1o dos ovos entre as subespecies \u00e9 moito menor que as diferenzas entre ovos individuais; a media de tama\u00f1o dos ovos da subespecie nominal, que \u00e9 36\u00a0\u00d7\u00a026\u00a0mm, \u00e9 o t\u00edpico para toda a especie. Os ovos pesan uns 13\u00a0g, dos cales o 7% corresponde \u00e1 casca.\nAmbos os pais incuban os ovos, a\u00ednda que a femia fai a maior parte. Os ovos son incubados durante 19 a 22\u00a0d\u00edas ata a eclosi\u00f3n, con polo menos un 87% de \u00e9xito. O alimento \u00e9 tra\u00eddo ao ni\u00f1o polo outro proxenitor e pasado ao que est\u00e1 sentado no ni\u00f1o, o cal alimenta os polos. Os poli\u00f1os cubertos de penuxe son precoces, xa que abandonan o ni\u00f1o aos dous d\u00edas da eclosi\u00f3n, pero contin\u00faa sendo alimentado polos seus pais, a\u00ednda que tam\u00e9n encontran parte da comida por si mesmos desde os cinco anos de vida. Son independentes dos seus pais aos 20 a 30\u00a0d\u00edas e poden voar \u00e1s 7 a 9\u00a0semanas. Se a femia cre que o ni\u00f1o foi descuberto, pode transportar os ovos ou os polos un por un a outro lugar; os ovos son transportados no peteiro, pero os polos pequenos pode metelos baixo as \u00e1s. Os exemplares que est\u00e1n incubando poden permanecer sobre os ovos mesmo cando alg\u00fan intruso se achega bastante preto, atacar ao intruso, ou finxir estar ferido como distraci\u00f3n. O rasc\u00f3n de auga pode reproducirse ao cumprir un ano e normalmente cr\u00edan d\u00faas roladas.\nA supervivencia media despois de emplumar estimouse entre 17 e 20\u00a0meses, cunha taxa de supervivencia anual lixeiramente menor do 50% ao ano durante os primeiros tres anos, e algo maior despois. A idade m\u00e1xima rexistrada \u00e9 de 8\u00a0anos e 10\u00a0meses.\nAlimentaci\u00f3n.\nOs rasc\u00f3ns de auga son omn\u00edvoros, a\u00ednda que se alimentan principalmente de animais, como samesugas, vermes, gaster\u00f3podos, pequenos crust\u00e1ceos, ara\u00f1as e unha ampla variedade de insectos terrestres e acu\u00e1ticos e as s\u00faas larvas. Poden matar ou comer como prea pequenos vertebrados, como anfibios, peixes, aves e mam\u00edferos. Os vertebrados son empalados cun golpe do peteiro que rompe a medula espi\u00f1al da presa. A comida vexetal cons\u00f3mena m\u00e1is en outono e inverno, e consta de xemas, flores, brotes e sementes de plantas acu\u00e1ticas, bagas e outras froitas. No sur de Asia, poden comer \u00e1s veces en campos de arroz (grans de arroz que encontran despois da colleita). Os xoves son alimentados principalmente de insectos e ara\u00f1as. O alimento obtido en terra ou no barro \u00e9 normalmente lavado na auga antes de tragalo. Despois de chover, poden sondar o chan mol procurando mi\u00f1ocas. Esta especie alim\u00e9ntase ocasionalmente en zonas abertas incluso cando non est\u00e1 forzado a facelo polas baixas temperaturas; Edmund Meade-Waldo describiu sete rasc\u00f3ns que se alimentaban nun prado aberto. Malia a s\u00faa natureza de animal roldador, o rasc\u00f3n de auga parece prosperar en catividade cando se lle d\u00e1 de comer alimentos animais como carne cr\u00faa ou mi\u00f1ocas; un individuo foi ensinado a saltar para coller vermes pendurados en alto dunha li\u00f1a de cana de pescar.\nOs rasc\u00f3ns de auga seguen rutas definidas cando se alimenta, tornando frecuentemente \u00e1s boas \u00e1reas de alimentaci\u00f3n. Estes rasc\u00f3ns son vers\u00e1tiles e oportunistas \u00e1 hora de alimentarse. Choutan para apa\u00f1ar insectos que est\u00e1n sobre plantas, trepan para atopar bagas, ou arrincan maz\u00e1s das \u00e1rbores para poder comelas no chan. Matan aves atraves\u00e1ndoas co peteiro ou afog\u00e1ndoas, especialmente se a capacidade da ave de fuxir est\u00e1 restrinxida. Informouse que mataron un verderolo com\u00fan e un paspall\u00e1s chin\u00e9s \"Excalfactoria chinensis\" nun aviario, e pequenos paxaros atrapados en redes de n\u00e9boa dos aneladores de aves. Un exemplar matou un li\u00f1aceiro bicoamarelo capturado nunha trampa de Heligoland (ou de t\u00fanel). Son tam\u00e9n predaores de ni\u00f1os, especialmente de pequenas aves que ani\u00f1an en xunqueiras, como a folosa grande. Os rasc\u00f3ns de auga poden defender un territorio de alimentaci\u00f3n invernal, a\u00ednda que este \u00e9 de menor tama\u00f1o cando se reproducen, con individuos separados a menos duns 10\u00a0m; e os lugares preferidos poden albergar centos de aves. O comportamento agresivo f\u00f3ra da estaci\u00f3n reprodutora pode ampliar os ataques contra outros r\u00e1lidos das marismas, como a gali\u00f1ola pinta e a gali\u00f1ola anana.\nPredadores e parasitos.\nEntre os predadores do rasc\u00f3n de auga est\u00e1n diversos mam\u00edferos e grandes aves. O vis\u00f3n americano foi parcialmente responsable da extinci\u00f3n da poboaci\u00f3n islandesa, e os gatos e cans tam\u00e9n matan esta especie. Polo menos localmente, as londras comen rasc\u00f3ns e outras aves acu\u00e1ticas. O abetouro com\u00fan, que \u00e9 outra ave das xunqueiras, come rasc\u00f3ns, e tam\u00e9n o fai a garza real. Os rasc\u00f3ns de auga son especialmente vulnerables \u00e1 depredacion das grazas cando son forzados a sa\u00edr da protecci\u00f3n dos xuncos por mareas moi altas. Os tartara\u00f1as que cazan nas zonas h\u00famidas son predadores previsibles, pero o m\u00e1is habitual \u00e9 que sexan presas da avelaiona, a curuxa das xunqueiras, o bufo real, a aguia manchada, o lagarteiro, e os falc\u00f3ns peregrinos que cazan de noite.\nEntre os seus parasitos est\u00e1n os piollos \"Nirmus cuspidiculus\" e \"Pediculus ralli\", a carracha \"Ixodes frontalis\", e a mosca hipob\u00f3scida \"Ornithomyia avicularia\". O rasc\u00f3n de auga pode ser infectado tam\u00e9n polo virus da gripe aviaria e a bacteria \"Borrelia burgdorferi\", transmitida polas carrachas \"Ixodes\", que \u00e9 tam\u00e9n un pat\u00f3xeno humano que causa a enfermidade de Lyme. Descubr\u00edronse tres especies de piollos, \"Fulicoffula rallina\", \"Pseudomenopon scopulacorne\" e \"cuspidatus\" en rasc\u00f3ns mortos en 2005 nas illas Faroe, que son especies que non se atoparan antes no arquip\u00e9lago. O verme plano parasito \"Ophthalmophagus nasciola\" atopouse tam\u00e9n nas fosas nasais dun rasc\u00f3n, e detect\u00e1ronse polo menos tres especies de piollos das plumas na s\u00faa plumaxe. O piollo \"Philopterus ralli\" e o nematodo \"Strongyloides avium\" atop\u00e1ronse no estreitamente emparentado \"R. indicus\".\nStatus.\nA cantidade de rasc\u00f3ns de auga est\u00e1 declinando, pero, malia todo, ten unha gran poboaci\u00f3n de 100\u00a0000 a 1\u00a0000\u00a0000 de adultos e unha enorme \u00e1rea de reproduci\u00f3n calculada en 15\u00a0600\u00a0000\u00a0km2; por todo o cal est\u00e1 clasificado como \"especie pouco preocupante\" na Lista vermella da IUCN. Na maior\u00eda dos pa\u00edses europeos, a poboaci\u00f3n \u00e9 estable ou est\u00e1 diminu\u00edndo lixeiramente debido \u00e1 perda de h\u00e1bitat. En Marrocos est\u00e1 aumentando o seu n\u00famero e expandindo a \u00e1rea reprodutora e reprod\u00facese incluso bastante ao sur en Oued Massa. S\u00e1bese pouco sobre a s\u00faa \u00e1rea en Asia, pero o \"korejewi\" \u00e9 un reprodutor com\u00fan en Paquist\u00e1n e Caxemira.\nOs predadores introducidos son unha ameaza para as poboaci\u00f3ns vulnerables de illas. Ademais da extinci\u00f3n da raza islandesa, o vis\u00f3n foi responsable de acusados declives nas poboaci\u00f3ns de rasc\u00f3ns de auga e outras aves que se reproducen no chan nas illas H\u00e9bridas, onde as londras comedoras de peixe eran os \u00fanicos predadores nativos. Estes vis\u00f3ns proceden de exemplares escapados de granxas peleteiras. Os programas de erradicaci\u00f3n de vis\u00f3ns e fur\u00f3ns permitiron que os rasc\u00f3ns volvesen a esas illas, e est\u00e1n previstos novos programas para o resto do territorio escoc\u00e9s. Localmente, o seu h\u00e1bitat pode ser afectado polo desecamento de marismas e pantanos, canalizaci\u00f3ns de cursos de auga, crecemento urbano, e pola contaminaci\u00f3n.\nOs humanos levan comendo rasc\u00f3ns de auga desde hai miles de anos; xa os com\u00edan os romanos, e aparecen representados nas pinturas dos muros de Pompeia, e o seu consumo continuou durante a Idade Media e nos tempos modernos."}
{"id": "473477", "revid": "27155", "url": "https://gl.wikipedia.org/wiki?curid=473477", "title": "Rallus aquaticus", "text": ""}
{"id": "473478", "revid": "27155", "url": "https://gl.wikipedia.org/wiki?curid=473478", "title": "Rasc\u00f3n (ave)", "text": ""}
{"id": "473479", "revid": "98629", "url": "https://gl.wikipedia.org/wiki?curid=473479", "title": "Illa Saona", "text": "Illa Saona () \u00e9 unha illa tropical situada a pouca distancia do continente na punta sueste da Rep\u00fablica Dominicana. \u00c9 unha reserva natural protexida polo goberno e forma parte do Parque Nacional Cotubanam\u00e1. \u00c9 un destino popular para turistas de toda a Rep\u00fablica Dominicana, que cada d\u00eda chegan en frotas de catamar\u00e1ns e pequenas embarcaci\u00f3ns a motor en excursi\u00f3ns organizadas. A illa \u00e9 co\u00f1ecida polas s\u00faas praias e usouse en varias ocasi\u00f3ns por cineastas e anunciantes que buscan un estereotipo de \"illa deserta\" para a s\u00faa pel\u00edcula ou produto. Prom\u00f3vese entre os visitantes de Europa como escenario do anuncio da barra de chocolate Bounty.\nHistoria.\nA illa foi bautizada \"Saona\" por Cristovo Col\u00f3n, que desembarcou nela en maio de 1494 durante a s\u00faa segunda viaxe \u00e1s Am\u00e9ricas. O nome significaba \"... na honra de Michele da Cuneo, amigo de Col\u00f3n de Savona.\" Col\u00f3n nomeou a Michele da Cuneo o primeiro gobernador da illa.\nEn 1500, os Ta\u00ednos da illa forneceron a Santo Domingo a maior parte da s\u00faa iuca.\nA illa de Saona e Savona (que agora forma parte de Liguria, no norte de Italia) a\u00ednda te\u00f1en relaci\u00f3ns de irmandade. A pequena central el\u00e9ctrica da illa de Saona \u00e9 un agasallo de Savona.\nXeograf\u00eda.\nOs mares arredor da illa son ricos en fauna salvaxe, con moitas especies de aves e peixes mari\u00f1os tropicais, e hai grandes \u00e1reas onde os areais naturais de mar aberto fan que a profundidade sexa s\u00f3 duns metros. As lanchas r\u00e1pidas m\u00e1is pequenas paran para que os turistas se relaxen nas augas pouco profundas que cobren pola cintura, onde poden practicar esnorquel e explorar os campos de estrelas de mar ind\u00edxenas da rexi\u00f3n.\nCerca e arredor da illa de Saona, hai ecosistemas de arrecifes de coral cunha impresionante diversidade mari\u00f1a que atraen a practicantes de esnorquel e mergulladores."}
{"id": "473480", "revid": "1131", "url": "https://gl.wikipedia.org/wiki?curid=473480", "title": "Illa Beata", "text": "Illa Beata () \u00e9 unha pequena illa do mar Caribe, situada a 7\u00a0km. ao suroeste de Cabo Beata. A \u00fans 12\u00a0km. ao SW at\u00f3pase a pequena illa do Alto Velo. Forma parte da Rep\u00fablica Dominicana e ten forma de tri\u00e1ngulo e bastante plana, cunha superficie aproximada de 27\u00a0km\u00b2.\nHistoria.\nA illa de Beata, como a Illa Alta Velo e a Illa Los Frailes, foi descuberta polo almirante Cristovo Col\u00f3n durante a s\u00faa segunda viaxe, a finais de agosto de 1494. Tan estrat\u00e9xica \u00e9 a situaci\u00f3n destas illas que Col\u00f3n visitounas en tres das s\u00faas catro viaxes. Na s\u00faa primeira viaxe, no que se refire a Hispaniola, Col\u00f3n limitouse a bordear a s\u00faa costa norte. Orixinalmente poboada por nativos Ta\u00ednos, a illa converteuse nun activo colonial do gran Imperio espa\u00f1ol.\nNa s\u00faa segunda viaxe, procedente de Xamaica, viu as illas: Beata e Alto Velo. Na s\u00faa terceira viaxe, en 1498, Col\u00f3n navegou desde Illa Margarita, na costa venezolana, ata a Hispaniola, onde chegou o 19 de agosto, pero as correntes empurr\u00e1rono \u00e1 illa Beata. Bartolom\u00e9 de las Casas narra que o almirante chegou ao \"pequeno illote que chamou \"Madama Beata\" e que\" hai un m\u00e1is pequeno ao seu lado que ten unha serruela altila, que desde lonxe parece velo e chamouna \"Alto Velo\".\nNa s\u00faa cuarta e \u00faltima viaxe, o 3 de agosto de 1504, Col\u00f3n toca de novo a Beata, procedente de Xamaica. A s\u00faa probable estancia na illa Beata estivo entre os 35 e os 40 d\u00edas \u00e1 espera de que pasasen ventos favorables por Cabo Mong\u00f3. \u00c9 por iso que a s\u00faa carta di: \"Desde a Beata, onde a brisa necesariamente me det\u00e9n, hoxe, s\u00e1bado 3 de agosto\".\nPosteriormente, estableceuse unha ruta mar\u00edtima cara a Xamaica e o continente, a illa de Beata serviu como punto de encontro e enclave estrat\u00e9xico para os barcos, porque \u00e9 a posici\u00f3n m\u00e1is meridional da colonia. Esta mesma circunstancia atraeu aos bucaneiros, corsarios e piratas que asolaron as costas e as rutas mar\u00edtimas do Imperio espa\u00f1ol durante os s\u00e9culos XVI e XVII. Hai cr\u00f3nicas de como os piratas \"El Olon\u00e9s\" e Morgan desembarcaron na illa Beata e nas costas adxacentes.\nOs espa\u00f1ois mantiveron posesi\u00f3ns de gando na illa Beata para provisionar as s\u00faas expedici\u00f3ns mar\u00edtimas na ruta ao novo mundo. Este gando permaneceu como cimarr\u00f3n ata finais do s\u00e9culo XVIII. Estas circunstancias, xunto coa s\u00faa posici\u00f3n estrat\u00e9xica, fixeron de Beata o escenario de non poucas escaramuzas nas que barcos de Santo Domingo atop\u00e1ronse con piratas e corsarios que, tendo a illa da Tortuga en Hait\u00ed como base principal, descend\u00edan al\u00ed para atacar, as rutas do Caribe da coroa espa\u00f1ola. A illa foi o sitio de varios enfrontamentos militares entre os piratas espa\u00f1ois e os piratas itinerantes.\nEn 1870, o Estado concedeu, durante 50 anos, a illa Beata ao cidad\u00e1n coronel Tel\u00e9sforo Volta para establecer e traballar salinas pagando ao Tesouro P\u00fablico o 5% dos beneficios destas. A\u00ednda se observan os restos destas salinas. O sal extraeuse das maiores ata a d\u00e9cada dos 60.\nXeograf\u00eda.\nA paisaxe \u00e9 algo variada, con pantanos de mangleiros en partes da costa norte, calas de area e praias na costa occidental. A maior parte do interior da illa est\u00e1 cuberta por varios subtipos de matogueira xer\u00f3fila, bosque de pedra calcaria semi - caducifolio. Xeoloxicamente, a illa est\u00e1 feita basicamente de pedra calcaria, a erosi\u00f3n das cales provoca superficies moi marcadas nas rochas expostas (chamadas 'dente de can'), e varios pozos e cenotes. A illa de Beata at\u00f3pase actualmente sen habitantes permanentes, salvo por curtas estancias de pescadores do continente e unha base militar dominicana permanente con persoal rotativo."}
{"id": "473481", "revid": "1505", "url": "https://gl.wikipedia.org/wiki?curid=473481", "title": "Ecuador celestial", "text": ""}
{"id": "473482", "revid": "1505", "url": "https://gl.wikipedia.org/wiki?curid=473482", "title": "Experimento de Urey-Miller", "text": ""}
{"id": "473483", "revid": "85894", "url": "https://gl.wikipedia.org/wiki?curid=473483", "title": "Costa da Mari\u00f1a Occidental", "text": "A Costa da Mari\u00f1a occidental \u00e9 un espazo natural galego catalogado como zona especial de conservaci\u00f3n (ZEC) e zona de especial protecci\u00f3n para as aves (ZEPA) que incl\u00fae a costa da mari\u00f1a lucense entre O Vicedo e Cervo e que est\u00e1 destinada a conservar o seu eulitoral, parte do seu supralitoral e varios illotes. A \u00e1rea de conservaci\u00f3n do ZEC ocupa 491,24 ha., dos cales un 5% son mari\u00f1os, dos concellos lucense de Cervo, O Vicedo, Viveiro, Xove. A \u00e1rea da ZEPA excl\u00fae alg\u00fan treito lo litoral no interior das r\u00edas pero incl\u00fae m\u00e1is augas abertas, chegando \u00e1s 2168.82 ha. e das cales o 83 % son en zona mari\u00f1a.\nXeograf\u00eda.\nEsta costa protexida comeza na boca leste da r\u00eda do Barqueiro, decorrendo desde a praia do Vicedo Vello ata a praia de Sacido, xa no interior da r\u00eda de Viveiro. Excl\u00fae o interior desa r\u00eda e contin\u00faa de novo no exterior do porto de Celeiro para chegar ata a punta de Meit\u00f3n, en Xove. Contin\u00faa na punta Mansa ata a costa da Enseada, xa preto do porto de San Cibrao. A enseada de Regodela, que se atopa entre estes dous \u00faltimos treitos, non est\u00e1 dentro do espazo protexido.\nAdemais do litoral descrito, o espazo incl\u00fae varios illotes e \u00e1 illa Coelleira, o illote Gaveira, o illote dos Netos, a illa do Asar\u00f3n, a \u00cdnsua do Cal e os illotes Farall\u00f3ns, que son o lugar m\u00e1is ao leste desta zona protexida.\nNeste litoral est\u00e1n presentes varios esteiros, ba\u00edas pouco profundas e calas. Existen varios puntos de bancos de area cubertos permanentemente ou por per\u00edodos e diversos tipos de dunas (m\u00f3biles e fixas) no litoral. Na costa existes m\u00faltiples furnas mari\u00f1as.\nFauna e flora.\nFlora.\nNa costa destacan os arrecifes e a vexetaci\u00f3n perenne dos co\u00eddos e dos argazos. No litoral existen diferentes h\u00e1bitats onde est\u00e1n presentes queirogais, tanto h\u00famidos con \"Erica ciliaris\" e Erica tetralix como secos con \"Erica vagans\", e matogueiras con \"Laurus nobilis\".\nEn canto aos bosques, nesta costa est\u00e1n presentes as masas de abeneiros (\"Alnus glutinosa\") e freixos (\"Fraxinus excelsior\"), as\u00ed como as carballeiras galaico-portuguesas de \"Quercus robur\" e \"Quercus pyrenaica\".\nFauna.\nNon considerando as aves, as especies de fauna catalogadas como especies silvestres en r\u00e9xime de protecci\u00f3n especial ou presentes no catalogo galego de especies ameazadas son:\nAves.\nNos illotes destacan a presenza de colonias de aves mari\u00f1as. En particular, \u00e9 o \u00fanico lugar de reproduci\u00f3n da gabita (\"Haematopus ostralegus\") en Galicia.\nAs especies de aves deste espazo que se atopan no Anexo II da Directiva 92/43/EEC son:\nLexislaci\u00f3n.\nA \"Costa da Mari\u00f1a Occidental\" foi declarado como lugar de importancia comunitaria (LIC) en decembro de 2004 e ascendeu a zona especial de conservaci\u00f3n (ZEC) en marzo de 2014. O espazo natural coincide case na s\u00faa totalidade co zona de especial protecci\u00f3n para as aves (ZEPA) da \"Costa da Mari\u00f1a Occidental\", que se aprobou como tal en marzo de 2004."}
{"id": "473484", "revid": "1131", "url": "https://gl.wikipedia.org/wiki?curid=473484", "title": "A Saceda", "text": ""}
{"id": "473485", "revid": "23204", "url": "https://gl.wikipedia.org/wiki?curid=473485", "title": "Kunzang Choden", "text": "Kunzang Choden, nada no distrito de Bumthang en 1952, \u00e9 unha escritora de But\u00e1n. Foi a primeira muller do seu pa\u00eds en publicar unha novela en lingua inglesa.\nTraxectoria.\nFilla de terratenentes feudais, aos nove anos foi estudar \u00e1 India, onde aprendeu ingl\u00e9s. Estudou Psicolox\u00eda na Universidade de Delhi (Indraprastha College) e Sociolox\u00eda na Universidade de Nebraska-Lincoln. Traballou para o Programa de Desenvolvemento da Organizaci\u00f3n das Naci\u00f3ns Unidas en But\u00e1n.\nCasada cun home su\u00edzo, vive en Thimphu.\nEn 2005 publicou a s\u00faa primeira novela, \"The Circle of Karma\". Est\u00e1 ambientada na d\u00e9cada de 1950, logo da independencia de But\u00e1n. A protagonista, traballadora na construci\u00f3n de estradas, debe loitar cos tradicionais e restritivos roles de x\u00e9nero previos \u00e1 independencia do pa\u00eds, as\u00ed como aos novos tipos de sexismo do liberalismo comercial."}
{"id": "473493", "revid": "83328", "url": "https://gl.wikipedia.org/wiki?curid=473493", "title": "Dalila", "text": "Dalila (en , \u2018[a que] debilitou\u2019, \u2018desarraigou\u2019 ou \u2018empobreceu\u2019, da ra\u00edz \"dal\", \u2018d\u00e9bil\u2019 ou \u2018pobre\u2019) era a \u00abmuller no val de Soreq\u00bb \u00e1 que amou Sans\u00f3n e que foi a s\u00faa perdici\u00f3n no b\u00edblico \"Libro dos Xu\u00edces\" (cap\u00edtulo 16).\nOs filisteos, inimigos de Israel, dirix\u00edronse a Dalila para descubrir o segredo da forza de Sans\u00f3n. Tres veces preguntou Dalila a Sans\u00f3n o segredo da s\u00faa forza e tres veces el deulle unha resposta falsa. \u00c1 cuarta deulle a aut\u00e9ntica raz\u00f3n (que non cortaba o pelo en cumprimento dun voto a Deus) e Dalila traizoouno cos seus inimigos.\nAlg\u00fans consideran que unha das falsas respostas dadas por Sans\u00f3n (que a s\u00faa forza o abandonar\u00eda se o seu pelo non estaba entretecido nun tecido) \u00e9 unha reminiscencia da arcana arte feminina do fiado, que tam\u00e9n \u00e9 inherente aos mitos de Pen\u00e9lope, Circe e Aracne.\n\u00abSoreq\u00bb s\u00f3 est\u00e1 especificamente identificado como un lugar na historia de Sans\u00f3n. Xerome menciona un \u00abCafarsoreq\u00bb que estaba preto de Saraa. No Israel moderno hai un val de Soreq e mesmo un vi\u00f1edo de Soreq (desde 1994-5). Con todo, \u00abSoreq\u00bb \u00e9 a vide en \"X\u00e9nese\" 49:11, \"Isa\u00edas\" 5:2 e \"Xerome\" 2:21. Sans\u00f3n dedic\u00e1rase desde o ventre da s\u00faa nai como nazireo, polo que ti\u00f1a prohibido tocar o vi\u00f1o e cortar o pelo. Dalila pode ser unha \u00abmuller-vide\u00bb (comp\u00e1rese co m\u00edtico nome grego Enone), personificando as tentaci\u00f3ns femininas da vida que traizoar\u00edan a s\u00faa dedicaci\u00f3n nazirea.\nJohn Milton presentouna como perdida e est\u00fapida mais amablemente tentadora, moi parecida \u00e1 s\u00faa versi\u00f3n de Eva, na s\u00faa obra de 1671 \"Sans\u00f3n Agonista\"."}
{"id": "473495", "revid": "27155", "url": "https://gl.wikipedia.org/wiki?curid=473495", "title": "Bufo calamita", "text": ""}
{"id": "473496", "revid": "23204", "url": "https://gl.wikipedia.org/wiki?curid=473496", "title": "Doutrina Zhd\u00e1nov", "text": ""}
{"id": "473498", "revid": "75948", "url": "https://gl.wikipedia.org/wiki?curid=473498", "title": "Julia Huete", "text": "Julia Huete Iglesias, nada en 1990 en Ourense, \u00e9 unha artista galega.\nTraxectoria.\nFormouse na Facultade de Belas Artes de Pontevedra, da Universidade de Vigo, e realizou un mestrado en Direcci\u00f3n de Arte e Publicidade.\nObra.\nDesde 2013 en Galicia, en Copenhague e en Madrid.\nNo Pazo de Torrado en Cambados e na galer\u00eda Nord\u00e9s de Santiago de Compostela."}
{"id": "473502", "revid": "23204", "url": "https://gl.wikipedia.org/wiki?curid=473502", "title": "Premios Oscar", "text": ""}
{"id": "473506", "revid": "55340", "url": "https://gl.wikipedia.org/wiki?curid=473506", "title": "Comarca do Eume", "text": ""}
{"id": "473507", "revid": "55340", "url": "https://gl.wikipedia.org/wiki?curid=473507", "title": "Comarca da Baixa Limia", "text": ""}
{"id": "473510", "revid": "23204", "url": "https://gl.wikipedia.org/wiki?curid=473510", "title": "Oscar \u00f3 mellor filme", "text": ""}
{"id": "473514", "revid": "23204", "url": "https://gl.wikipedia.org/wiki?curid=473514", "title": "Lingua lozi", "text": "O lozi, tam\u00e9n co\u00f1ecido como silozi e rozi, \u00e9 unha lingua bant\u00fa da familia n\u00edxer-congo, falada por grupos \u00e9tnicos espec\u00edficos de Botsuana, Namibia, Zambia e Zimbabue.\nEst\u00edmase que \u00e9 falado por unhas 700 000 persoas, a maior\u00eda delas habitantes de Zambia, onde o fala cerca do 6 % da poboaci\u00f3n (aproximadamente 560 000 persoas)."}
{"id": "473517", "revid": "72012", "url": "https://gl.wikipedia.org/wiki?curid=473517", "title": "Silozi", "text": ""}
{"id": "473520", "revid": "72012", "url": "https://gl.wikipedia.org/wiki?curid=473520", "title": "Rozi", "text": ""}
{"id": "473521", "revid": "72012", "url": "https://gl.wikipedia.org/wiki?curid=473521", "title": "Setswana", "text": ""}
{"id": "473522", "revid": "56817", "url": "https://gl.wikipedia.org/wiki?curid=473522", "title": "Linguas oshiwambo", "text": "O oshiwambo (\u00e1s veces escrito oshivambo) \u00e9 un conxunto de linguas, estreitamente emparentadas, da familia das linguas bant\u00fas, faladas por grupos da etnia dos ovambo no norte de Namibia.\nSon linguas estreitamente emparentadas co kwanyama, a lingua orixinal de todos os ovambo, e co ndonga.\nExisten sete variantes ou dialectos de oshiwambo:\nAs d\u00faas primeiras ens\u00ednanse nalgunhas escolas. Quen conte como lingua materna co oshiwambo pode entender a persoas que conversen en calquera dos sete dialectos."}
{"id": "473523", "revid": "72012", "url": "https://gl.wikipedia.org/wiki?curid=473523", "title": "Oshiwambo", "text": ""}
{"id": "473524", "revid": "23204", "url": "https://gl.wikipedia.org/wiki?curid=473524", "title": "1\u00aa edici\u00f3n dos Oscar", "text": ""}
{"id": "473525", "revid": "23204", "url": "https://gl.wikipedia.org/wiki?curid=473525", "title": "2\u00aa edici\u00f3n dos Oscar", "text": ""}
{"id": "473526", "revid": "23204", "url": "https://gl.wikipedia.org/wiki?curid=473526", "title": "3\u00aa edici\u00f3n dos Oscar", "text": ""}
{"id": "473527", "revid": "23204", "url": "https://gl.wikipedia.org/wiki?curid=473527", "title": "4\u00aa edici\u00f3n dos Oscar", "text": ""}
{"id": "473528", "revid": "23204", "url": "https://gl.wikipedia.org/wiki?curid=473528", "title": "5\u00aa edici\u00f3n dos Oscar", "text": ""}
{"id": "473529", "revid": "23204", "url": "https://gl.wikipedia.org/wiki?curid=473529", "title": "6\u00aa edici\u00f3n dos Oscar", "text": ""}
{"id": "473530", "revid": "23204", "url": "https://gl.wikipedia.org/wiki?curid=473530", "title": "7\u00aa edici\u00f3n dos Oscar", "text": ""}
{"id": "473532", "revid": "23204", "url": "https://gl.wikipedia.org/wiki?curid=473532", "title": "8\u00aa edici\u00f3n dos Oscar", "text": ""}
{"id": "473534", "revid": "23204", "url": "https://gl.wikipedia.org/wiki?curid=473534", "title": "9\u00aa edici\u00f3n dos Oscar", "text": ""}
{"id": "473535", "revid": "23204", "url": "https://gl.wikipedia.org/wiki?curid=473535", "title": "10\u00aa edici\u00f3n dos Oscar", "text": ""}
{"id": "473536", "revid": "23204", "url": "https://gl.wikipedia.org/wiki?curid=473536", "title": "11\u00aa edici\u00f3n dos Oscar", "text": ""}
{"id": "473537", "revid": "23204", "url": "https://gl.wikipedia.org/wiki?curid=473537", "title": "12\u00aa edici\u00f3n dos Oscar", "text": ""}
{"id": "473538", "revid": "23204", "url": "https://gl.wikipedia.org/wiki?curid=473538", "title": "13\u00aa edici\u00f3n dos Oscar", "text": ""}
{"id": "473539", "revid": "23204", "url": "https://gl.wikipedia.org/wiki?curid=473539", "title": "14\u00aa edici\u00f3n dos Oscar", "text": ""}
{"id": "473540", "revid": "23204", "url": "https://gl.wikipedia.org/wiki?curid=473540", "title": "15\u00aa edici\u00f3n dos Oscar", "text": ""}
{"id": "473541", "revid": "23204", "url": "https://gl.wikipedia.org/wiki?curid=473541", "title": "16\u00aa edici\u00f3n dos Oscar", "text": ""}
{"id": "473542", "revid": "23204", "url": "https://gl.wikipedia.org/wiki?curid=473542", "title": "17\u00aa edici\u00f3n dos Oscar", "text": ""}
{"id": "473543", "revid": "23204", "url": "https://gl.wikipedia.org/wiki?curid=473543", "title": "18\u00aa edici\u00f3n dos Oscar", "text": ""}
{"id": "473544", "revid": "23204", "url": "https://gl.wikipedia.org/wiki?curid=473544", "title": "19\u00aa edici\u00f3n dos Oscar", "text": ""}
{"id": "473545", "revid": "23204", "url": "https://gl.wikipedia.org/wiki?curid=473545", "title": "20\u00aa edici\u00f3n dos Oscar", "text": ""}
{"id": "473546", "revid": "23204", "url": "https://gl.wikipedia.org/wiki?curid=473546", "title": "21\u00aa edici\u00f3n dos Oscar", "text": ""}
{"id": "473547", "revid": "23204", "url": "https://gl.wikipedia.org/wiki?curid=473547", "title": "22\u00aa edici\u00f3n dos Oscar", "text": ""}
{"id": "473548", "revid": "23204", "url": "https://gl.wikipedia.org/wiki?curid=473548", "title": "23\u00aa edici\u00f3n dos Oscar", "text": ""}
{"id": "473549", "revid": "23204", "url": "https://gl.wikipedia.org/wiki?curid=473549", "title": "24\u00aa edici\u00f3n dos Oscar", "text": ""}
{"id": "473550", "revid": "23204", "url": "https://gl.wikipedia.org/wiki?curid=473550", "title": "25\u00aa edici\u00f3n dos Oscar", "text": ""}
{"id": "473551", "revid": "23204", "url": "https://gl.wikipedia.org/wiki?curid=473551", "title": "26\u00aa edici\u00f3n dos Oscar", "text": ""}
{"id": "473552", "revid": "23204", "url": "https://gl.wikipedia.org/wiki?curid=473552", "title": "27\u00aa edici\u00f3n dos Oscar", "text": ""}
{"id": "473553", "revid": "23204", "url": "https://gl.wikipedia.org/wiki?curid=473553", "title": "28\u00aa edici\u00f3n dos Oscar", "text": ""}
{"id": "473554", "revid": "23204", "url": "https://gl.wikipedia.org/wiki?curid=473554", "title": "29\u00aa edici\u00f3n dos Oscar", "text": ""}
{"id": "473555", "revid": "23204", "url": "https://gl.wikipedia.org/wiki?curid=473555", "title": "30\u00aa edici\u00f3n dos Oscar", "text": ""}
{"id": "473556", "revid": "23204", "url": "https://gl.wikipedia.org/wiki?curid=473556", "title": "31\u00aa edici\u00f3n dos Oscar", "text": ""}
{"id": "473557", "revid": "23204", "url": "https://gl.wikipedia.org/wiki?curid=473557", "title": "32\u00aa edici\u00f3n dos Oscar", "text": ""}
{"id": "473558", "revid": "23204", "url": "https://gl.wikipedia.org/wiki?curid=473558", "title": "33\u00aa edici\u00f3n dos Oscar", "text": ""}
{"id": "473559", "revid": "23204", "url": "https://gl.wikipedia.org/wiki?curid=473559", "title": "34\u00aa edici\u00f3n dos Oscar", "text": ""}
{"id": "473560", "revid": "23204", "url": "https://gl.wikipedia.org/wiki?curid=473560", "title": "35\u00aa edici\u00f3n dos Oscar", "text": ""}
{"id": "473561", "revid": "23204", "url": "https://gl.wikipedia.org/wiki?curid=473561", "title": "36\u00aa edici\u00f3n dos Oscar", "text": ""}
{"id": "473562", "revid": "23204", "url": "https://gl.wikipedia.org/wiki?curid=473562", "title": "37\u00aa edici\u00f3n dos Oscar", "text": ""}
{"id": "473563", "revid": "23204", "url": "https://gl.wikipedia.org/wiki?curid=473563", "title": "38\u00aa edici\u00f3n dos Oscar", "text": ""}
{"id": "473564", "revid": "23204", "url": "https://gl.wikipedia.org/wiki?curid=473564", "title": "39\u00aa edici\u00f3n dos Oscar", "text": ""}
{"id": "473565", "revid": "23204", "url": "https://gl.wikipedia.org/wiki?curid=473565", "title": "40\u00aa edici\u00f3n dos Oscar", "text": ""}
{"id": "473566", "revid": "23204", "url": "https://gl.wikipedia.org/wiki?curid=473566", "title": "41\u00aa edici\u00f3n dos Oscar", "text": ""}
{"id": "473567", "revid": "23204", "url": "https://gl.wikipedia.org/wiki?curid=473567", "title": "42\u00aa edici\u00f3n dos Oscar", "text": ""}
{"id": "473568", "revid": "23204", "url": "https://gl.wikipedia.org/wiki?curid=473568", "title": "43\u00aa edici\u00f3n dos Oscar", "text": ""}
{"id": "473569", "revid": "23204", "url": "https://gl.wikipedia.org/wiki?curid=473569", "title": "44\u00aa edici\u00f3n dos Oscar", "text": ""}
{"id": "473570", "revid": "23204", "url": "https://gl.wikipedia.org/wiki?curid=473570", "title": "45\u00aa edici\u00f3n dos Oscar", "text": ""}
{"id": "473571", "revid": "23204", "url": "https://gl.wikipedia.org/wiki?curid=473571", "title": "46\u00aa edici\u00f3n dos Oscar", "text": ""}
{"id": "473572", "revid": "23204", "url": "https://gl.wikipedia.org/wiki?curid=473572", "title": "47\u00aa edici\u00f3n dos Oscar", "text": ""}
{"id": "473573", "revid": "23204", "url": "https://gl.wikipedia.org/wiki?curid=473573", "title": "48\u00aa edici\u00f3n dos Oscar", "text": ""}
{"id": "473574", "revid": "23204", "url": "https://gl.wikipedia.org/wiki?curid=473574", "title": "49\u00aa edici\u00f3n dos Oscar", "text": ""}
{"id": "473575", "revid": "23204", "url": "https://gl.wikipedia.org/wiki?curid=473575", "title": "50\u00aa edici\u00f3n dos Oscar", "text": ""}
{"id": "473576", "revid": "23204", "url": "https://gl.wikipedia.org/wiki?curid=473576", "title": "51\u00aa edici\u00f3n dos Oscar", "text": ""}
{"id": "473577", "revid": "23204", "url": "https://gl.wikipedia.org/wiki?curid=473577", "title": "52\u00aa edici\u00f3n dos Oscar", "text": ""}
{"id": "473578", "revid": "23204", "url": "https://gl.wikipedia.org/wiki?curid=473578", "title": "53\u00aa edici\u00f3n dos Oscar", "text": ""}
{"id": "473579", "revid": "23204", "url": "https://gl.wikipedia.org/wiki?curid=473579", "title": "54\u00aa edici\u00f3n dos Oscar", "text": ""}
{"id": "473580", "revid": "23204", "url": "https://gl.wikipedia.org/wiki?curid=473580", "title": "55\u00aa edici\u00f3n dos Oscar", "text": ""}
{"id": "473581", "revid": "23204", "url": "https://gl.wikipedia.org/wiki?curid=473581", "title": "56\u00aa edici\u00f3n dos Oscar", "text": ""}
{"id": "473582", "revid": "23204", "url": "https://gl.wikipedia.org/wiki?curid=473582", "title": "57\u00aa edici\u00f3n dos Oscar", "text": ""}
{"id": "473583", "revid": "23204", "url": "https://gl.wikipedia.org/wiki?curid=473583", "title": "58\u00aa edici\u00f3n dos Oscar", "text": ""}
{"id": "473584", "revid": "23204", "url": "https://gl.wikipedia.org/wiki?curid=473584", "title": "59\u00aa edici\u00f3n dos Oscar", "text": ""}
{"id": "473585", "revid": "23204", "url": "https://gl.wikipedia.org/wiki?curid=473585", "title": "60\u00aa edici\u00f3n dos Oscar", "text": ""}
{"id": "473586", "revid": "23204", "url": "https://gl.wikipedia.org/wiki?curid=473586", "title": "61\u00aa edici\u00f3n dos Oscar", "text": ""}
{"id": "473587", "revid": "23204", "url": "https://gl.wikipedia.org/wiki?curid=473587", "title": "62\u00aa edici\u00f3n dos Oscar", "text": ""}
{"id": "473588", "revid": "23204", "url": "https://gl.wikipedia.org/wiki?curid=473588", "title": "63\u00aa edici\u00f3n dos Oscar", "text": ""}
{"id": "473589", "revid": "23204", "url": "https://gl.wikipedia.org/wiki?curid=473589", "title": "64\u00aa edici\u00f3n dos Oscar", "text": ""}
{"id": "473590", "revid": "23204", "url": "https://gl.wikipedia.org/wiki?curid=473590", "title": "65\u00aa edici\u00f3n dos Oscar", "text": ""}
{"id": "473591", "revid": "23204", "url": "https://gl.wikipedia.org/wiki?curid=473591", "title": "66\u00aa edici\u00f3n dos Oscar", "text": ""}
{"id": "473592", "revid": "23204", "url": "https://gl.wikipedia.org/wiki?curid=473592", "title": "67\u00aa edici\u00f3n dos Oscar", "text": ""}
{"id": "473593", "revid": "23204", "url": "https://gl.wikipedia.org/wiki?curid=473593", "title": "68\u00aa edici\u00f3n dos Oscar", "text": ""}
{"id": "473594", "revid": "23204", "url": "https://gl.wikipedia.org/wiki?curid=473594", "title": "69\u00aa edici\u00f3n dos Oscar", "text": ""}
{"id": "473595", "revid": "23204", "url": "https://gl.wikipedia.org/wiki?curid=473595", "title": "70\u00aa edici\u00f3n dos Oscar", "text": ""}
{"id": "473596", "revid": "23204", "url": "https://gl.wikipedia.org/wiki?curid=473596", "title": "71\u00aa edici\u00f3n dos Oscar", "text": ""}
{"id": "473597", "revid": "23204", "url": "https://gl.wikipedia.org/wiki?curid=473597", "title": "72\u00aa edici\u00f3n dos Oscar", "text": ""}
{"id": "473598", "revid": "23204", "url": "https://gl.wikipedia.org/wiki?curid=473598", "title": "73\u00aa edici\u00f3n dos Oscar", "text": ""}
{"id": "473599", "revid": "23204", "url": "https://gl.wikipedia.org/wiki?curid=473599", "title": "74\u00aa edici\u00f3n dos Oscar", "text": ""}
{"id": "473600", "revid": "23204", "url": "https://gl.wikipedia.org/wiki?curid=473600", "title": "75\u00aa edici\u00f3n dos Oscar", "text": ""}
{"id": "473601", "revid": "23204", "url": "https://gl.wikipedia.org/wiki?curid=473601", "title": "76\u00aa edici\u00f3n dos Oscar", "text": ""}
{"id": "473602", "revid": "23204", "url": "https://gl.wikipedia.org/wiki?curid=473602", "title": "77\u00aa edici\u00f3n dos Oscar", "text": ""}
{"id": "473603", "revid": "23204", "url": "https://gl.wikipedia.org/wiki?curid=473603", "title": "78\u00aa edici\u00f3n dos Oscar", "text": ""}
{"id": "473604", "revid": "23204", "url": "https://gl.wikipedia.org/wiki?curid=473604", "title": "79\u00aa edici\u00f3n dos Oscar", "text": ""}
{"id": "473606", "revid": "23204", "url": "https://gl.wikipedia.org/wiki?curid=473606", "title": "80\u00aa edici\u00f3n dos Oscar", "text": ""}
{"id": "473607", "revid": "23204", "url": "https://gl.wikipedia.org/wiki?curid=473607", "title": "81\u00aa edici\u00f3n dos Oscar", "text": ""}
{"id": "473609", "revid": "23204", "url": "https://gl.wikipedia.org/wiki?curid=473609", "title": "82\u00aa edici\u00f3n dos Oscar", "text": ""}
{"id": "473610", "revid": "23204", "url": "https://gl.wikipedia.org/wiki?curid=473610", "title": "83\u00aa edici\u00f3n dos Oscar", "text": ""}
{"id": "473611", "revid": "23204", "url": "https://gl.wikipedia.org/wiki?curid=473611", "title": "84\u00aa edici\u00f3n dos Oscar", "text": ""}
{"id": "473612", "revid": "23204", "url": "https://gl.wikipedia.org/wiki?curid=473612", "title": "85\u00aa edici\u00f3n dos Oscar", "text": ""}
{"id": "473613", "revid": "23204", "url": "https://gl.wikipedia.org/wiki?curid=473613", "title": "86\u00aa edici\u00f3n dos Oscar", "text": ""}
{"id": "473615", "revid": "23204", "url": "https://gl.wikipedia.org/wiki?curid=473615", "title": "87\u00aa edici\u00f3n dos Oscar", "text": ""}
{"id": "473616", "revid": "23204", "url": "https://gl.wikipedia.org/wiki?curid=473616", "title": "88\u00aa edici\u00f3n dos Oscar", "text": ""}
{"id": "473617", "revid": "23204", "url": "https://gl.wikipedia.org/wiki?curid=473617", "title": "89\u00aa edici\u00f3n dos Oscar", "text": ""}
{"id": "473618", "revid": "23204", "url": "https://gl.wikipedia.org/wiki?curid=473618", "title": "90\u00aa edici\u00f3n dos Oscar", "text": ""}
{"id": "473619", "revid": "23204", "url": "https://gl.wikipedia.org/wiki?curid=473619", "title": "91\u00aa edici\u00f3n dos Oscar", "text": ""}
{"id": "473624", "revid": "12452", "url": "https://gl.wikipedia.org/wiki?curid=473624", "title": "Oscar \u00f3 mellor filme en lingua non inglesa", "text": ""}
{"id": "473626", "revid": "98629", "url": "https://gl.wikipedia.org/wiki?curid=473626", "title": "Ovambolandia", "text": "Ovambolandia, tam\u00e9n co\u00f1ecida como \"Ovamboland\" e \"Owamvoland\", \u00e9 o nome dunha rexi\u00f3n do norte de Namibia, na fronteira con Angola, habitada maioritariamente por comunidades da etnia dos ovambo.\nA rexi\u00f3n \u00e9 xeralmente definida como o segmento m\u00e1is setentrional do pa\u00eds que se atopa fronte \u00e1 fronteira entre Namibia e Angola.\nOvambolandia \u00e9 a rexi\u00f3n m\u00e1is densamente poboada de Namibia.\nO termo referiuse orixinalmente \u00e1s partes do norte de Namibia habitadas polo grupo \u00e9tnico ovambo, especialmente a \u00e1rea controlada polos reinos tradicionais ovambo en tempos precoloniais e coloniais, como Ondonga, Ongandjera, que foi o berce de Sam Nujoma, o primeiro presidente do pa\u00eds, e Oukwanyama, e rem\u00f3ntase \u00e1s \u00e9pocas da colonizaci\u00f3n alem\u00e1 e da ocupaci\u00f3n suarfricana, pero hoxe tam\u00e9n \u00e9 utilizado case sen excepci\u00f3n polos propios ovambo, as\u00ed como por todos os demais grupos \u00e9tnicos de Namibia.\nA chamada \"cerca veterinaria de Namibia\", que, en termos agr\u00edcolas, separa o norte do pa\u00eds do sur para reter enfermidades animais xeneralizadas no norte, adoita considerarse a fronteira sur de Ovambolandia. Situada no sur de Ovambolandia e na estrada principal norte-sur, a localidade de Oshivelo agora \u00e9 considerada a \"porta de entrada de Ovambolandia\".\nXeograf\u00eda.\nA supeficie da rexi\u00f3n (e do bantust\u00e1n) \u00e9 de 52 072\u00a0km\u00b2. No ano 1969 contaba cunha poboaci\u00f3n de 239 000 habitantes. A s\u00faa capital era Ondangua (\u00e1s veces escrito Ondangwa), unha pequena vila preto da fronteira con Angola.\nA d\u00eda de hoxe, a antiga Ovambolandia forma parte da rexi\u00f3n de Ohangwena, unha das catorce rexi\u00f3ns administrativas de Namibia, creada en 1992. A s\u00faa superficie \u00e9 m\u00e1is reducida ca do bantust\u00e1n, 10 706\u00a0km\u00b2,\ne no ano 2001 contaba cunha poboaci\u00f3n de 227 728 habitantes. A s\u00faa capital \u00e9 a cidade de Eenhana, situada no centro da rexi\u00f3n.\nUnha caracter\u00edstica paisax\u00edstica especial de Ovambolandia \u00e9 a gran cantidade de palmeiras \"makalani\" (\"Hyphaene petersiana\"). Ademais, o uso das terras locais en gran parte a\u00ednda sen facendas ou pastos cercados \u00e9 un forte contraste co resto de Namibia.\nHistoria.\nColonizaci\u00f3n, colonialismo e apartheid.\nA zona ao suroeste do r\u00edo Okavango e ao norte da chaira de Etosha estivo poboada polos ovambo entre os s\u00e9culos XV e XVI. Desde que os ovambo se ocupron, ademais da gandar\u00eda, \u00e1 labranza das terras cultiv\u00e1beis, foron relativamente sedentarios. Non foi at\u00e9 o s\u00e9culo XIX en que os primeiros europeos chegaron \u00e1 zona de asentamento dos ovambos. Entre os primeiros estiveron o explorador, antrop\u00f3logo e xe\u00f3grafo brit\u00e1nico Francis Galton, o explorador e cazador sueco Karl Johan Andersson, e o misioneiro, ling\u00fcista e explorador alem\u00e1n Carl Hugo Hahn. Pronto foron seguidos por misioneiros fineses da Sociedade Misioneira Finesa, que estableceron a s\u00faa primeira misi\u00f3n en 1870. Despois seguiron os comerciantes, que adquir\u00edan principalmente produtos como o marfil e plumas de avestruz a cambio de armas, munici\u00f3ns, roupa ou cabalos.\nDurante a \u00e9poca colonial alem\u00e1 na actual Namibia, as\u00ed como do dominio simult\u00e1neo portugu\u00e9s na veci\u00f1a Angola, os gobernantes locais dos ovambo estiveron cada vez m\u00e1is comprometidos en subministrar os seus s\u00fabditos durante un per\u00edodo limitado de tempo aos gobernantes coloniais como traballadores. Trat\u00e1bse principalmente de homes novos, que logo foron postos uns anos ao servizo dos alem\u00e1ns ou dos portugueses.\nNo ano 1897 chegou a Ovambolandia un xabar\u00edl enfermo, que deu lugar a un gromo de epidemia no gando como consecuacia do cal morreron o 90 % de todos os animais. Por outra parte, un per\u00edodo moi longo de seca, ocorrido ao redor da mesma \u00e9poca, provocou o colapso case completo da econom\u00eda da zona.\nAo final do s\u00e9culos XIX e principios do XX, a potencia colonial alem\u00e1 estableceu alg\u00fans puntos de control na fronteira sur da zona, especialmente para controlar o movemento de gando desde e cara \u00e1 rexi\u00f3n. Os alem\u00e1ns nunca tomaron medidas serias para po\u00f1er Ovambolandia baixo o seu pleno control, e moito menos colonizala. S\u00f3 o maior Franke realizou algunhas viaxes \u00e1 rexi\u00f3n. S\u00f3 en 1908 asin\u00e1ronse contratos oficiais de protecci\u00f3n cos reis de dos ovambo.\nDespois de que a \"Deutsch-S\u00fcdwestafrika\" (a \u00c1frica Suroccidental alem\u00e1) fora conquistada en 1915 pola Uni\u00f3n Surafricana durante a primeira guerra mundial, os ocupantes surafricanos limit\u00e1ronse inicialmente a patrullar na rexi\u00f3n dos ovambo. Pero a actitude de Sur\u00e1frica en Ovambolandia cambiou en 1916, cando o rei dos kwanyama Mandume Ndemufayo venceu na s\u00faa loita contra os portugueses de Angola, e numerosas armas foron capturadas e o pa\u00eds foi considerado polos sudrafricanos como unha ameaza.\nOs surafricanos d\u00e9ronlle un ultimato a Ndemufayo para que se sometera voluntariamente \u00e1s forzas ocupantes surafricanas e, despois de non lograr o efecto esperado, en febreiro de 1917 a Forza de Defensa da Uni\u00f3n Surafricana enviou a m\u00e1is de 800 soldados a Ovambolandia, que derrotaron aos kwanyama, e Ndemufayo foi asasinado. O daquela comandante da administraci\u00f3n militar brit\u00e1nica surafricana, o coronel de Jager, proclamouse despois da campa\u00f1a como rei dos ovambo, que foron ent\u00f3n desarmados e enviados en gran n\u00famero, como \"traballadores contratados estranxeiros\", ao sur.\nMandato da Sociedade de Naci\u00f3ns.\nEn 1919, a administraci\u00f3n da antiga \u00c1frica do Suroeste alem\u00e1 foi outorgada \u00e1 Uni\u00f3n Surafricana por un mandato da Sociedade das Naci\u00f3ns.\nNas d\u00e9cadas seguintes, as restrici\u00f3ns e controis en Ovambolandia foron ampliadas constantemente, alcanzando o seu m\u00e1ximo en 1964 tras a aplicaci\u00f3n da pol\u00edtica do \"apartheid\".\nEntre 1973 e 1989, durante o r\u00e9xime do \"apartheid\" imposto pola Rep\u00fablica de Sur\u00e1frica, a rexi\u00f3n constitu\u00edu un bantust\u00e1n hom\u00f3nimo, \"patria\" (\"homeland\") dos ovambo, establecido en 1968, at\u00e9 1973.\nIndependencia nominal e status actual.\nEn 1973 foille outorgada a independencia nominal, como Rep\u00fablica de Ovambolandia (\"IRiphabliki ye Ovamboland\"), a\u00ednda que non foi reco\u00f1ecido como estado pola comunidade internacional. As elecci\u00f3ns dese ano, promovidas polo goberno de Sur\u00e1frica, foron boicoteadas e tan s\u00f3 votou o 2,5 % dos electores. Ao igual que todos os demais bantust\u00e1ns de \u00c1frica do Suroeste, foi disolto como pa\u00eds e como organizaci\u00f3n administrativa en maio de 1989, ao principio do per\u00edodo de transici\u00f3n \u00e1 independencia de Namibia.\nNa actualidade o territorio deste bantust\u00e1n est\u00e1 distribu\u00eddo entre catro das 13 rexi\u00f3nes administrativas de Namibia: Oshikoto, Ohangwena, Omusati e Oshana."}
{"id": "473636", "revid": "98629", "url": "https://gl.wikipedia.org/wiki?curid=473636", "title": "P\u02ba\u00e2l Vann\u0101r\u012braks", "text": "P\u02ba\u00e2l Vann\u0101r\u012braks (), nada na provincia de Kompung Chinang o 23 de novembro de 1954, \u00e9 unha escritora camboxana en lingua khmer.\nTraxectoria.\nCreceu nunha familia acomodada, filla dun oficial de alto rango que participou no movemento antifranc\u00e9s e dunha muller procedente da familia real de Sisowat. En 1975 os khmer vermellos separ\u00e1rona dos seus pais e os seus dous irm\u00e1ns m\u00e1is novos, e mudouse a Phnom Penh desde a vila de Tangkok, na provincia de Kampong Cham.\nLogo do colapso de Kampuchea Democr\u00e1tica e a ca\u00edda do goberno de Pol Pot regresou a Phnom Penh e traballou como funcionaria, pero o seu home comezou a actuar de forma violenta. P\u02ba\u00e2l Vann\u0101r\u012braks escribiu case 90 obras que non publicou por medo \u00e1 represi\u00f3n. Unha librar\u00eda publicoulle a novela \"Cambodia Hana no Yukue\" (\"Marchou a escuridade\"), escrita para poder darse a co\u00f1ecer \u00e1 s\u00faa familia desaparecida durante o per\u00edodo de Pol Pot. A obra acadou o primeiro posto na secci\u00f3n de novela no Evento do 10\u00ba Aniversario da Vitoria celebrado pola cidade de Phnom Penh en 1989. Se ben logrou reencontrarse cun mestre e un vello amigo, non logrou dar co paradoiro dos seus pais e o irm\u00e1n m\u00e1is novo. M\u00e1is tarde a novela foi levada ao cinema con Onpo Tevi como protagonista. A propia P\u02ba\u00e2l Vann\u0101r\u012braks escribiu 27 gui\u00f3ns de dramas cinematogr\u00e1ficos.\nTras o establecemento da democracia no novo reino camboxano en 1993 seguiu escribindo. Amais de narrativa escribiu o poemario \"Khmer no Tsuki\" e compuxo m\u00e1is de 130 canci\u00f3ns. A s\u00faa obra aborda cuesti\u00f3ns sociais e produce filmes educativos para mulleres e rapaces que tratan con nenos e nenas sen fogar, persoas co VIH e v\u00edtimas da violencia de x\u00e9nero.\nReco\u00f1ecementos.\nEn 2006 acadou o Premio dos escritores do Sueste Asi\u00e1tico."}
{"id": "473637", "revid": "89787", "url": "https://gl.wikipedia.org/wiki?curid=473637", "title": "Alla andra f\u00e5r varann", "text": "\u00abAlla andra f\u00e5r varann\u00bb \u00e9 unha canci\u00f3n composta por Ulf Kjellqvist e interpretada en sueco, por separado, por \u00d6sten Warnerbring e Inger Berggren. Lanzouse como sinxelo en 1960 mediante Decca Records e Kn\u00e4ppupp, respectivamente. Foi elixida para representar a Suecia no Festival de Eurovisi\u00f3n de 1960 tras ga\u00f1a-la final nacional sueca, \"Melodifestivalen 1960\".\nFestival de Eurovisi\u00f3n 1960.\nSelecci\u00f3n.\n\u00abAlla andra f\u00e5r varann\u00bb cualificouse para representar a Suecia no Festival de Eurovisi\u00f3n 1960 tras ga\u00f1a-la final nacional sueca, \"Melodifestivalen 1960\", onde foi interpretada, por separado, por \u00d6sten Warnerbring e Inger Berggren. M\u00e1is tarde, a emisora sueca Sveriges Radio decidiu que Siw Malmkvist interpretase a canci\u00f3n no festival.\nNo festival.\nA canci\u00f3n participou no festival celebrado no Royal Festival Hall o 29 de marzo de 1960, sendo interpretada pola cantante sueca Siw Malmkvist. A orquestra foi dirixida por Thore Ehrling.\nFoi interpretada en segundo lugar, seguindo ao Reino Unido con Bryan Johnson interpretando \u00abLooking High, High, High\u00bb e precedendo a Luxemburgo con Camillo Felgen interpretando \u00abSo laang we's du do bast\u00bb. Ao final das votaci\u00f3ns, a canci\u00f3n recibiu 4 puntos, obtendo o d\u00e9cimo posto de 13 xunto a Dinamarca."}
{"id": "473638", "revid": "56817", "url": "https://gl.wikipedia.org/wiki?curid=473638", "title": "Miradoiro da Capela", "text": "O miradoiro da Capela \u00e9 un miradoiro situado na zona oriental do Can\u00f3n do Sil, na parroquia de Vilach\u00e1, no concello lugu\u00e9s da Pobra do Broll\u00f3n.\nAt\u00f3pase na ribeira dereita do r\u00edo Sil, no extremo sur do concello da Pobra do Broll\u00f3n, a 609 metros de altitude. Acc\u00e9dese a el dende Vilach\u00e1 por unha pista de terra de pouco m\u00e1is dun quil\u00f3metro de lonxitude. Ori\u00e9ntase cara ao sueste e o desnivel de case 400 metros sobre o r\u00edo permite contemplar o Can\u00f3n do Sil, os vi\u00f1edos de Vilach\u00e1 e a aldea de Torbeo, no concello de Ribas de Sil, situada na outra ribeira.\nO miradoiro reformouse en 2012 e est\u00e1 formado por unha estrutura de madeira con laterais de metacrilato para contemplar o can\u00f3n. Ademais, conta cunha \u00e1rea recreativa con mesas e bancos. O Concello da Pobra do Broll\u00f3n, co apoio da Deputaci\u00f3n de Lugo, investiu uns 30.000 euros na reforma."}
{"id": "473651", "revid": "98629", "url": "https://gl.wikipedia.org/wiki?curid=473651", "title": "Oscar \u00f3 mellor filme de animaci\u00f3n", "text": ""}
{"id": "473653", "revid": "98629", "url": "https://gl.wikipedia.org/wiki?curid=473653", "title": "Oscar \u00f3 mellor director", "text": ""}
{"id": "473655", "revid": "98629", "url": "https://gl.wikipedia.org/wiki?curid=473655", "title": "Uni\u00f3n Alfandegueira Alem\u00e1", "text": "A Uni\u00f3n Alfandegueira Alem\u00e1 (en alem\u00e1n: \"Deutscher Zollverein\"), tam\u00e9n co\u00f1ecida simplemente como Zollverein, \u00e9 unha uni\u00f3n alfandegueira, comercial e monetaria establecida entre diversos estados alem\u00e1ns, cuxa acta fundacional se asinou o 22 de marzo de 1833 e que entrou en vigor o 11 de xaneiro de 1834.\nDominada polo Reino de Prusia, substitu\u00edu as anteriores uni\u00f3ns alfandegueiras entre Prusia e Hesse e entre os estados alem\u00e1ns do Sur, as\u00ed como a Uni\u00f3n Comercial de Alema\u00f1a Central. Os membros fundadores foron, ademais de Prusia, o landgraviato de Hesse-Kassel, o Reino de Baviera, o Reino de W\u00fcrttemberg, o Reino de Saxonia e o conxunto de estados que constitu\u00edan a Turinxia. Ata 1836, adher\u00edronse \u00e1 Uni\u00f3n os estados do Gran Ducado de Baden, o Ducado de Nassau e Frankfurt do Main; en 1842 f\u00edxoo Luxemburgo, o Ducado de Braunschweig e o Principado de Lippe; e en 1854 o Reino de Hannover e o Gran Ducado de Oldemburgo. A Uni\u00f3n abrangu\u00eda, xa que logo, xusto antes da fundaci\u00f3n da Confederaci\u00f3n Alem\u00e1 do Norte (1867) unha superficie de aproximadamente 425.000 quil\u00f3metros cadrados.\nOs obxectivos da \"Zollverein\" eran a creaci\u00f3n dun mercado interior \u00fanico e a harmonizaci\u00f3n das normas fiscais e econ\u00f3micas. No plano pol\u00edtico, Prusia situ\u00e1base no centro do taboleiro alem\u00e1n e levaba \u00e1 adopci\u00f3n da co\u00f1ecida como \"soluci\u00f3n da Pequena Alema\u00f1a\" (\"Kleindeutsche L\u00f6sung\") durante a Unificaci\u00f3n Alem\u00e1. Logo da fundaci\u00f3n do Imperio Alem\u00e1n en 1871, as funci\u00f3ns da Uni\u00f3n Alfandegueira f\u00f3ronlle transferidas a este. Malia non formar parte do novo Estado, o Gran Ducado de Luxemburgo, reducido desde 1839 \u00e1 s\u00faa extensi\u00f3n actual, formou parte da Uni\u00f3n Alfandegueira Alem\u00e1 desde 1842 ata despois da I Guerra Mundial. As\u00ed mesmo, Alsacia-Lorena adheriuse \u00e1 \"Zollverein\" entre 1871 e 1918.\nHistoria.\nContexto.\nDurante o per\u00edodo do Sacro Imperio Romano Xerm\u00e1nico, os estados alem\u00e1ns foron moi numerosos e os seus territorios moi espallados, ata o punto de que en 1790 as fronteiras con alf\u00e1ndegas superaban as 1.800. S\u00f3 no Reino de Prusia hab\u00eda polo menos 67 tarifas de alf\u00e1ndegas diferentes a principios do s\u00e9culo XIX. Por exemplo, entre K\u00f6nigsberg, na Prusia Oriental, e Colonia realiz\u00e1banse 80 controis.\nO per\u00edodo napole\u00f3nico trouxo consigo algunhas modernizaci\u00f3ns, especialmente na Confederaci\u00f3n do Rin, dentro de cuxas fronteiras se estableceu un mercado \u00fanico en 1800. En Baviera, a lexislaci\u00f3n vixente entre 1799 e 1808 unificou a totalidade do seu territorio baixo unha tarifa \u00fanica, que era a m\u00e1is liberal daquel momento. E tal exemplo foi seguido en 1810 polo Reino de W\u00fcrttemberg e en 1811 polo Gran Ducado de Baden. Estas pol\u00edticas ti\u00f1an como dobre obxectivo a integraci\u00f3n socioecon\u00f3mica dos novos territorios, logo da reorganizaci\u00f3n de Alema\u00f1a por parte de Napole\u00f3n, e sobre todo o aumento dos ingresos dos estados en cuesti\u00f3n. Sen un imposto sobre a renda, os ingresos estatais estaban compostos principalmente por impostos especiais ao consumo e taxas alfandegueiras. Xa que logo, resultaba imprescindible para os estados aseguraren estas \u00faltimas e, na medida do posible, incrementalas. Algunhas voces (entre elas as de Joseph G\u00f6rres e Heinrich Friedrich Karl vom Stein), xa reclamaban no seu momento o libre comercio dentro de Alema\u00f1a, asociado a unha barreira alfandegueira co exterior.\nEn contra do previsto na Acta Confederal Alem\u00e1 (\"Deutsche Bundesakte\") de 1815, a Confederaci\u00f3n Xerm\u00e1nica non unificou finalmente as cuesti\u00f3ns alfandegueiras e as regras econ\u00f3micas nas s\u00faas fronteiras. O artigo 19 prev\u00eda unicamente que as cuesti\u00f3ns de comercio e de liberdade de transporte deb\u00edan ser tratadas posteriormente. Esas negociaci\u00f3ns para a unificaci\u00f3n das zonas alfandegueiras chegaron a iniciarse en 1819 e 1820, a\u00ednda que ficaron frustradas.\nOs asuntos de alf\u00e1ndegas xa non se trataban a nivel da confederaci\u00f3n sen\u00f3n directamente entre os estados. A\u00ednda que as moitas barreiras tarifarias dificultaban o desenvolvemento industrial e o comercio, as presi\u00f3ns para unha nova pol\u00edtica alfandegueira provi\u00f1an do exterior. O final do \"bloqueo continental\" napole\u00f3nico fixo reaparecer de s\u00fapeto a competencia das industrias inglesas fronte \u00e1 produci\u00f3n alem\u00e1, m\u00e1is artesanal. Creouse ent\u00f3n unha asociaci\u00f3n liderada polo economista Friedrich List (1789-1846) que abrangu\u00eda o comercio artes\u00e1n de toda Alema\u00f1a, para esixir a creaci\u00f3n de barreiras alfandegueiras que limitasen as importaci\u00f3ns inglesas, ante o temor de que a econom\u00eda alem\u00e1 quedase dominada pola econom\u00eda inglesa. Como escribiu Karl Friedrich Nebenius en 1819, List esix\u00eda a fin das barreiras alfandegueiras internas, que consideraba vergo\u00f1entas e penalizadoras para o comercio e para o transporte en Alema\u00f1a, e inviables para as persoas que viv\u00edan nas \u00e1reas fronteirizas.\nFriedrich List persegu\u00eda obxectivos econ\u00f3micos e pol\u00edticos. Segundo el, un espazo alfandegueiro unificado deber\u00eda levar \u00e1 formaci\u00f3n dun estado-naci\u00f3n, en lugar da Confederaci\u00f3n Xerm\u00e1nica. A s\u00faa iniciativa tivo pouco \u00e9xito, a\u00ednda que alentou as opini\u00f3ns dos liberais e influ\u00edu indirectamente nas medidas estatais do sur de Alema\u00f1a e nas negociaci\u00f3ns que se estaban a levar a cabo para o establecemento dunha uni\u00f3n alfandegueira.\nModernizaci\u00f3n do sistema alfandegueiro.\nNo proceso de modernizaci\u00f3n do sistema de alf\u00e1ndegas, Prusia xogou un papel fundamental, xa que herdou as reformas postas en marcha no Reino de Westfalia por Napole\u00f3n, inclu\u00edda a ausencia de dereitos alfandegueiros no territorio. Aquela pol\u00edtica serviu de modelo para o que m\u00e1is tarde desenvolveu Prusia nos seus territorios. O que fora ministro de finanzas de Westfalia ata 1811, Hans von B\u00fclow (1774-1825), pasou a ocuparse dese mesmo labor a partir de 1813, seguindo a mesma direcci\u00f3n. Ademais, da mesma maneira que nos estados do sur, fac\u00edase sentir especialmente a necesidade de integrar os territorios que se acababan de adherir, o que requir\u00eda a reforma do sistema alfandegueiro.\nOs pequenos e numerosos estados do sur e Prusia ti\u00f1an interese en acabar coas barreiras que exist\u00edan nas s\u00faas alf\u00e1ndegas. No per\u00edodo inmediatamente posterior ao Congreso de Viena, marc\u00e1base particularmente o contraste entre os territorios prusianos occidentais moi desenvolvidos, Renania e Westfalia, e os orientais esencialmente agrarios. Cumpr\u00eda reconducir esa lagoa administrativa e pol\u00edtica, e a pol\u00edtica alfandegueira era unha das pancas que pod\u00eda facelo posible. Unha lei prusiana de 1818 aboliu as barreiras internas do reino e estableceu unha co exterior bastante moderada. Esta lei satisfac\u00eda os grandes propietarios, partidarios do comercio libre, e os artes\u00e1ns, que quer\u00edan protexerse da competencia exterior.\nAs\u00ed as cousas, o sistema alfandegueiro prusiano serviu de modelo para os seguintes 50 anos, xa que se mantivo s\u00f3 con leves axustes ata a aparici\u00f3n do Imperio Alem\u00e1n. En 1871, as tres cuartas partes dos ingresos proced\u00edan de bebidas, caf\u00e9 e produtos coloniais, tabaco e artigos de luxo. Os aranceis alfandegueiros prusianos eran, polo xeral, superiores aos dos pequenos estados alem\u00e1ns, a\u00ednda que m\u00e1is baixos que os de Austria, Francia ou Rusia.\nEstas novas normas aumentan a presi\u00f3n alfandegueira sobre os pequenos estados veci\u00f1os, que \u00e1s veces quedaban practicamente illados. As altas taxas de tr\u00e1nsito fixeron que considerasen a integraci\u00f3n no sistema alfandegueiro prusiano. O primeiro en se integrar foi Schwarzburgo-Sondershausen e axi\u00f1a foi imitado por outros. Os restantes estados protestaban contra esa competencia que consideraban desleal, xa que consideraban que a acci\u00f3n de Prusia \u00eda dirixida contra eles e s\u00f3 serv\u00eda aos seus propios intereses. Os estados do outro lado do r\u00edo Main e do norte de Alema\u00f1a procuraron unir a s\u00faa pol\u00edtica alfandegueira para se defenderen contra a pol\u00edtica prusiana.\nFormaci\u00f3n de diversas uni\u00f3ns alfandegueiras.\nXa en 1820, W\u00fcrttemberg prev\u00eda establecer unha uni\u00f3n alfandegueira constitu\u00edda polos estados da chamada \"terceira Alema\u00f1a\" (\"Dritte Deutschland\", \u00e9 dicir, os da Confederaci\u00f3n Xerm\u00e1nica ag\u00e1s Prusia e Austria. Mais esta iniciativa fallou por mor dos diferentes intereses dos seus membros. Dunha banda, Baden, coas s\u00faas longas fronteiras e unha boa infraestrutura adaptada ao tr\u00e1nsito de mercador\u00edas, era partidario do libre comercio, en tanto que o goberno b\u00e1varo esix\u00eda unha barreira alfandegueira co exterior. O \u00fanico resultado deste intento de uni\u00f3n foi un acordo comercial a curto prazo entre o Gran Ducado de Baden e Hesse-Darmstadt.\nEn 1825 tiveron lugar unhas novas negociaci\u00f3ns en Stuttgart, que levaron \u00e1 formaci\u00f3n da Uni\u00f3n Alfandegueira do Sur de Alema\u00f1a, entre Baviera e W\u00fcrttemberg.\nComo reacci\u00f3n a estas d\u00faas uni\u00f3ns (a de Prusia e a do sur), Hannover, Saxonia, Hesse-Kassel, Nassau, Bremen, Brunswick e Frankfurt formaron en 1828 a Uni\u00f3n Comercial de Alema\u00f1a Central, que contaba co apoio de potencias estranxeiras como Francia, Gran Breta\u00f1a, Austria e os Pa\u00edses Baixos. Trat\u00e1base dunha uni\u00f3n defensiva para a preservaci\u00f3n do \"statu quo\" e, xa que logo, non era estritamente unha uni\u00f3n alfandegueira. Os seus membros non deb\u00edan entrar na uni\u00f3n alfandegueira de Prusia.\nO goberno prusiano procuraba atraer novos membros \u00e1 s\u00faa uni\u00f3n mediante presi\u00f3ns e agasallos financeiros por parte do Ministerio de Finanzas, dirixidos tanto aos estados que a\u00ednda manti\u00f1an a s\u00faa independencia neste \u00e1mbito como aos que xa formaban parte doutra uni\u00f3n. O seu primeiro \u00e9xito foi a entrada de Hesse-Darmstadt en 1828, tam\u00e9n desexada pola uni\u00f3n dos estados do sur. Isto provocou en 1829 un colapso da Uni\u00f3n Comercial de Alema\u00f1a Central, coa marcha de Hesse-Kassel. Por raz\u00f3ns financeiras, os estados do sur e do oeste amos\u00e1ronse menos reticentes a un achegamento ao sistema prusiano. A uni\u00f3n dos estados do sur non cumpriu os obxectivos que se lle fixaran, xa que m\u00e1is do 40 % dos ingresos se dedicaban a gastos administrativos. Deste xeito, en tanto que os aranceis alfandegueiros da uni\u00f3n prusiana supu\u00f1an 24 groschen per c\u00e1pita, na uni\u00f3n do sur de Alema\u00f1a s\u00f3 representaban 9,5 groschen.\nEn 1829 asinouse un acordo entre Prusia e os estados alem\u00e1ns do sur impulsado por Johann Friedrich Cotta (1764-1832), que marcaba un achegamento entre as d\u00faas uni\u00f3ns alfandegueiras. Prev\u00edase a exenci\u00f3n do dereito de alf\u00e1ndega para o comercio interior. A revoluci\u00f3n de xullo de 1830 aumentou a presi\u00f3n en torno \u00e1 pol\u00edtica alfandegueira en favor dun maior liberalismo. Naquel momento, o reino hanoveriano a\u00ednda intentaba evitar a supremac\u00eda prusiana ao levar as instituci\u00f3ns da Confederaci\u00f3n Xerm\u00e1nica \u00e1s negociaci\u00f3ns. Ante a derrota das s\u00faas posturas, decidiu crear a s\u00faa propia uni\u00f3n: a \"Uni\u00f3n de Taxas\" (\"Steurverein\").\nEstablecemento da \"Zollverein\".\nDurante ese per\u00edodo de negociaci\u00f3ns, Prusia conseguiu atraer a maior\u00eda dos restantes estados da confederaci\u00f3n e, finalmente, a uni\u00f3n alfandegueira dos estados do sur e a prusiana acordaron a s\u00faa fusi\u00f3n o 22 de marzo de 1833.\nSaxonia e os estados de Turinxia un\u00edronse \u00e1 nova uni\u00f3n o mesmo ano. A \"Zollverein\" entrou en funcionamento efectivo o 11 de xaneiro de 1834, e o seu tratado prev\u00eda unha renovaci\u00f3n cada sete anos.\nNos anos seguintes, Baden, Nassau, Oldemburgo, Frankfurt e Luxemburgo integr\u00e1ronse na nova uni\u00f3n. Hanover e Brunswick que constitu\u00edran unha alianza propia, disolv\u00e9rona para integrarse na d\u00e9cada de 1850.\nO novo espazo de libre comercio no centro de Europa abrangu\u00eda nos seus inicios 25 mill\u00f3ns habitantes, que xa chegaban a 30 mill\u00f3ns en 1842. \nEntre os estados da Confederaci\u00f3n Xerm\u00e1nica que quedaban f\u00f3ra da uni\u00f3n estaban Austria, Liechtenstein, Holstein, Mecklenburg-Strelitz e Mecklenburg-Schwerin. Estes dous \u00faltimos integr\u00e1ronse na \"Zollverein\" durante a Unificaci\u00f3n Alem\u00e1. As cidades hanse\u00e1ticas de Hamburgo, Bremen e L\u00fcbeck adher\u00edronse \u00e1 uni\u00f3n alfandegueira en 1888, sen entraren no dominio alfandegueiro alem\u00e1n. A guerra austro-prusiana de 1866 achegou tam\u00e9n \u00e1 uni\u00f3n a nova provincia prusiana de Schleswig-Holstein. En 1871 tam\u00e9n se incorporou Alsacia-Lorena.\nFuncionamento.\nAs negociaci\u00f3ns sobre a administraci\u00f3n da uni\u00f3n trataron de preservar a igualdade entre os estados membros, independentemente do seu tama\u00f1o. No comit\u00e9 executivo da uni\u00f3n, denominado \"Conferencia da Uni\u00f3n Alfandegueira\" (\"Zollvereinskonferenz\") cumpr\u00eda tomar todas as decisi\u00f3ns por unanimidade, co que mesmo os estados m\u00e1is pequenos ti\u00f1an dereito a veto. Este comit\u00e9 executivo reun\u00edase anualmente e \u00eda rotando o lugar de reuni\u00f3n. Os delegados enviados por cada estado ti\u00f1an a obriga de asistir. Cada Estado ti\u00f1a, en principio, unha soa voz, a\u00ednda que a cidade de Frankfurt e os estados de Turinxia delegaban os seus votos noutros estados. Na pr\u00e1ctica, a cidade libre d\u00e1balle a s\u00faa voz a Hesse-Nassau, e os estados de Turinxia agrup\u00e1banse na denominada \"Asociaci\u00f3n Alfandegueira e Comercial dos Estados de Turinxia\" (\"Zoll- und Handelsverein der Th\u00fcringischen Staaten\").\nO acordo fundacional da uni\u00f3n conclu\u00eda inicialmente logo dun per\u00edodo de oito anos, a\u00ednda que era renovable automaticamente. Durante a s\u00faa existencia, a uni\u00f3n non ti\u00f1a unha administraci\u00f3n centralizada: cada Estado administraba o seu propio territorio consonte as decisi\u00f3ns da \"Zollverein\". O \u00fanico organismo centralizado era a \"Oficina Central de Facturaci\u00f3n\" (\"Zentral-Rechnungsb\u00fcro\"), sita en Berl\u00edn, que se responsabilizaba de distribu\u00edr os ingresos entre os estados membros segundo a s\u00faa poboaci\u00f3n e consonte as estat\u00edsticas da uni\u00f3n.\nAs decisi\u00f3ns da reuni\u00f3n anual do comit\u00e9 executivo eran vinculantes para os membros e non precisaban ratificaci\u00f3n posterior. A s\u00faa acci\u00f3n sobre impostos ao consumo, monopolios estatais e estandarizaci\u00f3n acadaba un \u00e9xito relativo. Canto aos impostos ao consumo, s\u00f3 unha parte dos estados se adher\u00eda ao sistema prusiano (por exemplo, Saxonia e os pa\u00edses de Turinxia), e esta disparidade levaba a problemas administrativos no seo da \"Zollverein\". Para restablecer un certo equilibrio aprob\u00e1banse compensaci\u00f3ns financeiras; posteriormente cobrar\u00edase unha taxa de tr\u00e1nsito unificada. Os estados ti\u00f1an o monopolio sobre os xogos de azar e sobre o sal, e prohib\u00edan a s\u00faa importaci\u00f3n nas s\u00faas \u00e1reas, o que orixinaba que o contrabando de sal fose un dos problemas persistentes da uni\u00f3n. Estes monopolios supu\u00f1an unha excepci\u00f3n \u00e1 libre circulaci\u00f3n de mercador\u00edas e requir\u00edan o establecemento de controis alfandegueiros dentro da uni\u00f3n. Para a estandarizaci\u00f3n dos pesos, a uni\u00f3n avogaba polo ali\u00f1amento dos demais estados co sistema prusiano ou b\u00e1varo.\nA capacidade de asinar acordos comerciais con outros pa\u00edses resultaba crucial. A\u00ednda que Baviera e W\u00fcrttemberg mantiveron a posibilidade de asinaren tales tratados por separado, poucas veces o exerceron. En xeral, as grandes li\u00f1as destes tratados discut\u00edanse na conferencia anual do comit\u00e9 executivo e os detalles das negociaci\u00f3ns deix\u00e1banselle a Prusia, que \u00e1s veces representaba outros estados membros. Este m\u00e9todo d\u00e1balle moita importancia a Prusia, a\u00ednda que os tratados, en \u00faltima instancia, ti\u00f1an que ser ratificados por todos os estados, o que \u00e1s veces levaba a importantes conflitos.\nA cuesti\u00f3n da natureza xur\u00eddica da uni\u00f3n alfandegueira foi obxecto de debate desde os seus inicios. Os xuristas do Estado manti\u00f1an opini\u00f3ns diferentes: desde un simple tratado entre estados ata a formaci\u00f3n dunha federaci\u00f3n entre eles. O \u00fanico punto de acordo radicaba no mantemento da soberan\u00eda de cada estado, polo que a formaci\u00f3n dun Estado federal quedaba exclu\u00edda. Por mor dos seus \u00f3rganos administrativos e da s\u00faa capacidade para asinar tratados internacionais no seu propio nome, a \"Zollverein\" non pod\u00eda ser considerada como un simple tratado, pero o seu papel simplemente econ\u00f3mico tam\u00e9n imped\u00eda considerala unha federaci\u00f3n. Hoxe falar\u00edase dunha organizaci\u00f3n internacional, a\u00ednda que este termo non exist\u00eda naqueles momentos.\nConflitos de interese.\nOs intereses \u00e1s veces diverxentes de cada membro na pol\u00edtica alfandegueira conduc\u00edan a tensi\u00f3ns dentro da uni\u00f3n. O dereito de veto de cada membro non simplificaba as negociaci\u00f3ns que, ademais, \u00e1s veces estaban m\u00e1is influ\u00eddas polo contexto pol\u00edtico que polo interese real nas decisi\u00f3ns. A primeira pr\u00f3rroga do acordo, en 1842, xa supuxo un problema e, logo de longas negociaci\u00f3ns, conclu\u00eduse unha pr\u00f3rroga de 12 anos.\nEn 1852, Prusia levou a cabo negociaci\u00f3ns secretas co reino de Hannover para obter a s\u00faa adhesi\u00f3n \u00e1 uni\u00f3n, o que provocar\u00eda automaticamente axustes nos acordos preexistentes, e os estados do sur, dirixidos por Austria, neg\u00e1ronse a dar o seu acordo. Pola contra, Austria trataba de provocar a disoluci\u00f3n da uni\u00f3n propondo a constituci\u00f3n dunha Federaci\u00f3n Alfandegueira da Europa Central. Pouco despois, a historia repetiuse cando Prusia tratou unilateralmente con Austria. E unha situaci\u00f3n similar apareceu 10 anos despois, cando Prusia asinou con Francia un tratado asociado ao tratado franco-brit\u00e1nico de 1860, cun novo axuste en 1862.\nEste acordo de libre comercio reduc\u00eda 161 tarifas de alf\u00e1ndegas. Os estados do sur participaron nas negociaci\u00f3ns e neg\u00e1ronse en principio, apoiados por Austria, a ratificar o contrato, a\u00ednda que tal bloqueo acabou por descomporse e o tratado comezou a aplicarse tres anos despois. O desbloqueo veu causado polas ameazas do primeiro ministro prusiano Otto von Bismarck de abandonar a uni\u00f3n alfandegueira.\nAnte todos estes conflitos, c\u00f3mpre salientar a estabilidade da instituci\u00f3n. Mesmo durante a guerra austro-prusiana de 1866, na que se enfrontaron membros dada uni\u00f3n, Baviera, W\u00fcrttemberg e Hannover continuaron cobrando taxas alfandegueiras e envi\u00e1ndoas a Berl\u00edn, e o goberno prusiano seguiu a redistribu\u00edlas. Esta estabilidade deb\u00edase, en gran medida, aos beneficios financeiros que xeraba.\nResultados da \"Zollverein\".\nConsecuencias econ\u00f3micas.\nIndustrializaci\u00f3n.\nSegundo os seus contempor\u00e1neos, a \"Zollverein\" tivo sobre todo efectos positivos na econom\u00eda alem\u00e1. Os historiadores discuten desde hai tempo se foi a nova demanda creada polo desenvolvemento industrial a que levou \u00e1 formaci\u00f3n da uni\u00f3n alfandegueira, tese esta defendida por Friedrich List.\nO crecemento desenfreado da industria, da produci\u00f3n e da agricultura na d\u00e9cada de 1830 apoia esta teor\u00eda. C\u00f3mpre salientar, no entanto, que o establecemento da uni\u00f3n alfandegueira foi s\u00f3 unha faceta da fonda transformaci\u00f3n da sociedade e da econom\u00eda alem\u00e1s do s\u00e9culo XIX. As \u00faltimas investigaci\u00f3ns demostran que a introduci\u00f3n das novas barreiras non supuxo inmediatamente cambios no fluxo de mercador\u00edas nin nos prezos das importaci\u00f3ns e as exportaci\u00f3ns. No campo da agricultura, foi menos a uni\u00f3n alfandegueira que os cambios estruturais lentos e profundos o que provocou realmente a engalaxe da produci\u00f3n.\nOrganizaci\u00f3n econ\u00f3mica.\nA medio prazo, a \"Zollverein}}\" influ\u00edu considerablemente no desenvolvemento industrial. En primeiro lugar, os ingresos que xerou permitiron a alg\u00fans estados investiren co fin de modernizaren e constru\u00edren infraestruturas. Deste xeito, W\u00fcrttemberg financiou na d\u00e9cada de 1830 unha reforma agraria e plans de axuda \u00e1 industria principalmente grazas aos ingresos procedentes da uni\u00f3n.\nA uni\u00f3n tam\u00e9n puxo fin \u00e1 divisi\u00f3n do espazo econ\u00f3mico alem\u00e1n, que era unha das causas do atraso econ\u00f3mico, en particular respecto a Inglaterra. Tam\u00e9n creou unha maior estabilidade nas relaci\u00f3ns comerciais, grazas ao uso estendido nos estados membros do dereito mercantil prusiano. Esta pr\u00e1ctica desenvolveuse logo do fracaso do parlamento de Frankfurt de 1848 no seu af\u00e1n de promulgar unha normativa a nivel nacional.\nNon foi ata 1861 cando apareceu o C\u00f3digo de Comercio Xeral de Alema\u00f1a. O tratado comercial de 1862, concibido arredor do principio de \"naci\u00f3n m\u00e1is favorecida\", garant\u00edalles aos pequenos estados o dereito de teren relaci\u00f3ns comerciais con outros pa\u00edses, europeos ou non, en casos como os Estados Unidos ou Xap\u00f3n.\nEste non era un motivo de controversia entre os estados. Os problemas do libre comercio eran, por\u00e9n, m\u00e1is complexos. Se Prusia era partidaria del, non o eran os estados do sur, que demandaban barreiras alfandegueiras para protexeren as s\u00faas industrias t\u00e9xtiles. A \"Zollverein\" non aplicaba, na pr\u00e1ctica, a mesma pol\u00edtica a todos os produtos: en tanto que para alg\u00fans dominaba o libre comercio, para outros poder\u00edase falar de proteccionismo, como \u00e9 o caso da produci\u00f3n de azucre a partir de remolacha, ou a de algod\u00f3n ou ferro.\nA uni\u00f3n permitiu cambiar as mentalidades aumentando a ambici\u00f3n duns empresarios que se preparaban agora para investir a nivel nacional. En 1837, por exemplo, o 87 % das importaci\u00f3ns de produtos fabricados no sur de Alema\u00f1a proced\u00edan de Prusia e de Saxonia.\nA formaci\u00f3n das primeiras uni\u00f3ns alfandegueiras entre os estados alem\u00e1ns previas \u00e1 \"Zollverein\" xa supuxo un aumento do investimento en infraestruturas de transporte. A partir da d\u00e9cada de 1830 acelerou o ritmo da construci\u00f3n de ferrocarr\u00eds, moi dependente da pol\u00edtica alfandegueira. Este \u00e9 tam\u00e9n o caso das estradas e das v\u00edas navegables. O aumento do volume de intercambios que leva consigo o libre comercio fixo necesaria a construci\u00f3n de novos ferrocarr\u00eds. En 1835 abriuse a primeira li\u00f1a alem\u00e1, cunha lonxitude de seis quil\u00f3metros, e en 1865 o conxunto da rede ferroviaria era xa de 14.690 quil\u00f3metros.\nPola s\u00faa vez, isto acelerou o desenvolvemento da minar\u00eda, e das industrias sider\u00farxica e mec\u00e1nica. Os custos do transporte baixaban drasticamente e a seguridade das subministraci\u00f3ns tam\u00e9n melloraba, o que permit\u00eda o transporte de produtos en grandes cantidades sen que iso supuxese un risco econ\u00f3mico significativo. Todos estes elementos favoreceron o desenvolvemento de grandes empresas que invest\u00edan cada vez m\u00e1is, o que fixo que aparecese a industria moderna.\nA uni\u00f3n alfandegueira e os ferrocarr\u00eds eran complementarios; Friedrich List xa os describira na d\u00e9cada de 1830 como os \"irm\u00e1ns siameses\" da modernizaci\u00f3n de Alema\u00f1a. O crecemento econ\u00f3mico oculta as diferenzas rexionais e todos os estados membros se benefician del. Alg\u00fans dos estados do sur a\u00ednda temen a \"colonizaci\u00f3n interna\".\nA pol\u00edtica alfandegueira ti\u00f1a un efecto positivo no desenvolvemento industrial, polo menos na d\u00e9cada de 1840. As barreiras moderadas nas alf\u00e1ndegas sobre o ferro e o t\u00e9xtil non imped\u00edan as necesarias transferencias tecnol\u00f3xicas nin a importaci\u00f3ns de produtos semielaborados ou acabados de Gran Breta\u00f1a, ao mesmo tempo que dirix\u00edan os consumidores alem\u00e1ns cara a provedores pertencentes ao espazo econ\u00f3mico.\nIsto tam\u00e9n tivo efectos positivos no comercio exterior dos membros da \"Zollverein\". As exportaci\u00f3ns alem\u00e1s aumentaron a partir da d\u00e9cada de 1820 e a formaci\u00f3n da uni\u00f3n alfandegueira amplificou este fen\u00f3meno. A balanza comercial beneficiouse na d\u00e9cada de 1830, antes de diminu\u00edr de novo coa Revoluci\u00f3n Industrial, dun aumento significativo das importaci\u00f3ns de mercador\u00edas doutros pa\u00edses industrializados.\nHarmonizaci\u00f3n monetaria e das unidades de medida.\nA unificaci\u00f3n das taxas alfandegueiras no seo da uni\u00f3n, fixo necesaria a harmonizaci\u00f3n das unidades de medida e de moeda para a determinaci\u00f3n das cantidades. Este proceso iniciouse en 1833, coa harmonizaci\u00f3n das unidades de peso entre os estados membros. A unidade elixida foi a libra (\"zollpfund\") de 500 gramos e o quintal de Hesse e Baden colleu ent\u00f3n o valor de 50 quilogramos.\nNun principio, estas unidades da uni\u00f3n s\u00f3 se utilizaban para o tr\u00e1nsito entre estados. En 1858, alg\u00fans estados comezaron a usalos no comercio interior e esta tendencia comezou a estend\u00e9ndose gradualmente. S\u00f3 Baviera permanece aferrada ao seu antigo sistema de medida, cunha libra de 560 gramos, ata 1871. Non obstante, c\u00f3mpre non sobrevalorar a influencia das unidades de \"Zollverein\", xa que a diversidade de sistemas seguiu a ser moi considerable ata a formaci\u00f3n da Confederaci\u00f3n Alem\u00e1 do Norte.\nNo relativo \u00e1 moeda na Confederaci\u00f3n Xerm\u00e1nica predominaban dous sistemas monetarios: no sur o flor\u00edn (\"gulden\") e ao norte do r\u00edo Main o t\u00e1lero (\"kronentaler\"). As cidades hanse\u00e1ticas utilizaban o marco. Na d\u00e9cada de 1820, Prusia conseguiu harmonizar o seu sistema en torno ao t\u00e1lero e a \"Zollverein\" animou a unha maior harmonizaci\u00f3n en favor do t\u00e1lero prusiano, obxectivo que s\u00f3 se logrou parcialmente, a\u00ednda que os acordos de harmonizaci\u00f3n monetaria permitiron unha organizaci\u00f3n dos sistemas monetarios tendente \u00e1 s\u00faa unificaci\u00f3n.\nO tratado monetario de M\u00fanic do 25 de agosto de 1837 intentou regular a desorde monetaria da \u00e9poca, fixando o valor de flor\u00edn (co peso de 1/24,5 do marco de Colonia) en 4/7 do t\u00e1lero de Prusia. Isto supuxo a harmonizaci\u00f3n do sistema monetario en Baviera, W\u00fcrttemberg, Baden, Nassau, Schwarzburg-Rudolstadt e outros estados m\u00e1is pequenos. Esta decisi\u00f3n foi continuada coa retirada da circulaci\u00f3n das moedas dun cuarto e de medio t\u00e1lero, consideradas de valor demasiado baixo por mor de sucesivas desvalorizaci\u00f3ns. Como moeda divisionaria estableceuse o kreuzer, cunha equivalencia de 60 kreucer por flor\u00edn. O \"kronentaler\" mant\u00ed\u00f1ase en circulaci\u00f3n malia non ser un m\u00faltiplo do flor\u00edn, e val\u00eda arredor de 162 kreuzer.\nCo tratado monetario de Dresde do 30 de xullo de 1838 logrouse o establecemento dunha equivalencia entre os sistemas do sur e o do norte, coa cu\u00f1axe dun dobre t\u00e1lero do norte que correspond\u00eda a 3,5 flor\u00edns do sur (e a 3 flor\u00edns austroh\u00fangaros). Esta decisi\u00f3n foi de aplicaci\u00f3n en todos os estados membros o 11 de xaneiro de 1841, a\u00ednda que non evitou que numerosas moedas do s\u00e9culo XVIII se mantivesen a\u00ednda en circulaci\u00f3n.\nCo acordo monetario de Viena do 24 de xaneiro de 1857, Austria uniuse tam\u00e9n \u00e1 uni\u00f3n monetaria, do mesmo modo que a pr\u00e1ctica totalidade dos estados da \"Zollverein\". Introduciuse ent\u00f3n no sistema o \"vereinstaler\" como moeda principal, cunha versi\u00f3n simple e outra dobre.\nEn Prusia e outros estados xermanos do norte, o vereinstaler dividiuse en 30 groschen de prata (\"silbergroschen\"), e cada un destes en 12 pfennig, do mesmo xeito que en Saxonia, coa diferenza de que o seu groschen (chamado al\u00ed \"neugroschen\") estaba dividido en 10 pfennig. A\u00ednda que outros estados do norte, como Hannover, usaron tam\u00e9n o groschen como moeda divisionaria, outros, como Mecklenburgo ou Hesse-Kassel usaron outras divisi\u00f3ns diferentes.\nNo sur de Alema\u00f1a, estados como Baviera usaron o flor\u00edn como unidade padr\u00f3n de conta, coa equivalencia de \u200b1 3\u20444 flor\u00edns por cada vereinstaler. O flor\u00edn estaba dividido en 60 kreuzer, e cada un destes en 4 pfennig ou 8 heller.\nNo Imperio Austr\u00edaco (e m\u00e1is tarde no Imperio Austroh\u00fangaro), a unidade de conta era un flor\u00edn diferente, dividido en 100 kreuzer, de xeito que \u200b1 1\u20442 flor\u00edns equival\u00edan a un vereinstaler.\nNon obstante, os acordos con Austria non durar\u00edan moito, por mor da relaxaci\u00f3n deste pa\u00eds na loita contra a inflaci\u00f3n, situaci\u00f3n que a\u00ednda se agravou cando comezou a emitir papel moeda.\nAutores como o historiador da econom\u00eda norteamericano Richard Hugh Tilly argumentan que a \"Zollverein\" acelerou significativamente a integraci\u00f3n monetaria alem\u00e1.\nImpacto sobre a fiscalidade.\nAs consecuencias da \"Zollverein\" sobre a fiscalidade foron, xeralmente, positivas. Os ingresos aumentaron, principalmente debido aos impostos sobre produtos coloniais que, en 1835, representaban o 55 % dos ingresos da uni\u00f3n. Os ingresos por dereitos de alf\u00e1ndega pasaron de 14,5 mill\u00f3ns de t\u00e1leros en 1834 a 27 mill\u00f3ns en 1844, un crecemento significativamente maior que o da poboaci\u00f3n nese mesmo per\u00edodo.\nEstado por estado, c\u00f3mpre matizar estas afirmaci\u00f3ns. Prusia perdeu sa\u00edu desfavorecida primeira vez co novo sistema, xa que os seus recursos diminu\u00edron un 25 %, a\u00ednda que o crecemento posterior lle permitiu, en 1838, a volta ao nivel anterior. Non obstante, o caso de Prsusia foi unha excepci\u00f3n, xa que os demais estados se beneficiaron do aumento dos ingresos desde o primeiro momento. Baviera, por exemplo, duplicou os seus ingresos no primeiro ano, o que representou 22 mill\u00f3ns de flor\u00edns de beneficio na primeira d\u00e9cada. Para os pequenos estados de Turinxia, o incremento foi de catro mill\u00f3ns de flor\u00edns no mesmo per\u00edodo. Prusia renunciou en varias ocasi\u00f3ns a unha parte dos seus ingresos en beneficio dos outros Estados membros, o que contribu\u00edu a fortalecer o seu poder pol\u00edtico.\nConsecuencias pol\u00edticas.\nAs taxas alfandegueiras non son s\u00f3 unha cuesti\u00f3n de \u00edndole econ\u00f3mica, sen\u00f3n que xa desde as primeiras negociaci\u00f3ns interestatais o aspecto pol\u00edtico xogou un papel preponderante.\nTras a formaci\u00f3n do Imperio Alem\u00e1n en 1871, historiadores como Heinrich von Treitschke viron a uni\u00f3n alfandegueira como o motor da unificaci\u00f3n. \u00c9 probable que durante a formaci\u00f3n desa uni\u00f3n os l\u00edderes prusianos e alem\u00e1ns en xeral non o previran en absoluto. A idea de empregar a uni\u00f3n como elemento b\u00e1sico para a uni\u00f3n v\u00e9n dos nacionais-liberais alem\u00e1ns. As\u00ed, a partir de 1840, Hoffmann von Fallersleben fixo unha comparaci\u00f3n entre os efectos econ\u00f3micos da uni\u00f3n alfandegueira e a Confederaci\u00f3n Xerm\u00e1nica, todo isto cun ton ir\u00f3nico. Na canci\u00f3n \"Der Deutsche Zollverein\", Hoffmann von Fallersleben escribiu que os bens intercambiados na \"Zollverein\" supuxeron unha importante contribuci\u00f3n ao esp\u00edrito patri\u00f3tico alem\u00e1n.\nO comerciante e banqueiro David Hansemann reclamou ante o parlamento prusiano da provincia do Rin a creaci\u00f3n dunha representaci\u00f3n nacional sobre as bases dos congresos da \"Zollverein\". En 1847, nunha reuni\u00f3n mantida en Heppenheim, Hansemann e outros elaboraron un programa pol\u00edtico que procuraba empregar a unidade econ\u00f3mica e os v\u00ednculos pol\u00edticos formados pola uni\u00f3n alfandegueira co fin de crear un parlamento e un poder executivo da uni\u00f3n alfandegueira, para evitar as instituci\u00f3ns da Confederaci\u00f3n Xerm\u00e1nica e crear a base para un poder constitucional para toda a Alema\u00f1a.\nEntre os contempor\u00e1neos, moitos eran conscientes da dimensi\u00f3n pol\u00edtica da uni\u00f3n alfandegueira desde o principio, entre eles o ministro de finanzas prusiano, un dos principais promotores da uni\u00f3n. En 1829, indicaba que a \"Zollverein\" pod\u00eda ser a ferramenta para impor a formaci\u00f3n dunha pequena Alema\u00f1a baixo a dominaci\u00f3n prusa: O ministro austr\u00edaco de Asuntos Exteriores, Klemens Wenzel von Metternich, reco\u00f1eceu axi\u00f1a o perigo para a monarqu\u00eda austr\u00edaca da \"Zollverein\": A ameaza que supu\u00f1a para o \"status quo\" na Confederaci\u00f3n Xerm\u00e1nica, que supostamente estaba baixo o dominio austr\u00edaco, fixo que Metternich dixese en 1833 que a uni\u00f3n estaba: Para relaxar a situaci\u00f3n, intentou achegar a Austria \u00e1 uni\u00f3n. No entanto, o estadista austr\u00edaco, malia o apoio do seu ministro de comercio e industria, non logrou convencer a Austria, tradicionalmente moi proteccionista, desa necesidade. E isto a pesar de que moitos contempor\u00e1neos entend\u00edan que a formaci\u00f3n da \"Zollverein\" reforzaba politicamente a Prusia.\nNon obstante, c\u00f3mpre matizar a visi\u00f3n simplista da \"Zollverein\" s\u00f3 como un medio para marcar o dominio de Prusia sobre Alema\u00f1a. A entrada dos demais estados membros estaba motivada principalmente por raz\u00f3ns fiscais e econ\u00f3micas. A uni\u00f3n permit\u00eda aos pequenos estados, na s\u00faa maior parte endebedados, comerciar nun territorio moito m\u00e1is amplo. Isto, engadido \u00e1 reduci\u00f3n dos custos administrativos e ao aumento dos ingresos, sobre os que os soberanos non te\u00f1en que render contas, conv\u00e9nceos definitivamente.\nA uni\u00f3n alfandegueira ten como efecto secundario a reduci\u00f3n da influencia dos parlamentos existentes, que, como a segunda c\u00e1mara do Gran Ducado de Baden ou a c\u00e1mara de representantes b\u00e1vara, ti\u00f1an o poder de controlar impostos, pero non os ingresos das alf\u00e1ndegas.\nA medio prazo, a \"Zollverein\" compensaba ante a opini\u00f3n p\u00fablica a perda de unidade nacional e serv\u00eda, xa que logo, como instrumento de integraci\u00f3n nacional. Os intereses econ\u00f3micos da \u00e9poca coincid\u00edan perfectamente cos da coroa prusiana. Non obstante, \u00e1s veces hab\u00eda desexos de estender a uni\u00f3n a Austria, como o de List, que concib\u00eda unha Grande Alema\u00f1a (\"ro\u00dfdeutschland\") ou Georg Waitz, que no parlamento de Frankfurt v\u00eda na uni\u00f3n alfandegueira con Austria as bases de dominaci\u00f3n sobre Europa. No caso dos liberais, despois do escepticismo inicial, especialmente no sur de Alema\u00f1a por mor do dominio prusiano que implicaba, a uni\u00f3n percib\u00edase globalmente como algo positiva.\nEn contraste coa Confederaci\u00f3n Xermana, que estaba asociada \u00e1 Restauraci\u00f3n e \u00e1 represi\u00f3n, a \"Zollverein\" era vista como un elemento din\u00e1mico e construtivo no proceso de cambio social.\nNa d\u00e9cada de 1850, coa entrada de Hannover e Brunswick na uni\u00f3n, xunto coa sinatura dun acordo comercial con Austria, a soluci\u00f3n da Grande Alema\u00f1a a\u00ednda parec\u00eda viable tanto economicamente como politicamente. O ano 1864 viu retroceder esta soluci\u00f3n, coas ameazas de Prusia de abandonar a uni\u00f3n se esta non tomaba unha direcci\u00f3n m\u00e1is liberal. Durante estas novas negociaci\u00f3ns, o goberno prusiano usou os desacordos en apoio das s\u00faas opini\u00f3ns hexem\u00f3nicas sobre Alema\u00f1a. En 1865, Austria pasou a ser de novo, desde o punto de vista alfandegueiro, un pa\u00eds completamente alleo a Alema\u00f1a.\nA \"Zollverein\" entre 1866 e 1871.\nA creaci\u00f3n da Confederaci\u00f3n Alem\u00e1 do Norte trouxo moitas consecuencias para a Uni\u00f3n Alfandegueira Alem\u00e1. En primeiro lugar, pola s\u00faa constituci\u00f3n s\u00f3 constitu\u00eda un membro dentro da uni\u00f3n. Este simple feito impu\u00f1a unha reorganizaci\u00f3n, que tivo lugar en xu\u00f1o de 1867 na conferencia anual da uni\u00f3n. O novo acordo asinouse o 8 de xullo de 1867 e entrou en funcionamento o 1 de xaneiro de 1868.\nEste acordo anticipaba o funcionamento dunha pol\u00edtica alfandegueira e comercial no seu dun Estado federal. En primeiro lugar, ti\u00f1a unha instituci\u00f3n de car\u00e1cter federal, que despois lle ser\u00eda transmitida ao Imperio Alem\u00e1n. Estaba constitu\u00eddo un Parlamento da Uni\u00f3n Alfandegueira, que ti\u00f1a d\u00faas salas: o \"Zoll-Bundesrat\" e o \"Zollparlament\". O proceso de toma de decisi\u00f3ns deixara de ser por unanimidade para ser nese momento por maior\u00eda; o dereito de veto desaparecera e as decisi\u00f3ns al\u00ed tomadas eran vinculantes para os estados membros. O l\u00edder da uni\u00f3n denomin\u00e1base \"Zollpr\u00e4sidium\", e esta funci\u00f3n encomend\u00e1baselle ao rei de Prusia. O seu papel era preparar os tratados comerciais e vixiar a aplicaci\u00f3n das decisi\u00f3ns tomadas.\nA estrutura adoptada amosa ata que punto se entrelazaban a Uni\u00f3n Alfandegueira Alem\u00e1 e a Confederaci\u00f3n Xerm\u00e1nica. O \"Zollbundesrat\", que representaba os estados membros, non era m\u00e1is que o \"Bundesrat\" da Confederaci\u00f3n ao que se engad\u00edan os representantes dos estados do sur de Alema\u00f1a. O \"Zollpaarlement\" era elixido, do mesmo xeito que o da Confederaci\u00f3n, por sufraxio universal directo. Seguindo o mesmo principio que o \"Bundesrat\", o primeiro parlamento da Uni\u00f3n estaba composto polo parlamento da Confederaci\u00f3n Alem\u00e1 do Norte mais os membros electos dos estados do sur.\nO parlamento da Uni\u00f3n reuniuse tres veces entre 1868 e 1870 para sentar as bases dunha unidade econ\u00f3mica, o que posteriormente ser\u00eda retomado polo Imperio Alem\u00e1n. Esta nova organizaci\u00f3n, co\u00f1ecida como a \"segunda Zollverein\", foi completada polos \u00faltimos territorios adheridos de Schleswig-Holstein, Mecklenburg-Schwerin e Mecklenburg-Strelitz.\nDurante este per\u00edodo completouse a harmonizaci\u00f3n dos dereitos alfandegueiros; en 1867 cancel\u00e1ronse as excepci\u00f3ns que constitu\u00edan os monopolios sobre o sal e en 1868 as relativas \u00e1s barreiras alfandegueiras nas marxes do Rin.\nDa uni\u00f3n alfandegueira ao dominio alfandegueiro.\nA Constituci\u00f3n do Imperio Alem\u00e1n de 1871 prev\u00eda que o novo Estado tivese un \u00fanico dominio alfandegueiro e comercial, a pesar de que Hamburgo e Bremen mantiveron o seu porto libre ata 1888, polo que quedaron f\u00f3ra do dominio imperial.\nOs acordos asinados na \u00e9poca da Zollverein segu\u00edan vixentes, pero a s\u00faa aplicaci\u00f3n era agora responsabilidade do Imperio, que deb\u00eda tam\u00e9n cobrar os dereitos de alf\u00e1ndega nas fronteiras. Inicialmente a pol\u00edtica econ\u00f3mica estaba liderada pola Chancelar\u00eda e m\u00e1is tarde creouse un novo ministerio. As funci\u00f3ns lexislativas foron asumidas polo Reichstag. Nesta situaci\u00f3n, a Zollverein pasou a ser unha instituci\u00f3n superflua.\nUnha das s\u00faas derradeiras funci\u00f3ns foi o tratado que ampliaba a Luxemburgo o dominio alfandegueiro alem\u00e1n, que non foi abolido ata o Tratado de Versalles en 1919.\nPerspectiva historiogr\u00e1fica.\nLogo da unificaci\u00f3n, a \"Zollverein\" foi descrita como un agasallo de Prusia para o ben de Alema\u00f1a. Treitschke retomou as\u00ed o argumento favorable \u00e1 Uni\u00f3n caracter\u00edstico da oposici\u00f3n liberal da d\u00e9cada de 1840, pero esta vez para defender o conservadorismo. A \"Zollverein\" e a Confederaci\u00f3n Xerm\u00e1nica, segundo el, forman: Gustav Schmoller tam\u00e9n rendeu homenaxe a Prusia pola formaci\u00f3n da Uni\u00f3n Alfandegueira Alem\u00e1, a\u00ednda que el focalizou as vantaxes nos aspectos industriais, m\u00e1is que no da unidade nacional.\nEsta visi\u00f3n da \"Zollverein\" ser\u00eda a dominante ata a d\u00e9cada de 1970. As\u00ed, Wilhelm Treue considera que a pol\u00edtica econ\u00f3mica prusiana foi o factor determinante da industrializaci\u00f3n alem\u00e1. Coincidindo con outros autores, como Schmollet e Wilhelm Roscher, ve a Uni\u00f3n Alfandegueira Alem\u00e1 como un elemento necesario para esta transformaci\u00f3n da econom\u00eda, e considera a s\u00faa creaci\u00f3n como:\nA historiograf\u00eda alem\u00e1 estivo moi influ\u00edda polas teses da Escola Historicista Alem\u00e1 e tardaron moito en imporse novos m\u00e9todos chegados desde o exterior. Un pioneiro foi William Otto Henderson, quen escribiu un innovador ensaio en 1939 no que d\u00e1 un paso atr\u00e1s con respecto aos acontecementos e trata de equilibrar mellor as cousas.\nPor raz\u00f3ns ideol\u00f3xicas, as novas investigaci\u00f3ns realizadas na Alema\u00f1a Oriental po\u00f1en en cuesti\u00f3n as ideas establecidas acerca da \"Zollverein\". Neste sentido, Karl Obermann consideraba na d\u00e9cada de 1980 que a \"Uni\u00f3n Alfandegueira Alem\u00e1\" foi unha concesi\u00f3n econ\u00f3mica da nobreza reaccionaria \u00e1 burgues\u00eda para fortalecer o seu propio poder.\nO proceso de integraci\u00f3n europea fixo revivir o debate pol\u00edtico entre os partidarios da Comunidade Econ\u00f3mica Europea e os da Asociaci\u00f3n Europea de Libre Comercio. Ambas trataban de lexitimar as s\u00faas posici\u00f3ns refer\u00edndose \u00e1 Uni\u00f3n Afandegueira Alem\u00e1. Os defensores da CEE defend\u00edan que a \"Zollverein\" contribu\u00edra \u00e1 unificaci\u00f3n pol\u00edtica alem\u00e1, pero os partidarios do libre comercio resaltaban o feito de que o liberalismo econ\u00f3mico da \"Zollverein\" lle permitira a Alema\u00f1a integrarse na econom\u00eda mundial.\nWolfram Fischer participou no debate vendo a Uni\u00f3n Algandegueira Alem\u00e1 como o modelo hist\u00f3rico da CEE. As s\u00faas investigaci\u00f3ns demostran a importancia da pol\u00edtica fiscal na uni\u00f3n, o que contrad\u00ed as teses de Treitschke. Na s\u00faa opini\u00f3n, a uni\u00f3n \u00e9 m\u00e1is ben un sistema constru\u00eddo para satisfacer as necesidades m\u00e1is urxentes, en tanto que Treitschke ti\u00f1a unha visi\u00f3n m\u00e1is a longo prazo.\nDesde ent\u00f3n, estudouse a complexidade dos procesos econ\u00f3micos na Uni\u00f3n Alfandegueira e, particularmente, as s\u00faas interacci\u00f3ns. P\u00f3dense citar os estudos de Hans-Werner Hahn ou de Rolf H. Dumke. Estes autores coinciden no punto en que a \"Zollverein\" persegu\u00eda simultaneamente obxectivos diferentes. A opini\u00f3n predominante \u00e9 a de que a creaci\u00f3n da zona parece deberse menos ao desexo de continuar cunha pol\u00edtica favorable ao desenvolvemento da industria que aos beneficios fiscais e de enerx\u00eda que deber\u00eda xerar. Isto non contrad\u00ed o feito de que a uni\u00f3n contribu\u00edu ao desenvolvemento da industria. Nesta perspectiva, a \"Zollverein\" perc\u00edbese agora como un dos factores, pero quizais non o m\u00e1is importante, que lle permitiu a Alema\u00f1a p\u00f3rse ao d\u00eda no desenvolvemento en relaci\u00f3n con Gran Breta\u00f1a."}
{"id": "473656", "revid": "98629", "url": "https://gl.wikipedia.org/wiki?curid=473656", "title": "Oscar \u00f3 mellor documental", "text": ""}
{"id": "473658", "revid": "98629", "url": "https://gl.wikipedia.org/wiki?curid=473658", "title": "Oscar \u00e1 mellor curtametraxe animada", "text": ""}
{"id": "473659", "revid": "65337", "url": "https://gl.wikipedia.org/wiki?curid=473659", "title": "Deutscher Zollverein", "text": ""}
{"id": "473660", "revid": "1131", "url": "https://gl.wikipedia.org/wiki?curid=473660", "title": "Zollverein", "text": ""}
{"id": "473661", "revid": "65337", "url": "https://gl.wikipedia.org/wiki?curid=473661", "title": "Uni\u00f3n Alfandegueira de Alema\u00f1a", "text": ""}
{"id": "473663", "revid": "65337", "url": "https://gl.wikipedia.org/wiki?curid=473663", "title": "Uni\u00f3n Aduaneira Alem\u00e1", "text": ""}
{"id": "473665", "revid": "65337", "url": "https://gl.wikipedia.org/wiki?curid=473665", "title": "Uni\u00f3n Aduaneira de Alema\u00f1a", "text": ""}
{"id": "473671", "revid": "98629", "url": "https://gl.wikipedia.org/wiki?curid=473671", "title": "Oscar Xuvenil", "text": ""}
{"id": "473673", "revid": "98629", "url": "https://gl.wikipedia.org/wiki?curid=473673", "title": "Oscar \u00f3 mellor dese\u00f1o de vestiario", "text": ""}
{"id": "473674", "revid": "98629", "url": "https://gl.wikipedia.org/wiki?curid=473674", "title": "Oscar \u00f3 mellor son", "text": ""}
{"id": "473675", "revid": "5863", "url": "https://gl.wikipedia.org/wiki?curid=473675", "title": "Oscar Honor\u00edfico", "text": ""}
{"id": "473677", "revid": "98629", "url": "https://gl.wikipedia.org/wiki?curid=473677", "title": "Oscar \u00e1 mellor banda sonora", "text": ""}
{"id": "473679", "revid": "98629", "url": "https://gl.wikipedia.org/wiki?curid=473679", "title": "Oscar \u00e1 mellor montaxe", "text": ""}
{"id": "473680", "revid": "98629", "url": "https://gl.wikipedia.org/wiki?curid=473680", "title": "Oscar \u00f3 mellor gui\u00f3n orixinal", "text": ""}
{"id": "473681", "revid": "98629", "url": "https://gl.wikipedia.org/wiki?curid=473681", "title": "Oscar \u00f3 mellor gui\u00f3n adaptado", "text": ""}
{"id": "473682", "revid": "98629", "url": "https://gl.wikipedia.org/wiki?curid=473682", "title": "Oscar \u00e1 mellor fotograf\u00eda", "text": ""}
{"id": "473683", "revid": "98629", "url": "https://gl.wikipedia.org/wiki?curid=473683", "title": "Oscar \u00f3s mellores efectos visuais", "text": ""}
{"id": "473684", "revid": "98629", "url": "https://gl.wikipedia.org/wiki?curid=473684", "title": "Oscar \u00e1 mellor edici\u00f3n de son", "text": ""}
{"id": "473685", "revid": "98629", "url": "https://gl.wikipedia.org/wiki?curid=473685", "title": "Oscar \u00e1 mellor direcci\u00f3n de danza", "text": ""}
{"id": "473686", "revid": "98629", "url": "https://gl.wikipedia.org/wiki?curid=473686", "title": "Oscar \u00f3 mellor dese\u00f1o de produci\u00f3n", "text": ""}
{"id": "473688", "revid": "98629", "url": "https://gl.wikipedia.org/wiki?curid=473688", "title": "Oscar \u00e1 mellor curtametraxe documental", "text": ""}
{"id": "473690", "revid": "98629", "url": "https://gl.wikipedia.org/wiki?curid=473690", "title": "Oscar \u00e1 mellor curtametraxe de acci\u00f3n en vivo", "text": ""}
{"id": "473692", "revid": "98629", "url": "https://gl.wikipedia.org/wiki?curid=473692", "title": "Oscar \u00e1 mellor canci\u00f3n orixinal", "text": ""}
{"id": "473693", "revid": "98629", "url": "https://gl.wikipedia.org/wiki?curid=473693", "title": "Oscar \u00f3 mellor axudante de direcci\u00f3n", "text": ""}
{"id": "473694", "revid": "98629", "url": "https://gl.wikipedia.org/wiki?curid=473694", "title": "Oscar \u00e1 mellor actriz secundaria", "text": ""}
{"id": "473695", "revid": "98629", "url": "https://gl.wikipedia.org/wiki?curid=473695", "title": "Oscar \u00e1 mellor actriz", "text": ""}
{"id": "473697", "revid": "98629", "url": "https://gl.wikipedia.org/wiki?curid=473697", "title": "Oscar \u00f3 mellor actor secundario", "text": ""}
{"id": "473698", "revid": "98629", "url": "https://gl.wikipedia.org/wiki?curid=473698", "title": "Oscar \u00f3 mellor actor", "text": ""}
{"id": "473700", "revid": "98629", "url": "https://gl.wikipedia.org/wiki?curid=473700", "title": "Oscar \u00e1 mellor maquillaxe", "text": ""}
{"id": "473701", "revid": "83328", "url": "https://gl.wikipedia.org/wiki?curid=473701", "title": "Os comedores de patacas", "text": "Os comedores de patacas pode ser:"}
{"id": "473702", "revid": "98629", "url": "https://gl.wikipedia.org/wiki?curid=473702", "title": "Oscar \u00f3 mellor argumento", "text": ""}
{"id": "473704", "revid": "85894", "url": "https://gl.wikipedia.org/wiki?curid=473704", "title": "Jos\u00e9 Cort\u00e9s Fern\u00e1ndez", "text": "Jos\u00e9 Mar\u00eda Cort\u00e9s Fern\u00e1ndez, nado en San Miguel de Castro (A Estrada) o 22 de xu\u00f1o de 1897 e finado en Pontevedra o 15 de outubro de 1936, foi un mestre, xornalista e pol\u00edtico galego.\nTraxectoria.\nFoi mestre interino de Asperelo en 1929, e, logo de aprobar as oposici\u00f3ns en 1931, mestre de Goi\u00e1n. Colaborou en \"El Emigrado\", \"Tribuna\", \"Nuevo Heraldo\" e \"El Pa\u00eds\". En abril de 1933 a Garda Civil de Tui rexistrou o seu domicilio na busca de folletos clandestinos. Sostivo un enfrontamento co mestre Manuel Fern\u00e1ndez \u00c1lvarez, que deu lugar \u00e1 presentaci\u00f3n dunha querela por inxur\u00edas, a\u00ednda que a mediaci\u00f3n doutros mestres fixo que fora retirada. Foi socio da Casa del Maestro de Pontevedra. Co golpe de Estado do 18 de xullo de 1936 foi detido. Xulgado en consello de guerra en Pontevedra o 8 de outubro por rebeli\u00f3n militar con Jos\u00e9 G\u00f3mez Rivas, Ramiro Buj\u00e1n G\u00f3mez e Manuel Bugallo Pereira, foi condenado a pena de morte con Jos\u00e9 G\u00f3mez. Foron fusilados o 15 de outubro de 1936."}
{"id": "473706", "revid": "56817", "url": "https://gl.wikipedia.org/wiki?curid=473706", "title": "Xoana I de N\u00e1poles", "text": "Xoana I de N\u00e1poles, nada en N\u00e1poles en 1326 e finada en 1382, foi ra\u00ed\u00f1a de N\u00e1poles, condesa de Provenza e princesa de Acaia.\nTraxectoria.\nOrixes familiares.\nFilla de Carlos de Calabria, duque de Calabria, e da s\u00faa segunda esposa Mar\u00eda de Valois. Era neto por li\u00f1a paterna do rei Roberto I de N\u00e1poles e Violante de Arag\u00f3n, e por li\u00f1a materna do duque Carlos I de Valois e da condesa Margarida de Anjou.\nNupcias.\nPara tentar asegurar a sucesi\u00f3n da coroa casou catro veces, pero sen obter descendencia de ning\u00fan deles:\nAscenso ao trono.\nEn 1328 o seu pai Carlos de Calabria morreu prematuramente. Como resultado deste feito, foi nomeada sucesora do Reino de N\u00e1poles e en 1343, con s\u00f3 17 anos, foi coroada ra\u00ed\u00f1a. Pola s\u00faa mocidade contou co apoio do papa Clemente VI, que mandou o cardeal Americo de Saint Martin que a coroase ra\u00ed\u00f1a en agosto de 1344 en Roma.\nConflito con Hungr\u00eda.\nO asasinato do primeiro marido Andr\u00e9 de Hungr\u00eda en 1345, probabelmente baixo as s\u00faas propias ordes, provocoulle a inimizade dos anxevinos do Reino de Hungr\u00eda, que intentaron invadir o Reino de N\u00e1poles e tivo que negociar a paz co Reino de Sicilia tras a invasi\u00f3n de Ram\u00f3n de Peralta. S\u00f3 o seu segundo marido, Lu\u00eds I de Taranto, conseguiu facerse coroar como rei consorte en 1353.\nCisma de Occidente.\nDurante o Cisma de Occidente, Xoana I apoiou o papado de Avi\u00f1\u00f3n, e ali\u00f1ouse co Reino de Francia adoptando como fillo e sucesor o Conde de Anjou Lu\u00eds I de Anjou, fillo do rei Xo\u00e1n II de Francia. Como resultado, o papa romano Urbano VI excomungou e retirou os reinos a Xoana, que orixinalmente foron concedidos \u00e1 Primeira Dinast\u00eda Capetiana de Anjou-Sicilia e concedeullos a Carlos, duque de Durazzo. Co apoio h\u00fangaro, Carlos de Durazzo invadiu o Reino de N\u00e1poles e en 1381 capturou a ra\u00ed\u00f1a Xoana I.\nMorte e guerra de sucesi\u00f3n no Reino de N\u00e1poles.\nDespois de ser encarcerada, Xoana morreu esganada no castelo de San Fele o 22 de maio de 1382. Estalou unha guerra de sucesi\u00f3n entre o invasor Carlos, duque de Durazzo e o fillo do rei Lu\u00eds I de Anjou, a quen Xoana adoptara anteriormente."}
{"id": "473708", "revid": "89787", "url": "https://gl.wikipedia.org/wiki?curid=473708", "title": "Ast\u00e9rix en Britania", "text": "Ast\u00e9rix en Britania (en ) \u00e9 o oitavo volume da serie de banda dese\u00f1ada Ast\u00e9rix, creada por Ren\u00e9 Goscinny (historia) e Albert Uderzo (ilustraci\u00f3n). Foi publicada de forma serializada na revista \"Pilote\", nos n\u00fameros 307-334, en 1965, e en \u00e1lbum en 1966. Conta a historia da viaxe de Ast\u00e9rix e Ob\u00e9lix na Britania ocupada por Roma.\nFoi traducido \u00f3 galego por Antonio Pichel e publicado pola Editorial Galaxia en 1997 baixo o t\u00edtulo \"Ast\u00e9rix na terra dos bret\u00f3ns\". En abril de 2019, publicouse unha nova traduci\u00f3n de Xavier Sen\u00edn e Isabel Soto para Edici\u00f3ns Xerais co t\u00edtulo \"Ast\u00e9rix en Britania\"."}
{"id": "473709", "revid": "23204", "url": "https://gl.wikipedia.org/wiki?curid=473709", "title": "Ast\u00e9rix chez les Bretons", "text": ""}
{"id": "473710", "revid": "23204", "url": "https://gl.wikipedia.org/wiki?curid=473710", "title": "Ast\u00e9rix na terra dos bret\u00f3ns", "text": ""}
{"id": "473712", "revid": "624", "url": "https://gl.wikipedia.org/wiki?curid=473712", "title": "Duque de Calabria", "text": ""}
{"id": "473714", "revid": "89787", "url": "https://gl.wikipedia.org/wiki?curid=473714", "title": "Ast\u00e9rix e os normandos", "text": "Ast\u00e9rix e os normandos (en ) \u00e9 o noveno volume da serie de banda dese\u00f1ada Ast\u00e9rix, creada por Ren\u00e9 Goscinny (historia) e Albert Uderzo (ilustraci\u00f3n). Foi publicado por primeira vez de forma serializada na revista \"Pilote\", nos n\u00fameros 340-361, en 1966. Conta a historia do encontro entre a vila gala de Ast\u00e9rix e un grupo de normandos (viquingos).\nFoi traducido \u00f3 galego por Eduardo Blanco Amor e publicado por Mas-Ivars en 1976. A traduci\u00f3n deste volume aparece asinada por \"Juan Blanco Amor\". En outubro de 2020, publicouse unha nova traduci\u00f3n de Xavier Sen\u00edn, Isabel Soto e Alejandro Tobar para Edici\u00f3ns Xerais."}
{"id": "473715", "revid": "23204", "url": "https://gl.wikipedia.org/wiki?curid=473715", "title": "Ast\u00e9rix et les Normands", "text": ""}
{"id": "473716", "revid": "1505", "url": "https://gl.wikipedia.org/wiki?curid=473716", "title": "Calcarius lapponicus", "text": ""}
{"id": "473718", "revid": "23204", "url": "https://gl.wikipedia.org/wiki?curid=473718", "title": "Ast\u00e9rix l\u00e9gionnaire", "text": ""}
{"id": "473719", "revid": "55340", "url": "https://gl.wikipedia.org/wiki?curid=473719", "title": "Historia de Laponia", "text": ""}
{"id": "473720", "revid": "23204", "url": "https://gl.wikipedia.org/wiki?curid=473720", "title": "Bandeira de Laponia", "text": ""}
{"id": "473723", "revid": "85894", "url": "https://gl.wikipedia.org/wiki?curid=473723", "title": "Jos\u00e9 G\u00f3mez Rivas", "text": "Jos\u00e9 Mar\u00eda Generoso G\u00f3mez Rivas, nado en Oca (A Estrada) o 15 de maio de 1882 e finado en Pontevedra o 15 de outubro de 1936, foi un labrego e pol\u00edtico galego.\nTraxectoria.\nVeci\u00f1o de Oca. Foi elixido concelleiro da Estrada polo distrito da Ulla na candidatura do Centro Republicano nas elecci\u00f3ns municipais do 31 de maio de 1931. Foi suspendido como concelleiro durante o bienio negro. Cando se constit\u00fae a xestora municipal, o 5 de maio de 1936, volveu \u00e1 corporaci\u00f3n en representaci\u00f3n dos agrarios. Co golpe de Estado do 18 de xullo de 1936 foi detido \u00e1 entrada da Estrada o 21 de xullo cando vi\u00f1a nun autom\u00f3bil con Jos\u00e9 Cort\u00e9s Fern\u00e1ndez, Ramiro Buj\u00e1n G\u00f3mez e Manuel Bugallo Pereira para po\u00f1erse \u00e1s ordes da alcald\u00eda na defensa das instituci\u00f3ns democr\u00e1ticas. Xulgados en consello de guerra en Pontevedra o 8 de outubro por rebeli\u00f3n militar pola s\u00faa participaron na requisa de armas e explosivos e recruta de xente na comarca do Ulla, foi condenado a pena de morte con Jos\u00e9 Cort\u00e9s. Foron fusilados o 15 de outubro de 1936."}
{"id": "473724", "revid": "1888", "url": "https://gl.wikipedia.org/wiki?curid=473724", "title": "Jos\u00e9 Mar\u00eda Generoso G\u00f3mez Rivas", "text": ""}
{"id": "473725", "revid": "1410", "url": "https://gl.wikipedia.org/wiki?curid=473725", "title": "Casa de Anjou-Sicilia", "text": "A Primeira Dinast\u00eda Capetiana de Anjou-Sicilia, tam\u00e9n chamada dinast\u00eda Capeta de Anjou ou Segunda dinast\u00eda Anxevina, foi unha rama menor da dinast\u00eda Capeta. A rama foi iniciada polo fillo m\u00e1is novo do rei Lu\u00eds VIII de Francia, Carlos I de Anjou, e continuado polo seu fillo, Carlos II de Anjou. "}
{"id": "473727", "revid": "98629", "url": "https://gl.wikipedia.org/wiki?curid=473727", "title": "IES Lucus Augusti", "text": "O IES Lucus Augusti \u00e9 un instituto de Ensino secundario sito na cidade de Lugo. Foi creado a partir dunha Real Orde do 30 de novembro de 1842. \u00c9, polo tanto, o instituto decano de Galicia e un dos Institutos Hist\u00f3ricos de Galicia (ademais de formar parte da rede de ANDPIH). Ao longo da historia recibiu os nomes de Instituto Provincial de Segunda Ense\u00f1anza de Lugo, Instituto Nacional de Lugo, Instituto de Lugo e Instituto Masculino de Lugo.\nReco\u00f1ecementos.\nO 6 de marzo de 2018, o Ministro de Educaci\u00f3n, Cultura e Deporte, \u00cd\u00f1igo M\u00e9ndez de Vigo y Montojo, concedeulle ao instituto o ingreso na Orde Civil de Afonso X o Sabio, na que se premia os m\u00e9ritos en educaci\u00f3n, cultura e ciencia. En febreiro de 2019, a Ministra de Educaci\u00f3n e Formaci\u00f3n Profesional, Isabel Cela\u00e1, entregou unha placa conmemorativa acreditando o acto.\nLista de directores (at\u00e9 1975).\nEsta \u00e9 unha lista dos directores, nas diferentes estapas do instituto, at\u00e9 1975."}
{"id": "473729", "revid": "6", "url": "https://gl.wikipedia.org/wiki?curid=473729", "title": "Cherenkov Telescope Array", "text": "O Cherenkov Telescope Array (nome en ingl\u00e9s da Matriz de Telescopio Cerenkov, con acr\u00f3nimo CTA) \u00e9 un instrumento de nova xeraci\u00f3n de investigaci\u00f3n da radiaci\u00f3n de Cerenkov, sucesor de MAGIC.\nCaracter\u00edsticas.\nEst\u00e1 enfocado \u00e1 combinaci\u00f3n da aproximaci\u00f3n experimental e observacional no estudo de raios gamma de altas enerx\u00edas no universo.\nSup\u00f3n a colaboraci\u00f3n de xente de 31 pa\u00edses e m\u00e1is de 100 telescopios de diversos tama\u00f1os. Estudar\u00e1 raios c\u00f3smicos nun rango de vinte mil mill\u00f3ns de eV a 300 bill\u00f3ns de eV.\nEn 2019 est\u00e1 en fase de construci\u00f3n en Chile e as illas Canarias. Esp\u00e9rase que est\u00e9ea totalmente operativo a mediados da d\u00e9cada de 2020."}
{"id": "473732", "revid": "1131", "url": "https://gl.wikipedia.org/wiki?curid=473732", "title": "Matriz de Telescopio Cerenkov", "text": ""}
{"id": "473733", "revid": "100685", "url": "https://gl.wikipedia.org/wiki?curid=473733", "title": "Videoton Football Club", "text": ""}
{"id": "473734", "revid": "89787", "url": "https://gl.wikipedia.org/wiki?curid=473734", "title": "Det var en yndig tid", "text": "\u00abDet var en yndig tid\u00bb (en galego: \u00abEra unha \u00e9poca encantadora\u00bb) \u00e9 unha canci\u00f3n composta por Vilfred Kj\u00e6r e interpretada en dinamarqu\u00e9s por Katy B\u00f8dtger. Lanzouse como sinxelo en 1960 mediante Polyphon. Foi elixida para representar a Dinamarca no Festival de Eurovisi\u00f3n de 1960 tras ga\u00f1a-la final nacional dinamarquesa, \"Dansk Melodi Grand Prix 1960\".\nFestival de Eurovisi\u00f3n 1960.\nSelecci\u00f3n.\n\u00abDet var en yndig tid\u00bb cualificouse para representar a Dinamarca no Festival de Eurovisi\u00f3n 1960 tras ga\u00f1a-la final nacional dinamarquesa, \"Dansk Melodi Grand Prix 1960\".\nNo festival.\nA canci\u00f3n participou no festival celebrado no Royal Festival Hall o 29 de marzo de 1960, sendo interpretada pola cantante dinamarquesa Katy B\u00f8dtger. A orquestra foi dirixida por Kai Mortensen.\nFoi interpretada en cuarto lugar, seguindo a Luxemburgo con Camillo Felgen interpretando \u00abSo laang we's du do bast\u00bb e precedendo a B\u00e9lxica con Fud Leclerc interpretando \u00abMon amour pour toi\u00bb. Ao final das votaci\u00f3ns, a canci\u00f3n recibiu 4 puntos, obtendo o d\u00e9cimo posto de 13 xunto a Suecia."}
{"id": "473735", "revid": "89787", "url": "https://gl.wikipedia.org/wiki?curid=473735", "title": "Mon amour pour toi", "text": "\u00abMon amour pour toi\u00bb (en galego: \u00abO meu amor por ti\u00bb) \u00e9 unha canci\u00f3n composta por Jack Say e interpretada en franc\u00e9s por Fud Leclerc. Lanzouse como sinxelo en 1960 mediante Fontana. Foi elixida para representar a B\u00e9lxica no Festival de Eurovisi\u00f3n de 1960 tras ga\u00f1a-la final nacional belga.\nFestival de Eurovisi\u00f3n 1960.\nSelecci\u00f3n.\n\u00abMon amour pour toi\u00bb cualificouse para representar a B\u00e9lxica no Festival de Eurovisi\u00f3n 1960 tras ga\u00f1a-la final nacional belga.\nNo festival.\nA canci\u00f3n participou no festival celebrado no Royal Festival Hall o 29 de marzo de 1960, sendo interpretada polo cantante belga Fud Leclerc. A orquestra foi dirixida por Henri Segers.\nFoi interpretada en quinto lugar, seguindo a Dinamarca con Katy B\u00f8dtger interpretando \u00abDet var en yndig tid\u00bb e precedendo a Noruega con Nora Brockstedt interpretando \u00abVoi, Voi\u00bb. Ao final das votaci\u00f3ns, a canci\u00f3n recibiu 9 puntos, obtendo o sexto posto de 13."}
{"id": "473736", "revid": "54334", "url": "https://gl.wikipedia.org/wiki?curid=473736", "title": "Xos\u00e9 Tom\u00e1s", "text": "Xos\u00e9 Tom\u00e1s D\u00edaz Teijo, co\u00f1ecido como Xos\u00e9 Tom\u00e1s, nado en Betanzos o 26 de outubro de 1971, \u00e9 un ilustrador, guionista, humorista gr\u00e1fico e profesor galego (catedr\u00e1tico de ensino medio).\nTraxectoria.\nEstudou Filolox\u00eda Inglesa na Universidade de Santiago de Compostela. Comezou a s\u00faa tese de doutoramento sobre o papel interventor do ilustrador nos \u00e1lbums infant\u00eds ilustrados. \u00c9 catedr\u00e1tico de ingl\u00e9s de ensino secundario no CPI Manuel Su\u00e1rez Marquier do Rosal, do que tam\u00e9n \u00e9 director.\nA maior\u00eda da s\u00faa obra sit\u00faase na ilustraci\u00f3n infantil e xuvenil, onde traballou para editoriais como Edici\u00f3ns Xerais de Galicia, Editorial Galaxia, Anaya, Edeb\u00e9, Rodeira, Ba\u00eda Edici\u00f3ns, Parram\u00f3n, Edici\u00f3ns Embora, Bromera ou Editorial Planeta. Ten feito vi\u00f1etas c\u00f3micas para \"La Voz de Galicia\" e humor gr\u00e1fico en \"Diario de Pontevedra\"/\"El Progreso\", no \"N\u00f3s Diario\", e nas revistas \"Tempos Novos,\" \"Revista Galega de Educaci\u00f3n, Plis-Plas\" (Radio Galega)\".\" Traballou tam\u00e9n o cartelismo did\u00e1ctico con traballos para a Xunta de Galicia, a Universidade da Coru\u00f1a, deputaci\u00f3ns, concellos e outras entidades. Participou nas d\u00faas etapas de \"Golfi\u00f1o\", realizando pasatempos e as series \"Animalia\" e \"Luzbell\". Conduciu diferentes obradoiros sobre BD e expuxo obra en mostras do Museo do Humor de Fene, ou no Sal\u00f3n do C\u00f3mic Vi\u00f1etas desde O Atl\u00e1ntico da Coru\u00f1a (no que foi autor galego convidado en 2018).\nEn 2009 participou con c\u00f3mic no \"Proxecto Terra\" para o COAG. Tam\u00e9n colaborou nos n\u00fameros da serie \"Preventigirl\" do Instituto Galego de Seguridade e Sa\u00fade Laboral.\nEn 2009 participou na Feira do Libro da Habana, dentro da delegaci\u00f3n da Xunta de Galicia. En 2010 deu un curso de ilustraci\u00f3n a profesionais locais en Abuja (Nixeria), convidado pola embaixada de Espa\u00f1a, en colaboraci\u00f3n con editoriais da cidade. En 2012 impartiu un relatorio no congreso de IBBY en Londres, convidado pola Asociaci\u00f3n Galega do Libro Infantil e Xuvenil (subsecci\u00f3n do IBBY). En 2013 creou, xunto con Biblos Clube de Lectores, os obradoiros de ilustraci\u00f3n e banda dese\u00f1ada BIBLOS. En 2014 foi seleccionado pola Xunta de Galicia e a AGPI como ilustrador convidado \u00e1 feira do libro de Frankfurt.\nPublicaci\u00f3ns.\nLibros ilustrados por Xos\u00e9 Tom\u00e1s.\nO escritor Manuel Guisande achegou \u00e1 literatura infantil de Galicia, xunto co ilustrador Xos\u00e9 Tom\u00e1s, un personaxe entra\u00f1able, o paxaro \"Rodribico\": unha colecci\u00f3n de contos editada en 2010 por Ba\u00eda Edici\u00f3ns e que foi traducida \u00f3 castel\u00e1n e \u00f3 portugu\u00e9s."}
{"id": "473737", "revid": "85894", "url": "https://gl.wikipedia.org/wiki?curid=473737", "title": "Gonzalo de Vivero", "text": "Gonzalo de Vivero, nado na provincia de Lugo en ano desco\u00f1ecido e finado en Salamanca o 29 de xaneiro de 1480, foi un bispo galego.\nTraxectoria.\nFoi de\u00e1n e posteriormente foi nomeado bispo da diocese de Salamanca.\nFoi \u00e1 voda de Xo\u00e1n II, e este encomendoulle custodiar a torre da catedral xa que era un lugar de grande importancia estrat\u00e9xica.\nGonzalo foi amigo de san Xo\u00e1n de Sahag\u00fan, e os dous viviron as revoltas entre os Manzano e os Monroy. Naquela \u00e9poca Gonzalo era o presidente de Valladolid, durante o reinado de Henrique IV, e conseguiu que as revoltas apaciguasen, feito que foi cantado polo poeta Armendaiz.\nGonzalo mantivo a cidade fiel \u00f3 rexente, e o rei mandouno ir \u00e1 Coru\u00f1a para recibir os embaixadores de Inglaterra."}
{"id": "473738", "revid": "5863", "url": "https://gl.wikipedia.org/wiki?curid=473738", "title": "Luis de Vivero", "text": "Luis de Vivero, foi un poeta galego.\nTraxectoria.\nLuis de Vivero foi un poeta do s\u00e9culo XV da familia dos Vivero, e Hernando del Castillo c\u00edtao no seu cancioneiro.\nA s\u00faa composici\u00f3n \"Guerra de amor\", foi destacada por Antonio L\u00f3pez Ferreiro como unha das s\u00faas mellores obra, e dela Benito Varela J\u00e1come tam\u00e9n di que \"est\u00e1n escritos con soltura, expresados perfectamente en versos que encerran certo eco dos cancioneiros galegos e o ritmo musical dunha tonada popular\".\nTam\u00e9n compuxo diferentes coplas e canci\u00f3ns.\nOutra das s\u00faas obras foi \"Di\u00e1logo con la tristeza\".\nMen\u00e9ndez Pelayo eloxiou \u00f3 vizconde de Altamira, pero dixo que \"quizais o avantaxou en dotes po\u00e9ticos outro cabaleiro de Galicia [...]. Cham\u00e1base o tal don Luis de Vivero, e o \"Cancionero\" cont\u00e9n moi l\u00facidas mostras do seu nume, especialmente a composici\u00f3n aleg\u00f3rica \"Guerra de amor\" [...]."}
{"id": "473739", "revid": "89787", "url": "https://gl.wikipedia.org/wiki?curid=473739", "title": "Saule Doszhan", "text": "Saule Doszhan (, \"S\u00e1\u00fdle Ma\u01f5azbekqyzy Dosjan\"), nada en Aqtam (distrito de Uigur, na provincia de Almati) o 2 de setembro de 1959, \u00e9 unha xornalista e escritora casaca en lingua casaca.\nTraxectoria.\nDesde 1974 publicou poemas e artigos no xornal \"Zhetisu\". En 1987 graduouse en Xornalismo na Universidade Estatal de Casaquist\u00e1n Al-Farabi, e en Dereito en 2006 pola Universidade de Asia Central.\nSendo estudante participou no Festival Zhiger. Colaborou na publicaci\u00f3n \"Egemen Kazakhstan\" (\"Casaquist\u00e1n Socialista\") e na Radio Casaca. Foi editora do xornal de Lingua e Literatura Casaca, e primeira editora da revista \"Ulagat\". Desde 2003 foi secretaria dos Mazhilis no Parlamento de Casaquist\u00e1n. En 2015 foi nomeada Traballadora Honor\u00edfica de Casaquist\u00e1n\n\u00c9 membro do Sindicato de Escritores de Casaquist\u00e1n, do Sindicato de Xornalistas e da International Women's Writing Guild.\nVida persoal.\nEst\u00e1 casada con Sat Tokpakbaev e ten tres fillos: Raigul (1982), Ainur (1988) e Assel Doszhan (1993)."}
{"id": "473740", "revid": "23204", "url": "https://gl.wikipedia.org/wiki?curid=473740", "title": "Marken", "text": "Marken (no dialecto de Marken: \"Mereke\") \u00e9 unha aldea do concello de Waterland na provincia de Holanda Setentrional, nos Pa\u00edses Baixos. No ano 2018 ti\u00f1a unha poboaci\u00f3n de 1\u00a0810 habitantes e ten a forma dunha pen\u00ednsula no Markermeer, sendo anteriormente unha illa no Zuiderzee. As casas de madeira caracter\u00edsticas de Marken son unha atracci\u00f3n de turistas.\nHistoria.\nEn 1983, abriu o museo Marker sobre a historia da illa. Marken foi un concello independente at\u00e9 o ano 1991, ano no que se fusionou con Waterland.\nDemograf\u00eda.\nNo ano 2012, Marken te\u00f1a unha poboaci\u00f3n de 1\u00a0810 persoas e unha densidade de poboaci\u00f3n de 670/km\u00b2."}
{"id": "473741", "revid": "89787", "url": "https://gl.wikipedia.org/wiki?curid=473741", "title": "Bantust\u00e1n", "text": "Bantust\u00e1n \u00e9 o termo que designa cada un dos vinte territorios que operaron como reservas tribais de habitantes negros en Sur\u00e1frica e \u00c1frica do Suroeste (actual Namibia), no marco das pol\u00edticas segregacionistas impostas durante \u00e9poca do \"apartheid\" tanto na Rep\u00fablica Surafricana como no territorio adxunto da \u00c1frica do Suroeste, daquela baixo a ocupaci\u00f3n e administraci\u00f3n surafricana.\nHistoria.\nEstablec\u00e9ronse, nos vinte bantust\u00e1ns, dez reservas desta clase, destinadas a aloxar e concentrar no seu interior poboaci\u00f3ns etnicamente homox\u00e9neas.\nDesde os inicios, en 1959, da implementaci\u00f3n legal do concepto, at\u00e9 o seu desmantelamento final en 1994, alg\u00fans bantustanes recibiron independencia nominal (Transkei, Venda, Bofutatsuana e Ciskei, en Sur\u00e1frica, e Ovambolandia, Kavangolandia e Caprivi do Leste, en \u00c1frica do Suroeste. Por\u00e9n, a ning\u00fan deles lle foi reco\u00f1ecida internacionalmente a condici\u00f3n de naci\u00f3n soberana; s\u00f3 foron admitidos nestes termos pola propia Sur\u00e1frica e, reciprocamente, entre eles mesmos. Outros, como KwaZulu, Lebowa e QwaQwa, permaneceron nunha condici\u00f3n de relativa autonom\u00eda administrativa, pero nunca foron declarados independentes.\nEtimolox\u00eda.\nA palabra \"bantust\u00e1n\" comezou a utilizarse en 1940. Ten a s\u00faa orixe en \"bant\u00fa\" (que significa \"xente\" nas linguas bant\u00fas) e no sufixo \"-stan\" (\"terra de\", en lingua persa, en forma similar \u00e1 terminaci\u00f3n \"-land\" de orixe xerm\u00e1nico).\nEste era un termo usado polos cr\u00edticos dos gobernos do \"apartheid\", en oposici\u00f3n \u00e1 expresi\u00f3n \"homelands\" (\"patrias\"), que era a promovida polo discurso oficial para designar o mesmo fen\u00f3meno.\nO termo \"bantust\u00e1n\" na actualidade.\nNa actualidade o termo \"bantust\u00e1n\" empr\u00e9gase a mi\u00fado con intenci\u00f3n pexorativa, cando se pretende aludir a un pa\u00eds ou rexi\u00f3n carente de lexitimidade, que emerxe produto dun proceso de \"gerrymandering\". O termo volveu a alcanzar gran difusi\u00f3n, aparecendo sobre todo en forma extrapolada; por exemplo, en discursos cr\u00edticos \u00e1s pol\u00edticas israel\u00eds para cos territorios Palestinos da Franxa de Gaza e de Cisxordania e, particularmente, en relaci\u00f3n \u00e1 \"barreira israel\u00ed de Cisxordania\", chamada polos seus detractores \"o muro do \"apartheid\"\" ou \"o muro da vergonza\"."}
{"id": "473743", "revid": "98629", "url": "https://gl.wikipedia.org/wiki?curid=473743", "title": "Illa Catalina", "text": "Illa Catalina ou Isla Catalina \u00e9 unha illa tropical situada a 2\u00b44\u00a0km. de terra firme na esquina sueste da Rep\u00fablica Dominicana, preto de La Altagracia e La Romana. \u00c9 un destino ocasional para os barcos de cruceiro nas rutas do Caribe. En concreto, Costa Cruises ten unha praia privada na illa. Os seus buques ancoran preto da illa e transportan pasaxeiros a terra mediante lanchas.\nXeograf\u00eda.\nA illa en se ten s\u00f3 9\u00b46 quil\u00f3metros cadrados e conten diversos ecosistemas inclu\u00edndo dunas de area, mangleiro e arrecife. Formada a partir de pedra coral, a illa cont\u00e9n tres mesetas superpostas. A maior elevaci\u00f3n da illa est\u00e1 a tan s\u00f3 60 metros sobre o nivel do mar. Os mares arredor da Illa son ricos en fauna salvaxe, con moitas especies de aves e peixes tropicais, e hai grandes \u00e1reas onde os bancos de area naturais do mar fan que a profundidade sexa s\u00f3 duns cent\u00edmetros.\nHistoria.\nA illa foi bautizada \"Santa Catalina\" por Cristovo Col\u00f3n, que a visitou en maio de 1494.\nWilliam Kidd's \"Quedagh Merchant\".\nO 13 de decembro de 2007, atopouse o naufraxio dun buque mercante do s\u00e9culo XVII a unha profundidade de tres metros aproximadamente a 70 metros da illa. Desde ent\u00f3n foi identificado como o\"Quedagh Merchant\" de William Kidd de 1699 , tam\u00e9n co\u00f1ecido como o 'Cara Merchant', segundo o testemu\u00f1o orixinal de Kidd durante o xu\u00edzo antes de que o colgaran o 23 de maio de 1701. Un equipo de investigadores da Universidade de Indiana dirixido por Charles Beeker, director da Oficina de Ciencias Subacu\u00e1ticas da Universidade de Indiana, descubriu o naufraxio en 2007 e desde ent\u00f3n estableceu unha \u00e1rea mari\u00f1a protexida no intento de preservar tanto os restos arqueol\u00f3xicos do naufraxio as\u00ed como o seu ecosistema de arrecifes. O afamado naufraxio foi nomeado como Museo Vivente no Mar. Living Museums in the Sea \u00e9 un programa iniciado por Charles Beeker, co obxectivo de protexer os recursos culturais e biol\u00f3xicos mergullados en todo o mundo, ao tempo que tam\u00e9n devolveos ao p\u00fablico e \u00e1s comunidades locais.\nEn asociaci\u00f3n co Museo dos nenos de Indian\u00e1polis e a Oficina Nacional de Patrimonio Cultural Subacu\u00e1tico (ONPCS), a Universidade de Indiana recuperou con \u00e9xito un dos 26 can\u00f3ns atopados no naufraxio do \"Quedagh Merchant\". O can\u00f3n agora est\u00e1 exposto na exposici\u00f3n \"National Geographic: Treasure of the Earth\" en Indian\u00e1polis. No Museo dos Nenos de Indian\u00e1polis, estudantes da Universidade de Indiana realizan a divulgaci\u00f3n p\u00fablica, ensinando aos visitantes do museo non s\u00f3 sobre o \"Quedagh Merchant\" sen\u00f3n sobre a historia do pa\u00eds, historia mar\u00edtima, conservaci\u00f3n de artefactos, arqueolox\u00eda e a importancia de protexer os recursos culturais e biol\u00f3xicos somerxidos de noso planeta.\nTurismo.\nA illa \u00e9 un destino popular. Cada d\u00eda viaxan barcos a Catalina desde La Romana. A praia da illa Catalina ten area fina e branca e unha auga cristalina e agradable. O mar ten corais moi preto da costa que atraen \u00e1 xente para pasar o seu tempo de lecer nas tumbonas e facer esnorquel. Aqu\u00ed vese un 360 panorama\nMergullo.\nA illa Catalina \u00e9 un destino popular para o mergullo grazas ao seu impactante arrecife de coral e aos seus ecosistemas mari\u00f1os. Tanto o Muro como o Acuario son dous grandes sitios de mergullo que gozan dunha impresionante variedade de peixes tropicais. Para os visitantes que se aloxan en Punta Cana, hai visitas semanais trips to Catalina desde terra firme."}
{"id": "473745", "revid": "98629", "url": "https://gl.wikipedia.org/wiki?curid=473745", "title": "Domingo \u00c1lvarez \u00c1lvarez", "text": "Domingo \u00c1lvarez \u00c1lvarez, nado no Rosal e finado en Tomi\u00f1o en setembro de 1967, foi un avogado e escritor galego.\nTraxectoria.\nFoi telleiro na s\u00faa mocidade. Emigrou ao Brasil. De volta a Galicia, foi contable e procurador e preparou oposici\u00f3ns a secretario xudicial e secretario de concello. Foi secretario dos concellos do Rosal, Gondomar, Mea\u00f1o e Poio. Foi nomeado secretario do concello de Tomi\u00f1o en 1941. Foi xu\u00edz de paz de Tomi\u00f1o (1958-1963). Colaborou en \"Nuevo Heraldo\", onde publicou \"Follecas da Jalleira\" na xerga dos telleiros co pseud\u00f3nimo Xan D'Outeiro. Foi correspondente de \"Faro de Vigo\" e \"El Pueblo Gallego\" en Tomi\u00f1o.\nVida persoal.\nCasou con Ramona Abundancia \u00c1lvarez, irm\u00e1 de P\u00edo Abundancia \u00c1lvarez, que finou en 1923. Foi pai de Ricardo \u00c1lvarez Abundancia."}
{"id": "473747", "revid": "22795", "url": "https://gl.wikipedia.org/wiki?curid=473747", "title": "Domingo \u00c1lvarez", "text": " "}
{"id": "473748", "revid": "89787", "url": "https://gl.wikipedia.org/wiki?curid=473748", "title": "Du hast mich so fasziniert", "text": "\u00abDu hast mich so fasziniert\u00bb (en galego: \u00abFascin\u00e1chesme tanto\u00bb) \u00e9 unha canci\u00f3n composta por Robert Stolz e interpretada en alem\u00e1n por Harry Winter. Foi elixida para representar a Austria no Festival de Eurovisi\u00f3n de 1960 tras ser seleccionada internamente pola emisora austr\u00edaca ORF.\nFestival de Eurovisi\u00f3n 1960.\nSelecci\u00f3n.\n\u00abDu hast mich so fasziniert\u00bb foi seleccionada para representar a Austria no Festival de Eurovisi\u00f3n 1960 pola emisora austr\u00edaca ORF.\nNo festival.\nA canci\u00f3n participou no festival celebrado no Royal Festival Hall o 29 de marzo de 1960, sendo interpretada polo cantante Harry Winter. A orquestra foi dirixida por Robert Stolz.\nFoi interpretada en s\u00e9timo lugar, seguindo a Noruega con Nora Brockstedt interpretando \u00abVoi, Voi\u00bb e precedendo a M\u00f3naco con Fran\u00e7ois Deguelt interpretando \u00abCe soir-l\u00e0\u00bb. Ao final das votaci\u00f3ns, a canci\u00f3n recibiu 6 puntos, obtendo o s\u00e9timo posto de 13."}
{"id": "473749", "revid": "89787", "url": "https://gl.wikipedia.org/wiki?curid=473749", "title": "Ce soir-l\u00e0", "text": "\u00abCe soir-l\u00e0\u00bb (en galego: \u00abAquela noite\u00bb) \u00e9 unha canci\u00f3n composta por Hubert Giraud e interpretada en franc\u00e9s por Fran\u00e7ois Deguelt. Lanzouse como sinxelo en 1960 mediante Columbia Records. Foi elixida para representar a M\u00f3naco no Festival de Eurovisi\u00f3n de 1960 tras ser seleccionada internamente pola emisora monegasca T\u00e9l\u00e9 Monte-Carlo.\nFestival de Eurovisi\u00f3n 1960.\nSelecci\u00f3n.\n\u00abCe soir-l\u00e0\u00bb foi seleccionada para representar a M\u00f3naco no Festival de Eurovisi\u00f3n 1960 pola emisora monegasca T\u00e9l\u00e9 Monte-Carlo.\nNo festival.\nA canci\u00f3n participou no festival celebrado no Royal Festival Hall o 29 de marzo de 1960, sendo interpretada polo cantante franc\u00e9s Fran\u00e7ois Deguelt. A orquestra foi dirixida por Raymond Lef\u00e8vre.\nFoi interpretada en oitavo lugar, seguindo a Austria con Harry Winter interpretando \u00abDu hast mich so fasziniert\u00bb e precedendo a Su\u00edza con Anita Traversi interpretando \u00abCielo e terra\u00bb. Ao final das votaci\u00f3ns, a canci\u00f3n recibiu 15 puntos, obtendo o terceiro posto de 13."}
{"id": "473750", "revid": "15490", "url": "https://gl.wikipedia.org/wiki?curid=473750", "title": "Instituto Masculino de Lugo", "text": ""}
{"id": "473751", "revid": "89787", "url": "https://gl.wikipedia.org/wiki?curid=473751", "title": "Cielo e terra", "text": "\u00abCielo e terra\u00bb (en galego: \u00abCeo e terra\u00bb) \u00e9 unha canci\u00f3n composta por Mario Robbiani e interpretada en italiano por Anita Traversi. Lanzouse como sinxelo en 1960 mediante Jolly Hi-Fi Records. Foi elixida para representar a Su\u00edza no Festival de Eurovisi\u00f3n de 1960 tras ga\u00f1a-la final nacional su\u00edza, \"Schweizer Vorentscheid 1960\".\nFestival de Eurovisi\u00f3n 1960.\nSelecci\u00f3n.\n\u00abCielo e terra\u00bb cualificouse para representar a Su\u00edza no Festival de Eurovisi\u00f3n 1960 tras ga\u00f1a-la final nacional su\u00edza, \"Schweizer Vorentscheid 1960\".\nNo festival.\nA canci\u00f3n participou no festival celebrado no Royal Festival Hall o 29 de marzo de 1960, sendo interpretada pola cantante su\u00edza Anita Traversi. A orquestra foi dirixida por C\u00e9dric Dumont.\nFoi interpretada en noveno lugar, seguindo a M\u00f3naco con Fran\u00e7ois Deguelt interpretando \u00abCe soir-l\u00e0\u00bb e precedendo aos Pa\u00edses Baixos con Rudi Carrell interpretando \u00abWat een geluk\u00bb. Ao final das votaci\u00f3ns, a canci\u00f3n recibiu 5 puntos, obtendo o oitavo posto de 13 xunto a Italia."}
{"id": "473752", "revid": "100554", "url": "https://gl.wikipedia.org/wiki?curid=473752", "title": "Azucarillo Kings", "text": "Azucarillo Kings foi un grupo musical de Barcelona, activo entre 1997 e 2001\nTraxectoria.\nO grupo formouse en 1997, e ao ano seguinte editaron o seu primeiro disco, \"Azucarillo Kings\", con versi\u00f3ns de grupos. En 2018, co gallo do vinte aniversario do primeiro disco, volveron dar varios concertos con Marc Vila \u00e1 bater\u00eda"}
{"id": "473753", "revid": "27155", "url": "https://gl.wikipedia.org/wiki?curid=473753", "title": "Cobertoira (pluma)", "text": ""}
{"id": "473754", "revid": "85894", "url": "https://gl.wikipedia.org/wiki?curid=473754", "title": "Sonsoles L\u00f3pez Izquierdo", "text": "Sonsoles L\u00f3pez Izquierdo, nada en Lugo o 23 de maio de 1974, \u00e9 unha pol\u00edtica galego do PSdeG.\nTraxectoria.\nFilla de Sonsoles Izquierdo e Jos\u00e9 Ram\u00f3n L\u00f3pez, dos primeiros militantes e organizadores do PSOE na Provincia de Lugo. Estudou enxe\u00f1er\u00eda t\u00e9cnica forestal en Lugo e tivo oficina t\u00e9cnica propia entre 2001 e 2011. Entre 2007 e 2019 foi concelleira en Paradela e deputada provincial de Lugo de 2011 a 2019. Nas Elecci\u00f3ns xerais de Espa\u00f1a de abril de 2019 entrou no Congreso dos Deputados pola Provincia de Lugo."}
{"id": "473756", "revid": "89787", "url": "https://gl.wikipedia.org/wiki?curid=473756", "title": "Roman Avdeev", "text": "Roman Ivanovich Avdeev, (en ruso: \u0420\u043e\u043c\u0430\u0301\u043d \u0418\u0432\u0430\u0301\u043d\u043e\u0432\u0438\u0447 \u0410\u0432\u0434\u0435\u0301\u0435\u0432), nado en Odintsovo o 17 de xu\u00f1o de 1962, \u00e9 un empresario e banqueiro ruso.\nTraxectoria.\nEstudou ata rematar secundaria na s\u00faa localidade natal e en 1984 principiou estudos no Instituto de Enxe\u00f1er\u00eda Electrot\u00e9cnica de Moscova e ao final do segundo ano tivo que realizar durante dous anos o servizo militar obrigatorio. Coa perestroika en 1989 estableceu unha cooperativa dedicada \u00e1 venda de descodificadores PAL-SECAM e colaborou coa compa\u00f1\u00eda ucra\u00edna Elektronmash para importar ordenadores. En 1994 mercou o Moskovskii Kreditnii Bank, creado dous anos antes, ga\u00f1ando ao longo do resto da d\u00e9cada de 1990 boa parte da s\u00faa fortuna pola xesti\u00f3n de efectivo do pequeno comercio. En 1996 graduouse en enxe\u00f1er\u00eda civil na Universidade T\u00e9cnica Estatal de Lipetsk e nese ano f\u00edxose co control dunha f\u00e1brica de azucre no \u00f3blast de Lipetsk e mercou terreos agr\u00edcolas na s\u00faa contorna que formou a base para un conglomerado agr\u00edcola, que chegou a producir o 3% do azucre ruso e que vendeu entre 2005 e 2008. En 2006 estableceu Rossium Concern como compa\u00f1\u00eda de investimentos e por medio da que controla o Moskovskii Dreditnii Bank, non obstante, en 2008 Avdeev deixou de ter unha posici\u00f3n exectuviva no banco; por medio da s\u00faa compa\u00f1\u00eda de investimentos tam\u00e9n controla terreo urbanizable e agr\u00edcola, as\u00ed como unha parte da rede de farmacias 36.6. En 2010 creou a s\u00faa propia inmobiliaria, Domus Finans que inclu\u00edu en 2012 no grupo Ingrad de desenvolvemento urban\u00edstico que se fusionou en 2017 con OPIN para dar lugar a PAO Ingrad. En 2017 f\u00edxose coa propiedade do FC Torpedo de Moscova "}
{"id": "473758", "revid": "72012", "url": "https://gl.wikipedia.org/wiki?curid=473758", "title": "Namib", "text": ""}
{"id": "473759", "revid": "839", "url": "https://gl.wikipedia.org/wiki?curid=473759", "title": "Distrito Kumi", "text": ""}
{"id": "473763", "revid": "98629", "url": "https://gl.wikipedia.org/wiki?curid=473763", "title": "Dream House (filme de 2011)", "text": "Dream House \u00e9 un filme canadense-estadounidense de 2011 dirixido por Jim Sheridan. Est\u00e1 protagonizado por Daniel Craig, Rachel Weisz, Naomi Watts e Marton Csokas. Estreouse o 30 de setembro de 2011 nos Estados Unidos e o Canad\u00e1 por Universal Pictures e Morgan Creek Productions. Foi distribu\u00eddo por Warner Bros. nos mercados internacionais."}
{"id": "473765", "revid": "1131", "url": "https://gl.wikipedia.org/wiki?curid=473765", "title": "Jos\u00e9 Varela Buela", "text": "Jos\u00e9 Varela Buela, nado no concello de Cerdedo o 6 de agosto de 1893, foi un escritor galego.\nTraxectoria.\nFillo de Manuel Varela Paz e irm\u00e1n de Francisco Varela Buela. En 1914 emigrou \u00e1 Arxentina e fixou a s\u00faa residencia en Buenos Aires, desenvolvendo a profesi\u00f3n de empregado."}
{"id": "473767", "revid": "23204", "url": "https://gl.wikipedia.org/wiki?curid=473767", "title": "Zona especial de conservaci\u00f3n do R\u00edo Cabe", "text": "O r\u00edo Cabe \u00e9 un espazo natural galego catalogado como zona especial de conservaci\u00f3n (ZEC) que incl\u00fae boa parte do treito das ribeiras dos r\u00edos Mao e Cabe do val de Lemos, con alg\u00fan outro afluente destes, as\u00ed como as cabeceiras destes r\u00edos arredor do encoro de Vilasouto. Esta \u00e1rea de conservaci\u00f3n ocupa 1.787 ha. das comarcas lucenses de Sarria e Terra de Lemos; isto \u00e9, nos concellos Incio, B\u00f3veda, A Pobra de Broll\u00f3n, Monforte de Lemos, Pant\u00f3n e Sober. Destaca pola vexetaci\u00f3n de ribeira en bo estado de conservaci\u00f3n.\nXeograf\u00eda.\nEste espazo protexido nunha franxa comenza no r\u00edo Mao desde a presa do encoro de Vilasouto, avanzando cara o sur ata chegar a s\u00faa afluencia co r\u00edo Cabe en Monforte de Lemos. Ao p\u00e9 do encoro acolle, ademais das ribeiras, varios arboredos. Este treito acolle as ribeiras do rego de Penacova, que se une ao Mao en B\u00f3veda. Outra franxa comenza no Incio e na Pobra de Broll\u00f3n acollendo tam\u00e9n varias masas de arboredos, as\u00ed como varios regos que se atopan na cabeceira do r\u00edo Cabe. Contin\u00faa protexendo as ribeiras do Cabe comenzando desde o Trascastro, no Incio. Outro afluente protexido e que chega ao Cabe m\u00e1is abaixo en Veiga, A Pobra do Broll\u00f3n, \u00e9 o rego de Picarrexo.\nEsas d\u00faas \u00e1reas protexidas \u00fanense cando o r\u00edo Mao chega ao Cabe, xa en Monforte de Lemos. Nesta vila excl\u00faese da protecci\u00f3n a ribeira da zona hist\u00f3rica e outras partes urbanizadas. Ao sa\u00edr do centro hist\u00f3rico de Monforte o r\u00edo Cabe volve a estar protexido. Nese treito chegan os os regos Cinsa e Carabelos, que est\u00e1n tam\u00e9n protexidos.\nO espazo protexido remata do r\u00edo Cabe remata pr\u00f3ximo a Canaval, Sober. Al\u00ed este espazo limita co ZEC dos Can\u00f3ns do Sil.\nFauna e flora.\nFlora.\nEste espazo protexido destaca por varias formaci\u00f3ns herb\u00e1ceas, polos seus soutos, os bosques de costas e barrancos e, en especial polo pouco frecuentes que son en Galicia, os bosques mixtos das veigas dos r\u00edos principais.\nOs bosques das ribeiras son fundamentalmente de abeneiros (\"Alnus glutinosa\") e freixos (\"Fraxinus excelsior\") e as carballeiras contan con carballos (\"Quercus robur\") e cerqui\u00f1os (\"Quercus pyrenaica\"). Os bosques mixtos das ribeiras principais comp\u00f3\u00f1ense de carballos (\"Quercus robur\"), olmos brancos (\"Ulmus laevis\"), olmos mediterr\u00e1neos (\"Ulmus minor\"), freixos com\u00fans (\"Fraxinus excelsior\") ou freixos de folla estreita (\"Fraxinus angustifolia\").\nOutra flora a destacar \u00e9 a das augas estancadas e os queirogais secos que hai nalg\u00fans puntos.\nFauna.\nC\u00f3mpre destacar a presenza de \"Chondrostoma arcasii\", \"Chondrostoma duriense\", \"Lacerta schreiberii\", \"Iberolacerta monticola\" e nove especies de quir\u00f3pteros con interese de conservaci\u00f3n; as\u00ed como a existencia do endemismo salam\u00e1ntiga rabilonga (\"Chioglossa lusitanica\") no r\u00edo Cabe.\nAs especies de fauna catalogadas como especies silvestres en r\u00e9xime de protecci\u00f3n especial ou presentes no cat\u00e1logo galego de especies ameazadas son:\nLexislaci\u00f3n.\nO r\u00edo Cabe foi declarado como lugar de importancia comunitaria (LIC) en decembro de 2004 e ascendeu a zona especial de conservaci\u00f3n (ZEC) en marzo de 2014."}
{"id": "473768", "revid": "98629", "url": "https://gl.wikipedia.org/wiki?curid=473768", "title": "Illa Alto Velo", "text": "A illa Alto Velo \u00e9 unha pequena illa deshabitada ao sur da illa deA Espa\u00f1ola no mar Caribe. A s\u00faa altura m\u00e1xima \u00e9 duns 152 metros sobre o nivel do mar. At\u00f3pase nunha cordilleira submarina que contin\u00faa ata a illa Beata (a uns 12\u00a0km de distancia, separada pola canle Alto Velo) e a costa suroeste da Rep\u00fablica Dominicana. Ten unha superficie de 1,02\u00a0km\u00b2 e ten 1\u00b44\u00a0km de longo, sendo de forma oval.\nAt\u00f3pase a uns 220\u00a0km ao suroeste de Santo Domingo e a 120\u00a0km ao sur de Pedernales, o que o converte no punto m\u00e1is meridional da Rep\u00fablica Dominicana, unha distinci\u00f3n \u00e1s veces reclamada pola illa Beata.\nA illa forma parte da provincia de Pedernales na Rep\u00fablica Dominicana.\nHistoria.\nA \"illa Alto Velo\", como a illa Beata e o illote Los Frailes, descubr\u00edunas o almirante Cristovo Col\u00f3n durante a s\u00faa segunda viaxe. Foi Cristovo Col\u00f3n quen lle deu ese nome, debido \u00e1 s\u00faa maxestosa silueta que se pode ver a grandes distancias no mar. Segundo os historiadores, o nome \"Alto Velo\" d\u00e9bese a que nas noites de l\u00faa chea se asemella a unha pantasma.\nC\u00f3ntase tam\u00e9n, segundo a historia da illa Alto Velo, que Bartolom\u00e9 de las Casas, ao escribir a Brev\u00edsima relaci\u00f3n de la destrucci\u00f3n de las Indias, designouna co nome de Alta Vela, o que despois provocou confusi\u00f3n, xa que non se sab\u00eda como chamala, se Alto Velo ou Alta Vela.\nA pequena illa comezou a aparecer en case todos os mapas de navegaci\u00f3n franceses desde o s\u00e9culo XVII e nos italianos. A illa converteuse inmediatamente nunha gran ruta de orientaci\u00f3n para os buques, tanto espa\u00f1ois como franceses, que navegaban cara a Hait\u00ed, Cuba e todas as Illas do Caribe.\nA illa do Alto Velo estaivo poboada por haitianos desde o s\u00e9culo XVI, e durante a \"Dominaci\u00f3n Haitiana\" 1822-1844, os haitianos a pasaron ao seu territorio, pero non foi ata 1854, cando un grupo de aventureiros estadounidenses obrig\u00e1ronos a abandonar a illa, e tomaron a illa co obxectivo de explotar os grandes dep\u00f3sitos de Guano que posu\u00eda a illa e na parte m\u00e1is alta de ALto Velo colocaron a bandeira dos Estados Unidos.\nDurante o goberno de Buenaventura B\u00e1ez, estalou unha guerra entre os dominicanos e os aventureiros, xa que non quer\u00edan sa\u00edr da illa, pero foron expulsados \u200b\u200bgrazas \u00e1 operaci\u00f3n levada a cabo por Juan Alejandro Acosta.\nTempo despois, o \"W.T. Kendall\", da firma \"Patterson e Murgiendo\", de Baltimore, Estados Unidos, chegou \u00e1 illa Alto Velo o 23 de febreiro de 1860, co fin de adquirir os dereitos de exportaci\u00f3n de guano. Despois dunha serie de preitos, tanto no pa\u00eds como nos Estados Unidos, o goberno dominicano decidiu dar permiso \u00e1 empresa \"Webster &amp; Co.\" de Nova York, que inmediatamente comezou a exportar guano de Alto Velo.\nA explotaci\u00f3n que Webster fixo foi desapiadada, segundo un informe remitido ao Departamento de Estados Americanos, que denunciou que en pouco tempo se poder\u00eda perder o guano desta illa, xa que se explotaron ata 2.000 toneladas ao mes segundo este informe, e de feito, en s\u00f3 7 meses e poucos d\u00edas, xa se extraeran m\u00e1is de 10.000 toneladas de guano, xa que era de moi boa calidade, o que provocou que case todas as aves de Alto Velo abandonaran a illa.\nPero iso non parou a\u00ed, xa que en 1876, o goberno dominicano concedeu de novo o dereito de explotaci\u00f3n de Alto Velo, pero esta vez ao se\u00f1or Mardoch\u00e9e Lambert, residente en Par\u00eds Francia, que recibiu 10.000 toneladas de guano m\u00e1is.\nAlg\u00fan tempo despois declarouse reserva ecol\u00f3xica do pa\u00eds, pasando a formar parte da Cordillera Submarina de Beata e ao Parque nacional Jaragua, a maior \u00e1rea protexida da rexi\u00f3n do Caribe.\nEstados Unidos reclamou a illa, que ti\u00f1a algunha importancia estrat\u00e9xica, en 1860 ao abeiro da Lei das Illas de Guano e a\u00ednda non renunciou \u00e1 reclamaci\u00f3n."}
{"id": "473769", "revid": "98629", "url": "https://gl.wikipedia.org/wiki?curid=473769", "title": "Caio Largo do Sur", "text": "Caio Largo do Sur ou simplemente Caio Largo \u00e9 unha pequena illa tur\u00edstica de Cuba, fronte \u00e1 costa sur da parte noroeste da illa principal no Mar Caribe. O caio ten aproximadamente 25\u00a0km. de longo e 3\u00a0km. de largo e \u00e9 a segunda illa m\u00e1is grande do Arquip\u00e9lago de Canarreos. Caio Largo forma parte do municipio especial da Illa da Juventud.\nHistoria.\nCrese que Cristovo Col\u00f3n visitou a illa na s\u00faa segunda expedici\u00f3n en 1494, e Francis Drake tam\u00e9n se detivo na illa durante a s\u00faa circunvalaci\u00f3n do planeta. Os piratas tam\u00e9n usaron a illa como base. Hoxe, a pr\u00edstina praia, o mergullo e a vida salvaxe atraen aos turistas \u00e1 illa, pero non hai persoas que vivan permanentemente, os veci\u00f1os que traballan nos hoteis permanecen uns 20 d\u00edas e logo regresan co\u00e1s s\u00faas familias nas illas pr\u00f3ximas. Hai cinco hoteis con todo inclu\u00eddo na illa. Os voos de Miami, a Arxentina, Italia e o Canad\u00e1 serven \u00e1 illa. Un gran transbordador estilo catamar\u00e1n fornece transporte de superficie.\nTurismo.\nNormalmente, a area branca e fina est\u00e1 compactada na beira e permite cami\u00f1ar facilmente.\nUnha das principais atracci\u00f3ns tur\u00edsticas de Caio Largo son as praias do oeste, Playa Sirena e Playa Paraiso. Estas praias est\u00e1n a un quil\u00f3metro de distancia e p\u00f3dese cami\u00f1ar facilmente entre elas cando a marea non est\u00e1 chea. Sirena ofrece servizos completos para turistas. Un servizo de taxis leva aos turistas doss hoteiss a estas praias. Paraiso ofrece unha das mellores praias non desenvolvidas do mundo. As actividades na praia p\u00f3den reducirse durante a estaci\u00f3n de posta de ovos das tartarugas. A praia ten deportes acu\u00e1ticos relacionados cos hoteis, un restaurante, atracci\u00f3n de golfi\u00f1os, peiraos para viaxes en catamar\u00e1n. O lado de sotavento da praia presenta planos de marea onde se agrupan moitas estrelas de mar moi grandes e outros peixes tropicais.\nOs viaxeiros a Caio Largo son advertidos que o nudismo est\u00e1 tolerado en Caio Largo e se practica na periferia dos resorts en \u00e1reas designadas e nos moitos tramos desolados de praias (20\u00a0km) desta illa."}
{"id": "473770", "revid": "839", "url": "https://gl.wikipedia.org/wiki?curid=473770", "title": "Ding Ling", "text": "Ding Ling (, pinyin: D\u012bng L\u00edng, Wade-Giles: Ting Ling), nada en Linli o 12 de outubro de 1904 e finada en Pequ\u00edn o 4 de marzo de 1986, foi unha escritora chinesa. Comprometida coa causa comunista, foi membro da Liga de Escritores de Esquerda e, desde 1933, do Partido Comunista Chin\u00e9s. En moitas das s\u00faas obras aborda a problem\u00e1tica da situaci\u00f3n da muller na sociedade chinesa.\nTraxectoria.\nO seu nome real era Ji\u01ceng B\u012bngzh\u012b (chin\u00e9s tradicional: \u8523\u51b0\u4e4b / chin\u00e9s simplificado: \u848b\u51b0\u4e4b) ou Ji\u01ceng W\u011bi (\u8523\u5049 / \u848b\u4f1f). Naceu no distrito de L\u00ednl\u01d0 (\u4e34\u6fa7 / \u81e8\u6fa7), na provincia de Hunan. Quedou orfa de pai aos catro anos e foi criada pola s\u00faa nai. Aos 17 anos trasladouse a Shangai logo dunha discusi\u00f3n coa s\u00faa familia ao opo\u00f1erse a un matrimonio concertado. Estudou na Escola Feminina do Pobo (\u5e73\u6c11\u5973\u6821 P\u00edngm\u00edn N\u01daxi\u00e0o), centro docente de ideolox\u00eda comunista fundado por Chen Duxiu. Despois estudou noutro centro comunista, a Universidade de Shanghai (\u4e0a\u6d77\u5927\u5b78 Sh\u00e0ngh\u01cei D\u00e0xu\u00e9). Al\u00ed recibiu clases de ruso de Qu Qiubai, que chegar\u00eda a ser l\u00edder do Partido Comunista, e tam\u00e9n asistiu \u00e1s clases de literatura do escritor Mao Dun.\nEn 1924 trasladouse a Pequ\u00edn, onde asistiu \u00e1s clases sobre ficci\u00f3n chinesa impartidas por Lu Xun. En Pequ\u00edn co\u00f1eceu os escritores Hu Yepin e Shen Congwen, cos que compartiu vivenda. En 1927 os tres traslad\u00e1ronse a Shanghai, onde Ding Ling intentou sen \u00e9xito converterse en actriz. Nese mesmo ano publicou \"\u838e\u83f2\u5973\u58eb\u7684\u65e5\u8a18\" (\"O diario da se\u00f1orita Sof\u00eda\"), a s\u00faa obra m\u00e1is co\u00f1ecida.\nEn 1929 Ding Ling e Hu Yepin traslad\u00e1ronse a Jinan, onde viviron durante un ano, mentres que Shen Congwen permaneceu en Shanghai. En 1930 Ding e Hu regresaron a Shanghai, onde tiveron un fillo. Nese mesmo ano Hu Yepin uniuse \u00e1 Liga de Escritores de Esquerda e ao Partido Comunista Chin\u00e9s. En 1931 Hu Yepin foi arrestado e executado acusado de ser un \"conspirador comunista\". Tras a execuci\u00f3n do seu amante, Ding Ling comprometeuse cos ideais comunistas e uniuse \u00e1 Liga de Escritores de Esquerda e ao Partido Comunista Chin\u00e9s.\nEmpezou a escribir obras cun marcado compromiso coa causa comunista. En maio de 1933 foi detida por axentes do Goberno nacionalista, e pasou tres anos baixo arresto en Nanqu\u00edn. En 1936 logrou escapar e foi ao distrito de B\u01ceo'\u0101n (\u4fdd\u5b89, actualmente Zhidan), na provincia de Shaanxi, onde os comunistas estableceran a s\u00faa base. Al\u00ed foi recibida por Mao Zedong e Zhou Enlai, l\u00edderes do Partido Comunista. Ding Ling permaneceu na parte da China controlada polos comunistas at\u00e9 a fundaci\u00f3n da Rep\u00fablica Popular en 1949. Nesa \u00e9poca casou con Chen Ming.\nParticipou no foro de Yan'an sobre o papel da literatura e a arte na revoluci\u00f3n. A s\u00faa literatura nesa \u00e9poca adquiriu estaba impregnada da s\u00faa ideolox\u00eda comunista. Por exemplo, na s\u00faa obra \"\u4e00\u9846\u672a\u51fa\u819b\u7684\u69cd\u5f48\" (\"Unha bala non disparada\", 1937) un mozo comunista \u00e9 condenado a morte polos nacionalistas durante a ocupaci\u00f3n xaponesa. Cando o van executar pide que o maten cun coitelo para reservar a bala para a loita contra os xaponeses. Conmovidos polo patriotismo do mozo, os captores perd\u00f3anlle a vida.\nTras a fundaci\u00f3n do estado comunista converteuse nunha das figuras literarias m\u00e1is respectadas na Rep\u00fablica Popular. En 1951 recibiu o Premio Stalin pola s\u00faa obra \"\u592a\u967d\u7167\u5728\u6851\u5e72\u6cb3\u4e0a\" (\"O Sol brilla sobre o r\u00edo Shangkan\"), obra representantiva do realismo socialista, na que se loa a reforma agraria de 1945 nunha zona da China controlada polos comunistas. A pesar da s\u00faa sona e da s\u00faa fidelidade ao partido, foi obxecto das cr\u00edticas nos momentos de maiores turbulencias ideol\u00f3xicas do mao\u00edsmo. En 1957 foi cualificada de \"dereitista\", e foi expulsada do Partido Comunista e enviada a traballar no campo, na provincia de Heilongjiang. Foi perseguida tam\u00e9n durante a Revoluci\u00f3n Cultural, momento no que pasou cinco anos en prisi\u00f3n.\nTras a fin do mao\u00edsmo, coa chegada ao poder de Deng Xiaoping, Ding Ling, como tantos outros escritores, foi rehabilitada oficialmente e volveu ser unha das principais figuras literarias da China, at\u00e9 a s\u00faa morte en 1986.\nObra.\nEscribiu numerosas novelas sobre mulleres, as\u00ed como obras de contido moi ideol\u00f3xico, nas que sloaba o Partido Comunista Chin\u00e9s."}
{"id": "473771", "revid": "65434", "url": "https://gl.wikipedia.org/wiki?curid=473771", "title": "Een Beetje", "text": ""}
{"id": "473772", "revid": "89787", "url": "https://gl.wikipedia.org/wiki?curid=473772", "title": "Wat een geluk", "text": "\u00abWat een geluk\u00bb (en galego: \u00abQue sorte\u00bb) \u00e9 unha canci\u00f3n composta por Dick Schallies e interpretada en neerland\u00e9s, por separado, por Rudi Carrell e Annie Palmen. Lanzouse como sinxelo en 1960 mediante Omega Records e Polydor Records, respectivamente. Foi elixida para representar aos Pa\u00edses Baixos no Festival de Eurovisi\u00f3n de 1960 tras ga\u00f1a-la final nacional neerlandesa, \"Nationaal Songfestival 1960\".\nFestival de Eurovisi\u00f3n 1960.\nSelecci\u00f3n.\n\u00abWat een geluk\u00bb cualificouse para representar aos Pa\u00edses Baixos no Festival de Eurovisi\u00f3n 1960 tras ga\u00f1a-la final nacional neerlandesa, \"Nationaal Songfestival 1960\", onde foi interpretada por separado polos cantantes Annie Palmen e Rudi Carrell.\nNo festival.\nA canci\u00f3n participou no festival celebrado no Royal Festival Hall o 29 de marzo de 1960, sendo interpretada por Rudi Carrell. A orquestra foi dirixida por Dolf van der Linden.\nFoi interpretada en d\u00e9cimo lugar, seguindo a Su\u00edza con Anita Traversi interpretando \u00abCielo e terra\u00bb e precedendo a Alema\u00f1a con Wyn Hoop interpretando \u00abBonne nuit, ma ch\u00e9rie...\u00bb. Ao final das votaci\u00f3ns, a canci\u00f3n recibiu 2 puntos, obtendo o duod\u00e9cimo posto de 13."}
{"id": "473773", "revid": "89787", "url": "https://gl.wikipedia.org/wiki?curid=473773", "title": "Tom Pillibi", "text": "\u00abTom Pillibi\u00bb \u00e9 unha canci\u00f3n composta por Andr\u00e9 Popp e interpretada en franc\u00e9s por Jacqueline Boyer. Lanzouse como sinxelo en 1960 mediante Columbia Records. Foi elixida para representar a Francia no Festival de Eurovisi\u00f3n de 1960 tras ser seleccionada internamente pola emisora francesa RTF, e declarouse ga\u00f1adora do certame.\nFestival de Eurovisi\u00f3n 1960.\nSelecci\u00f3n.\n\u00abTom Pillibi\u00bb foi seleccionada para representar a Francia no Festival de Eurovisi\u00f3n 1960 pola emisora francesa RTF.\nNo festival.\nA canci\u00f3n participou no festival celebrado no Royal Festival Hall o 29 de marzo de 1960, sendo interpretada pola cantante francesa Jacqueline Boyer. A orquestra foi dirixida por Franck Pourcel.\nFoi interpretada en 13.\u00ba lugar, seguindo a Italia con Renato Rascel interpretando \u00abRomantica\u00bb. Ao final das votaci\u00f3ns, a canci\u00f3n recibiu 32 puntos, obtendo o primeiro posto de 13."}
{"id": "473774", "revid": "98629", "url": "https://gl.wikipedia.org/wiki?curid=473774", "title": "Arquip\u00e9lago dos Jardines de la Reina", "text": "Xard\u00edns da Ra\u00ed\u00f1a () \u00e9 un arquip\u00e9lago na parte sur de Cuba, nas provincias de Camag\u00fcey e Ciego de \u00c1vila.\nFoi nomeado as\u00ed por Cristovo Col\u00f3n para honrar \u00e1 ra\u00ed\u00f1a de Espa\u00f1a, Isabel I de Castela. En 1996 creouse unha reserva mari\u00f1a que abarca unha ampla parte do arquip\u00e9lago. En 2010, Xard\u00edns da Ra\u00ed\u00f1a declarouse parque nacional (). Cunha superficie de 2.710\u00a0km\u00b2, \u00e9 unha das \u00e1reas protexidas m\u00e1is grandes de Cuba.\nXeograf\u00eda.\nSit\u00faase no mar Caribe, entre o Golfo de Ana Mar\u00eda (noroeste), o Golfo de Guacanayabo (sur) e a canle Caballones (oeste). Est\u00e9ndese nunha direcci\u00f3n xeral noroeste a sueste, paralel\u00e1ndose a costa cubana por 150\u00a0km. desde Caio Breton ata Caios Mordazo. O segundo maior arquip\u00e9lago de Cuba (s\u00f3 m\u00e1is pequeno que Xard\u00edns do Rei), est\u00e1 formado por m\u00e1is de 600 caios e illas. Outros caios do arquip\u00e9lago incl\u00faen Caguamas, Caios Cinco Balas, Caio Anclitas, Caio Algod\u00f3n Grande, Caios Pingues e Caio Granada. Parte do arquip\u00e9lago tam\u00e9n \u00e9 co\u00f1ecido como Laberinto de las Doce Leguas (O labirinto das doce leguas)\nT\u00e1boa de Illas.\n1) Os datos da superficie e da poboaci\u00f3n das Illas son do censo de 2012.\nPesca.\nO arquip\u00e9lago \u00e9 un destino popular para o mergullo e a pesca con mosca deportiva. S\u00f3 se permite capturar e liberar a pesca con mosca e unha pesca de lagosta limitada e ben regulada no parque, a\u00ednda que moitas outras pesqueiras ocorren sobre o parque e preto de caios f\u00f3ra dos l\u00edmites do parque. Era un dos lugares de pesca favoritos de Fidel Castro.\nAdemais de ser un sitio extraordinario para a pesca con mosca, un dos principais atractivos para o mergullo \u00e9 a abundancia de tibur\u00f3ns nos arrecifes.\nMergullo.\nOs Xard\u00edns da Ra\u00ed\u00f1a son un dos destinos de mergullo m\u00e1is populares de Cuba. As paisaxes submarinas incl\u00faen can\u00f3ns, pin\u00e1culos e covas. Saudables mangleoros, as esponxas e o coral negro cobren o arrecife. Os Xard\u00edns da Ra\u00ed\u00f1a tam\u00e9n acollen numerosa especies de quenllas. No labirinto dos mangleiros \u00e9 posible atopar con crocodilos e facer esnorquel con eles."}
{"id": "473775", "revid": "23204", "url": "https://gl.wikipedia.org/wiki?curid=473775", "title": "Queixo edam", "text": "O queixo edam (en ) \u00e9 un queixo semiduro orixinario dos Pa\u00edses Baixos, e que recibe o seu nome pola vila de Edam na provincia de Holanda Setentrional. O queixo edam v\u00e9ndese tradicionalmente en formato cil\u00edndrico, cun interior de cor amarela p\u00e1lida e unha envoltura de cera de parafina vermella. Este queixo avellenta e viaxa sen estragarse, xa que que s\u00f3 se pon m\u00e1is duro. Esta cualidade (entre outras) converteuno no queixo m\u00e1is popular do mundo entre os s\u00e9culos XIV e XVIII, tanto no mar como nas colonias m\u00e1is remotas. O principal produtor de queixo edam \u00e9 a compa\u00f1\u00eda FrieslandCampina de Marum, nos Pa\u00edses Baixos."}
{"id": "473776", "revid": "51526", "url": "https://gl.wikipedia.org/wiki?curid=473776", "title": "Volendam", "text": "Volendam \u00e9 unha vila en Holanda Setentrional nos Pa\u00edses Baixos, no concello de Edam-Volendam, o cal comp\u00f3n xunto coa vila de Edam. A vila conta con arredor de 22\u00a0000 habitantes (en novembro de 2007) e est\u00e1 irmandada con Coventry. Volendam \u00e9 unha localidade bastante tur\u00edstica, sendo as s\u00faas zonas m\u00e1is visitadas o porto e a zona antiga. Tam\u00e9n \u00e9 co\u00f1ecida polo seu equipo de f\u00fatbol, o FC Volendam."}
{"id": "473777", "revid": "23204", "url": "https://gl.wikipedia.org/wiki?curid=473777", "title": "Edam", "text": "Edam \u00e9 unha cidade no noroeste dos Pa\u00edses Baixos, na provincia de Holanda Setentrional. Xunto con Volendam, Edam forma o concello de Edam-Volendam. Conta cunha poboaci\u00f3n de 7\u00a0380 persoas. O concello enteiro de Edam-Volendam ten 28\u00a0492 habitantes. O nome de Edam prov\u00e9n do encoro do pequeno r\u00edo E ou IJe, onde se atopaba o primeiro asentamento.\nEdam \u00e9 famoso como o lugar de orixe do queixo co mesmo nome."}
{"id": "473778", "revid": "56817", "url": "https://gl.wikipedia.org/wiki?curid=473778", "title": "Edam-Volendam", "text": "Edam-Volendam \u00e9 un concello do noroeste dos Pa\u00edses Baixos, na provincia de Holanda Setentrional, formado polas vila de Edam e Volendam, cuxos centros xacen s\u00f3 a 3\u00a0quil\u00f3metros de distancia. Dende 2016, o concello de Zeevang tam\u00e9n forma parte de Edam-Volendam.\nEdam-Volendam ten arredor de 35\u00a0000 habitantes e abrangue unha \u00e1rea de preto de 24,78\u00a0km\u00b2."}
{"id": "473781", "revid": "89787", "url": "https://gl.wikipedia.org/wiki?curid=473781", "title": "Zaanse Schans", "text": "Zaanse Schans \u00e9 unha zona de Zaandam, preto de Zaandijk, nos Pa\u00edses Baixos. \u00c9 co\u00f1ecida pola s\u00faa colecci\u00f3n de mu\u00ed\u00f1os e casas hist\u00f3ricos ben preservados. Dende 1961 a 1974 foron trasladados todos estes edificios hist\u00f3ricos dende outras partes de Zaanstreek. O museo de Zaans foi creado en 1994 preto do primeiro mu\u00ed\u00f1o de Zaanse Schans, \u00f3 sur do barrio."}
{"id": "473782", "revid": "89787", "url": "https://gl.wikipedia.org/wiki?curid=473782", "title": "Morris West", "text": "Morris Langlo West, nado o 26 de abril de 1916\u00a0e finado o 9 de outubro de 1999, foi un novelista e dramaturgo australiano. \u00c9 co\u00f1ecido polas s\u00faas novelas \"The Devil's Advocate\" (1959), \"The Shoes of the Fisherman\" (1963) e \"The Clowns of God\" (1981). Os seus libros foron publicados en 27 linguas e venderon m\u00e1is de 60 mill\u00f3ns de copias en todo o mundo. Cada novo libro que escribiu despois de converterse en escritor establecido vendeu m\u00e1is dun mill\u00f3n de exemplares.\nAs obras de West centr\u00e1ronse a mi\u00fado na pol\u00edtica internacional e no papel da Igrexa cat\u00f3lica nas relaci\u00f3ns internacionais. Unha das s\u00faas obras m\u00e1is c\u00e9lebres, \"The Shoes of the Fisherman\" (1963), describe a elecci\u00f3n e a carreira dun eslavo como papa, 15 anos antes da hist\u00f3rica elecci\u00f3n de Karol Wojty\u0142a como Xo\u00e1n Paulo II. A secuela, \"The Clowns of God\", describe un papa que renuncia \u00f3 papado para vivir en illamento, 32 anos antes da abdicaci\u00f3n de Bieito XVI en 2013."}
{"id": "473783", "revid": "23204", "url": "https://gl.wikipedia.org/wiki?curid=473783", "title": "Morris Langlo West", "text": ""}
{"id": "473784", "revid": "72012", "url": "https://gl.wikipedia.org/wiki?curid=473784", "title": "IEO", "text": ""}
{"id": "473785", "revid": "785", "url": "https://gl.wikipedia.org/wiki?curid=473785", "title": "Annales regni francorum", "text": ""}
{"id": "473786", "revid": "89787", "url": "https://gl.wikipedia.org/wiki?curid=473786", "title": "\u00c1ngeles Alvari\u00f1o (2012)", "text": "O \u00c1ngeles Alvari\u00f1o \u00e9 un buque oceanogr\u00e1fico constru\u00eddo nos Estaleiros Arm\u00f3n Vigo e operado polo Instituto Espa\u00f1ol de Oceanograf\u00eda, que foi botado en Vigo o 21 de febreiro de 2011, e que entrou en servizo en setembro de 2012.\n\u00c9 o segundo dos dous buques da s\u00faa clase; o seu xemelgo, o \"Ram\u00f3n Margalef\", entrou en servizo en xullo de 2012.\nConta con tecnolox\u00eda avanzada para realizar campa\u00f1as de investigaci\u00f3n de xeolox\u00eda mari\u00f1a, oceanograf\u00eda f\u00edsica e qu\u00edmica, biolox\u00eda mari\u00f1a, pescar\u00edas e control medioambiental, e \u00e9 case id\u00e9ntico ao \"Ram\u00f3n Margalef\", tam\u00e9n do IEO. Ambos os buques son id\u00f3neos para navegaren no \u00e1mbito nacional e mares adxacentes.\nRecibe o seu nome en honor da ocean\u00f3grafa galega Mar\u00eda de los \u00c1ngeles Alvari\u00f1o.\nCaracter\u00edsticas.\nTen unha eslora de 46\u00a0m, unha manga de 10,5\u00a0m e un calado de 4\u00a0m; a s\u00faa caracter\u00edstica proa \u00e9 de tipo finland\u00e9s. Para a s\u00faa propulsi\u00f3n, conta con tres alternadores di\u00e9sel cunha potencia de 1040\u00a0hp cada un deles, que activan dous convertedores de frecuencia (Ingeteam) e estes, \u00e1 s\u00faa vez, moven dous motores el\u00e9ctricos (Indar) de 900\u00a0kW cada un deles; para casos de emerxencia, disp\u00f3n doutro alternador m\u00e1is, as\u00ed como dun quinto alternador de 274\u00a0hp para dar servizo el\u00e9ctrico ao buque cando se encontra en porto. Est\u00e1 cualificado como \"barco limpo e sen ru\u00eddo\".\nEst\u00e1 dotado de quilla retr\u00e1ctil na que ten dispostas sondas e c\u00e1maras, as\u00ed como dunha trapela desde a que se controla un robot non tripulado.\nA s\u00faa autonom\u00eda \u00e9 de 10 d\u00edas, e conta con espazo para 11 investigadores e t\u00e9cnicos e 12 tripulantes. O seu dese\u00f1o perm\u00edtelle emitir niveis moi baixos de ru\u00eddo \u00e1 auga, o cal permite que a s\u00faa navegaci\u00f3n non afecte ao comportamento da fauna mari\u00f1a nos seus arredores.\nConstruci\u00f3n.\nO buque foi constru\u00eddo nos estaleiros Arm\u00f3n de Vigo, onde foi botado o 24 de febreiro de 2012, sendo amadri\u00f1ado por \u00c1ngeles Leira \u00c1lvari\u00f1o, filla de \u00c1ngeles Alvari\u00f1o. Entrou en servizo en xullo do mesmo ano.\nHistorial.\nEn 2013 durante a \"misi\u00f3n Ofi\u00f3n\", na cal en colaboraci\u00f3n coa Armada Espa\u00f1ola, busc\u00e1banse os restos dun gale\u00f3n espa\u00f1ol afundido nas illas C\u00edes tras a batalla de Rande, localizou o pecio do submarino alem\u00e1n \"U-134\".\nO 2 de abril de 2014, unha patrulleira da Garda Civil acudiu \u00e1 chamada de auxilio do \"\u00c1ngeles Alvari\u00f1o\", que fora interceptado con manobras perigosas por patrulleiras xibraltare\u00f1as mentres recoll\u00eda mostras en augas espa\u00f1olas, f\u00f3ra das augas que Xibraltar reclama como propias. A patrulleira espa\u00f1ola foi, \u00e1 s\u00faa vez, interceptada por patrulleiras xibraltare\u00f1as, dando lugar a que o Ministerio de Asuntos Exteriores brit\u00e1nico chamara por cuarta vez a consultas ao embaixador espa\u00f1ol en Londres, Federico Trillo, cualificando o suceso de \"grave intrusi\u00f3n\".\nO 5 de outubro do mesmo ano 2014, mentres realizaba tarefas cient\u00edficas escoltado por d\u00faas patrulleiras da Garda Civil, foi obrigado a abandonar as mesmas augas por forzas da polic\u00eda xibraltare\u00f1a e da Royal Navy, polo que tivo que po\u00f1er rumbo a Ceuta.\nUnha situaci\u00f3n similar repetiuse o 3 de xullo de 2015 nas mesmas augas cando o \"\u00c1ngeles Alvari\u00f1o\" foi acosado polo \"HMS Sabre\" e unha patrulleira da \"Royal Gibraltar Police\", que provocou a intervenci\u00f3n da patrulliera da Garda Civil \"R\u00edo Tormes\", at\u00e9 que o buque oceanogr\u00e1fico se afastou da zona en conflito.\nDesde mediados de agosto de 2015 participou nunha expedici\u00f3n arqueol\u00f3xica para a recuperaci\u00f3n de distintos obxectos procedentes da fragata de 1786 \"Nuestra Se\u00f1ora de las Mercedes\", que foron desembarcados en Cartagena, despois de que a administraci\u00f3n do pecio fora concedida en 2012 por un tribunal dos Estados Unidos a Espa\u00f1a. En setembro de 2016 realizou unha segunda expedici\u00f3n arqueol\u00f3xica ao citado pecio para determinar o estado dos restos do buque.\nO 20 de novembro de 2016 foi acosado de novo pola patrulleira brit\u00e1nica de Xibraltar \"HMS Sabre\" mentres efectuaba traballos de estudo sobre a xeolox\u00eda e o h\u00e1bitat submarino do can\u00f3n de Alxeciras; a patrulliera chegou a disparar varias bengalas contra un buque de investigaci\u00f3n."}
{"id": "473787", "revid": "23204", "url": "https://gl.wikipedia.org/wiki?curid=473787", "title": "Machet\u00e1", "text": "Machet\u00e1 \u00e9 un concello colombiano do departamento de Cundinamarca que se atopa na provincia de Almeidas, a 101 km \u00f3 nord\u00e9s de Bogot\u00e1. O concello \u00e9 co\u00f1ecido como a \u00abPorta de Ouro do Val de Tenza\u00bb.\nA extensi\u00f3n total do concello \u00e9 de 225\u00a0km\u00b2. At\u00f3pase a unha altitude media de 2.094 m.s.n.m., cunha temperatura media anual de 17.8 \u00b0C, e unha poboaci\u00f3n de 6.663 habitantes.\nToponimia.\nO top\u00f3nimo Machet\u00e1 deriva do \"muysc cubun\" (lingua muisca), e trad\u00facese como \u00aba vosa honrosa labranza\u00bb, segundo o dicionario de Joaqu\u00edn Acosta Orteg\u00f3n. A palabra est\u00e1 for\"ma\"da polos voc\u00e1bulos muiscas ma, que \u00e9 un prefixo de segunda persoa que neste caso significa \u00abvosa\u00bb, \"chie\", que significa \u00abhonra\u00bb, e \"ta\", que significa \u00ablabranza\u00bb, \u00abhorta\u00bb ou \u00absementeira\u00bb."}
{"id": "473788", "revid": "23204", "url": "https://gl.wikipedia.org/wiki?curid=473788", "title": "Manta, Cundinamarca", "text": "Manta \u00e9 un concello colombiano que se atopa no nordeste do departamento de Cundinamarca, na provincia de Almeidas, na rexi\u00f3n do Altiplano Cundiboyacense co\u00f1ecida como Val de Tenza.\nO concello \u00e9 co\u00f1ecido como o \u00abRetrinco de ceo no Val de Tenza\u00bb. Forma o l\u00edmite do departamento de Cundinamarca co de Boyac\u00e1.\nManta limita polo norte co concello de Tibirita, polo oeste co concello de Machet\u00e1, polo sur co concello de Gachet\u00e1, da provincia do Guavio, e polo leste co departamento de Boyac\u00e1 e dous dos seus concellos, Guateque e Guayat\u00e1.\nToponimia.\nO top\u00f3nimo Manta deriva do \"muysc cubun\" (lingua muisca), que traduce \u00ab\u00e1 nosa labranza\u00bb, segundo o dicionario de Joaqu\u00edn Acosta Orteg\u00f3n.\nOutro nome muisca que se mant\u00e9n \u00e9 o da verea Fuchatoque, situada no costado leste do centro urbano, sede de mando do antigo cacique do mesmo nome."}
{"id": "473789", "revid": "23204", "url": "https://gl.wikipedia.org/wiki?curid=473789", "title": "Medina, Cundinamarca", "text": "Medina \u00e9 un concello colombiano do departamento de Cundinamarca que se atopa na provincia de Medina, da que \u00e9 capital. \u00c9 co\u00f1ecido como \u00abA Porta do Chairo\u00bb. At\u00f3pase a 192 km \u00f3 leste de Bogot\u00e1.\nPolos seus 1192 km\u00b2 de extensi\u00f3n territorial, Medina \u00e9 o concello m\u00e1is extenso de Cundinamarca. A cabeceira municipal at\u00f3pase a unha altitude de 520 ms.n.m., e a temperatura media anual \u00e9 de 25 \u00b0C.\nHistoria.\n\u00c9poca precolombiana.\nNa \u00e9poca precolombiana, o territorio do actual concello de Medina estivo habitado por grupos pertencentes a pequenas comunidades ind\u00edxenas teguas. \u00c9 posible que mantivesen algunha relaci\u00f3n de intercambio comercial co cacicado de Guatavita, co que intercambiar\u00edan produtos como algod\u00f3n, millo e yopo. Non resulta claro que tipo de organizaci\u00f3n social exist\u00eda entre eles, e o \u00fanico v\u00ednculo que superaba a s\u00faa absoluta autonom\u00eda era a suxeici\u00f3n \u00f3 cacique muisca de Guatavita."}
{"id": "473790", "revid": "23204", "url": "https://gl.wikipedia.org/wiki?curid=473790", "title": "Mosquera, Cundinamarca", "text": "Mosquera \u00e9 un dos 116 concellos do departamento de Cundinamarca, Colombia. At\u00f3pase na provincia de Sabana Occidente, a 10 km de Bogot\u00e1. Forma parte da \u00e1rea metropolitana de Bogot\u00e1, segundo o censo DANE 2005.\nO concello est\u00e1 atravesado pola autoestrada Bogot\u00e1-Mosquera-Madrid-Facatativ\u00e1 de leste a oeste. Nos \u00faltimos anos constru\u00edronse barrios de interese social debido \u00e1 s\u00faa proximidade con Bogot\u00e1 e o baixo prezo da propiedade ra\u00edz no concello.\nHistoria.\n\u00c9poca precolombiana.\nNa \u00e9poca precolombiana, o territorio do actual municipio de Mosquera estivo habitado polos muiscas.\nA poboaci\u00f3n de Mosquera, chamada anteriormente Catro Esquinas, \u00e9 co\u00f1ecida pola riqueza en xacementos paleontol\u00f3xicos, os cales foron obxecto de estudo sistem\u00e1tico en anos recentes. Tam\u00e9n existen interesantes manifestaci\u00f3ns de arte rupestre consistentes en debuxos feitos con tinta vermella nos cant\u00eds da rexi\u00f3n.\nOs xacementos paleontol\u00f3xicos foron reco\u00f1ecidos cientificamente por parte do investigador Jos\u00e9 Royo G\u00f3mez, do Servizo Xeol\u00f3xico Nacional, director do Museo de Paleontolox\u00eda da Universidade de California, quen explorou a zona en 1951. Os investigadores atoparon un importante dep\u00f3sito de animais f\u00f3siles, correspondente \u00e1 era cuaternaria. Entre as especies extinguidas cuxos vestixios al\u00ed se conservan, figuran un perico lixeiro e a mand\u00edbula dun mastodonte, do que se conservan algunhas v\u00e9rtebras e os grandes cabeiros. Os xacementos aludidos est\u00e1n situados nas leiras de Mondo\u00f1edo e Aguas Claras, dedicadas hoxe \u00e1 cr\u00eda de gando."}
{"id": "473791", "revid": "89787", "url": "https://gl.wikipedia.org/wiki?curid=473791", "title": "Juan Lago Collazo", "text": "Juan Lago Collazo, co\u00f1ecido como Juan da Ferreira, nado en Paredes (Vilaboa) e finado en Par\u00eds, foi un pol\u00edtico galego.\nTraxectoria.\nDurante a Rep\u00fablica foi secretario da Sociedade de Oficios Varios de Vilaboa. Co golpe de Estado do 18 de xullo de 1936 foi detido e torturado para que entregase os libros do sindicato. Sobreviviu a unha tentativa de paseo no cemiterio de Ponte Sampaio. Enrolouse no ex\u00e9rcito franquista e pasouse ao bando leal. Participou na batalla do Ebro. Coa derrota da Rep\u00fablica pasou a Francia e foi internado nun campo de refuxiados. Enrolouse como tenente nun dos batall\u00f3ns auxiliares do ex\u00e9rcito franc\u00e9s. Trasladado \u00e1 fronte de guerra, foi feito prisioneiro polos alem\u00e1ns e conducido desde Estrasburgo ao campo de concentraci\u00f3n de Mauthausen o 13 de decembro de 1940. Para sobrevivir mudou a s\u00faa identidade pola dun compa\u00f1eiro morto, o cubano Alberto Mart\u00ednez S\u00e1nchez. A finais de 1943 foi trasladado a Ebensee, un campo sat\u00e9lite de Mauthausen. Estivo preso en Mauthausen catro anos e medio, at\u00e9 o 5 de maio de 1945. Logo da liberaci\u00f3n do campo foi atendido pola Cruz Vermella e trasladado a Par\u00eds. Despois foi trasladado a Fort de Champigny, un cuartel do ex\u00e9rcito franc\u00e9s preto de Par\u00eds convertido en fogar de convalecencia. Al\u00ed co\u00f1eceu a Andr\u00e9s Campos, un emigrante de Murcia, que o acolleu e lle prestou axuda. Coa colaboraci\u00f3n de Germaine, a filla de Andr\u00e9s coa casou finalmente, preparou os exames de mec\u00e1nica e conseguiu emprego nunha f\u00e1brica. Visitou Paredes en varias ocasi\u00f3ns nos anos sesenta. Morreu en Par\u00eds, e as s\u00faas cinzas foron depositadas polo seu irm\u00e1n Ram\u00f3n no cemiterio de Cedeira.\nVida persoal.\nCasou en Par\u00eds con Germaine Campos en 1948. Tivo unha filla, Vivianne."}
{"id": "473792", "revid": "23204", "url": "https://gl.wikipedia.org/wiki?curid=473792", "title": "Nimaima", "text": "Nimaima \u00e9 un concello colombiano do departamento de Cundinamarca que se atopa na provincia do Gualiv\u00e1. At\u00f3pase a 75 km \u00f3 noroeste de Bogot\u00e1.\nHistoria.\nOs seus primeiros poboadores foron os indios nimaimas, da naci\u00f3n panche. O 16 de marzo de 1595 o oidor Miguel de Ibarra reuniu en Sasaima \u00f3s ind\u00edxenas de Doyma e Nocaima, e doutros repartimentos entre os que compareceron os nimaimas, quen por conduto do seu tenente Crist\u00f3bal Fixo adquiriron as terras que posu\u00edran polo lado do cami\u00f1o que vai a Vergara."}
{"id": "473793", "revid": "23204", "url": "https://gl.wikipedia.org/wiki?curid=473793", "title": "Nocaima", "text": "Nocaima \u00e9 un concello colombiano do departamento de Cundinamarca, que se atopa na provincia do Gualiv\u00e1, a 67 km \u00f3 noroeste de Bogot\u00e1.\nHistoria.\nNa \u00e9poca precolombiana, o territorio do actual concello de Nocaima estivo poboado polos ind\u00edxenas panches.\nA nova vila de indios foi fundado polo oidor Alonso V\u00e1squez de Cisneros, formado polos indios de Nocaima, Chapaima, Ubaima, Calamoima, Pinzaima e Nimima, o 3 de xu\u00f1o de 1605."}
{"id": "473794", "revid": "23204", "url": "https://gl.wikipedia.org/wiki?curid=473794", "title": "Pacho", "text": "Pacho \u00e9 un concello colombiano que se atopa no departamento de Cundinamarca. Forma parte da provincia de Rionegro, da que \u00e9 a s\u00faa capital. Sit\u00faase a oitenta e oito quil\u00f3metros de Bogot\u00e1, D.C. \u00c9 co\u00f1ecida pola instalaci\u00f3n da primeira industria sider\u00farxica de Am\u00e9rica do Sur e ademais por ser a capital laranxeira de Colombia.\nToponimia.\nO top\u00f3nimo Pacho, en \"muysc cubun\" (lingua muisca), significa \u2018pai bo\u2019. Segundo Acosta Orteg\u00f3n, palabra formada de pa, ap\u00f3cope de \"paba\" \u2018pai\u2019 e \"cho\" \u2018bo\u2019.\nHistoria.\nNa \u00e9poca precolombiana, o territorio do actual municipio de Pacho estivo habitado polos muiscas, cuxos Uzaques ti\u00f1an o encargo de vixiar a fronteira cos pobos inimigos. A vila orixinaria estaba asentado no sitio hoxe chamado Boca de Monte, de onde se trasladou por causa dun incendio.\nA nova vila ind\u00edxena foi fundada por auto do oidor Lorencio de Terrones o 25 de agosto de 1604 no sitio de Cusata, pero foi trasladado polo oidor Gabriel de Carvajal por auto de 19 de outubro de 1638. En 1710 trasladouse novamente \u00f3 sitio de San Antonio, cara \u00e1 marxe esquerda de r\u00edo Rute, pero o casar\u00edo incendiouse e a colonia trasladouse m\u00e1is arriba, cara \u00f3 punto hoxe chamado Barrio Nari\u00f1o. O nome de Pacho foi inscrito no movemento dos comuneiros por un continxente de 400 homes organizado al\u00ed o 25 de maio de 1781 baixo o mando do capit\u00e1n Javier Florido."}
{"id": "473795", "revid": "23204", "url": "https://gl.wikipedia.org/wiki?curid=473795", "title": "Paime", "text": "Paime \u00e9 un concello colombiano do departamento de Cundinamarca, que se atopa na provincia de Rionegro, a 141 km de Bogot\u00e1, pola v\u00eda norte. Este concello conta con aproximadamente 6.700 habitantes, que se distrib\u00faen en 4 inspecci\u00f3ns e 36 vereas. Paime limita con Yacop\u00ed, Topaip\u00ed, Villag\u00f3mez, San Cayetano, e os concellos de Muzo, e Coper en Boyac\u00e1.\nHistoria.\nEn 1594 os primeiros espa\u00f1ois que poboaron o territorio de Paime d\u00e9ronlle o nome de \"Villa de San Roque de Mencip\u00e1\", na honra do cacique Mencip\u00e1, que gobernaba aquela rexi\u00f3n, pero anos despois o poboado foi chamado Paime en recordo dunha vila francesa chamada Panne."}
{"id": "473796", "revid": "72012", "url": "https://gl.wikipedia.org/wiki?curid=473796", "title": "B/O \u00c1ngeles Alvari\u00f1o", "text": ""}
{"id": "473797", "revid": "1576", "url": "https://gl.wikipedia.org/wiki?curid=473797", "title": "Rokudenashiko", "text": ""}
{"id": "473798", "revid": "56817", "url": "https://gl.wikipedia.org/wiki?curid=473798", "title": "Katia Ogonek", "text": "Katia Ogonek (en ruso \"\u041a\u0430\u0301\u0442\u044f \u041e\u0433\u043e\u043d\u0451\u043a\"), nada como Kristina Evgenevna Penkhasova (\"\u041a\u0440\u0438\u0441\u0442\u0438\u0301\u043d\u0430 \u0415\u0432\u0433\u0435\u0301\u043d\u044c\u0435\u0432\u043d\u0430 \u041f\u0435\u043d\u0445\u0430\u0301\u0441\u043e\u0432\u0430\") en Dzhubga o 17 de marzo de 1977 e finada en Moscova o 24 de outubro de 2007, foi unha cantante rusa, int\u00e9rprete de chanson rusa.\nTraxectoria.\nNaceu nunha vila de Krasnodar nunha familia de artistas, s\u00faa nai, Tamara Ivanova, era bailarina e seu pai, Evgenii Semenovich, era m\u00fasico e chegou a colaborar co conxunto Samotsvety. Katia pasou a maior parte da s\u00faa infancia en Kislovodsk. Con dezaseis anos marchou a Moscova para probar sorte no mundo da canci\u00f3n, o compositor Alexander Shaganov escribiulle os seus primeiros temas, e as\u00ed en 1995 sa\u00edu o seu primeiro \u00e1lbum en formato casete, \"Ia ne malenkaia\". Durante un tempo colaborou co grupo Lesopoval de Mikhail Tanich.\nEn 1998 co pseud\u00f3nimo de Masha Sha dous \u00e1lbums, \"Misha+Misha=Sha\" e \"Misha-Sha - Rezinovii Vaniusha\", diferente do resto da s\u00faa discograf\u00eda pola s\u00faa \u00e9nfase nos temas sexuais e polo lado m\u00e1is escabroso das relaci\u00f3ns entre homes e mulleres. Nese ano gravou outros dous \u00e1lbums \"Belaia Taiga I\" e \"Belaia Taiga II\" pero xa co pseud\u00f3nimo que empregou ata a s\u00faa morte, as canci\u00f3ns son do \u00e1mbito da chanson rusa, a maior\u00eda canci\u00f3ns de convictos, sobre amor e separaci\u00f3n, soidade, fidelidade; na \u00e9poca este tipo de canci\u00f3ns eran moi populares e demandadas pero os int\u00e9rpretes eran homes; Katia cantounas dende a perspectiva feminina dun xeito conmovedor e estes dous \u00e1lbums foron o comezo do seu \u00e9xito. En 2000 sa\u00edron \"Zvonkom iz zoni\" e \"Chrez Goda\", esta \u00faltima inclu\u00eda a canci\u00f3n \"Zhigan\" cun heroe que acabar\u00eda por se converter no heroe favorito das s\u00faas canci\u00f3ns."}
{"id": "473800", "revid": "23204", "url": "https://gl.wikipedia.org/wiki?curid=473800", "title": "Pandi, Cundinamarca", "text": "Pandi \u00e9 un concello colombiano do departamento de Cundinamarca, que se atopa na provincia do Sumapaz, a 103 km de Bogot\u00e1.\nHistoria.\nA vila aborixe de Pandi, ou Pande, era do grupo ou familia dos sutagaos, poboadores do val do seu nome; os cales constitu\u00edan un pobo m\u00e1is ou menos individualizado baixo a denominaci\u00f3n dos muiscas, e emparentados etnicamente con estes, cuxos puntos de avanzada eran Tibacuy e Pasca. A comezos de xaneiro de 1595 chegou \u00e1 cidade de Altagracia o oidor Miguel de Ibarra co prop\u00f3sito de visitar as vilas da s\u00faa xurisdici\u00f3n ou dos sutagaos, o d\u00eda 13 proferiu auto no que dic\u00eda que o oidor Albornoz na s\u00faa visita a Pandi en 1592 non lles adxudicou terras."}
{"id": "473801", "revid": "27155", "url": "https://gl.wikipedia.org/wiki?curid=473801", "title": "Parga-Ladra-T\u00e1moga", "text": "Parga - Ladra - T\u00e1moga \u00e9 un espazo natural galego catalogado como zona especial de conservaci\u00f3n (ZEC) que incl\u00fae a r\u00edos como o Parga, Ladra, Narla, Az\u00famara, T\u00e1moga, Madanela e Trimaz, todos afluentes do r\u00edo Mi\u00f1o na s\u00faa cabeceira, as s\u00faas ribeiras e lagoas como a de Cospeito. Esta \u00e1rea de conservaci\u00f3n ocupa 4.939 ha. nas comarcas da Terra Ch\u00e1 e Lugo, nos concellos de Xermade, Vilalba, Abad\u00edn, Guitiriz, Cospeito, Begonte, R\u00e1bade, Outeiro de Rei, Castro de Rei, Friol e Lugo. Isto \u00e9, abrangue aos r\u00edos da depresi\u00f3n central lucense, que \u00e9 a Terra Ch\u00e1.\nFauna e flora.\nFlora.\nO espazo de Parga - Ladra - T\u00e1moga \u00e9 unha rede fluvial, coas s\u00faas ribeiras, con varias zonas h\u00famidas e lagoas (como a de Cospeito), cos seus pastos e terreos agr\u00edcolas. A vexetaci\u00f3n que a caracteriza \u00e9 a asociada a estes h\u00e1bitats.\nAs especies da flora catalogadas como especies silvestres en r\u00e9xime de protecci\u00f3n especial ou presentes no catalogo galego de especies ameazadas son:\nFauna.\nSendo un leito fluvial e tendo unha lagoa, este espazo natural acolle unha alta diversidade de aves. En especial no per\u00edodo de invernal chega \u00e1s 1500 aves acu\u00e1ticas. Entre as especies m\u00e1is singulares est\u00e1n o sis\u00f3n (\"Tetrax tetrax\"), que se reproduce al\u00ed, e o cardi\u00f1o da lagoa (\"Eryngium viviparum\"), que conta cunha pequena poboaci\u00f3n local.\nAs especies de fauna catalogadas como especies silvestres en r\u00e9xime de protecci\u00f3n especial ou presentes no catalogo galego de especies ameazadas son:&lt;ref name=\"cmaot_plt\"&gt;\nLexislaci\u00f3n.\nParga - Ladra - T\u00e1moga foi declarado como lugar de importancia comunitaria (LIC) en decembro de 2004 e ascendeu a zona especial de conservaci\u00f3n (ZEC) en marzo de 2014. O espazo natural forma parte tam\u00e9n da Reserva da Biosfera Terras do Mi\u00f1o."}
{"id": "473802", "revid": "23204", "url": "https://gl.wikipedia.org/wiki?curid=473802", "title": "Paratebueno", "text": "Paratebueno \u00e9 un concello colombiano do departamento de Cundinamarca, que se atopa na provincia de Medina, a 211 km de Bogot\u00e1. A cabeceira municipal at\u00f3pase a unha altitude de 256 ms.n.m., e ten unha temperatura media anual de 27 \u00b0C.\nParatebueno \u00e9 un dos dous concellos do departamento de Cundinamarca que se atopan no piedemonte llanero, xunto con Medina. Paratebueno forma parte da Ruta Tur\u00edstica Piedemonte Llanero e at\u00f3pase sobre \"La Marginal de la Selva\", unha importante v\u00eda nacional que percorre a Orinoquia colombiana.\nL\u00edmites.\nParatebueno limita polo norte co concello de San Luis de Gaceno (Boyac\u00e1) e Santa Mar\u00eda (Boyac\u00e1), polo sur co concello de Cumaral (Meta), polo leste cos concellos de Cabuyaro e Barranca de Up\u00eda (Meta) e polo oeste cos municipios de Medina (Cundinamarca) e Ubal\u00e1 (Cundinamarca)."}
{"id": "473803", "revid": "23204", "url": "https://gl.wikipedia.org/wiki?curid=473803", "title": "Puerto Salgar", "text": "Puerto Salgar \u00e9 un concello colombiano do departamento de Cundinamarca que se atopa na provincia de Bajo Magdalena, a 195\u00a0km de Bogot\u00e1 e a 253 km de Medell\u00edn.\nNeste concello at\u00f3pase o Comando A\u00e9reo de Combate N\u00ba 1 (Base A\u00e9rea Germ\u00e1n Olano).\nHistoria.\nDende comezos do s\u00e9culo XX formouse un casar\u00edo chamado Palanquero, por mor da construci\u00f3n do Ferrocarril de Cundinamarca. Posteriormente, o casar\u00edo foi chamado Puerto Li\u00e9vano, ata que en 1935 se trasladou \u00f3 lugar que ocupa o concello no presente, co nome de Puerto Salgar."}
{"id": "473804", "revid": "23204", "url": "https://gl.wikipedia.org/wiki?curid=473804", "title": "Quebradanegra", "text": "Quebradanegra \u00e9 un concello colombiano do departamento de Cundinamarca, que se atopa na provincia do Gualiv\u00e1, a 113 km \u00f3 noroeste de Bogot\u00e1.\nHistoria.\nNa \u00e9poca precolombiana, o territorio do actual concello de Quebradanegra estivo habitado polos ind\u00edxenas panches. En 1694 fundouse a primeira vila, na zona baixa do alto no que se erixe a actual cabeceira municipal. En 1784 foi trasladado \u00e1 localizaci\u00f3n actual, sobre o Alto de Morera, por xesti\u00f3n do cura p\u00e1rroco Fernando \u00c1vila y Mart\u00ednez, auspiciado por Manuel de \u00c1vila, doante dos cartos para a construci\u00f3n da igrexa de San Roque, que na actualidade forma parte da Diocese de Facatativ\u00e1."}
{"id": "473806", "revid": "23204", "url": "https://gl.wikipedia.org/wiki?curid=473806", "title": "Quetame", "text": "Quetame \u00e9 un concello colombiano do departamento de Cundinamarca, que se atopa na provincia de Oriente, a 55 km de Bogot\u00e1.\nToponimia.\nO top\u00f3nimo \u00abQuetame\u00bb quere dicir en \"muysc cubun\" (lingua muisca) \u00abA vosa labranza do monte\u00bb.\nHistoria.\nNa \u00e9poca precolombiana o territorio do actual concello de Quetame estaba habitado polos descendentes do cacique de Ubaque, que dominaba a rexi\u00f3n do leste. Na visita do oidor Miguel Ibarra a C\u00e1queza e Ubatoque, en novembro de 1594, figuraba a capitan\u00eda de Quetame no cacique ou capit\u00e1n Pedro Quetame, maior de 60 anos."}
{"id": "473807", "revid": "23204", "url": "https://gl.wikipedia.org/wiki?curid=473807", "title": "Quipile", "text": "Quipile \u00e9 un concello colombiano do departamento de Cundinamarca, que se atopa na provincia do Tequendama, a 83 km de Bogot\u00e1.\nHistoria.\nQuipile \u00e9 unha palabra de orixe panche, en cuxa lingua significa \u00abforte e superior lugar\u00bb; non se ten datos exactos da s\u00faa data da s\u00faa fundaci\u00f3n, nin do seu fundador, pero a tradici\u00f3n di que a fundaci\u00f3n ocorreu arredor do ano de 1825 e sinala a Jos\u00e9 Mar\u00eda Lozano como o seu fundador.\nOs primeiros asentamentos estiveron habitados por ind\u00edxenas pertencentes a cultura panche, quen orixinalmente lle deron o nome de \"Quipili\" en honra \u00f3 cacique da tribo, e escolleran o lugar como medida de protecci\u00f3n e posici\u00f3n de defensa contra o inimigo."}
{"id": "473808", "revid": "1888", "url": "https://gl.wikipedia.org/wiki?curid=473808", "title": "Fernando Salgado Varela", "text": "Fernando Salgado Varela, nado en Cerdedo-Cotobade o 7 de setembro de 1959, \u00e9 un xornalista e escritor galego.\nTraxectoria.\nNeto de Francisco Varela Garrido. Traballou en \"Diario de Galicia\", \"Atl\u00e1ntico Diario\" e \"La Voz de Galicia\". \u00c9 delegado de \"Diario de Pontevedra\" na comarca do Saln\u00e9s. Colaborou en \"Tempos Novos\", \"A Trabe de Ouro\", \"Ardent\u00eda\" e \"Sustansia\". Tam\u00e9n colabora con Radio Arosa."}
{"id": "473809", "revid": "23204", "url": "https://gl.wikipedia.org/wiki?curid=473809", "title": "San Bernardo, Cundinamarca", "text": "San Bernardo \u00e9 un concello colombiano do departamento de Cundinamarca, que se atopa na provincia do Sumapaz, a 99 km de Bogot\u00e1.\nHistoria.\nSan Bernardo nace dunha extensa cantidade de terreos monta\u00f1osos colonizados dende finais do s\u00e9culo XIX. Contra o ano 1908 formouse un incipiente casar\u00edo con capela r\u00fastica, unha pequena praza e catro casas, nos predios da facenda \"Alejandr\u00eda\", en xurisdici\u00f3n do municipio de Pandi. At\u00e9 ese casar\u00edo \u00eda o p\u00e1rroco de Pandi para celebrar misa."}
{"id": "473812", "revid": "23204", "url": "https://gl.wikipedia.org/wiki?curid=473812", "title": "Sesquil\u00e9", "text": "Sesquil\u00e9 \u00e9 un concello colombiano do departamento de Cundinamarca que se atopa na provincia de Almeidas, a 45 km \u00f3 nord\u00e9s de Bogot\u00e1.\nA altitude media do municipio \u00e9 de 2595 ms.n.m., e a s\u00faa temperatura media anual \u00e9 de 14.1 \u00b0C, con abondosas choivas durante o ano. Sesquil\u00e9 limita polo sur con Guatavita; polo norte con Chocont\u00e1 e Suesca; polo leste con Machet\u00e1, e polo oeste con Gachancip\u00e1.\nToponimia.\nO top\u00f3nimo \u00abSesquil\u00e9\u00bb, en \"muysc cubun\" (lingua muisca), significa \u00abBoquer\u00f3n do regato\u00bb, a\u00ednda que tam\u00e9n foi traducido como \u00abAuga Quente\u00bb, como derivado de Sisque, que prov\u00e9n do voc\u00e1bulo muisca \"Sisquis\" Bteib.\nHistoria.\n\u00c9poca precolombiana.\nNa \u00e9poca precolombiana, Sesquil\u00e9 estivo poboado polos muiscas; foi un dos once \"uta\" (poboados, ou aldeas) que integraban o \"zybyn\" (clan) de Guatavita, no territorio do Zipazgo, dentro da Confederaci\u00f3n Muisca. O \"utatiba\" (gobernante local) de Sesquil\u00e9 era tributario do \"sybyntiba\" (cacique) de Guatavita.\nOs muiscas explotaron minas de carb\u00f3n mineral no sitio denominado Chaleche, e minas de sal na parte chamada Sesquil\u00e9, que en tempos do Novo Reino de Granada foi nomeada Minas de San Juan de Sesquil\u00e9. As minas continuaron sendo explotadas polos espa\u00f1ois coas t\u00e9cnicas ind\u00edxenas, e tam\u00e9n durante a \u00e9poca republicana, xerando rendas tanto para a naci\u00f3n como para o concello at\u00e9 a construci\u00f3n do Encoro do Tomin\u00e9, que cubriu entre outras importantes zonas a parte das antigas minas de sal e de carb\u00f3n.\nNa xurisdici\u00f3n de Sesquil\u00e9 at\u00f3pase a lagoa de Guatavita, na que os muiscas celebraban a cerimonia que deu orixe \u00e1 lenda de El Dorado."}
{"id": "473813", "revid": "1888", "url": "https://gl.wikipedia.org/wiki?curid=473813", "title": "Pancho Varela", "text": ""}
{"id": "473814", "revid": "23204", "url": "https://gl.wikipedia.org/wiki?curid=473814", "title": "Silvania", "text": "Silvania \u00e9 un concello colombiano do departamento de Cundinamarca, que se atopa na provincia do Sumapaz, a 44 km de Bogot\u00e1. Na \u00e9poca da conquista espa\u00f1ola co\u00f1ec\u00edase como Subia ou Uzathama e era habitado polos sutagaos. O actual concello foi fundado por Ismael Silva o 21 de febreiro de 1935.\nHistoria.\nNa \u00e9poca precolombiana, o territorio do actual concello de Silvania estivo habitado polos sutagaos. En 1608 foron adxudicadas estancias de gando a Francisco G\u00f3mez de la Cruz, que tempo despois se converteron na Facenda El Chocho. O 21 de febreiro de 1935, baixo a direcci\u00f3n de Ismael Silva, foi fundada nova vila, iniciando o trazado do parque principal e as principais r\u00faas. Ese ano constru\u00edronse seis casas, que foron as primeiras do concello. O 10 de febreiro de 1936 os directores do \u201cComit\u00e9 Central de Silvania\u201d exped\u00eda, \u00f3 cumprir o seu primeiro ano, o nome \u00f3 Concello de Silvania, como reco\u00f1ecemento e en gratitude dos esforzos do fundador deste casar\u00edo."}
{"id": "473815", "revid": "23204", "url": "https://gl.wikipedia.org/wiki?curid=473815", "title": "Supat\u00e1", "text": "Supat\u00e1 \u00e9 un concello colombiano do departamento de Cundinamarca, que se atopa na provincia do Gualiv\u00e1, a 76 km \u00f3 noroeste de Bogot\u00e1.\nHistoria.\nNotificados os panches da rexi\u00f3n de Supat\u00e1 da chegada de Hern\u00e1n P\u00e9rez de Quesada, o seu cacique abandonouna e a trav\u00e9s de Pinzaima, Guanacas sobre o R\u00edo Negro e a cordilleira que os separa, det\u00edvose na serran\u00eda do cobre, no sitio Lagoa Verde, onde se instalou, previa alianza con Itoco, cacique dos colimas, os seus veci\u00f1os do norte. Lagoa Verde chamouse despois Mesitas, denominaci\u00f3n que a\u00ednda conserva, verea na cal xurdiu a nova vila de Supat\u00e1.\nEn 1747 Supat\u00e1 era o nome da facenda do presb\u00edtero Jacinto Roque Salgado y Zubiete, quen era p\u00e1rroco de Serrezuela (a actual Madrid, Cundinamarca), e en 1774 fundador da parroquia de Subachoque."}
{"id": "473817", "revid": "23204", "url": "https://gl.wikipedia.org/wiki?curid=473817", "title": "Tena, Cundinamarca", "text": "Tena \u00e9 un concello colombiano do departamento de Cundinamarca, que se atopa na provincia do Tequendama, a 66 km de Bogot\u00e1.\nPos\u00fae unha das m\u00e1is grandes reservas h\u00eddricas da Provincia do Tequendama e de Cundinamarca, ademais dunha vexetaci\u00f3n virxe e bosques espesos de n\u00e9boa e unha enorme riqueza de fauna e flora; ademais, foi unha das rexi\u00f3ns onde Jos\u00e9 Celestino Mutis empezou a Real Expedici\u00f3n Bot\u00e1nica do Novo Reino de Granada. As principais fontes econ\u00f3micas do concello son a agricultura, a gandeira, a industria av\u00edcola e a pisc\u00edcola.\nHistoria.\nAntes da conquista dos espa\u00f1ois, \"Tenasuca\" estaba situada nos dominios dos ind\u00edxenas muiscas, quen a denominaban \"Zuca\". Foi Gonzalo Jim\u00e9nez de Quesada quen \u00f3 contemplar a similitude do lugar co val de Tena na s\u00faa afastada patria decidiu asignarlle este nome. O actual territorio non \u00e9 o mesmo onde se fundou a vila de indios en 1548. O asentamento no que foi constru\u00eddo o concello durante o s\u00e9culo XX empezouse a conformar en parroquia en 1818, como congregaci\u00f3n de brancos."}
{"id": "473818", "revid": "23204", "url": "https://gl.wikipedia.org/wiki?curid=473818", "title": "Tibacuy", "text": "Tibacuy \u00e9 un concello colombiano do departamento de Cundinamarca, que se atopa na provincia do Sumapaz, 87 km de Bogot\u00e1. O concello foi fundado o 13 de febreiro de 1592 polo oidor Bernardino de Albornoz.\nToponimia.\nO top\u00f3nimo \u00abTibacuy\u00bb, en \"muysc cubun\" (lingua muisca) significa \u00abxefe oficial\u00bb.\nHistoria.\nA vila actual at\u00f3pase situada m\u00e1is abaixo da vila aborixe, que era unha zona de fronteira entre os muiscas e os panches.\nA nova vila foi fundada polo oidor Bernardino de Albornoz entre o 13 e o 17 de febreiro de 1592, segundo consta e figura a declaraci\u00f3n xuramentada do capit\u00e1n Francisco Chigacag\u00fcentiba na s\u00faa dilixencia de visita a Fusagasug\u00e1 (Reais C\u00e9dulas)."}
{"id": "473820", "revid": "23204", "url": "https://gl.wikipedia.org/wiki?curid=473820", "title": "Tibirita", "text": "Tibirita \u00e9 un concello colombiano que se atopa no departamento de Cundinamarca. Forma parte da provincia de Almeidas, e at\u00f3pase a 129 quil\u00f3metros de Bogot\u00e1, distrito capital.\nHistoria.\nNa \u00e9poca precolombiana, o territorio do actual concello de Tibirita estivo habitado polo pobo muisca, nun casar\u00edo situado no cerro Renquir\u00e1.\nTrala chegada dos espa\u00f1ois, o poboado foi trasladado dende Renquir\u00e1 at\u00e9 o lugar no que se atopa no presente. Al\u00ed levantou os seus apousentos Diego Hern\u00e1ndez. O primeiro encomendeiro de Tibirita foi Crist\u00f3bal Arias de Monroy, natural da vila de Almod\u00f3var del Campo, quen foi soldado do adiantado Gonzalo Jim\u00e9nez de Quesada.\nO 8 de xullo de 1593 a vila de Tibirita foi fundada polo oidor Miguel de Ibarra."}
{"id": "473821", "revid": "23204", "url": "https://gl.wikipedia.org/wiki?curid=473821", "title": "Topaip\u00ed", "text": "Topaip\u00ed \u00e9 un concello colombiano do departamento de Cundinamarca, que se atopa na provincia de Rionegro, a 141 km \u00f3 norte de Bogot\u00e1, sobre a cordilleira oriental dos Andes colombianos. A cabeceira municipal at\u00f3pase a unha altitude de 1.323 m.s.n.m., e a temperatura media anual \u00e9 de 18-21 \u00b0C.\nToponimia.\nO top\u00f3nimo \u00abTopaip\u00ed\u00bb, na lingua dos tapaces ou colimas, significa \u00abpedra ardente ou acesa\u00bb; tam\u00e9n era o nome do seu principal cacique, o cacique Topaip\u00ed ou cacique Itoco."}
{"id": "473822", "revid": "23204", "url": "https://gl.wikipedia.org/wiki?curid=473822", "title": "Ubal\u00e1", "text": "Ubal\u00e1 \u00e9 un concello colombiano do departamento de Cundinamarca, que se atopa na provincia do Guavio, a 126 km \u00f3 leste de Bogot\u00e1, e a unha altura de 1949 ms.n.m. A v\u00eda de acceso m\u00e1is adoita \u00e9 a que toma a ruta La Calera, Guasca e Gachet\u00e1.\nToponimia.\nO top\u00f3nimo Ubal\u00e1, en \"muysc cubun\" (lingua muisca), significa \u00ablugar da faldra\u00bb ou \u00ablugar da pendente\u00bb.\nHistoria.\nNa \u00e9poca precolombiana o territorio do actual municipio de Ubal\u00e1 estivo habitado polos ch\u00edos, pobo que fac\u00eda parte da Confederaci\u00f3n Muisca, e que estaban asentados no que hoxe \u00e9 o casar\u00edo de Pueblo Viejo. Trala chegada dos espa\u00f1ois, foron habitados os sitios de Pauso, Siatala, Tual\u00e1, Zaque, Cusio, Guavio, Juiqu\u00edn, Chusneque, M\u00e1mbita e Sueva; estes dous \u00faltimos sobreviviron constitu\u00edndose en vereas."}
{"id": "473824", "revid": "23204", "url": "https://gl.wikipedia.org/wiki?curid=473824", "title": "Une, Cundinamarca", "text": "Une \u00e9 un concello colombiano do departamento de Cundinamarca que se atopa na provincia de Oriente, a 43 km \u00f3 sueste de Bogot\u00e1.\nToponimia.\nO top\u00f3nimo \u00abUne\u00bb, en \"muysc cubun\" (lingua muisca) significa \u00abpota\u00bb, ou centro de reuni\u00f3n do cacicado de Ubaque. Segundo o dicionario de Acosta Orteg\u00f3n o outro significado \u00e9 \u00abcousa boa\u00bb.\nHistoria.\nA data de fundaci\u00f3n do concello de Une foi o 22 de febreiro de 1538. O primeiro encomendeiro foi Diego Romero, da tropa de Gonzalo Jim\u00e9nez de Quesada. A comezos de novembro de 1594 o ouvidor Miguel de Ibarra en visita deu descrici\u00f3n de 1.058 indios. O 19 de xu\u00f1o de 1600 o ouvidor Lu\u00eds Enr\u00edquez por auto proferido en Santaf\u00e9 determinou poboar os indios de Queca e Une nunha soa vila que era Une."}
{"id": "473825", "revid": "23204", "url": "https://gl.wikipedia.org/wiki?curid=473825", "title": "\u00datica, Cundinamarca", "text": "\u00datica \u00e9 un concello colombiano do departamento de Cundinamarca, que se atopa na provincia do Gualiv\u00e1, a 119 km \u00f3 noroeste de Bogot\u00e1.\nO concello de \u00datica foi fundado polos irm\u00e1ns Calixto e Anselmo Gait\u00e1n en 1803, e o seu nome foille colocado en recordo da antiga cidade romana do norte de \u00c1frica, \u00datica.\nHistoria.\nNa \u00e9poca precolombiana, o territorio do actual concello de \u00datica estivo poboado polos panches. Dende os tempos en que as expedici\u00f3ns conquistadoras viaxaban entre Corinto (Cauca) e \u00datica (Cundinamarca), as terras de \u00datica foran frecuentadas polos espa\u00f1ois. A comezos do s\u00e9culo XIX, os irm\u00e1ns Evaristo, Calixto e Anselmo Gait\u00e1n, orixinarios de La Palma, fundaron no que \u00e9 hoxe \u00datica un casar\u00edo chamado Salinas. Este casar\u00edo, que tivo asento no actual barrio de \"Pueblo Viejo\", recibiu devandito nome debido \u00e1 existencia de fontes termais e azufradas nas s\u00faas proximidades."}
{"id": "473826", "revid": "23204", "url": "https://gl.wikipedia.org/wiki?curid=473826", "title": "Vergara, Cundinamarca", "text": "Vergara \u00e9 un concello colombiano do departamento de Cundinamarca, que se atopa na provincia do Gualiv\u00e1, a 112 km \u00f3 noroeste de Bogot\u00e1. Ten unha extensi\u00f3n de 146 km\u00b2, at\u00f3pase a unha altitude de 1.510 ms.n.m., e a temperatura media anual \u00e9 de 19 \u00b0C.\nHistoria.\nA finais do s\u00e9culo XVIII, os mineiros dos sitios de Flandes, Pinzayma, La Meseta, Guatayma, Periquito e Armadillos non ti\u00f1an parroquia nin sacerdote permanente, polo que as autoridades decidiron constru\u00edr unha igrexa xunto \u00e1 facenda \"Vergara\". A nova parroquia foi reco\u00f1ecida polas autoridades relixiosas o 5 de xaneiro de 1799, co nome de Santa B\u00e1rbara de Vergara. Axi\u00f1a se formou unha poboaci\u00f3n arredor da igrexa, que foi ratificada co nome de Vergara o 12 de decembro de 1800. O primeiro bautizo rexistrouse nos libros parroquiais o 14 de xu\u00f1o de 1803. O primeiro p\u00e1rroco foi o Feliciano Mari\u00f1o. Vergara foi consagrada a Santa B\u00e1rbara como a s\u00faa patroa."}
{"id": "473827", "revid": "23204", "url": "https://gl.wikipedia.org/wiki?curid=473827", "title": "Vian\u00ed", "text": "Vian\u00ed \u00e9 un concello colombiano do departamento de Cundinamarca, que se atopa na provincia de Magdalena Centro, a 87 km de Bogot\u00e1.\nHistoria.\nNa \u00e9poca precolombiana, o territorio do actual municipio de Vian\u00ed estivo habitado polos bituimas, da naci\u00f3n ind\u00edxena panche. Dise que Vian\u00ed foi o nome dun cacique deste lugar que traduce \u00abCume de Ouro\u00bb, pero esta versi\u00f3n non foi confirmada."}
{"id": "473828", "revid": "23204", "url": "https://gl.wikipedia.org/wiki?curid=473828", "title": "Villag\u00f3mez", "text": "Villag\u00f3mez \u00e9 un concello colombiano do departamento de Cundinamarca que se atopa na provincia de Rionegro, a 103 km de Bogot\u00e1. O nome de Villag\u00f3mez \u00e9 unha homenaxe \u00f3 p\u00e1rroco fundador Misael G\u00f3mez.\nHistoria.\nPolo ano 1926 comezou a formarse o casar\u00edo que logo se chamou Villag\u00f3mez en homenaxe \u00f3 p\u00e1rroco de Pacho, presb\u00edtero Misael G\u00f3mez, quen foi o seu principal xestor e quen obtivo a cesi\u00f3n do terreo para a \u00e1rea de poboaci\u00f3n. En 1936 foi erixido en correxemento. Por ordenanza No. 3 de 11 de xu\u00f1o de 1942, cuxo proxecto foi presentado polo deputado Eduardo Pati\u00f1o Bernal, creouse a Inspecci\u00f3n Departamental de Polic\u00eda de Villag\u00f3mez en xurisdici\u00f3n de Pacho."}
{"id": "473829", "revid": "23204", "url": "https://gl.wikipedia.org/wiki?curid=473829", "title": "Villapinz\u00f3n", "text": "Villapinz\u00f3n, antigamente chamado Hatoviejo, \u00e9 un concello colombiano de Cundinamarca, que se atopa na provincia de Almeidas, a 80 km \u00f3 nordeste de Bogot\u00e1.\nDende a capital do pa\u00eds acc\u00e9dese pola Troncal Central do Norte (Ruta Nacional 55). A altitude media da cabeceira municipal \u00e9 de 2715 m s. n. m., e a s\u00faa temperatura media \u00e9 de 13.2 \u00b0C.\nEn Villapinz\u00f3n at\u00f3pase o nacemento do r\u00edo Bogot\u00e1, afluente do Magdalena.\nHistoria.\nNa \u00e9poca precolombiana non se constata ning\u00fan asentamento de poboaci\u00f3n no territorio do actual concello de Villapinz\u00f3n, a\u00ednda que o seu territorio formaba parte da Confederaci\u00f3n Muisca."}
{"id": "473830", "revid": "23204", "url": "https://gl.wikipedia.org/wiki?curid=473830", "title": "Viot\u00e1", "text": "Viot\u00e1 \u00e9 un concello colombiano do departamento de Cundinamarca, que se atopa na provincia de Tequendama; at\u00f3pase a 86 km de Bogot\u00e1. O seu clima \u00e9 c\u00e1lido.\nHistoria.\nOrixinalmente o sitio era denominado \"Biut\u00e1\" polos ind\u00edxenas muiscas. Era un territorio de fronteira entre os nativos panches e os muiscas. Nas veigas do r\u00edo Calandaima e cara \u00e1 cordilleira at\u00f3panse pedras con xerogl\u00edficos e petr\u00f3glifos, testemu\u00f1os do poboamento ind\u00edxena."}
{"id": "473831", "revid": "23204", "url": "https://gl.wikipedia.org/wiki?curid=473831", "title": "Yacop\u00ed", "text": "Yacop\u00ed, oficialmente San Antonio de Yacop\u00ed, tam\u00e9n chamado Carmen de Yacop\u00ed, \u00e9 un concello colombiano do departamento de Cundinamarca que se atopa na provincia de Rionegro, a 177 km \u00f3 noroeste de Bogot\u00e1.\nToponimia.\nO top\u00f3nimo \u00abYacop\u00ed\u00bb na lingua dos muzos, quere dicir \u00ab\u00e1rbore dura\u00bb, e dic\u00edase Yacup\u00ed segundo a pronuncia aborixe."}
{"id": "473832", "revid": "23204", "url": "https://gl.wikipedia.org/wiki?curid=473832", "title": "Pobo mura", "text": "O muras son un pobo ind\u00edxena que vive nas zonas central e oriental do estado do Amazonas, no Brasil, \u00f3 longo do r\u00edo Amazonas dende Madeira at\u00e9 o Purus. Xogaron un importante papel na historia brasileira durante a \u00e9poca colonial e eran co\u00f1ecidos pola s\u00faa forte determinaci\u00f3n e resistencia \u00e1 cultura portuguesa. Antigamente un pobo poderoso, foron derrotados polos seus veci\u00f1os, os munduruc\u00fas, en 1788.\nDa diversidade orixinal das lingua mura, s\u00f3 sobrevive a variedade pirah\u00e3."}
{"id": "473833", "revid": "102241", "url": "https://gl.wikipedia.org/wiki?curid=473833", "title": "Lingua mura", "text": "O mura \u00e9 unha lingua do Amazonas, no Brasil, falada polo pobo mura. A s\u00faa variedade m\u00e1is co\u00f1ecida \u00e9 o pirah\u00e3, sendo o \u00fanico dialecto sobrevivente. Ling\u00fcisticamente, est\u00e1 clasificada como unha lingua aglutinante, cun pequeno n\u00famero de fonemas (11, en comparaci\u00f3n cos 44 fonemas do ingl\u00e9s), lingua asubiada e o uso de ton.\nNo presente, s\u00f3 300 pirah\u00e3 do pobo mura falan a variedade pirah\u00e3 distribu\u00eddos en oito vilas."}
{"id": "473834", "revid": "23204", "url": "https://gl.wikipedia.org/wiki?curid=473834", "title": "Linguas mura", "text": ""}
{"id": "473835", "revid": "98629", "url": "https://gl.wikipedia.org/wiki?curid=473835", "title": "Song Hye-rang", "text": "Song Hye-rang (), nada en 1935, \u00e9 unha escritora norcoreana.\nTraxectoria.\nO seu pai era un rico terratenente surcoreano emigrou ao norte por raz\u00f3ns pol\u00edticas, e a s\u00faa nai era editora do peri\u00f3dico oficial norcoreano \"Rodong Shinmun\". A irm\u00e1 m\u00e1is nova de Song, a co\u00f1ecida actriz Song Hye-rim, comezou en segredo un romance con Kim Jong-il contra os desexos do seu pai Kim Il-sung a finais da d\u00e9cada de 1960 ou principios da de 1970, o que rematou co divorcio forzado de Hye-rim co seu esposo. Hye-rang soubo da situaci\u00f3n o 10 de maio de 1971, cando Kim chegou \u00e1 s\u00faa residencia en medio da noite para informala de que deixara embarazada a s\u00faa irm\u00e1 m\u00e1is nova. Cinco anos despois Hye-rang f\u00edxose responsable de criar a Kim Jong-nam, o fillo produto dese embarazo; o seu pai non estaba disposto a deixalo asistir \u00e1 escola por medo a que se revelase o secreto da s\u00faa familia. Hye-rim mudouse \u00e1 casa da s\u00faa irm\u00e1n xunto con Ri Han-yong e Ri Nam-ok, o seu fillo e a s\u00faa filla, para que o pequeno Kim Jong-nam non estivese s\u00f3. Kim Jong-il manexou coidadosamente as s\u00faas vidas para asegurarse de que o seu pai non co\u00f1ecese a s\u00faa relaci\u00f3n continua; Pasaron a maior parte do tempo en residencias no leste de Pyongyang e Chungsangdong, e mesmo viaxando ao estranxeiro a Xenebra e Moscova.\nEn 1982 o fillo de Song Hye-rang desertou a Corea do Sur, e a s\u00faa filla seguiuna dez anos despois. A propia Song desertou en Xenebra en febreiro de 1996, portando s\u00f3 as s\u00faas medicinas, o seu diario e un libro de contos de Anton Chekhov. Despois da s\u00faa deserci\u00f3n escondeuse no campo europeo por medo a que a matasen, viaxando cunha muller xaponesa non identificada; o seu fillo foi asasinado a tiros preto da s\u00faa casa en Gyeonggi-do, Corea do Sur, por asaltantes desco\u00f1ecidos ao ano seguinte. Agora Song Hye-rang vive nun lugar non revelado en Europa."}
{"id": "473837", "revid": "23204", "url": "https://gl.wikipedia.org/wiki?curid=473837", "title": "Ast\u00e9rix nos Xogos Ol\u00edmpicos", "text": "Ast\u00e9rix nos Xogos Ol\u00edmpicos (en ) \u00e9 o d\u00e9cimo segundo volume da serie de banda dese\u00f1ada Ast\u00e9rix, creada por Ren\u00e9 Goscinny (historia) e Albert Uderzo (ilustraci\u00f3n). Foi lanzada en versi\u00f3n serializada pola revista \"Pilote\" nos n\u00fameros 434\u2013455 en 1968 (para cadrar cos Xogos Ol\u00edmpicos de 1968). A historia satiriza a dopaxe no deporte.\nFoi traducido \u00f3 galego por Antonio Pichel e publicado pola Editorial Galaxia en 1996. En maio de 2021, publicouse unha nova traduci\u00f3n de Xavier Sen\u00edn, Isabel Soto e Alejandro Tobar para Edici\u00f3ns Xerais co mesmo t\u00edtulo."}
{"id": "473838", "revid": "89787", "url": "https://gl.wikipedia.org/wiki?curid=473838", "title": "Ast\u00e9rix en Hispania", "text": "Ast\u00e9rix en Hispania (en ) \u00e9 o d\u00e9cimo cuarto volume da serie de banda dese\u00f1ada Ast\u00e9rix, creada por Ren\u00e9 Goscinny (historia) e Albert Uderzo (ilustraci\u00f3n). Foi publicado orixinalmente de xeito serializado na revista \"Pilote\", nos n\u00fameros 498-519, en 1969.\nFoi traducido \u00f3 galego por Antonio Pichel e publicado pola Editorial Galaxia en 1997."}
{"id": "473839", "revid": "23204", "url": "https://gl.wikipedia.org/wiki?curid=473839", "title": "Ast\u00e9rix en Hispanie", "text": ""}
{"id": "473840", "revid": "89787", "url": "https://gl.wikipedia.org/wiki?curid=473840", "title": "A ciza\u00f1a", "text": "A ciza\u00f1a (en ) \u00e9 o d\u00e9cimo quinto volume da serie de banda dese\u00f1ada Ast\u00e9rix, creada por Ren\u00e9 Goscinny (historia) e Albert Uderzo (ilustraci\u00f3n). Foi publicado orixinalmente de forma serializada na revista \"Pilote\", nos n\u00fameros 531-552, en 1970.\nFoi traducido \u00f3 galego por Marisa Guerra e publicado pola Editorial Galaxia en 1992.\nSinopse.\nO Senado romano rexeita conceder novos fondos a Xulio C\u00e9sar para novas conquistas. Por mor disto, decide acabar dunha boa vez coa pequena aldea gala que se lle resiste. Despois dunha reuni\u00f3n cos seus conselleiros, decide enviar \u00e1 aldea a Tullius Detritus, un romano que ten un don innato para provocar disputas.\nO primeiro que fai Detritus \u00f3 chegar \u00e1 Galia \u00e9 ofrecer a Ast\u00e9rix unha xerra, afirmando que lla d\u00e1 \"\u00f3 home m\u00e1is importante da aldea\". Deste xeito, comeza unha \"guerra psicol\u00f3xica\" destinada a facer que xurdan desavinzas entre todos."}
{"id": "473841", "revid": "23204", "url": "https://gl.wikipedia.org/wiki?curid=473841", "title": "La Zizanie", "text": ""}
{"id": "473842", "revid": "89787", "url": "https://gl.wikipedia.org/wiki?curid=473842", "title": "La Pe\u00f1ota", "text": "La Pe\u00f1ota \u00e9 unha das monta\u00f1as m\u00e1is importantes da serra de Guadarrama, situada no sistema Central, cunha altitude de 1945 metros. Est\u00e1 situada no l\u00edmite da Comunidade de Madrid e a provincia de Segovia. A s\u00faa cara sur est\u00e1 dentro do termo municipal madrile\u00f1o de Los Molinos e a norte no termo segoviano de El Espinar. \u00c1lzase entre o porto de Guadarrama, ao oeste do pico, o val da Fuenfr\u00eda, ao leste, e o val do r\u00edo Moros, ao norte.\nCaracter\u00edsticas.\nA cima componse de tres pequenas cumes de granito visibles desde determinados lugares. Al\u00ed est\u00e1 situado o v\u00e9rtice xeod\u00e9sico que o testemu\u00f1a.\nA s\u00faa cima constit\u00fae un dos mellores miradoiros da serra, desde a que se ve gran parte das chairas madrile\u00f1a e segoviana. Na s\u00faa ladeira sur predominan sobre todo as pradar\u00edas alpinas, as rochas e as matogueiras baixas de monta\u00f1a. En cambio, a s\u00faa vertente norte est\u00e1 cuberta case enteiramente por un bosque de pi\u00f1eiros silvestres. Esta monta\u00f1a est\u00e1 dentro do Parque Nacional de Guadarrama.\nNa ladeira sur, a unha altitude de 1650 metros e moi preto do colado do Rei at\u00f3pase un pi\u00f1eiro silvestre moi peculiar co\u00f1ecido como Pi\u00f1eiro Solitario ou de San Roque. Ten uns 27 metros de alto, 6 metros de per\u00edmetro ao ombreiro, 18 metros de ancho de copa, m\u00e1is de 350 anos de idade e pode ser o pi\u00f1eiro silvestre m\u00e1is grande de Espa\u00f1a. At\u00f3pase illado doutros pi\u00f1eiros xa que foi un dos poucos sobreviventes dun incendio que arrasou a zona para mediados do s\u00e9culo XX.\nAscensi\u00f3n.\nP\u00f3dese chegar \u00e1 cima de La Pe\u00f1ota por un cami\u00f1o que sae da estaci\u00f3n de Cercedilla. Non ten dificultade t\u00e9cnica pero o desnivel acumulado \u00e9 de 800 metros. Este carreiro ascende en sentido noroeste pola ladeira leste de La Pe\u00f1ota ata alcanzar o colado de Cerromalejo (1774\u00a0m). Nese punto o cami\u00f1o ascende pola crista da monta\u00f1a cara ao sur ata alcanzar a cima.\nOutra ruta de acceso \u00e9 desde o porto de Guadarrama ou dos Leones. Esta ruta ten algo m\u00e1is de dificultade que a anterior, sobre todo no inverno, pero en ausencia de neve p\u00f3dese realizar nas mesmas condici\u00f3ns que a outra."}
{"id": "473843", "revid": "5863", "url": "https://gl.wikipedia.org/wiki?curid=473843", "title": "Mercedes Oliveira Malvar", "text": ""}
{"id": "473845", "revid": "839", "url": "https://gl.wikipedia.org/wiki?curid=473845", "title": "Jan Davis", "text": "Nancy Jan Davis, nada en Cocoa Beach (Florida) o 1 de novembro de 1953, \u00e9 unha astronauta estadounidense que formou parte das misi\u00f3ns STS-60, STS-47 e STS-85. Pasou un total de 28,09 d\u00edas no espazo.\nTraxectoria.\nDavis \u00e9 graduada en biolox\u00eda polo Instituto Tecnol\u00f3xico de Georgia en 1975 e en enxe\u00f1er\u00eda mec\u00e1nica pola Universidade de Auburn en 1977, con m\u00e1ster de ciencias e doturamento en enxe\u00f1er\u00eda mec\u00e1nica pola Universidade de Alabama en Huntsville en 1983 e 1985 respectivamente.\nFoi seleccionado como astronauta en 1987. Participou nas misi\u00f3ns STS-60, STS-47 e STS-85, pasando un total de 28,09 d\u00edas no espazo"}
{"id": "473847", "revid": "98629", "url": "https://gl.wikipedia.org/wiki?curid=473847", "title": "Raquel Lesteiro L\u00f3pez", "text": "Raquel Lesteiro L\u00f3pez, nada en Pontevedra o 29 de agosto de 1902 e finada en Bilbao o 24 de xullo de 1967, foi unha hispanista e arquiveira galega, membro da Secci\u00f3n Hispanoamericana do Centro de Estudos Hist\u00f3ricos e Directora do Arquivo Hist\u00f3rico de Pontevedra.\nTraxectoria.\nFormaci\u00f3n e docencia.\nFilla de Manuel Lesteiro Mart\u00ednez e Ramona L\u00f3pez Franco. En 1921 trasladouse a Madrid para instalarse na Residencia de Se\u00f1oritas de Mar\u00eda de Maeztu. Licenciouse na Secci\u00f3n de Historia de Filosof\u00eda e Letras pola Universidade de Madrid en 1925, sendo unha das poucas mulleres universitarias da s\u00faa \u00e9poca, e s\u00f3 un ano despois obtivo o grao de doutora en Filosof\u00eda e Letras. Durante a s\u00faa etapa como estudante converteuse nunha das primeiras cen socias do Ateneo de Madrid e compartiu vivenda por un breve espazo de tempo con Victoria Kent antes de fixar a s\u00faa residencia definitivamente no n\u00famero 64 da r\u00faa N\u00fa\u00f1ez de Balboa.\nAo rematar o doutoramento, exerceu durante dous anos como profesora de Lingua Espa\u00f1ola no Instituto-Escuela de Madrid, onde ademais de compartir claustro con D\u00e1maso Alonso, Navarro Tom\u00e1s, S\u00e1nchez-Albornoz, Gili Gaya e Amado Alonso co\u00f1eceu ao historiador Ram\u00f3n Iglesia, con quen casou en 1928. Ese mesmo ano, ao ga\u00f1ar o seu home e ela cos n\u00fameros dous e un respectivamente as prazas convocadas pola Junta de Ampliaci\u00f3n de Estudios para leitorados no estranxeiro, traslad\u00e1ronse a Suecia como lectores de Lingua Espa\u00f1ola na Universidade de Gotemburgo, onde permaneceron durante dous cursos.\nEtapa americanista.\nDe regreso a Madrid entrou a formar parte do Centro de Estudios Hist\u00f3ricos, dirixido por Men\u00e9ndez Pidal, que fora o seu profesor na universidade. Fue con Ram\u00f3n Iglesia e \u00c1ngel Rosenblat un dos tres especialistas en estudos ling\u00fc\u00edsticos e literarios que Am\u00e9rico Castro elixiu para encabezar a recentemente fundada Secci\u00f3n Hispanoamericana e compo\u00f1er o equipo de redacci\u00f3n da s\u00faa revista, \"Tierra Firme\", co cometido de fomentar a memoria cultural dos pobos de fala espa\u00f1ola.\nEn 1932 comezou a traballar co seu home n primeira edici\u00f3n cr\u00edtica da \"Historia verdadera de la conquista de la Nueva Espa\u00f1a\" de Bernal D\u00edaz del Castillo. O proxecto quedou inconcluso a causa do golpe de Estado do 18 de xullo de 1936, e coa desaparici\u00f3n do Centro de Estudios Hist\u00f3ricos pasou a mans do CSIC.\nActividade como arquiveira.\nEn 1933 iniciou a s\u00faa carreira de arquiveira ao acceder por oposici\u00f3n ao Cprpo Auxiliar de Arquiiveiros, Bibliotecarios e Arque\u00f3logos, adscrita en comisi\u00f3n \u00e1 Biblioteca de Dereito e \u00e1 Biblioteca de Filosof\u00eda e Letras da Universidade de Madrid, e dende 1935, ao Arquivo Hist\u00f3rico de \u00c1vila. Durante esta etapa converteuse nunha das socias fundadoras da Asociaci\u00f3n de Bibliotecarios e Bibli\u00f3grafos de Espa\u00f1a, e participou activamente na difusi\u00f3n das Misi\u00f3ns Pedag\u00f3xicas en Galicia. En 1941 por oposici\u00f3n, entrou no Corpo Facultativo e regresou a Pontevedra como Xefa do Arquivo da Delegaci\u00f3n de Facenda na cidade, cuxa direcci\u00f3n alcanzou en 1954.\nEn 1955 foi nomeada directora do Arquiivo Hist\u00f3rico Provincial de Pontevedra, sucedendo no cargo a Enrique Fern\u00e1ndez-Villamil como segunda directora na historia da instituci\u00f3n ata a s\u00faa xubilaci\u00f3n. Como directora do Arquivo publicou varios artigos sobre os seus fondos e traballos de catalogaci\u00f3n, incorporou os libros das antigas Contadur\u00edas de Hipotecas, e deixou o legado de ter emprendido e supervisado o traslado do Arquivo \u00e1 s\u00faa sede actual na Casa dos Fonseca en 1960, o que permitiu a incorporaci\u00f3n de protocolos centenarios e documentaci\u00f3n da Delegaci\u00f3n de Facenda, especialmente a correspondente ao Real de Legos do Catastro de Ensenada.\nVida persoal.\nIrm\u00e1 de Manuel Lesteiro L\u00f3pez. Casou con Ram\u00f3n Iglesia Parga en xu\u00f1o de 1928. Foi t\u00eda terceira do m\u00e9dico e pol\u00edtico Jos\u00e9 Mar\u00eda David Su\u00e1rez N\u00fa\u00f1ez. Amiga persoal de D\u00e1maso Alonso, que foi padri\u00f1o da s\u00faa primeira filla. A s\u00faa filla Mar\u00eda-Fernanda Iglesia Lesteiro, casou co poeta Gregorio San Juan, foi profesora da Universidade de Madrid e da Universidade de Deusto, e a primeira directora da Biblioteca da Universidade do Pa\u00eds Vasco."}
{"id": "473848", "revid": "98629", "url": "https://gl.wikipedia.org/wiki?curid=473848", "title": "Rasc\u00f3n de terra", "text": "O rasc\u00f3n de terra ou gui\u00f3n de paspall\u00e1s (Crex crex) \u00e9 unha ave da familia dos r\u00e1lidos. Reprod\u00facese en Europa e Asia, chegando cara ao leste ata China, e migra a \u00c1frica durante o inverno do hemisferio norte. En Galicia \u00e9 unha ave de paso rara. \u00c9 un r\u00e1lido de tama\u00f1o medio con partes inferiores con vetas beixes ou grises e partes superiores negras amarronadas, marcas casta\u00f1as nas \u00e1s, e parte inferior cor \u00f3xido con barras brancas nos flancos e zona subcaudal. O seu forte peteiro \u00e9 de cor carne, o iris \u00e9 marr\u00f3n claro e as patas e p\u00e9s son grises claros. Os xoves son de plumaxe similar \u00e1 dos adultos, e os polos est\u00e1n cubertos de penuxe negro, como en todos os r\u00e1lidos. Non se distinguen subespecies, a\u00ednda que os individuos do leste da s\u00faa \u00e1rea de reproduci\u00f3n tenden a ser lixeiramente m\u00e1is claros que os do oeste. A chamada do macho \u00e9 un alto \"crec crec\", do cal deriva o seu nome cient\u00edfico. O rasc\u00f3n de terra \u00e9 m\u00e1is grande que os seus parentes pr\u00f3ximos de \u00c1frica (\"Crex egregia\"), que comparten con el a s\u00faa \u00e1rea de invernada, e dita especie ten ademais plumaxe m\u00e1is escura e unha face m\u00e1is sinxela.\nO h\u00e1bitat reprodutor desta especie son as terras cubertas de herbas, como os campos de feo e utiliza ambientes similares nos seus campos de invernada. \u00c9 unha especie discreta que constr\u00fae un ni\u00f1o feito de follas de herba nun burato no chan e pon de 6 a 14 ovos cor crema cubertos con manchas avermelladas. Os ovos fan eclosi\u00f3n en 19 ou 20 d\u00edas, e os polos negros precoces empluman \u00e1s cinco semanas aproximadamente. A especie est\u00e1 en r\u00e1pido declive en boa parte da s\u00faa anterior \u00e1rea de reproduci\u00f3n porque as modernas pr\u00e1cticas agr\u00edcolas con frecuencia destr\u00faen os seus ni\u00f1os antes de que se completase a crianza dos polos. \u00c9 omn\u00edvoro, pero alim\u00e9ntase principalmente de invertebrados, e ocasionalmente de mam\u00edferos pequenos e ras e materia vexetal inclu\u00edndo sementes de herbas e grans de cereais. As ameazas naturais \u00e1s que se enfronta son os mam\u00edferos introducidos ou que se fixeron silvestres, as aves grandes, varios parasitos e as enfermidades.\nA\u00ednda que o n\u00famero de exemplares declinou fortemente en Europa occidental, esta ave est\u00e1 clasificada como \"especie pouco preocupante\" na Lista vermella da IUCN debido \u00e1 s\u00faa enorme \u00e1rea de distribuci\u00f3n e as s\u00faas poboaci\u00f3ns aparentemente estables en Rusia e Casaquist\u00e1n. A s\u00faa cantidade no oeste da China \u00e9 m\u00e1is significativa do que anteriormente se pensaba e as medidas de conservaci\u00f3n aplicadas facilitaron un incremento da poboaci\u00f3n nalg\u00fans pa\u00edses que sufriran grandes perdas.\nTaxonom\u00eda.\nA familia Rallidae comprende case 150 especies. A\u00ednda que as orixes do grupo se perden no tempo, o maior n\u00famero de especies e as formas menos especializadas enc\u00f3ntranse no Vello Mundo, o que suxire que esta familia se orixinou al\u00ed. A taxonom\u00eda dos pequenos rasc\u00f3ns \u00e9 complicada, pero o parente m\u00e1is pr\u00f3ximo desta especie \u00e9 a espeice africana \"C. egregia\", que \u00e1s veces \u00e9 clasificado nun x\u00e9nero propio, \"Crecopsis\", pero que o m\u00e1is usual \u00e9 que a sit\u00faen en \"Crex\". Ambas as especies son de peteiro curto con preferencia polas terras herb\u00e1ceas en vez de polos h\u00e1bitats acu\u00e1ticos t\u00edpicos dos r\u00e1lidos. As \"Porzana\", especialmente a \"Porzana albicollis\", son parentes pr\u00f3ximos do x\u00e9nero \"Crex\".\nO rasc\u00f3n de terra foi descrito primeiramente por Linnaeus no seu \"Systema Naturae\" en 1758 como \"Rallus crex\", pero posteriormente foi trasladado ao x\u00e9nero \"Crex\", creado polo naturalista alem\u00e1n e ornit\u00f3logo Johann Matth\u00e4us Bechstein en 1803, e foi denominado \"Crex pratensis\". Por\u00e9n, como o uso de \"crex\" era m\u00e1is antigo que o de \"pratensis\", dado o principio de prioridade sobre o nome espec\u00edfico de Bechstein, a especie acabou recibindo o seu nome actual de \"Crex crex\". O nome binomial \"Crex crex\", que v\u00e9n do grego antigo \"\u03ba\u03c1\u03b5\u03be\", \u00e9 onomatopeico, e procede da chamada renxente repetitiva desta especie.\nDescrici\u00f3n.\n\u00c9 un r\u00e1lido de mediano tama\u00f1o, de 27 a 30\u00a0cm de longo, cunha envergadura alar de 42 a 53\u00a0cm. Os machos pesan como media uns 165\u00a0g e as femias 145\u00a0g. O macho adulto ten o p\u00edleo e toda a parte superior de cor negra amarronada, con vetas beixes ou grises. As plumas cobertoiras da \u00e1 son dunha distintiva cor casta\u00f1a con algunhas barras brancas. A face, pescozo e peito son grises azulados, ag\u00e1s a li\u00f1a marr\u00f3n clara que vai desde a base do peteiro ata detr\u00e1s do ollo, a barriga \u00e9 branca, e os flancos e zona subcaudal est\u00e1n barrados de casta\u00f1o e branco. O seu forte peteiro \u00e9 de cor carne, ten un iris marr\u00f3n claro e as patas e p\u00e9s son grises claros. Comparado co macho, a femia ten partes superiores de tons m\u00e1is c\u00e1lidos e unha li\u00f1a ocular m\u00e1is estreita e menos n\u00edtida. F\u00f3ra da estaci\u00f3n reprodutora, a parte superior en ambos os sexos faise m\u00e1is escura e a inferior menos gris. Os xoves te\u00f1en unha aparencia similar \u00e1 dos adultos, mais o seu ton na parte superior \u00e9 m\u00e1is amarelo e a cor gris da parte inferior \u00e9 substitu\u00edda por marr\u00f3n con tons beixes. Os polos est\u00e1n cubertos de penuxe negra, como \u00e9 caracter\u00edstico nos r\u00e1lidos. A\u00ednda que non se distinguen subespecies, todas as poboaci\u00f3ns mostran unha gran variaci\u00f3n individual en coloraci\u00f3n e estas aves fanse gradualmente m\u00e1is claras e m\u00e1is grises cara ao leste da s\u00faa \u00e1rea de distribuci\u00f3n. Os adultos sofren unha muda completa despois de reproducirse, que normalmente acaba a finais de agosto ou principios de setembro, antes da migraci\u00f3n ao sueste de \u00c1frica. Fan tam\u00e9n unha muda parcial pre-reprodutora antes de retornaren desde \u00c1frica, que afecta principalmente \u00e1 plumaxe da cabeza, corpo e cola. As aves novas te\u00f1en unha muda da cabeza e corpo \u00e1s cinco semanas de vida.\nO rasc\u00f3n de terra \u00e9 simp\u00e1trico co rasc\u00f3n africano \"Crex egregia\" nos terreos de invernada, pero pode distinguirse polo seu gran tama\u00f1o, partes superiores m\u00e1is claras, parte superior das \u00e1s de cor leonada e un padr\u00f3n diferente da parte inferior. En voo, ten \u00e1s m\u00e1is longas e arredondadas e un batido de \u00e1s menos profundo que o seu parente africano e mostra un bordo anterior branco na \u00e1 ata a parte interna da \u00e1. Tanto nas \u00e1reas de reproduci\u00f3n coma de invernada \u00e9 dif\u00edcil de confundir con calquera outro r\u00e1lido, xa que as especies simp\u00e1tricas son m\u00e1is pequenas, con marcas brancas na parte superior, diferentes debuxos nas partes inferiores e peteiros m\u00e1is curtos. Un rasc\u00f3n de auga en voo lembra a certas aves que se cazan, pero os seus debuxos casta\u00f1os das \u00e1s e as patas colgantes son caracter\u00edsticas diagn\u00f3sticas.\nVoz.\nNos terreos de reproduci\u00f3n, a chamada de anuncio do macho \u00e9 un alto e repetitivo son renxente \"crec crec\" que normalmente fai desde un pousadeiro baixo coa cabeza e pescozo do animal case verticais e o peteiro completamente aberto. A chamada pode sentirse desde 1,5\u00a0km de distancia e serve para establecer o territorio de reproduci\u00f3n, atraer femias e retar machos intrusos. Os machos poden distinguirse individualmente por pequenas diferenzas nas s\u00faas vocalizaci\u00f3ns. O inicio da estaci\u00f3n fan a s\u00faa chamada case continuamente de noite e con frecuencia tam\u00e9n de d\u00eda. Poden repetila m\u00e1is de 20\u00a0000 veces nunha noite, e a frecuencia maior \u00e9 \u00e1s 3 da ma\u00f1\u00e1. A chamada evolucionou para sinalar a localizaci\u00f3n do macho claramente, xa que esta especie se agocha entre a vexetaci\u00f3n. A frecuencia da chamada red\u00facese pasadas algunhas semanas, pero pode intensificarse de novo preto do final do per\u00edodo de posta e despois decaer outra vez contra o final da estaci\u00f3n reprodutora. Para atraer os machos poden facerse imitaci\u00f3ns mec\u00e1nicas da s\u00faa chamada producidas fretando dous cachos de madeira ou costelas, tendo un deles amosegas, ou pasando unha tarxeta de cr\u00e9dito sobre os dentes dun peite ou cremalleira. O macho ten tam\u00e9n unha chamada similar a un gru\u00f1ido, que fai co peteiro pechado e utiliza durante as interacci\u00f3ns agresivas.\nA femia pode facer unha chamada que \u00e9 similar \u00e1 do macho; esta ten tam\u00e9n un distintivo son de ladrido, similar en ritmo ao da chamada principal pero sen a caracter\u00edstica renxente. A femia tam\u00e9n ten unha chamada piante aguda e un son \"u-u-u\" para chamar os polos. Os polos fan unha chamada tranquila de contacto \"piiic-piiic\" e un p\u00edo usado para pedir comida. Debido ao dif\u00edcil que \u00e9 ver esta especie, xeralmente se fan os seus censos contando as chamadas dos machos entre as 11 da noite e as 3 da ma\u00f1\u00e1; estas aves non se moven moito de noite, pero poden vagar ata a 600\u00a0m durante o d\u00eda, o cal poder\u00eda facer que se contasen d\u00faas veces se se monitorizan ent\u00f3n. A identificaci\u00f3n individual dos machos polas pequenas diferenzas nas s\u00faas chamadas indica que a contaxe de chamadas sobreestima a verdadeira cantidade de exemplares nunha zona en case o 30%, e incluso esta discrepancia poder\u00eda ser maior, xa que s\u00f3 o 80% dos machos adoitan facer algunha chamada nunha determinada noite. O rasc\u00f3n de terra \u00e9 silencioso en \u00c1frica.\nDistribuci\u00f3n e h\u00e1bitat.\nReprod\u00facese desde Irlanda cara ao leste a trav\u00e9s de Europa ata Siberia central. A\u00ednda que desapareceu de gran parte da s\u00faa antiga \u00e1rea, esta ave pod\u00eda atoparse antes nos h\u00e1bitats axeitados de toda a zona de Eurasia situada entre as latitudes 41\u00b0N e 62\u00b0N. Hai tam\u00e9n unha poboaci\u00f3n de certo tama\u00f1o no oeste da China, pero esta especie raramente nidifica no norte de Espa\u00f1a e en Turqu\u00eda. As antigas informaci\u00f3ns de que se reproduc\u00eda en Sur\u00e1frica son incorrectas e deb\u00e9ronse \u00e1 confusi\u00f3n duns ovos nunha colecci\u00f3n dun museo que en realidade pertenc\u00edan ao \"Rallus caerulescens\".\nO rasc\u00f3n de terra inverna principalmente en \u00c1frica, desde a Rep\u00fablica Democr\u00e1tica do Congo e o centro de Tanzania cara ao sur ata o leste de Sur\u00e1frica. Ao norte desta \u00e1rea, pode verse principalmente durante a migraci\u00f3n, pero de cando en vez inverna no norte de \u00c1frica e ao oeste e norte da s\u00faa \u00e1rea central do sueste de \u00c1frica. A maior\u00eda da poboaci\u00f3n do sur de \u00c1frica dunhas 2\u00a0000 aves vive en KwaZulu-Natal e a antiga provincia de Transvaal, e a cantidade de exemplares noutras partes de \u00c1frica non se co\u00f1ece con seguridade. Hai varios rexistros do s\u00e9culo XIX, cando as poboaci\u00f3ns eran moito maiores que agora, de exemplares que foron vistos no oeste de Europa, principalmente en Gran Breta\u00f1a e Irlanda, entre decembro e febreiro.\nEste rasc\u00f3n de auga migra a \u00c1frica seguindo d\u00faas rutas: unha ruta occidental a trav\u00e9s de Marrocos e Alxeria e outra m\u00e1is oriental e importante a trav\u00e9s de Exipto. Como ave de paso foi rexistrada na maior\u00eda dos pa\u00edses situados entre as s\u00faas \u00e1reas de reproduci\u00f3n e invernada, inclu\u00edndo boa parte de \u00c1frica occidental. Por exemplo, s\u00e1bese que aves que sa\u00edron da illa de Coll, Escocia, seguindo a ruta occidental pararon en \u00c1frica occidental na s\u00faa viaxe cara m\u00e1is ao sur, e no voo de regreso, fixeron escala en Espa\u00f1a ou norte de \u00c1frica. Os migrantes do leste foron rexistrados nas partes do sur de Asia que est\u00e1n entre o leste da s\u00faa \u00e1rea reprodutora e \u00c1frica. Al\u00e9n desas zonas, foi rexistrado como ave errante en Sri Lanka, Vietnam e Australia, as Seychelles, Bermuda, Canad\u00e1, EUA, Groenlandia, Islandia, as Faroes, os Azores, Madeira, e as illas Canarias.\n\u00c9 principalmente unha especie de terras baixas, pero reprod\u00facese ata os 1\u00a0400\u00a0m de altitude nos Alpes, a 2\u00a0700\u00a0m na China e a 3\u00a0000\u00a0m en Rusia. Cando se reproduce en Eurasia, os h\u00e1bitats do rasc\u00f3n de terra inclu\u00edan orixinalmente prados con r\u00edos con herbas altas e plantas como \"Carex\" e \"Iris\". Agora enc\u00f3ntrase principalmente en pradeiras h\u00famidas usadas para a produci\u00f3n de feo, especialmente zonas agr\u00edcolas h\u00famidas tradicionais cunha sega limitada ou pouco uso de fertilizantes. Tam\u00e9n utiliza outras pradeiras sen \u00e1rbores en monta\u00f1as ou taigas, na costa, ou as creadas polo lume. Poden usar \u00e1reas m\u00e1is h\u00famidas como as beiras das zonas h\u00famidas, pero evitan os h\u00e1bitats moi h\u00famidos, como son \u00e1reas abertas ou con vexetaci\u00f3n de m\u00e1is de 50\u00a0cm de alto ou que son demasiado densas para cami\u00f1ar por elas. Os escasos arbustos ou setos poden servirlle como posto para facer as chamadas. As pradeiras que non son segadas ou pastadas acaban tendo unha vexetaci\u00f3n demasiado enguedellada para ser axeitadas para a nidaci\u00f3n, pero localmente poden usar campos de cereais, ch\u00edcharos, nabos, trevo ou patacas. Despois de reproducirse os adultos trasl\u00e1danse para mudar a zonas de vexetaci\u00f3n m\u00e1is alta como a de xuncos, iris, ou estrugas, volvendo aos prados con feo e forraxe para a s\u00faa segunda posta. Na China, usa tam\u00e9n os campos de li\u00f1o como sitios de nidaci\u00f3n. A\u00ednda que os machos a mi\u00fado cantan nos campos de cereais ou herba intensamente traballados, a reproduci\u00f3n con \u00e9xito \u00e9 pouco com\u00fan, e os ni\u00f1os nas marxes dos campos ou preto de terras en barbeito adoitan ter m\u00e1is \u00e9xito.\nCando inverna en \u00c1frica ocupa h\u00e1bitats de pradeiras secas e sabanas, e aparece en zona con vexetaci\u00f3n de 30 a 200\u00a0cm de alto, inclu\u00edndo zonas queimadas estacionalmente e ocasionalmente zonas de \"Carex\" ou xuncos. Tam\u00e9n se encontra en campos abandonados ou en barbeito, de herba sen cortar ou aer\u00f3dromos, e nas beiras dos campos agr\u00edcolas. En Sur\u00e1frica vive ata polo menos os 1\u00a0750\u00a0m de altura. Cada exemplar permanece dentro dunha \u00e1rea bastante pequena. A\u00ednda que \u00e1s veces aparece xunto co \"Crex egregia\", esa especie normalmente prefire h\u00e1bitats de pradeiras m\u00e1is h\u00famidas e curtas que o rasc\u00f3n de terra. En migraci\u00f3n, o rasc\u00f3n de terra pode tam\u00e9n aparecer en campos de trigo e arredor de campos de golf.\nComportamento.\n\u00c9 unha ave dif\u00edcil de ver nos seus sitios de reproduci\u00f3n, porque normalmente se agocha entre a vexetaci\u00f3n, pero \u00e1s veces sae a campo aberto. De cando en vez alg\u00fans individuos fanse moi fieis a un lugar; por exemplo, durante cinco ver\u00e1ns consecutivos un exemplar da illa escocesa de Tiree entrou nunha coci\u00f1a para comer sobras, e en 1999, unha ave invernante na illa escocesa de Barra foi comer comida para gali\u00f1as unha vez que estas acabaron de alimentarse. En \u00c1frica, \u00e9 m\u00e1is discreto que o \"Crex egregia\", e, a diferenza deste parente africano, \u00e9 relativamente raro velo en campo aberto, a\u00ednda que ocasionalmente se alimenta en cami\u00f1os ou beiras de estradas. \u00c9 m\u00e1is activo ao mencer e solpor, despois de chuvias fortes e durante as chuvias lixeiras. O seu voo t\u00edpico \u00e9 feble e aleteante, a\u00ednda que menos que o do \"Crex egregia\". Para voos m\u00e1is longos, como na migraci\u00f3n, ten unha acci\u00f3n m\u00e1is constante e en\u00e9rxica e coas patas pegadas. Cami\u00f1a con alancadas altas e pode correr rapidamente pola herba co seu corpo mantido en posici\u00f3n horizontal e aplanado lateralmente. B\u00f3tase a nadar se non hai m\u00e1is remedio. Cando foxe dun can, voa menos de 50\u00a0m, aterrando frecuentemente detr\u00e1s dun arbusto ou uz, e despois ag\u00e1chase no chan. Se \u00e9 molestado en campo aberto, este rasc\u00f3n adoita correr en posici\u00f3n baixa durante unha curta distancia, co pescozo estirado cara a adiante, despois permanece de p\u00e9 ergueito para ollar o intruso. Cando o capturan pode finxir estar morto, recuperando a actividade en canto ve unha v\u00eda de escape.\n\u00c9 unha ave solitaria nos seus terreos de invernada, onde cada ave ocupa de 4,2 a 4,9\u00a0ha, a\u00ednda que a \u00e1rea total utilizada pode ser o dobre desa, xa que un individuo pode moverse localmente debido a inundaci\u00f3ns, crecemento das plantas ou porque cortaron a herba. Na migraci\u00f3n poden formarse bandadas de ata 40 exemplares, asoci\u00e1ndose \u00e1s veces co paspall\u00e1s, de a\u00ed que tam\u00e9n se chame gui\u00f3n de paspall\u00e1s. A migraci\u00f3n ten lugar de noite, e as bandadas descansan durante o d\u00eda congreg\u00e1ndose centos de aves nos sitios favoritos. A capacidade de migrar \u00e9 innata, e non a aprenden dos adultos. Comprobouse que os polos criados por exemplares mantidos en catividade durante dez xeraci\u00f3ns manti\u00f1an unha capacidade de migrar a \u00c1frica e volver con \u00e9xito similar \u00e1 das cr\u00edas nacidas na natureza.\nReproduci\u00f3n.\nAta 1995 consider\u00e1base que o rasc\u00f3n de terra era mon\u00f3gamo, pero revelouse que un macho pode ter unha \u00e1rea de vida cambiante, e apar\u00e9ase con dous ou m\u00e1is femias, traslad\u00e1ndose cando a posta est\u00e1 case completa. O territorio do macho pode variar desde as 3 \u00e1s 51\u00a0ha, pero como media \u00e9 de 15,7\u00a0ha. A femia ten unha \u00e1rea moito menor, como media de s\u00f3 5,5\u00a0ha. Os machos retan os intrusos facendo chamadas coas \u00e1s colgando e a cabeza apuntando cara a adiante. Normalmente o estra\u00f1o marcha dal\u00ed, pero se decide permanecer, as d\u00faas aves enfr\u00f3ntanse coas cabezas e pescozos ergueitos e as \u00e1s tocando o chan. Despois corren dun lado para outro facendo unha chamada de gru\u00f1idos e arremeten un contra outro. Pode haber unha verdadeira pelexa na que as aves saltan sobre o opo\u00f1ente e peteiranse e \u00e1s veces danse partadas. As femias non toman parte na defensa do territorio.\nO macho pode ofrecer comida \u00e1 femia durante o cortexo. A exhibici\u00f3n de cortexo \u00e9 breve e nela estiran o pescozo coa cabeza baixa, despregan a cola e estenden as \u00e1s coas puntas tocando o chan. El intenta despois achegarse \u00e1 femia desde atr\u00e1s e despois salta sobre as s\u00faas costas para copular. O ni\u00f1o normalmente fano nunha pradeira, \u00e1s veces en sitios m\u00e1is seguros en setos ou preto dunha \u00e1rbore ou arbusto illados, ou entre vexetaci\u00f3n alta. Onde a herba non \u00e9 alta dabondo ao principio da estaci\u00f3n, poden constru\u00edr o primeiro ni\u00f1o sobre vexetacion de marisma ou herbosa, e a segunda posta fana en zonas de feo. O segundo ni\u00f1o pode tam\u00e9n situarse a maior altitude que o primeiro, para aproveitar as herbas que acaban de crecer no alto dos montes ao avanzar a estaci\u00f3n. O ni\u00f1o, ben agochado entre a herba, constr\u00faese nunha depresi\u00f3n que escavan ou nun oco no chan. Est\u00e1 feito de herbas secas duras e entretecidas e outras plantas, e forrado con herbas m\u00e1is finas. A\u00ednda que a construci\u00f3n dos ni\u00f1os se describe normalmente como realizada pola femia, un recente estudo nun aviario atopou que nas poboaci\u00f3ns en catividade o macho \u00e9 o que sempre constr\u00fae o ni\u00f1o.\nO ni\u00f1o \u00e9 de 12 a 15\u00a0cm de di\u00e1metro e de 3 a 4\u00a0cm de produndidade. A posta \u00e9 de 6 a 14 ovos, habitualmente de 8 a 12, os cales son ovais, lixeiramente brillantes e de cor crema ou con lixeiros tons verdes, azuis ou grises, e con manchas marr\u00f3ns avermelladas. Os ovos miden como media 37 \u00d7 26nbsp;mm e pesan de 13 a 16\u00a0g, dos cales o 7% coresponde ao peso da casca. Po\u00f1en os ovos a un ritmo de un ao d\u00eda, pero nas segundas postas poden \u00e1s veces po\u00f1er dous ovos ao d\u00eda. A incubaci\u00f3n faina s\u00f3 a femia; a s\u00faa tendencia a permanecer sentada sobre os ovos cando se ve sorprendida ou de agardar ata o \u00faltimo momento para fuxir, orixina moitas mortes durante a sega do feo e a colleita. Os ovos fan eclosi\u00f3n xuntos despois de 19 a 20\u00a0d\u00edas, e os polos son precoces abandonan o ni\u00f1o un d\u00eda ou dous despois. Son alimentados pola femia durante tres ou catro d\u00edas, pero poden atopar comida de seu a partir de ent\u00f3n. Os xoves empluman despois de 34 a 38\u00a0d\u00edas. A segunda posta emp\u00e9zase uns 42 d\u00edas despois da primeira e o per\u00eddo de incubaci\u00f3n \u00e9 algo m\u00e1is curto, de 16 a 18\u00a0d\u00edas. As cr\u00edas crecidas poden permanecer coa femia ata a partida para \u00c1frica.\nO \u00e9xito na nidaci\u00f3n en sitios sen alteraci\u00f3ns \u00e9 alto, do 80 ao 90%, pero \u00e9 moito menor en prados fertilizados e en terra de labor. O m\u00e9todo e o momento da sega \u00e9 un factor esencial; a sega mecanizada pode matar do 38 ao 95% dos polos dun deteminado lugar, e as perdas poden chegar como media ao 50% na primeira rolada de polos e a algo menos do 40% na segunda. A influencia do tempo climatol\u00f3xico sobre a supervivencia dos polos \u00e9 limitada; a\u00ednda que o crecemento dos polos \u00e9 m\u00e1is r\u00e1pido con tempo c\u00e1lido ou seco, os efectos son relativamente pequenos. A diferenza de moitas especies con cr\u00edas precoces, os polos son alimentados pola s\u00faa nai en maior ou menor medida ata que se fan independentes, e isto pode amortecer o efecto das condici\u00f3ns adversas. O n\u00famero de polos vivos que fan eclosi\u00f3n \u00e9 m\u00e1is importante que o tempo climato\u00f3xico, e hai unha menor supervivencia nas roladas grandes. A taxa de supervivencia anual dos adultos \u00e9 de menos do 30%, a\u00ednda que alg\u00fans individuos poden vivir de 5 a 7 anos.\nAlimentaci\u00f3n.\n\u00c9 unha especie omn\u00edvora, pero alim\u00e9ntase principalmente de invertebrados, inclu\u00edndo mi\u00f1ocas, lesmas e caracoiss, ara\u00f1as, escaravellos, lib\u00e9lulas, salt\u00f3ns e outros insectos. Nas \u00e1reas reprodutoras, \u00e9 un predador dos gorgullos \"Sitona\", que infestan os campos de legumes. e no pasado consum\u00edan grandes cantidades de anteriores pragas das pradeiras, como os tip\u00falidos e elat\u00e9ridos. Este rasc\u00f3n come tam\u00e9n pequenos mam\u00edferos e ras e material vexetal, como sementes de herbas e grans de cereais. A s\u00faa dieta nos tereos de invernada \u00e9 xeralmente similar, pero incl\u00fae presas localmente dispo\u00f1ibles como t\u00e9rmites, carrachas e escaravellos peloteiros. O alimento rec\u00f3lleo do chan, sobre plantas pouco altas e no interior das matas de herba; este rasc\u00f3n pode buscar entre a folla seca ca\u00edda co seu peteiro e correr en persecuci\u00f3n de presas activas. Caza normalmente agochado, pero, especialmente nas \u00e1reas de invernada, \u00e1s veces alim\u00e9ntase en cami\u00f1os herbosos ou estradas descoidadas. O material indixerible \u00e9 regurxitado en forma de b\u00f3las de 1\u00a0cm. Os polos son alimentados principalmente con comida de orixe animal e cando medraron dabondo poden voar cos seus pais ata a 6,4\u00a0km de distancia para visitar \u00e1reas de alimentaci\u00f3n suplementarias. Como ocorre con outros r\u00e1lidos, tragan grava para axudar a desfacer o alimento no est\u00f3mago.\nPredadores e parasitos.\nOs predadores nos terreos de reproduci\u00f3n incl\u00faen os gatos dom\u00e9sticos ou que se volveron silvestres, os vis\u00f3ns americanos introducidos, fur\u00f3ns escapados, londras e raposos com\u00fans, e aves como o mi\u00f1ato com\u00fan e o corvo cincento. En Lituania, tam\u00e9n se informou que os cans mapache introducidos capturan rasc\u00f3ns de terra. Cando os polos est\u00e1n expostos a unha sega temper\u00e1n, poden ser capturados por grandes aves como a cego\u00f1a branca, gatafornelas e outras aves de presa, gaivotas e c\u00f3rvidos. En sitios non alterados os ni\u00f1os e cr\u00edas raramente son atacados, como queda reflectido pola s\u00faa alta taxa de \u00e9xito reprodutivo al\u00ed. Hai un rexistro dun rasc\u00f3n de terra en migraci\u00f3n en Gab\u00f3n que foi cazado por un \"Accipiter melanoleucus\".\nO estendido trematodo \"Prosthogonimus ovatus\", que vive nos oviductos das avess, foi atopado no rasc\u00f3n de terra, as\u00ed como o verme parasito \"Plagiorchis elegans\", as larvas de moscas parasitas, e carrachas dos x\u00e9enros \"Haemaphysalis\" e \"Ixodes\".\nDurante a reintroduci\u00f3n dos rasc\u00f3ns de terra en Inglaterra na estaci\u00f3n reprodutora de 2003, observouse enterite e outras doenzas en aves pre-liberadas que era debida a bacterias dunha especie pat\u00f3xena de \"Campylobacter\".\nStatus.\nAta 2010, a pesar de que a s\u00faa \u00e1rea de distribuci\u00f3n foi estimada en 12\u00a0400\u00a0000\u00a0km2, o rasc\u00f3n de terra foi clasificado como especie case ameazada na Lista vermella da IUCN, porque sofre un grave descenso en Europa, pero unha mellora na s\u00faa monitorizaci\u00f3n en Rusia indica que as perdas que se prev\u00edan non ocorreron e a s\u00faa cantidade permaneceu estable ou posiblemente se incrementou. Por tanto, non foi clasificada como especie pouco preocupante, xa que non se espera que as maiores poboaci\u00f3ns que se encontran de Rusia e Casaquist\u00e1n cambien moito a curto prazo. Est\u00edmase que hai de 1,3 a 2,0 mill\u00f3ns de parellas reprodutoras en Europa, tres cuartos das cales est\u00e1n na Rusia europea, e ademais hai outras 515\u00a0000 a 1\u00a0240\u00a0000 parellas na Rusia asi\u00e1tica; a poboci\u00f3n euroasi\u00e1tica total foi calculada entre os 5,45 e os 9,72 mill\u00f3ns de individuos. En gran parte da metade occidental da s\u00faa \u00e1rea houbo un descenso a longo prazo que se espera que contin\u00fae, a\u00ednda que as medidas de conservaci\u00f3n aplicadas fixeron aumentar as cifras en varios pa\u00edses, como a quintuplicaci\u00f3n da poboaci\u00f3n en Finlandia e a duplicaci\u00f3n no Reino Unido. Nos Pa\u00edses Baixos, hab\u00eda 33 territorios reprodutores en 1996, pero este n\u00famero incrementouse a polo menos 500 en 1998.\nA poboaci\u00f3n reprodutora empezou a diminu\u00edr no s\u00e9culo XIX, pero o proceso acelerouse despois da Segunda guerra mundial. A principal causa do forte declive en gran parte de Europa \u00e9 a perda de ni\u00f1os e polos polas segas temper\u00e1ns. As datas da colleita do feo adiant\u00e1ronse no pasado s\u00e9culo debido ao r\u00e1pido crecemento das colleitas, feita posible pola drenaxe do terreo e o uso de fertilizantes, e polo paso da sega manual usando gada\u00f1as \u00e1 sega mec\u00e1nica con segadoras que ao principio eran tiradas por cabalos e despois por tractores. A mecanizaci\u00f3n tam\u00e9n significa que poden cortarse grandes \u00e1reas rapidamente, deixando ao rasc\u00f3n sen sitio alternativos para criar tanto na s\u00faa primeira posta coma na segunda. O estilo de sega, tipicamente seguindo un padr\u00f3n circular desde o exterior do campo ata o centro, d\u00e1lle poucas posibilidaes de escapar aos polos, que \u00b4quedan tam\u00e9n m\u00e1is expostos aos animais predadores. Os adultos poden a mi\u00fado fuxir das segadoras, a\u00ednda que algunhas femias que est\u00e1n chocando os ovos s\u00e9ntanse firmemente sobre os ovos con resultado fatal.\nA perda de h\u00e1bitat \u00e9 a outra grande ameaza para o rasc\u00f3n de terra. Ademais da diminuci\u00f3n da idoneidade do h\u00e1bitat que sup\u00f3n a drenaxe e fertilizaci\u00f3n dos campos de forraxe en comparaci\u00f3n cos m\u00e9todos tradicionais de uso dos prados de feo, en Europa occidental axudouse con subvenci\u00f3ns a conversi\u00f3n das pradeiras en terras de labor arables, e m\u00e1is ao leste o colapso das granxas colectivas da era comunista contibu\u00edu ao abandono e falta de conservaci\u00f3n de moitas terras nesta importante \u00e1rea reprodutora. Ameazas m\u00e1is localizadas son as inundaci\u00f3ns de primavera e as molestias causadas por estradas ou parques e\u00f3licos. Esta ave \u00e9 boa para comer e nalg\u00fans pa\u00edses public\u00e1banse receitas de pratos con esta ave nos libros de receitas. M\u00e1is significativo que a caza directa \u00e9 a perda de moitos exemplares, ata 14\u00a0000 ao ano, en Exipto, onde as aves migrantes son capturadas en redes colocadas para capturar paspallases, xunto cos cales a mi\u00fado migran (por iso se lle chama tam\u00e9n gui\u00f3n de paspall\u00e1s). A\u00ednda que isto pode acontecerlle ao 0,5 a 2,7% da poboaci\u00f3n europea, as perdas por esta forma de caza son menores que cando a especie cazada era m\u00e1is numerosa e predicible.\nA maior\u00eda dos pa\u00edses europeos tomaron medidas para conservar o rasc\u00f3n de terra e aplicar pol\u00edticas de xesti\u00f3n nacionais; hai tam\u00e9n un plan de acci\u00f3n europeo conxunto. O foco dos esforzos de conservaci\u00f3n est\u00e1 posto en facer un seguimento das poboaci\u00f3ns e na ecolox\u00eda e mellorar a supervivencia, principalmente cambiando o momento e o m\u00e9todo da sega do feo. Unha sega m\u00e1is serodia deixa tempo para que a reproduci\u00f3n das aves se complete, e deixar sen cortar bandas nos lindes dos campos e segar desde o centro cara ao exterior reduce as baixas causadas pola sega. P\u00e9nsase que coa aplicaci\u00f3n destes cambios se pare o declive da poboaci\u00f3n sempre que as medidas se apliquen a escala suficientemente grande. A reduci\u00f3n da caza ilegal e a protecci\u00f3n en pa\u00edses onde se permite a\u00ednda a caza, son tam\u00e9n posibles medidas de conservaci\u00f3n. Estase intentando a reintroduci\u00f3n do rasc\u00f3n de terra ou protexendo os seus sitios de reproduci\u00f3n en varios pa\u00edses. Onde os sitios de reproduci\u00f3n afectan \u00e1reas urbanas, hai custosas implicaci\u00f3ns, estimadas nun estudo en Alema\u00f1a en varios mill\u00f3ns de euros por cada rasc\u00f3n. A especie non parece estar seriamente ameazada nos seus terreos de invernada e pode beneficiarse da deforestaci\u00f3n, que crea m\u00e1is h\u00e1bitats abertos axeitados para ela."}
{"id": "473849", "revid": "27155", "url": "https://gl.wikipedia.org/wiki?curid=473849", "title": "Crex crex", "text": ""}
{"id": "473850", "revid": "27155", "url": "https://gl.wikipedia.org/wiki?curid=473850", "title": "Gui\u00f3n de paspall\u00e1s", "text": ""}
{"id": "473851", "revid": "89787", "url": "https://gl.wikipedia.org/wiki?curid=473851", "title": "Kang Gyeong-ae", "text": "Kang Kyeong-ae, nada en Songhwa (provincia de Hwanghae) o 20 de abril de 1907 e finada o 26 de abril de 1944, foi unha escritora e activista do feminismo coreana, tam\u00e9n co\u00f1ecida como Kang Gama.\nTraxectoria.\nEra filla dunha criada, e quedou orfa de pai aos cinco anos. Foi vivir a Changyeon, onde a s\u00faa nai volveu casar cun home con tres fillos. Estes cambios na s\u00faa vida fix\u00e9rona infeliz. Aprendeu pola s\u00faa conta a ler o alfabeto coreano con oito anos nunha copia do libro \"Chunhyangga\" do seu medio pai, nunha \u00e9poca na que non se valoraba que as mulleres soubesen ler e escribir. Aos dez anos os maiores da veci\u00f1anza, aos que l\u00eda contos tradicionais coreanos, cham\u00e1bana \"a landri\u00f1a contacontos\"\nUn seu medio irm\u00e1n axudouna a entrar nun colexio cat\u00f3lico con internado, do que foi expulsada tempo despois por organizar e participar nunha sentada en protesta contra as normas estritas da escola, especialmente contra a cruel ama de chaves da residencia. Co\u00f1eceu un estudante universitario de Toquio que estivo de visita, mud\u00e1ronse a Se\u00fal e iniciaron un romance. Cando a relaci\u00f3n rematou ela regresou \u00e1 s\u00faa casa familiar en Hwanghae-do.\nEn 1931 publicou a s\u00faa primeira obra, \"P'ag \u016dm\" (\"O Xeomungo roto\"), e mudouse a Manchuria logo de casar cun comunista divorciado da s\u00faa primeira muller. Viviu como ama de casa en Yongjin e empezou a escribir m\u00e1is durante sete anos. Despois pasou a ser editora do xornal \"Chosun Ilbo\" e deixou de escribir ficci\u00f3n.\nO 26 de abril de 1944, un mes despois da morte da s\u00faa nai, Kang Kyeong-ae faleceu na s\u00faa casa na provincia de Hwanghae.\nObra.\nA cr\u00edtica literaria c\u00edtaa como unha das mellores escritoras da \u00e9poca da ocupaci\u00f3n xaponesa de Corea. A diferenza doutras importantes escritoras da \u00e9poca como Na Hye-Sok e Heo Jung-suk, dedicouse s\u00f3 a escribir e non cultivou outras formas de arte como a pintura. As s\u00faas obras falan da clase baixa coreana, decote base\u00e1ndose na s\u00faa propia experiencia da extrema pobreza na que viv\u00edan os coreanos en Manchuria, onde est\u00e1n situadas moitas das s\u00faas obras. Tam\u00e9n escribiu obras protofeministas centr\u00e1ndose na opresi\u00f3n da muller, como \"Eomeoni wa ttal\" (\"Nais e fillas\"). A maior parte das s\u00faas obras son contra o amor e contra a familia, e nelas s\u00f3 as mulleres que rompen os seus v\u00ednculos coas relaci\u00f3ns que fracasaron poden conseguir a liberdade.\n\"Ingan munje\" (\"O problema humano\"), considerada a s\u00faa mellor obra, \u00e9 a s\u00faa \u00fanica novela e trata de varios problemas de clase e x\u00e9nero na historia dun home cultivado que ten problemas econ\u00f3micos e que ao final encontra unha morte infeliz."}
{"id": "473856", "revid": "56817", "url": "https://gl.wikipedia.org/wiki?curid=473856", "title": "Eremitas Camaldulenses de Monte Corona", "text": "A Congregaci\u00f3n de Eremitas Camaldulenses de Monte Corona (en lat\u00edn: \"Congregatio eremitarum camaldulensium Montis Coronae\") \u00e9 unha Orde relixiosa cat\u00f3lica monacal de dereito pontificio, fundada por Pablo Justiniani o 7 de maio de 1529, separando o mosteiro de Monte Coroa, da Orde Camaldulense. Aos monxes deste instituto co\u00f1\u00e9ceselles como Eremitas Camaldulentes de Monte Coroa ou simplemente como Eremitas de Monte Coroa, e pospo\u00f1en aos seus nomes as siglas E.C.M.C."}
{"id": "473858", "revid": "88215", "url": "https://gl.wikipedia.org/wiki?curid=473858", "title": "Tete Morente", "text": "Jos\u00e9 Antonio Morente Oliva, m\u00e1is co\u00f1ecido como Tete, nado o 4 de decembro de 1996 en La L\u00ednea de la Concepci\u00f3n (C\u00e1diz), \u00e9 un futbolista profesional espa\u00f1ol da canteira do Atl\u00e9tico de Madrid que actualmente xoga como extremo no M\u00e1laga CF da Segunda Divisi\u00f3n.\nTraxectoria.\nO 29 de xaneiro de 2020, anunciouse a s\u00faa fichaxe por tempada e media polo M\u00e1laga CF da Segunda Divisi\u00f3n."}
{"id": "473859", "revid": "5132", "url": "https://gl.wikipedia.org/wiki?curid=473859", "title": "Jos\u00e9 Antonio Morente Oliva", "text": ""}
{"id": "473860", "revid": "88215", "url": "https://gl.wikipedia.org/wiki?curid=473860", "title": "Hern\u00e1n Menosse", "text": "Hern\u00e1n Menosse Acosta, nado o 28 de abril de 1987 en San Carlos (Maldonado), \u00e9 un futbolista profesional uruguaio que actualmente xoga como defensa central no Defensor Sporting de Montevideo."}
{"id": "473861", "revid": "1888", "url": "https://gl.wikipedia.org/wiki?curid=473861", "title": "Jos\u00e9 Mar\u00eda David Su\u00e1rez N\u00fa\u00f1ez", "text": ""}
{"id": "473862", "revid": "89787", "url": "https://gl.wikipedia.org/wiki?curid=473862", "title": "Ast\u00e9rix na Helvecia", "text": "Ast\u00e9rix na Helvecia (en ) \u00e9 o d\u00e9cimo sexto volume da serie de banda dese\u00f1ada Ast\u00e9rix, creada por Ren\u00e9 Goscinny (historia) e Albert Uderzo (ilustraci\u00f3n). Foi publicado orixinalmente de forma serializada na revista \"Pilote\" nos n\u00fameros 557\u2013578 en 1970.\nFoi traducido \u00f3 galego por Eduardo Blanco Amor e publicado pola librar\u00eda Arenas en 1977. A traduci\u00f3n deste volume aparece asinada por \"Juan Blanco Amor\"."}
{"id": "473863", "revid": "23204", "url": "https://gl.wikipedia.org/wiki?curid=473863", "title": "Ast\u00e9rix chez les Helv\u00e8tes", "text": ""}
{"id": "473864", "revid": "89787", "url": "https://gl.wikipedia.org/wiki?curid=473864", "title": "Kronentaler", "text": "O kronentaler (en galego: \"t\u00e1lero da coroa\") foi unha moeda de prata cu\u00f1ada por primeira vez en 1755 nos Pa\u00edses Baixos austr\u00edacos e que se converteu en moeda de comercio habitual na Europa Central da primeira metade do s\u00e9culo XIX.\nA tipolox\u00eda orixinal destes t\u00e1leros caracter\u00edzase pola aparici\u00f3n de tres ou catro coroas nos seus reversos, das que tomou o nome.\nHistoria.\nO kronentaler cu\u00f1\u00e1base nos seus inicios co mesmo peso que o escudo franc\u00e9s (\"\u00e9cu\"), arredor de 29,44 gramos de prata de 837 mil\u00e9simas (25,7 g de prata fina), a\u00ednda que cun valor inferior, de 54 soldos (\"stuivers\") ou 2,7 flor\u00edns (\"gulden\"), en tanto que o escudo franc\u00e9s equival\u00eda a 56 soldos ou 2,8 flor\u00edns. De feito, os escudos franceses pod\u00edan fundirse para seren novamente cu\u00f1ados como kronentalers, con 26 gramos de prata fina.\nLogo da anexi\u00f3n por parte de Francia dos Pa\u00edses Baixos do Sur en 1794, o kronentaler abandonou o seu lugar de orixe, a\u00ednda que se estendeu por mor dunha lixeira sobrevaloraci\u00f3n con respecto ao t\u00e1lero de convenci\u00f3n (\"konventionstaler\"), particularmente nos estados alem\u00e1ns do sur. Xa en 1793, o seu valor fora fixado en 2 flor\u00edns e 42 kreuzer.O kronentaler usouse e cu\u00f1ouse abundantemente sobre todo na Casa da Moeda de Baviera, na ceca de Karlsruhe (Baden), Hesse-Darmstadt, Nassau e W\u00fcrttemberg, e chegou a se converter, nas tres primeiras d\u00e9cadas do s\u00e9culo XIX, practicamente na \u00fanica moeda grande de prata en circulaci\u00f3n no sur de Alema\u00f1a. En W\u00fcrtemberg cu\u00f1\u00e1ronse entre 1816 e 1837, a nome de Guillerme I (1816-1864), m\u00e1is de 660.000 exemplares de kronentaler, fronte a s\u00f3 3.440 de t\u00e1leros de convenci\u00f3n.\nO acordo monetario de 1837 e os seguintes establecidos pola Uni\u00f3n Alfandegueira Alem\u00e1 (\"Zollverein\") aboliron o kronentaler en favor do vereinstaler.\nEn Mil\u00e1n, Xos\u00e9 II (1780-1790) cu\u00f1ou unha versi\u00f3n italiana do kronentaler denominada \"crocione\".\nO kronentaler era tam\u00e9n a moeda m\u00e1is habitual en Su\u00edza antes da adopci\u00f3n do franco su\u00edzo en 1850. A taxa de conversi\u00f3n \u00e1 nova moeda su\u00edza foi de 5 5\u20447 francos su\u00edzos por kronentaler."}
{"id": "473866", "revid": "65337", "url": "https://gl.wikipedia.org/wiki?curid=473866", "title": "T\u00e1lero da coroa", "text": ""}
{"id": "473867", "revid": "65337", "url": "https://gl.wikipedia.org/wiki?curid=473867", "title": "Kronenthaler", "text": ""}
{"id": "473868", "revid": "65337", "url": "https://gl.wikipedia.org/wiki?curid=473868", "title": "T\u00e1ler da coroa", "text": ""}
{"id": "473869", "revid": "65337", "url": "https://gl.wikipedia.org/wiki?curid=473869", "title": "Thaler da coroa", "text": ""}
{"id": "473870", "revid": "65337", "url": "https://gl.wikipedia.org/wiki?curid=473870", "title": "Crocione", "text": ""}
{"id": "473871", "revid": "89787", "url": "https://gl.wikipedia.org/wiki?curid=473871", "title": "Os loureiros do C\u00e9sar", "text": "Os loureiros do C\u00e9sar (en ) \u00e9 o d\u00e9cimo oitavo volume da serie de banda dese\u00f1ada Ast\u00e9rix, creada por Ren\u00e9 Goscinny (historia) e Albert Uderzo (ilustraci\u00f3n). Foi publicado orixinalmente de forma serializada na revista \"Pilote\" nos n\u00fameros 621-642, en 1971.\nFoi traducido \u00f3 galego por Antonio Pichel e publicado pola Editorial Galaxia en 1997."}
{"id": "473872", "revid": "23204", "url": "https://gl.wikipedia.org/wiki?curid=473872", "title": "Les Lauriers de C\u00e9sar", "text": ""}
{"id": "473873", "revid": "89787", "url": "https://gl.wikipedia.org/wiki?curid=473873", "title": "O regalo do C\u00e9sar", "text": "O regalo do C\u00e9sar (en ) \u00e9 o vix\u00e9simo primeiro volume da serie de banda dese\u00f1ada Ast\u00e9rix, creada por Ren\u00e9 Goscinny (historia) e Albert Uderzo (ilustraci\u00f3n), e publicado orixinalmente en 1974. Foi o primeiro \u00e1lbum de Ast\u00e9rix que non foi publicado de forma serializada na revista \"Pilote\" antes da s\u00faa publicaci\u00f3n en formato de libro.\nFoi traducido \u00f3 galego por Antonio Pichel e publicado por Grijalbo Dargaud en 1988.\nSinopse.\nA historia comeza en Roma, durante a festa de licenza do lexionario Badebrutus despois de 20 anos de servizo no ex\u00e9rcito. Totalmente b\u00e9bedo, insulta Xulio C\u00e9sar e el ofr\u00e9celle como agasallo de licenza a famosa aldea de irredut\u00edbeis galos. Durante outra borracheira, cambia o regalo por unhas copas de vi\u00f1o con Orto\u00e9dix, un hostaleiro. Ent\u00f3n, el e a s\u00faa familia queren tomar posesi\u00f3n do seu novo patrimonio."}
{"id": "473874", "revid": "23204", "url": "https://gl.wikipedia.org/wiki?curid=473874", "title": "Le Cadeau de C\u00e9sar", "text": ""}
{"id": "473875", "revid": "85894", "url": "https://gl.wikipedia.org/wiki?curid=473875", "title": "Manuel Guill\u00e1n Abalo", "text": "Manuel Guill\u00e1n Abalo, nado en Vilagarc\u00eda de Arousa o 5 de maio de 1902 e finado na Estrada o 9 de outubro de 1936, foi un mestre e pol\u00edtico galego.\nTraxectoria.\nFoi mestre en Sada, nas escolas creadas pola sociedade \"Sada y sus Contornos\". Con motivo da problem\u00e1tica dos profesores sen praza de 1928, foi a Madrid representando ao profesorado pontevedr\u00e9s e ourens\u00e1n. Pertenc\u00eda \u00e1 Loxa Helenes n\u00famero 7 da masonar\u00eda. Mestre interino na escola de San Salvador de Poio en 1931, tivo un incidente co inspector Jos\u00e9 Gabald\u00f3n Navarro que motivou a s\u00faa suspensi\u00f3n en xu\u00f1o de 1933. Manuel reclamou e foi readmitido en marzo de 1934. Foi despois mestre en Pontevedra. Foi destinado \u00e1 Insua en 1934. Estaba afiliado \u00e1 Asociaci\u00f3n de Trabajadores de la Ense\u00f1anza de Vigo da UGT. Afiliado ao Centro Republicano e logo \u00e1 ORGA pola que se presentou candidato \u00e1s elecci\u00f3ns en 1931. Afiliado posteriormente ao Partido Galeguista, foi apoderado da Fronte Popular nas elecci\u00f3ns de febreiro de 1936.\nAo producirse o golpe de Estado do 18 de xullo de 1936 estaba de vacaci\u00f3ns en Lal\u00edn, onde foi detido o 21 de xullo. Permaneceu no c\u00e1rcere ata que o 9 de outubro o sacaron da cadea xunto a Xes\u00fas Froiz; da Prisi\u00f3n de Silleda sacaron a Ram\u00f3n Mu\u00ed\u00f1os Lorenzo e preto da Estrada, no quil\u00f3metro 23 da estrada Chapa-Carril, os tres foron asas\u00ednados. Os cad\u00e1veres foron trasladados ao cemiterio da Estrada onde os soterraron. En xaneiro de 1937 chegou a ser procesado nunha causa militar en Pontevedra.\nVida persoal.\nCasou con Josefa Agull\u00f3 Barral en 1928."}
{"id": "473876", "revid": "89787", "url": "https://gl.wikipedia.org/wiki?curid=473876", "title": "A gran traves\u00eda", "text": "A gran traves\u00eda (en ) \u00e9 o vix\u00e9simo segundo volume da serie de banda dese\u00f1ada Ast\u00e9rix, creada por Ren\u00e9 Goscinny (historia) e Albert Uderzo (ilustraci\u00f3n), e publicado orixinalmente no ano 1975. En 1994, estreouse o filme animado \"Ast\u00e9rix en Am\u00e9rica\", baseado nesta historia.\nFoi traducido \u00f3 galego por Antonio Pichel e publicado pola Editorial Galaxia en 1996.\nSinopse.\nAst\u00e9rix e Ob\u00e9lix saen pescar peixe fresco para o dru\u00edda Panor\u00e1mix, xa que \u00e9 un ingrediente esencial para a ap\u00f3cema m\u00e1xica. No medio do mar, unha treboada l\u00e9vaos lonxe da Galia, at\u00e9 que atopan unha terra desco\u00f1ecida poboada per unha tribo estra\u00f1a e per uns paxaros \u00f3s que chaman \"glugl\u00fa\" (pavos). Un tempo despois, un explorador viquingo chega a esta terra nova."}
{"id": "473877", "revid": "23204", "url": "https://gl.wikipedia.org/wiki?curid=473877", "title": "La Grande Travers\u00e9e", "text": ""}
{"id": "473878", "revid": "72012", "url": "https://gl.wikipedia.org/wiki?curid=473878", "title": "Estaleiros Arm\u00f3n Vigo", "text": ""}
{"id": "473879", "revid": "72012", "url": "https://gl.wikipedia.org/wiki?curid=473879", "title": "Buque", "text": ""}
{"id": "473880", "revid": "89787", "url": "https://gl.wikipedia.org/wiki?curid=473880", "title": "Ast\u00e9rix na terra dos belgas", "text": "Ast\u00e9rix na terra dos belgas (en ) \u00e9 o vix\u00e9simo cuarto volume da serie de banda dese\u00f1ada Ast\u00e9rix, creada por Ren\u00e9 Goscinny (historia) e Albert Uderzo (ilustraci\u00f3n), publicado orixinalmente en 1979. Foi a derradeira historia de Ast\u00e9rix escrita por Goscinny, quen morreu durante a s\u00faa produci\u00f3n.\nFoi traducido \u00f3 galego por Antonio Pichel e publicado pola Editorial Galaxia en 1998.\nSinopse.\nOs romanos do campo fortificado de Laudanum quedan traumatizados despois dunha campa\u00f1a en B\u00e9lxica, motivo polo que at\u00e9 o propio Xulio C\u00e9sar describe \u00f3s belgas como os m\u00e1is valentes de t\u00f3dolos pobos da Galia. Abarac\u00farcix, ultraxado, decide ir el mesmo para defender a reputaci\u00f3n dos galos celtas, e Ast\u00e9rix e Ob\u00e9lix acomp\u00e1\u00f1ano con pouco entusiasmo.\nUnha vez en B\u00e9lxica, os galos co\u00f1ecen unha tribo belga e deciden organizar un concurso arbitrado polo mesmo Xulio C\u00e9sar para que sexa el quen diga quen son os m\u00e1is valentes, mais C\u00e9sar ten outros plans."}
{"id": "473881", "revid": "23204", "url": "https://gl.wikipedia.org/wiki?curid=473881", "title": "Ast\u00e9rix chez les Belges", "text": ""}
{"id": "473882", "revid": "89787", "url": "https://gl.wikipedia.org/wiki?curid=473882", "title": "Ast\u00e9rix e os pictos", "text": "Ast\u00e9rix e os pictos (en ) \u00e9 o trix\u00e9simo quinto volume da serie de banda dese\u00f1ada Ast\u00e9rix, sendo o primeiro libro da serie que non foi creado nin por Ren\u00e9 Goscinny nin por Albert Uderzo. Foi escrito por Jean-Yves Ferri e ilustrado por Didier Conrad. A historia leva a Ast\u00e9rix e a Ob\u00e9lix al\u00e9n do Canal da Mancha at\u00e9 Escocia, onde co\u00f1ecen os pictos. Esta \u00e9 a segunda viaxe do d\u00fao \u00e1s illas Brit\u00e1nicas, despois de visitar os britanos en \"Ast\u00e9rix en Britania\" (1965).\nFoi publicado simultaneamente en todo o mundo en vinte e tres linguas o 24 de outubro de 2013, entre elas o escoc\u00e9s e, por primeira vez, o scots. Foi traducido \u00f3 galego por Xavier Sen\u00edn e Isabel Soto e publicado por Edici\u00f3ns Xerais en 2013.\nSinopse.\nA historia ten lugar no mes de febreiro, coa aldea gala nevada: Ast\u00e9rix e Ob\u00e9lix atopan un iceberg cun home encadeado dentro do xeo (en homenaxe \u00f3 filme \"Hibernatus\", con Louis de Fun\u00e8s). Despois de desconxelalo, o forasteiro \u2014de nome Mac Oloch e semellante a outro personaxe de Uderzo e Goscinny, Oumpah-Pah\u2013 c\u00f3ntalles \u00f3s galos do seu clan Loch and Loll e de como o ru\u00edn Mac Abeh secuestrou a s\u00faa muller, Camomilla. Por mor diso, os galos acomp\u00e1\u00f1ano a Caledonia para axudar \u00f3s clans pictos contra o ex\u00e9rcito romano de Xulio C\u00e9sar."}
{"id": "473883", "revid": "23204", "url": "https://gl.wikipedia.org/wiki?curid=473883", "title": "Ast\u00e9rix chez les Pictes", "text": ""}
{"id": "473884", "revid": "1131", "url": "https://gl.wikipedia.org/wiki?curid=473884", "title": "Astilleros Arm\u00f3n Vigo", "text": "Astilleros Arm\u00f3n Vigo \u00e9 un estaleiro galego situado no barrio de Coia, na cidade de Vigo. A s\u00faa actividade \u00e9 o dese\u00f1o, construci\u00f3n, transformaci\u00f3n e reparaci\u00f3n de buques de casco de aceiro de at\u00e9 120 m de eslora e 18 m de manga.\nHistoria.\nO estaleiro foi fundado no ano 1999, ocupando as instalaci\u00f3ns do desaparecido estaleiro Construcciones Navales Santodomingo, no barrio vigu\u00e9s de Coia, integrado no grupo naval asturiano Astilleros Arm\u00f3n, grupo empresarial que comprende outros estaleiros e diversas factor\u00edas nas localidades de Burela, Xix\u00f3n, Navia, Coa\u00f1a, Porto de Veiga (Navia) e na localidade arxentina de Comodoro Rivadavia.\nDesde a s\u00faa inauguraci\u00f3n o estaleiro constru\u00edu buques anualmente, tanto para armadores espa\u00f1ois coma estranxeiros.\nEn novembro do ano 2017 o estaleiro acadou un contrato coa armadora Nueva Pescanova para a construci\u00f3n de sete buques pesqueiros por un importe de 42,5 mill\u00f3ns de euros, o que sup\u00f3n o maior encargo de construci\u00f3n naval realizado por unha empresa pesqueira espa\u00f1ola da historia. Dos sete buques, catro se construir\u00edan na factor\u00eda de Vigo, mentres que os outros tres ser\u00edan constru\u00eddos nas instalaci\u00f3ns de Burela.\nInstalaci\u00f3ns.\nAstilleros Arm\u00f3n Vigo conta cunha factor\u00eda de 15\u00a0000\u00a0m\u00b2. Nestas instalaci\u00f3ns enc\u00f3ntranse: 1 grade cuberta de at\u00e9 120 m, 1 grade con capacidade de 70 m, 1 molle de armamento de 180 m, taller de calderar\u00eda, guindastres m\u00f3biles, guindastres-ponte, autoguindastres, oficina t\u00e9cnica, centro de corte de chapa, etc.\nProdutos.\nAstilleros Arm\u00f3n Vigo ded\u00edcase \u00e1 fabricaci\u00f3n de buques de gran tonelaxe, especializ\u00e1ndose principalmente na construci\u00f3n dos seguintes tipos de buques: buques de carga (asfalteiros, cargueiros e portacontedores), buques escola, oceanogr\u00e1ficos e de investigaci\u00f3n, offshore e supplies, pesqueiros (arrastreiros, atuneiros, maciceiros e palangreiros), remolcadores, remolcadores de altura, etc.\nOutra das actividades importantes do estaleiro, \u00e1 parte das novas construci\u00f3ns, \u00e9 a reparaci\u00f3n e transformaci\u00f3n de todo tipo de buques e embarcaci\u00f3ns.\nCertificaci\u00f3ns de calidade.\nO estaleiro actualmente est\u00e1 en posesi\u00f3n dos seguintes certificados de calidade: ISO 9001, ISO 14001 e a OHSAS 18001."}
{"id": "473887", "revid": "85894", "url": "https://gl.wikipedia.org/wiki?curid=473887", "title": "Eduardo Mu\u00ed\u00f1os B\u00faa", "text": "Eduardo Emilio Mu\u00ed\u00f1os B\u00faa, nado en Pontevedra o 26 de novembro de 1892 e finado no mesmo concello o 2 de decembro de 1936, foi un mestre e pol\u00edtico galego.\nTraxectoria.\nFillo de Antonio Mu\u00ed\u00f1os Malvar e irm\u00e1n de Isolina Mu\u00ed\u00f1os B\u00faa. Foi redactor de \"Progreso\" e correspondente de \"Diario de Galicia\" en Pontevedra. Aprobou as oposici\u00f3ns de Maxisterio en 1920 e foi mestre de Millarada en Forcarei (1920-1924), e de Verducido (Xeve) dende 1924. Na Rep\u00fablica foi militante do Partido Radical, do que se deu de baixa en 1935. Ao producirse o golpe de Estado do 18 de xullo de 1936 participou na requisa de armas e munici\u00f3ns e foi detido. Estivo preso na illa de San Sim\u00f3n. Xulgado en Pontevedra por rebeli\u00f3n militar o 20 de novembro con Joaqu\u00edn Fern\u00e1ndez Barcia, Manuel Dios Costado e outros veci\u00f1os de Xeve, foi condenado a pena de morte. Foi executado o 2 de decembro de 1936 no quil\u00f3metro 1 da estrada a Campa\u00f1\u00f3 con Joaqu\u00edn Fern\u00e1ndez Barcia, Manuel Dios Costado, Jos\u00e9 Crespo Torres, Manuel V\u00e1zquez Cruz, Jos\u00e9 Gabriel Cesp\u00f3n Pazos, \u00c1ngel Cadavid Caama\u00f1o, Jos\u00e9 Prol Figueiro e Manuel Puente Iglesias."}
{"id": "473888", "revid": "1888", "url": "https://gl.wikipedia.org/wiki?curid=473888", "title": "Eduardo Emilio Mu\u00ed\u00f1os Bua", "text": ""}
{"id": "473890", "revid": "89787", "url": "https://gl.wikipedia.org/wiki?curid=473890", "title": "O lobo de area", "text": "O lobo de area (en ) \u00e9 un libro da autora sueca de literatura infantil e xuvenil \u00c5sa Lind, publicado orixinalmente no ano 2002. O libro ga\u00f1ou o Premio Nils Holgersson no ano 2003, outorgado polas bibliotecas de Suecia. Tivo d\u00faas secuelas \"Mera Sandvargen\" (2003) e \"Sandvargen och hela h\u00e4rligheten\" (2004).\nFoi traducido \u00f3 galego por Ant\u00f3n Lado e publicado pola Editorial Kalandraka en 2019, 2020 e 2021."}
{"id": "473891", "revid": "23204", "url": "https://gl.wikipedia.org/wiki?curid=473891", "title": "Sandvargen", "text": ""}
{"id": "473892", "revid": "75439", "url": "https://gl.wikipedia.org/wiki?curid=473892", "title": "\u00c5sa Lind", "text": "\u00c5sa Lind, nada en 1958 na vila de Karb\u00e4cken, en \u00c5ngermanland, \u00e9 unha escritora sueca de libros infant\u00eds e xuven\u00eds.\nLind reside en Estocolmo. Anteriormente traballou como xornalista e nun restaurante, pero agora \u00e9 escritora a tempo completo. Lind recibiu o galard\u00f3n Nils Holgersson en 2003 pola novela \"O lobo de area\" (t\u00edtulo orixinal \"Sandvargen\", 2002) e recibiu o premio Kulla-Gulla en 2014. \u00c9 membro da Academia Sueca do Libro Infantil."}
{"id": "473894", "revid": "98629", "url": "https://gl.wikipedia.org/wiki?curid=473894", "title": "As aventuras de Miko\u0142aj Do\u015bwiadczy\u0144ski", "text": "As aventuras de Miko\u0142aj Do\u015bwiadczy\u0144ski (en ) \u00e9 unha novela escrita en polaco por Ignacy Krasicki e publicada en 1776. Tr\u00e1tase da primeira novela composta en lingua polaca, un fito na literatura polaca.\nFoi traducido \u00f3 galego por L\u00faa Garc\u00eda S\u00e1nchez e publicado pola Rinoceronte Editora en 2019.\nSinopse.\nA novela de Krasicki conta a a vida de Miko\u0142aj, un nobre polaco. Durante as s\u00faas estad\u00edas en Varsovia, Par\u00eds e a illa ficticia de Nipu (baseada no Xap\u00f3n, co\u00f1ecida polos nativos como \"Nippon\"), o protagonista ten numerosas experiencias que o conducen cara a unha visi\u00f3n rationalista do mundo e a como converterse nun bo home, e polo tanto un bo cidad\u00e1n. Esta ollada racionalista, presente nas obras de Krasicki, constit\u00fae unha apolox\u00eda da Ilustraci\u00f3n e da fisiocracia."}
{"id": "473895", "revid": "23204", "url": "https://gl.wikipedia.org/wiki?curid=473895", "title": "Miko\u0142aja Do\u015bwiadczy\u0144skiego przypadki", "text": ""}
{"id": "473897", "revid": "98629", "url": "https://gl.wikipedia.org/wiki?curid=473897", "title": "OHSAS", "text": "OHSAS (\"Occupational Health and Safety Assessment Series\") ref\u00edrese a unha serie de especificaci\u00f3ns sobre a sa\u00fade e a seguridade no traballo materializadas pola \"British Standards Institution\" (BSI) na OHSAS 18001 e OHSAS 18002.\nEsta norma internacional para a sa\u00fade e a seguridade no traballo (OH &amp; S) publicouse o 12 de marzo de 2018 e est\u00e1 destinada a transformar as pr\u00e1cticas laborais en todo o mundo. Pensouse no seu momento nunha ISO 18000, pero pola s\u00faa dificultade de homoxeneizaci\u00f3n entre os diferentes pa\u00edses abandoouse a idea. A ISO 45001 substituir\u00e1 \u00e1 OHSAS 18001."}
{"id": "473898", "revid": "127505", "url": "https://gl.wikipedia.org/wiki?curid=473898", "title": "Joaqu\u00edn Fern\u00e1ndez Barcia", "text": "Joaqu\u00edn Fern\u00e1ndez Barcia, co\u00f1ecido como El Negro, nado en Mourente (Pontevedra) o 10 de agosto de 1906 e finado en Poio o 2 de decembro de 1936, foi un carpinteiro e pol\u00edtico galego.\nTraxectoria.\nEbanista, afiliado \u00e1 Sociedade de Ebanistas afecta \u00e1 UGT. Coa folga xeral revolucionaria de 1934 foi detido e estivo preso. Ao producirse o golpe de Estado do 18 de xullo de 1936 refuxiouse en Vigo na casa duns parentes. O 25 de agosto foi reco\u00f1ecido por un polic\u00eda pontevedr\u00e9s que estaba en Vigo para efectuar un servizo e foi detido. Acusado de participar na requisa efectuada na armer\u00eda de Ruperto Santos e nos feitos revolucionarios de xullo, arengando e alentando os grupos rebeldes. O 20 de novembro foi xulgado en consello de guerra en Pontevedra por rebeli\u00f3n militar con Eduardo Mu\u00ed\u00f1os B\u00faa, Manuel Dios Costado, Nemesio Laya Abal, Ciriaco Licer Cons e Ram\u00f3n Rey Juncal, e condenado a pena de morte. Foi executado o 2 de decembro de 1936 no Km. 1 da estrada a Campa\u00f1\u00f3 con Eduardo Mu\u00ed\u00f1os B\u00faa, Manuel Dios Costado, Jos\u00e9 Crespo Torres, Manuel V\u00e1zquez Cruz, Jos\u00e9 Gabriel Cesp\u00f3n Pazos, \u00c1ngel Cadavid Caama\u00f1o, Jos\u00e9 Prol Figueiro e Manuel Puente Iglesias.\nDous dos seus irm\u00e1ns foron detidos nos anos corenta acusados de actividades subversivas: Antonio, detido en 1947 por recadar di\u00f1eiro para \"Mundo Obrero\", foi posto en liberdade polo xu\u00edz por non haber cargos probados, e Saturno, detido e procesado en 1948 por presuntas implicaci\u00f3ns co PCE, foi absolvido.\nVida persoal.\nCasou en 1932 con Dolores Corredoira Gonz\u00e1lez., que finou en decembro de 1934."}
{"id": "473900", "revid": "83328", "url": "https://gl.wikipedia.org/wiki?curid=473900", "title": "Director executivo", "text": "O termo director executivo, as\u00ed como director xeral, director xerente, executivo delegado, xefe executivo, presidente executivo, principal oficial executivo, conselleiro delegado ou primeiro executivo, adoitan us\u00e1rense indistintamente para facer referencia \u00e1 persoa encargada da m\u00e1xima autoridade da xesti\u00f3n e direcci\u00f3n administrativa nunha organizaci\u00f3n ou instituci\u00f3n.\nA\u00ednda que nas pequenas empresas \u00e9 habitual que o posto de presidente e de director executivo recaia na mesma persoa, non sempre \u00e9 desta maneira, e adoita ser o presidente quen encabeza o goberno corporativo (estratexias xerais), e o director executivo quen representa a administraci\u00f3n da empresa (a fase operativa das estratexias).\nNas grandes empresas o director executivo pode contar cunha serie de directores para cada unha das responsabilidades da compa\u00f1\u00eda, como \u00e9 o caso do director de operaci\u00f3ns, o director de finanzas e o director de informaci\u00f3n.\nNo ingl\u00e9s util\u00edzase normalmente o termo \"chief executive officer\" (director executivo) as\u00ed como o seu acr\u00f3nimo CEO, ou ben \"managing director\" (MD, director xeral), para designar este posto directivo."}
{"id": "473901", "revid": "56817", "url": "https://gl.wikipedia.org/wiki?curid=473901", "title": "DC-X", "text": "DC-X e a s\u00faa evoluci\u00f3n, DC-XA (DC por \"Delta Clipper\" e X por \"experimental\") foi un foguete experimental dos Estados Unidos probado entre 1993 e 1996.\nCaracter\u00edsticas.\nO DC-X foi o resultado dun programa da oficina da Iniciativa de Defensa Espacial na busca dun foguete que puidera acceder ao espazo usando unha soa etapa. O veh\u00edculo foi proposto por McDonnell-Douglas, ga\u00f1ando o concurso de propostas lanzado pola organizaci\u00f3n gobernamental. O DC-X era a versi\u00f3n a escala 1/3 dun hipot\u00e9tico prototipo (o DC-Y) que ser\u00eda capaz de chegar a \u00f3rbita e que nunca chegar\u00eda a ser constru\u00eddo. O prop\u00f3sito do foguete era probar varios conceptos relacionados co uso dunha \u00fanica etapa e demostrar a s\u00faa viabilidade, para o cal se fixeron probas na zona de m\u00edsiles de White Sands. Os voos de proba levaron ao veh\u00edculo a alturas progresivamente maiores ata chegar aos 5500 m. Durante o oitavo voo o casco do foguete rachou ao aterrar bruscamente. O foguete foi reparado e mellorado, dando lugar ao DC-XA, que foi usado pola NASA no programa de veh\u00edculos reutilizables ata que no seu cuarto voo o foguete resultou practicamente destru\u00eddo, po\u00f1\u00e9ndose fin ao programa.\nA forma do DC-X era c\u00f3nica, de 4,1 m de di\u00e1metro na base e case 12 m de altura e unha masa en baleiro de 9100\u00a0kg. O DC-XA era lixeiramente m\u00e1is grande e menos pesado, con mellores prestaci\u00f3ns."}
{"id": "473902", "revid": "72012", "url": "https://gl.wikipedia.org/wiki?curid=473902", "title": "DC-XA", "text": ""}
{"id": "473903", "revid": "72012", "url": "https://gl.wikipedia.org/wiki?curid=473903", "title": "Delta Clipper", "text": ""}
{"id": "473906", "revid": "1888", "url": "https://gl.wikipedia.org/wiki?curid=473906", "title": "Eduardo Mu\u00ed\u00f1os Bua", "text": ""}
{"id": "473909", "revid": "85894", "url": "https://gl.wikipedia.org/wiki?curid=473909", "title": "Pena Veidosa", "text": "Pena Veidosa \u00e9 un espazo natural galego catalogado como zona especial de conservaci\u00f3n (ZEC) que incl\u00fae cumes como o da pena Veidosa e bosques de monta\u00f1a arredor do nacemento do r\u00edo Arenteiro. Esta \u00e1rea de conservaci\u00f3n ocupa 2.321 ha. dos concellos lucenses e ourens\u00e1s de Carballedo e San Cristovo de Cea.\nFauna e flora.\nFlora.\nNos penedos do espazo est\u00e1n presentes rochedos con vexetaci\u00f3n casmof\u00edtica e pioneira. Dominan ademais os queirogais e prados pobres de sega ou estepas de gram\u00edneas. As ribeiras do espazo f\u00f3rmana os abeneiros (\"Alnus glutinosa\") e freixos (\"Fraxinus excelsior\"). As carballeiras da pena Veidosa f\u00f3rmanas os carballos com\u00fans (\"Quercus robur\") e cerqui\u00f1os (\"Quercus pyrenaica\").\nFauna.\nNeste espazo existen poboaci\u00f3ns das especies en risco de \"Geomalacus maculosus\" e \"Lucanus cervus\". Conta tam\u00e9n con nove especies de aves con alg\u00fan interese de conservaci\u00f3n.\nAs especies de fauna catalogadas como especies silvestres en r\u00e9xime de protecci\u00f3n especial ou presentes no catalogo galego de especies ameazadas son:\nLexislaci\u00f3n.\nA Pena Veidosa foi declarada como lugar de importancia comunitaria (LIC) en decembro de 2004 e ascendeu a zona especial de conservaci\u00f3n (ZEC) en marzo de 2014."}
{"id": "473910", "revid": "1576", "url": "https://gl.wikipedia.org/wiki?curid=473910", "title": "CEO", "text": ""}
{"id": "473911", "revid": "1576", "url": "https://gl.wikipedia.org/wiki?curid=473911", "title": "Chief Executive Officer", "text": ""}
{"id": "473912", "revid": "85894", "url": "https://gl.wikipedia.org/wiki?curid=473912", "title": "Jos\u00e9 Crespo Torres", "text": "Jos\u00e9 Crespo Torres, nado en Bendoiro (Lal\u00edn) en 1905 e finado en Poio o 2 de decembro de 1936, foi un sindicalista e pol\u00edtico galego.\nTraxectoria.\nEmigrante retornado de Buenos Aires. Foi vicepresidente da Sociedade Obreira de Donsi\u00f3n en 1931. Fundou a Sociedade obreira La Democracia de Bendoiro. Nomeado alguacil-porteiro do concello de Lal\u00edn en 1934. Coa folga xeral revolucionaria de 1934 foi detido con Jos\u00e9 Fondevila Garc\u00eda e estivo preso. Ao producirse o golpe de Estado do 18 de xullo de 1936 foi detido o 23 de xullo. Xulgado en Pontevedra por rebeli\u00f3n militar o 18 de novembro con Xes\u00fas Golmar Rodr\u00edguez e Miguel Lamas Iglesias, foi condenado a pena de morte. Foi executado o 2 de decembro de 1936 no Km. 1 da estrada a Campa\u00f1\u00f3 con Eduardo Mu\u00ed\u00f1os B\u00faa, Joaqu\u00edn Fern\u00e1ndez Barcia, Manuel Dios Costado, Manuel V\u00e1zquez Cruz, Jos\u00e9 Gabriel Cesp\u00f3n Pazos, \u00c1ngel Cadavid Caama\u00f1o, Jos\u00e9 Prol Figueiro e Manuel Puente Iglesias."}
{"id": "473915", "revid": "89787", "url": "https://gl.wikipedia.org/wiki?curid=473915", "title": "O gran foxo", "text": "O gran foxo (en ) \u00e9 o vix\u00e9simo quinto volume da serie de banda dese\u00f1ada Ast\u00e9rix, publicado orixinalmente en franc\u00e9s en 1980. Foi o primeiro t\u00edtulo de Ast\u00e9rix en ser escrito polo ilustrador Albert Uderzo, logo da morte do cocreador e escritor de Ast\u00e9rix Ren\u00e9 Goscinny en 1977.\nFoi traducido \u00f3 galego por Valent\u00edn Arias, Xavier Sen\u00edn e Isabel Soto e publicado pola Editorial Bru\u00f1o en 2008, nun volume conxunto cos t\u00edtulos \"A odisea de Ast\u00e9rix\" e \"O fillo de Ast\u00e9rix\"."}
{"id": "473916", "revid": "23204", "url": "https://gl.wikipedia.org/wiki?curid=473916", "title": "Le Grand Foss\u00e9", "text": ""}
{"id": "473918", "revid": "54334", "url": "https://gl.wikipedia.org/wiki?curid=473918", "title": "Nujoom Al-Ghanem", "text": "Nujoom al-Ghanem, nada en Dubai o 24 de outubro de 1962, \u00e9 unha escritora e directora de cinema emirat\u00ed.\nTraxectoria.\nAl-Ghanem foi a \u00fanica rapaza de cinco irm\u00e1ns, e foi criada pola s\u00faa avoa porque o seu pai non a aceptou logo de ter catro filos. De nena l\u00eda sobre temas diversos, como misticismo, teolox\u00eda, filosof\u00eda ou poes\u00eda. Despois aumentou as s\u00faas lecturas grazas \u00e1 feira do libro de Sharjah. A poes\u00eda \u00e1rabe inspirouna de nova, e levouna a escribir os seus propios poemas. Tam\u00e9n lle gustaba pintar, porque ti\u00f1a un t\u00edo pintor, e a fotograf\u00eda. Antes da comezar a s\u00faa carreira profesional como escritora publicou os seus textos en prensa local. Logo de rematar os estudos secundarios decidiu que quer\u00eda ir estudar a Londres. A pesar do apoio do seu pai, ela preferiu casar antes para non marchar ela soa.\nEstivo un semestre na Universidade de Al Ain e deixou os estudos. Comezou a traballar no Departamento de Arte e Cultura de Dubai e os Emiratos do Norte. Logo de casar, ser nai e traballar como xornalista, decidiu ir estudar a Ohio. En 1996 rematou un grao en produci\u00f3n audiovisual na Universidade de Ohio, e en 1999 rematou un mestrado na Universidade Griffith.\nPoes\u00eda.\nAl-Ghanem publicou oito poemarios:\nA s\u00faa obra est\u00e1 inspirada en autoras \u00e1rabes como a siria Saniyah Saleh, ou as emirat\u00eds Ousha a Poeta e Sheikha Sana\u2019a bint Mana Al Maktoum."}
{"id": "473921", "revid": "85894", "url": "https://gl.wikipedia.org/wiki?curid=473921", "title": "Waco Kungo", "text": "Waco Kungo, tam\u00e9n co\u00f1ecida como Waku-Kungo e Uaco Cungo e, antes de 1975 como Santa Comba, \u00e9 unha cidade e comuna de Angola, sede do municipio de Cela, na costeira provincia de Cuanza Sul.\nXeograf\u00eda.\nA cidade est\u00e1 situada a unha altitude de 1 475 msnm, a uns 400\u00a0km ao sueste de Luanda, na estrada principal de Luanda a Huambo.\nA s\u00faa superficie \u00e9 de 4 638\u00a0km\u00b2, e a s\u00faa poboaci\u00f3n, en 2019, \u00e9 12 069 habitantes, polo que a s\u00faa densidade de poboaci\u00f3n nese ano era de 2,6 hab./km\u00b2.\nO seu clima \u00e9 oce\u00e1nico subtropical (\"Cfb\" na clasificaci\u00f3n clim\u00e1tica de K\u00f6ppen). \nA cidade est\u00e1 servida polo Aeroporto de Waco Kungo de (C\u00f3digo da IATA CEO).\nHistoria.\nDesde o s\u00e9culo XVI, partes cada vez m\u00e1is grandes de Angola quedaron baixo o control do Imperio portugu\u00e9s. Como parte das reformas administrativas, en 1769, o gobernador portugu\u00e9s de Angola, Francisco Inoc\u00eancio de Sousa Coutinho, fundou a provincia de Cuanza Sul. Cela se converteuse nun municipio, e Waku Kungo na s\u00faa capital.\nOs portugueses chamaron ao lugar Santa Comba, en referencia \u00e1 cidade portuguesa de Santa Comba D\u00e3o. Na d\u00e9cada de 1970 foi cambiado o nome da cidade.\nO 6 de agosto de 1975, a guerra civil entre a UNITA, o FNLA e o MPLA (1975\u20132002) obrigou aos habitantes da cidade a abandonar os seus fogares, causando un colapso total das infraestruturas que durou m\u00e1is de 30 anos mentres a \"guerra fr\u00eda\" persistiu.\nA rexi\u00f3n foi feramente disputada e tomada repetidamente polos partidos da guerra civil (o MPLA, coa axuda de tropas cubanas, e a UNITA coa axuda de tropas surafricanas).\nAproximadamente 25\u00a0km ao sur da cidade quedaron destru\u00eddos, e a ponte, estratexicamente importante, da estrada principal a Huambo, no r\u00edo Queve, estivo en poder das tropas cubanas. Na rexi\u00f3n a\u00ednda hai moitas minas terrestres antipersoas.\nA maior\u00eda dos residentes de Waku Kungo, daqula Santa Comba D\u00e3o, foron rescatados pola Cruz Vermella Internacional e transportados por aire a Portugal.\nNo curso da guerra foi bombardeada unha escola en 1994, que provocou a morte de 89 nenos."}
{"id": "473922", "revid": "72012", "url": "https://gl.wikipedia.org/wiki?curid=473922", "title": "Waku-Kungo", "text": ""}
{"id": "473923", "revid": "72012", "url": "https://gl.wikipedia.org/wiki?curid=473923", "title": "Uaco Cungo", "text": ""}
{"id": "473925", "revid": "1131", "url": "https://gl.wikipedia.org/wiki?curid=473925", "title": "Aeroporto de Waco Kungo", "text": "O aeroporto de Waku Kungo (IATA: CEO, ICAO: FNWK) \u00e9 o aeroporto que serve a cidade de Waco Kungo, na provincia de Cuanza Sul, Angola. \nCaracter\u00edsticas.\nEst\u00e1 situado a unha altitide de 1 318 msnm, a 6,5 km ao sur da cidade, cerca da vila de Cela. Conta cunha \u00fanica pista, asfaltada, de 2000 \u00d7 42,5 m. A baliza non direccional Wako Kungu (Ident: CE) enc\u00f3ntrase no campo."}
{"id": "473930", "revid": "98629", "url": "https://gl.wikipedia.org/wiki?curid=473930", "title": "Doctor Strange (filme de 2016)", "text": "Doctor Strange \u00e9 un filme estadounidense de 2016 dirixido por Scott Derrickson. Bas\u00e9ase no personaxe de Marvel Comics Doctor Strange e foi producido por Marvel Studios e distribu\u00eddo por Walt Disney Studios Motion Pictures. Foi o d\u00e9cimo cuarto filme do Universo Cinematogr\u00e1fico Marvel (MCU). O gui\u00f3n foi escrito por Jon Spaihts e C. Robert Cargill, e est\u00e1 protagonizado por Benedict Cumberbatch no papel do cirurxi\u00e1n Stephen Strange, xunto con Chiwetel Ejiofor, Rachel McAdams, Benedict Wong, Michael Stuhlbarg, Benjamin Bratt, Scott Adkins, Mads Mikkelsen e Tilda Swinton. No filme, Strange aprende os segredos das artes m\u00edsticas logo de que a s\u00faa carreira como doutor rematase nun accidente de coche.\nVarias adaptaci\u00f3ns de Doctor Strange estiveron en fase de desenvolvemento dende mediados da d\u00e9cada de 1980, at\u00e9 que Paramount Pictures adquiriu os dereitos cinematogr\u00e1ficos en abril de 2005 en nome de Marvel Studios. Thomas Dean Donnelly e Joshua Oppenheimer foron incorporados no proxecto en xu\u00f1o de 2010 para escribir o gui\u00f3n. En xu\u00f1o de 2014, Derrickson foi contratado como director, xunto con Spaihts para reescribir o gui\u00f3n. Cumberbatch foi escollido para o papel ep\u00f3nimo en decembro de 2014, precisando dun cambio de calendario para non interferir nos seus outros compromisos. Isto permitiulle \u00f3 propio Derrickson ter tempo para traballar el mesmo no gui\u00f3n, coa axuda de Cargill. A fotograf\u00eda principal comezou en novembro de 2015 no Nepal, antes de trasladarse \u00f3 Reino Unido e a Hong Kong, rematando na cidade de Nova York en abril de 2016.\n\"Doctor Strange\" estreouse en Hong Kong o 13 de outubro\u00a0de 2016, e lanzouse nos Estados Unidos o 4 de novembro en 3D e IMAX 3D. O filme recadou m\u00e1is de 677 mill\u00f3ns de d\u00f3lares en todo o mundo, foi louvado polos seus efectos visuais e o elenco, e foi nomeado nos Premios \u00d3scar na categor\u00eda de mellores efectos visuais. A s\u00faa secuela, \"Doctor Strange in the Multiverse of Madness\", est\u00e1 programada para a s\u00faa estrea o 7 de maio de 2021."}
{"id": "473932", "revid": "56817", "url": "https://gl.wikipedia.org/wiki?curid=473932", "title": "Billy Milligan", "text": "William Stanley Milligan, nado en Miami Beach o 14 de febreiro de 1955 e finado en Columbus o 12 de decembro de 2014, foi un criminal norteamaricano diagnosticado con desorde de personalidade m\u00faltiple, e de relevante importancia na historia xudicial estadounidense xa que se absolveu ao estar afectado por unha patolox\u00eda mental que non o fac\u00eda responsable das acci\u00f3ns cometidas, malia ser reco\u00f1ecido como autor dos delitos cometidos. Coa sentenza reco\u00f1eceuse a desorde de personalidade m\u00faltipe como unha verdadeira patolox\u00eda e non unha neurose como ata daquela.\nTraxectoria.\nS\u00faa nai, Dorothy Milligan medrou nunha granxa de Ohio e viv\u00eda en Lancaster co seu primeiro home ata que se divorciaron e ela marchou \u00e1 \u00e1rea de Miami, ga\u00f1ando a vida como cantante e foi vivir con Johnny Morrison, on quen tivo a Billy e outros dous fillos, Jim en outubro de 1953 e Kathy Jo en decembro de 1956.\nJohnny ti\u00f1a problemas co xogo e a bebida e acabou suicid\u00e1ndose o 17 de xaneiro de 1959 . Dorothy volveu a Lancaster cos seus fillos e volveu casar co seu marido anterior, o matrimonio durou un ano, e logo en 1963 casou con Chalmer Milligan, ao que despois Billy acusou de abusos. Pasou un tempo ingresado na unidade de psiquiatr\u00eda dun hospital e con 17 anos entrou na Armada pero logo dun mes o ex\u00e9rcito dispensouno do servizo.\nArresto.\nMilligan entrou en prisi\u00f3n en 1975 en Ohio acusado de violaci\u00f3n e atraco \u00e1 man armada e sa\u00edu en 1977 tras concederlle a liberdade condicional e rexistrarse como delincuente sexual. De novo en outubro de 1977 a polic\u00eda det\u00edvoo por violar tres mulleres no campus da Universidade Estatal de Ohio.\nA defensa pediu unha avaliaci\u00f3n psicol\u00f3xica, o doutor Willis C. Driscoll diagnosticouno con esquizofrenia aguda, e a psic\u00f3loga Dorothy Turner afirmou que sufr\u00eda unha desorde de personalidade m\u00faltiple. A defensa alegou alienaci\u00f3n mental, o que o tribunal lle concedeu, ata \nrecobrar a cordura.\nEncarceramento.\nMilligan pasou os anos senguintes en hospitais psiqui\u00e1tricos p\u00fablicos, constat\u00e1ndose dez personalidades. M\u00e1is tarde o psiquiatra David Caul diagnosticou outras catorce personalidades.\nLiberdade.\nEn 1988 sa\u00edu en liberdade e o 1 de agosto de 1991 os tribunais de Ohio declar\u00e1rono cordo sen precisar da supervisi\u00f3n psiqui\u00e1trica e a partir de 1996 viviu en California."}
{"id": "473938", "revid": "98629", "url": "https://gl.wikipedia.org/wiki?curid=473938", "title": "Motocr\u00f3s das Naci\u00f3ns", "text": "O Motocr\u00f3s das Naci\u00f3ns, co\u00f1ecido tradicionalmente como Motocross des Nations e a mi\u00fado abreviado coas siglas \"MXDN\", \u00e9 a \u00fanica proba que se corre por equipos no deporte individual que \u00e9 o motocr\u00f3s. A proba disp\u00fatase anualmente en setembro (unha vez rematados os campionatos da FIM e a AMA), sendo o principal evento da tempada internacional deste deporte.\nO Motocr\u00f3s das Naci\u00f3ns foi instaurado pola FIM en 1947, antes que o Campionato Mundial de Motocr\u00f3s e dende o inicio foi reservado para motos de 500 cc. M\u00e1is tarde, creouse o \"Troph\u00e9e des Nations\" para motocicletas de 250 cc (celebrado entre 1961 e 1984), e a \"Coupe des Nations\" para motocicletas de 125 cc (de 1981 a 1984). En 1985, a FIM presentou un novo formato que combinou os tres trofeos nun s\u00f3, que comprend\u00eda tres categor\u00edas (125, 250 e 500 cc) cun corredor de cada unha e tres carreiras por cada trofeo (125/500, 125/250 e 250/500), para que todos puideran competir entre si.\nEn 2003, a competici\u00f3n adoptou o novo sistema de categor\u00edas introducido ese ano nos mundiais (MX1 e MX2) e cambiou o seu nome oficial por Motocross of Nations (abreviado \"MXoN\"). Dende 2007, o evento ch\u00e1mase oficialmente \"Red Bull FIM Motocross of Nations\", xa que desde ese ano a compa\u00f1\u00eda de bebidas enerx\u00e9ticas Red Bull converteuse en patrocinador oficial.\nFormato.\nNa proba participan equipos nacionais formados por tres pilotos cada un. O s\u00e1bado cel\u00e9branse as carreiras clasificatorias que determinan os 20 equipos que ter\u00e1n dereito a correr a final, que se disputa o domingo e que consta de tres \"mangas\" (carreiras) que determinan a naci\u00f3n ga\u00f1adora.\nCada un dos tres pilotos dun equipo corre nunha categor\u00eda diferente: MX1 (motores a dous tempos de ata 250 cc ou motores a catro tempos de ata 450 cc), MX2 (motores de dous tempos de ata 125 cc ou de catro tempos ata 250 cc) e Open (libre). Cada piloto corre un total de d\u00faas mangas, xa que en cada manga participan 2 categor\u00edas ao mesmo tempo, de xeito que cada categor\u00eda compite coas outras d\u00faas. Son tres mangas, nesta orde:\nAo final das tres carreiras, eng\u00e1dense os cinco mellores resultados dos seis posibles de cada equipo (3 pilotos por 2 carreiras cada un) para determinar a clasificaci\u00f3n final.\nAntes da recente reintroducci\u00f3n neste deporte dos motores de catro tempos e o posterior nacemento de categor\u00edas MX e MX2, o Motocr\u00f3s das Naci\u00f3ns corr\u00edase cos mesmos cilindros que os Campionatos do Mundo: 125 cc, 250 cc e 500 cc.\nHistoria da competici\u00f3n.\nO motocr\u00f3s, co\u00f1ecido como \"Scramble\" no Reino Unido cando foi inventado nos anos vinte, desenvolveuse rapidamente nos anos 30. Despois da segunda guerra mundial, a FIM deulle un nivel internacional a este deporte, creando o Motocross des Nations (t\u00edtulo oficial en franc\u00e9s).\nPrimeiros anos: o dominio da selecci\u00f3n brit\u00e1nica.\nA proba inaugural celebrouse preto da Haia nos Pa\u00edses Baixos o 20 de xullo de 1947. Tres federaci\u00f3ns estatais foron convidadas: os Pa\u00edses Baixos, B\u00e9lxica e o Reino Unido. O belga Auguste Mingels foi o m\u00e1is r\u00e1pido, pero o equipo do Reino Unido con Bill Nicholson (BSA), Fred Rist (BSA) e Bob Ray (Ariel) ga\u00f1aron o t\u00edtulo, por diante do equipo belga.\nO segundo \"Motocross des Nations\" foi en agosto de 1948 en La Fraineuse, preto da cidade belga de Spa. Tam\u00e9n foron convidadas as federaci\u00f3ns estatais de Francia, Suecia e Luxemburgo. A carreira estivo dominada polo equipo local, deixando aos belgas Nic Jansen, Marcel Cox e Andre Milhoux en primeiro, segundo e quinto posto, logrando o primeiro trofeo para B\u00e9lxica.\nA finais de agosto de 1949 tocoulle ao Reino Unido acoller a competici\u00f3n, en Brands Hatch. O equipo brit\u00e1nico ga\u00f1ou a competici\u00f3n por segunda vez, mantendo as\u00ed a Copa indefinidamente. Despois de que a ACU (Auto-Cycle Union, federaci\u00f3n brit\u00e1nica) doara outra Copa para o equipo ga\u00f1ador na competici\u00f3n.\nAnos 50.\nAo morrer en 1954, o vicepresidente da FIM Peter Chamberlain, un gran afeccionado ao motocr\u00f3s e piloto deste torneo, a copa recibiu o seu nome oficial.\nDurante os anos 50 o dominio brit\u00e1nico foi abafante: sete vitorias de 10 no Motocr\u00f3s das Naci\u00f3ns antes de 1960. As \u00fanicas excepci\u00f3ns foron as vitorias de B\u00e9lxica en 1951 e Suecia en 1955 e 1958.\nAnos 60.\nA partir da tempada de 1961, FIM creou un trofeo espec\u00edfico para motocicletas de 250 cc, chamado \"Troph\u00e9e des Nations\". Os suecos foron ga\u00f1ados polos suecos, tras dous \u00e9xitos iniciais do Reino Unido. No caso dos 500 cc, o equipo do Reino Unido perdeu con Suecia en 1961 e 1962, pero logo ga\u00f1ou cinco anos consecutivos, acadando o n\u00famero de 14 vitorias en 20 anos. A pesar diso, a s\u00faa \u00faltima vitoria foi en 1967, e tardaron 27 anos en volver ga\u00f1ar.\nEn Chi\u015fin\u0103u, Moldavia (cidade m\u00e1is co\u00f1ecida ent\u00f3n co seu nome ruso, \"Kishinev\") o equipo da URSS levou por primeira vez o Trofeo Chamberlain. Despois, B\u00e9lxica finalmente ga\u00f1ou o trofeo de novo no castelo de Farleigh (Inglaterra, 1969) despois de tentalo durante 18 anos, cun equipo integrado polos lendarios Roger de Coster, Jo\u00ebl Robert e Sylvain Geboers.\nAnos 70.\nNos anos 70 experimentouse un gran cambio mec\u00e1nico, coa chegada masiva de fabricantes xaponeses. Comezou Suzuki, seguida rapidamente por Yamaha, Honda e Kawasaki. Nos primeiros anos da d\u00e9cada, os t\u00edtulos foron repartidos entre Suecia e B\u00e9lxica.\nEn 1974, en Suecia, detr\u00e1s do equipo local, promoveuse por primeira vez un equipo estadounidense no podio formado por Jim Pomeroy (Bultaco), Brad Lackey (Husqvarna), Marty Tripes (Husqvarna) e Jimmy Weinert (Kawasaki), xusto diante da escuadra sovi\u00e9tica, na que estaba Guennadi Moiss\u00e9iev. En 1975 en Checoslovaquia, o equipo local rematou por diante de B\u00e9lxica, a pesar da presenza neste equipo de tres campi\u00f3ns do mundo como Roger de Coster, Harry Everts e Gaston Rahier, e o Reino Unido. D\u00faas vitorias do equipo belga precederon a segunda vitoria dun equipo ruso, que inclu\u00eda o campi\u00f3n do mundo de 250 cc Moisseiev.\nNos Troph\u00e9e des Nations, B\u00e9lxica conquistou todos os t\u00edtulos da 1969 a 1980, excepto un (Rusia, 1979), ademais de obter dous t\u00edtulos no Motocr\u00f3s das Naci\u00f3ns (en 1979 e 1980), pouco antes de comezar o dominio americano.\nAnos 80, dominio americano.\nDespois de perder os torneos dos dous anos anteriores, o equipo estadounidense chegou a Lommel, en B\u00e9lxica, en setembro de 1981 para o Trofeo das Naci\u00f3ns, con catro pilotos de Honda, dirixidos polo 5 veces campi\u00f3n do mundo belga, Roger de Coster. Danny Laporte, Chuck Sun, Johnny O'Mara e Donnie Hansen ga\u00f1aron con diferenza e unha semana despois volveron a ga\u00f1ar no Motocross des Nations de Bielstein, Alema\u00f1a. O equipo foi cambiando ano tras ano, pero todo seguiu igual. O equipo de De Coster obtivo oito vitorias (catro en cada un dos dous torneos) en catro anos.\nEn 1980, a FIM decidiu introducir un trofeo para un terceiro equipo con motos de 125cc: a \"Coupe des Nations\". A selecci\u00f3n italiana liderada por Michele Rinaldi ga\u00f1ou os dous primeiros t\u00edtulos, seguida de B\u00e9lxica (con Eric Geboers) e Holanda (con Kees Van der Vine e John Van Den Berk).\n1985, novo formato.\nEn 1985 entrou en vigor o novo formato de carreiras de tres cilindros (500, 250 e 125 cc), desaparecendo o \"Troph\u00e9e\" e a \"Coupe\". Os estadounidenses continuaron dominando o torneo ata 1994, perdendo tras 17 vitorias consecutivas (13 no Motocross des Nations e os \u00faltimos catro Troph\u00e9e des Nations), contra o Reino Unido, en Roggenburg, Su\u00edza .\nOs equipos estadounidenses estiveron sempre integrados polos mellores pilotos internacionais. Danny \"Magoo\" Chandler ga\u00f1ou as catro roldas en 1982, pero quizais a maior vitoria de todas produciuse en Maggiore, Italia, en 1986, cando o equipo formado por David Bailey, Ricky Johnson e Johnny O'Mara remataron as tres carreiras sen ser superados polos outros pilotos.\nAnos 90.\nDespois da vitoria do Reino Unido en 1994, foi a quenda de B\u00e9lxica en 1995 con Stefan Everts, Jo\u00ebl Smets e Marnicq Bervoets. Pero os americanos segu\u00edan a\u00ed. En 1996, en Xerez, o equipo liderado polo multi-campi\u00f3n Jeremy McGrath venceu aos equipos franceses e belgas. Despois vi\u00f1eron d\u00faas vitorias en B\u00e9lxica e en 1999 no Brasil deuse a primeira vitoria de Italia (campioa do mundo con Andrea Bartolini e Alessio Chiodi, ademais de Claudio Federici), por diante de Francia e de B\u00e9lxica.\nS\u00e9culo XXI.\nUnha vez m\u00e1is, os estadounidenses ga\u00f1aron en 2000 en Saint-Jean-d'Ang\u00e9ly, encabezados polo seu piloto estrela Ricky Carmichael. No 2001, no famoso circu\u00edto belga de Namur, Francia logrou a s\u00faa primeira vitoria (con David Vuillemin, Yves DeMar\u00eda e Luigi S\u00e9guy), superando aos belgas na s\u00faa casa. Italia ga\u00f1ou a edici\u00f3n de 2002, e B\u00e9lxica (con Stefan Everts, piloto con m\u00e1is t\u00edtulos mundiais da historia) ga\u00f1ou as edici\u00f3ns de 2003 e 2004, antes da reaparici\u00f3n dos Estados Unidos nas seguintes catro, con James Stewart substitu\u00edndo en 2006 a Carmichael como o principal piloto do equipo."}
{"id": "473945", "revid": "98629", "url": "https://gl.wikipedia.org/wiki?curid=473945", "title": "Frank De Winne", "text": "Frank De Winne, nado en Gante (B\u00e9lxica) o 25 de abril de 1961, \u00e9 un astronauta europeo que formou parte das misi\u00f3ns Soiuz TMA-1, Soiuz TMA-15 e Soiuz TMA-34 e da Expedici\u00f3n 20 e a Expedici\u00f3n 21 \u00e1 Estaci\u00f3n Espacial Internacional. Pasou un total de 198,73 d\u00edas no espazo.\nTraxectoria.\nDe Winne \u00e9 graduado pola Real Escola de Cadetes en Lier en 1979 e recibe o Premio AIA en 1984 para a mellor tese polo seu grao en telecomunicaci\u00f3ns e enxe\u00f1er\u00eda civil pola Real Academia Militar de Bruxelas. En 1991 completou un curso no Colexio de Defensa de Bruxelas, coa maior distinci\u00f3n, e en 1992 graduouse na Escola Imperial de Pilotos de Proba en Boscombe Down, Reino Unido, onde recibiu o Trofeo McKenna.\nFoi seleccionado como astronauta en xaneiro de 2000, un\u00edndose ao Corpo de Astronautas da ESA no Centro Europeo de Astronautas en Colonia. Participou nas misi\u00f3ns Soiuz TMA-1, Soiuz TMA-15 e Soiuz TMA-34 e as Expedici\u00f3n 20 e 21 \u00e1 ISS, pasando un total de 198,73 d\u00edas no espazo"}
{"id": "473964", "revid": "1131", "url": "https://gl.wikipedia.org/wiki?curid=473964", "title": "Cabo Udra", "text": "Cabo Udra \u00e9 un cabo e un espazo natural galego catalogado como zona especial de conservaci\u00f3n (ZEC) que incl\u00fae a costa leste da r\u00eda de Ald\u00e1n, e que est\u00e1 na r\u00eda de Pontevedra. O cabo Udra \u00e9 o cabo de que limita a r\u00eda de Ald\u00e1n coa de Pontevedra e ademais o que limita o espazo natural protexido polo norte. A punta do Ni\u00f1o do Corvo est\u00e1 ao sur deste cabo e pecha o espazo natural. A \u00e1rea de conservaci\u00f3n, que maioritariamente \u00e9 mari\u00f1a, ocupa 623,03 ha. do concellos de Bueu e de Cangas, ambos na comarca do Morrazo. Cangas conta cunha reducida proporci\u00f3n do espazo protexido.\nXeograf\u00eda.\nO cabo Udra at\u00f3pase en Beluso, Bueu, na parte exterior da r\u00eda de Pontevedra, e limita xunto coa punta do Couso a r\u00eda de Ald\u00e1n. Desde o cabo Udra p\u00f3dese observar a costa norte da r\u00eda (lugares como a punta de Cabicastro en direcci\u00f3n norte) e a punta Couso, cara o suroeste, e que pecha a r\u00eda de Ald\u00e1n. As illas Ons obs\u00e9rvanse desde o cabo mirando cara o oeste, xa que as illas se atopan no exterior da r\u00eda.\nO espazo natural de cabo Udra est\u00e1 case na s\u00faa totalidade en Bueu. Comenza polo norte coa praia de Mourisca, en Beluso, Bueu, mirando ao esteiro de Beluso, e acolle ao cabo Udra e todo o seu litoral, como as enseadas de Centuleira, Barcelo e a cala do Ancoradoiro. Avanza cara ao interior da r\u00eda de Ald\u00e1n chegando ata a punta do Ni\u00f1o do Corvo, en Ald\u00e1n, Cangas. Nesta secci\u00f3n est\u00e1n as enseadas de Pouso e a de Cano da Cunca. A praia de Pedr\u00f3n, de Encoradoira, de Lago, de Area de Bon, do Revent\u00f3n e a de Laguelas est\u00e1n dentro do espazo natural. Do mesmo xeito, hai varios regos menores, que case nacen e chegan \u00e1 costa dentro del. O rego Nosendo ten un percorrido algo maior pero tam\u00e9n nace xa preto da costa.\nO litoral da costa do espazo protexido \u00e9 de morfolox\u00eda suave e o solo est\u00e1 formado por rochas gran\u00edticas (granitoides biot\u00edticos e outras rochas b\u00e1sicas similares).\nFauna e flora.\nFlora.\nEste litoral destaca por ser unha zona de rochedo exposta ao mar e con cant\u00eds cubertos con queirogais. A maior extensi\u00f3n \u00e9 a do sublitoral: bancos de areas cubertos continuamente e calas e ba\u00edas pouco fondas. Al\u00ed est\u00e1n presentes os arrecifes. En terra, os queirogais son tanto os propios de zonas atl\u00e1nticas temper\u00e1s, que se compo\u00f1en de \"Erica ciliaris\" e \"Erica tetralix\", como alg\u00fans propios de zonas secas europeas. Nos rochedos dominan as especies pioneiras e especies casmof\u00edticas. Nalg\u00fans puntos est\u00e1n presentes prader\u00edas de gram\u00edneas e formaci\u00f3ns de \"Nardus\". Ten zonas con augas estancadas e turbeiras. En menor extensi\u00f3n, hai presenza de bosques de ribeira con abeneiros (\"Alnus glutinosa\") e freixos (\"Fraxinus excelsior\").\nFauna.\nDa fauna deste espazo destacan \"Euphydryas aurinia\", un lepid\u00f3ptero, e os mam\u00edferos mari\u00f1os toni\u00f1as (\"Phocoena phocoena\") e arroaces (\"Tursiops truncatus\"). Ademais, alberga a 14 aves de interese de conservaci\u00f3n.\nAs especies de fauna catalogadas como especies silvestres en r\u00e9xime de protecci\u00f3n especial ou presentes no catalogo galego de especies ameazadas son:\nPatrimonio.\nNo cabo Udra at\u00f3pase o castro de Udra, un castro da idade de bronce.\nNa praia de Ancoradouro e na de Mourisca hai f\u00e1bricas de salgadura. Ademais, en Chan de Esqueiro hai refuxios dos \u00faltimos dous s\u00e9culos e que empregaban os pastores, os chouzos, para resgardarse.\nNo cabo est\u00e1 a \"Bater\u00eda J-2\", un bater\u00eda militar do s\u00e9culo XX agora abandonada.\nLexislaci\u00f3n.\nO Cabo Udra foi declarado como lugar de importancia comunitaria (LIC) en decembro de 2004 e ascendeu a zona especial de conservaci\u00f3n (ZEC) en marzo de 2014."}
{"id": "473990", "revid": "89787", "url": "https://gl.wikipedia.org/wiki?curid=473990", "title": "Xan Adil Ilia", "text": "Xan Adil Ilia, B.S. (en ), nado en Marduxa (L\u00edbano) o 16 de setembro de 1928 e finado o 19 de xullo de 2019, foi un relixioso greco-melquita liban\u00e9s, bispo de Nosa Se\u00f1ora da Anunciaci\u00f3n en Newton entre 1993 e 2004.\nTraxectoria.\nNaceu o 16 de setembro de 1928 en Marduxa, unha vila do sur do L\u00edbano. En 1949 fixo a profesi\u00f3n solemne na Orde Basiliana do Sant\u00edsimo Salvador. Foi ordenado sacerdote basiliano o 17 de febreiro de 1952. Licenciouse en Teolox\u00eda pola Pontificia Universidade Gregoriana de Roma. En 1977 foi nomeado arquimandrita.\nO 21 de marzo de 1986 foi nomeado bispo auxiliar da eparqu\u00eda de Newton e bispo titular de \"Abila Lysaniae\". Recibiu a consagraci\u00f3n episcopal o 29 de xu\u00f1o do mesmo ano de mans do patriarca M\u00e1ximo V.\nO 25 de novembro de 1993 foi nomeado bispo de Newton, e tomou posesi\u00f3n da s\u00e9 o 25 de xaneiro de 1994.\nDeixou o cargo ao superar a idade can\u00f3nica, o 22 de xu\u00f1o de 20004, e finou o 19 de xullo de 2019 no mosteiro do Sant\u00edsimo Salvador en Xun, no distrito de Xuf do L\u00edbano."}
{"id": "474019", "revid": "89787", "url": "https://gl.wikipedia.org/wiki?curid=474019", "title": "Ophelia Alcantara Dimalanta", "text": "Ophelia Alcantara Dimalanta, nada en San Juan (Gran Manila) o 16 de xu\u00f1o de 1932 e finada en Navotas o 4 de novembro de 2010, foi unha escritora, editora e profesora filipina. Publicou libros de poes\u00eda, cr\u00edtica, teatro e prosa, e editou varias antolox\u00edas literarias. En 1999 recibiu o S.E.A. Write Award.\nTraxectoria.\nDimalanta estudou Filosof\u00eda na Universidade de Santo Tom\u00e1s, e tivo formaci\u00f3n musical como pianista. Foi escritora residente e profesora de Literatura e Escrita Creativa na mesma universidade at\u00e9 a s\u00faa morte. Durante a s\u00faa carreira acad\u00e9mica ocupou diversos cargos administrativos, como decana da Facultade de Artes e Letras, e directora do Centro de Escrita e Estudos Creativos. En 1995 foi fundadora do Coro da Facultade e do Coro de Artes e Letras da Universidade de Santo Tom\u00e1s, con Paulo Zarate como primeiro director. Escribiu a letra do himno de dita facultade. Tam\u00e9n deu clase no Colexio de San Juan de Letr\u00e1n e na Universidade de La Salle.\nImpartiu obradoiros na Universidade de Filipinas, Universidade Silliman en Dumaguete, e a Universidade Mindanao-Instituto de Tecnolox\u00eda de Iligan. Foi xurado en certames literarios como o Premio Nacional de Literatura de Filipinas do C\u00edrculo da Cr\u00edtica de Manila (do que foi membro fundador e presidente), os Premios Literarios da Prensa Independente de Filipinas, e o Premio de Literatura Don Carlos Palanca.\nEn 1974 publicou o seu primeiro poemario, \"Montage\", que acadara o Premio de Poes\u00eda da Universidade do Estado de Iowa e o premio de Literatura Palanca en 1974 na categor\u00eda de poes\u00eda. En 2002 publicouse a obra dram\u00e1tica en verso \"Lorenzo Ruiz, Escribano: A Play in Two Acts\", con traduci\u00f3n ao filipino de Florentino H. Hornedo e Michael M. Coroza. A obra fora estreada o 22 de febreiro de 1994 na Universidade de Santo Tom\u00e1s con direcci\u00f3n de Isagani R. Cruz.\nDimalanta publicou recensi\u00f3ns cr\u00edticas en prensa local e internacional."}
{"id": "474142", "revid": "89787", "url": "https://gl.wikipedia.org/wiki?curid=474142", "title": "Reichstaler", "text": "O reichstaler (en galego: \"t\u00e1lero imperial\") foi unha moeda de prata padr\u00f3n do Sacro Imperio Romano Xerm\u00e1nico, estabelecida en 1566 pola Convenci\u00f3n de Leipzig.\nAdemais, este t\u00e1lero serviu como moeda de conta (non amoedada) ao longo do s\u00e9culo XVII en varios estados alem\u00e1ns do norte e cu\u00f1ouse novamente en Prusia a partir de 1750.\nMoeda met\u00e1lica.\nA Convenci\u00f3n de Leipzig fixou o contido de prata do reichstaler en \u200b1\u20449 dun marco de Colonia, o que equivale a 25,98 gramos de prata fina no sistema decimal. Foron varios os estados que se acolleron a este sistema padr\u00f3n, que complementaron coa emisi\u00f3ns de diversas moedas divisionarias, en funci\u00f3n dos seus sistemas tradicionais.\nEste t\u00e1lero foi cu\u00f1ado continuamente desde a s\u00faa creaci\u00f3n en 1566 na maior\u00eda de Europa do norte ata a introduci\u00f3n doutras moedas que entraron en competencia con el, como o t\u00e1lero de convenci\u00f3n (\"konentionstaler\") en 1751, cu\u00f1ado a raz\u00f3n de 10 pezas nun marco de prata, e o t\u00e1lero prusiano en 1750, con 14 pezas por marco. Con todo, o reichstaler ficou como principal moeda de comercio en Escandinavia e no B\u00e1ltico ata ben entrado o s\u00e9culo XIX.\nO contido de prata fina do \"rijksdaalder\" dos Pa\u00edses Baixos mant\u00edvose en 25,40 gramos (528,5 \"azen\") durante o s\u00e9culo XVII, o que o aproximaba ao contido medio dos reichstalers circulantes nesa \u00e9poca (25,37 gramos).\nNalg\u00fans lugares establec\u00e9ronse bancos de troco como o Banco de Hamburgo (\"Hamburger Bank)\" para recibiren prata de depositantes e acreditar as s\u00faas contas nunha moeda bancaria equivalente ao reichstaler, que se denominou \"t\u00e1lero do Banco de Hamburgo\" (\"Bankotaler der Hamburger Bank\"). Cara \u00e1 fin do s\u00e9culo XVIII, cada marco de Colonia (ou 233,856 gramos de prata fina) compr\u00e1base por 9\u200b5\u204424 destes t\u00e1leros de banco (ou 25,40 g por t\u00e1lero) e vend\u00edase por 9\u200b1\u20444 t\u00e1leros (ou 25,28 g por t\u00e1lero).\nOutra moeda moi popular no comercio de tama\u00f1o semellante ao do reichstaler propio dos Pa\u00edses Baixos austr\u00edacos foi o \"kronentaler\" (\"t\u00e1lero da coroa\"), con 25,7 gramos de prata fina e valorado en 2,7 flor\u00edns nos Pa\u00edses Baixos e nos estados do sur de Alema\u00f1a.\nUnidade de conta.\nAo mesmo tempo que o reichstaler era unha moeda f\u00edsica, a partir de mediados do s\u00e9culo XVII fix\u00e9ronse esforzos para definir, nos estados do norte de Alema\u00f1a, un novo reichstaler como unidade de conta mais co valor dunha fracci\u00f3n do reichstaler circulante. Un exemplo disto \u00e9 o t\u00e1lero de Leipzig de 1690, que conti\u00f1a \u200b1\u204412 dun marco de prata fina e equival\u00eda a \u200b3\u20444 do reichstaler orixinal. Malia ser moi amplamente utilizado, o seu uso non chegou a xeneralizarse.\nEn 1754, o t\u00e1lero de convenci\u00f3n converteuse na moeda est\u00e1ndar da maior\u00eda dos estados da Alema\u00f1a do norte, co reichstaler como unidade de conta definida como 1/(13\u200b1\u20443) do marco de Colonia ou \u200b3\u20444 do t\u00e1lero de convenci\u00f3n (ou 17,54 g de prata fina). A maior\u00eda dos estados dividiron este reichstaler en 24 groschen, cada un deles composto por 12 pfennig.\nEntre outras unidades de conta relacionadas co reichstaler c\u00f3mpre mencionar o \"rigsdaler\" dinamarqu\u00e9s (que como unidade de conta ti\u00f1a o valor de \u200b1\u20442 do rigsdaler cu\u00f1ado), e o \"riksdaler\" sueco (co valor de \u200b1\u20444 do \"riksdaler\" met\u00e1lico).\nReichstaler prusiano.\nEn 1750, Prusia adoptou un reichstaler (frecuentemente mencionado simplemente como \"taler\" -t\u00e1lero-) que conti\u00f1a \u200b1\u204414 dun marco de Colonia ou 16,70 g de prata fina). \u00c1 parte de como especie cu\u00f1ada, funcionou tam\u00e9n como unidade de conta. Nos inicios do s\u00e9culo XIX este t\u00e1lero chegou a substitu\u00edr o reichstaler de 17,54 gramos do norte de Alema\u00f1a como unidade padr\u00f3n de conta.\nAs\u00ed mesmo, este novo est\u00e1ndar prusiano foi unha das moedas que integraron o sistema monetario dos estados do sur de Alema\u00f1a despois da uni\u00f3n monetaria de 1837, co valor de \u200b1 3\u20444 de flor\u00edn.\nO reichstaler de Prusia serviu de modelo para o vereinstaler da Uni\u00f3n Alfandegueira Alem\u00e1 (\"Zollverein\"), de case o mesmo peso, que acabou por substitu\u00edlo en 1857."}
{"id": "474144", "revid": "65337", "url": "https://gl.wikipedia.org/wiki?curid=474144", "title": "Reichsthaler", "text": ""}
{"id": "474145", "revid": "65337", "url": "https://gl.wikipedia.org/wiki?curid=474145", "title": "T\u00e1lero imperial", "text": ""}
{"id": "474146", "revid": "65337", "url": "https://gl.wikipedia.org/wiki?curid=474146", "title": "Taler imperial", "text": ""}
{"id": "474147", "revid": "65337", "url": "https://gl.wikipedia.org/wiki?curid=474147", "title": "Thaler imperial", "text": ""}
{"id": "474177", "revid": "88215", "url": "https://gl.wikipedia.org/wiki?curid=474177", "title": "Motocross des Nations", "text": ""}
{"id": "474247", "revid": "98629", "url": "https://gl.wikipedia.org/wiki?curid=474247", "title": "Granma (iate)", "text": "Granma \u00e9 o nome dunha embarcaci\u00f3n adquirida en Tuxpan (Veracruz) de xeito clandestino por un grupo de exiliados cubanos dirixido por Fidel Castro, que formaban o Movemento do 26 de xullo. O barco foi comprado a unha empresa estadounidense e o nome \"Granma\" prov\u00e9n dun alcume com\u00fan en ingl\u00e9s para unha avoa (abreviatura de \"grandmother\"). Este barco foi utilizado posteriormente por 82 membros da expedici\u00f3n deste movemento no desembarco con fins revolucionarios que encabezou Fidel Castro e entre os que participaron o Che Guevara, Ra\u00fal Castro, Camilo Cienfuegos, Juan Almeida Bosque e Ramiro Vald\u00e9s, entre outros.\nNa madrugada do 25 de novembro de 1956, baixo a choiva o iate Granma comezou a navegar polas tranquilas augas do r\u00edo Tuxpan, en M\u00e9xico. O barco chegou \u00e1s costas orientais de Cuba o 2 de decembro de 1956 preto da praia de Las Coloradas no municipio de Niquero e marcou o inicio das loitas guerrilleiras que culminaron co triunfo da Revoluci\u00f3n cubana, o 1 de xaneiro de 1959\nActualmente o barco est\u00e1 exposto no Memorial Granma anexo ao Museo da Revoluci\u00f3n na Habana.\nAntecedentes.\nDespois do fracaso do asalto ao cuartel Moncada do 26 de xullo de 1953, Fidel Castro e os seus compa\u00f1eiros sobreviventes foron condenados a varios anos de prisi\u00f3n. Non obstante, a presi\u00f3n popular e o esforzo dos seus familiares fixeron que despois de vinte e dous meses encarcerados na illa de Pinos, fosen amnistiados. Fidel Castro dirixiuse a M\u00e9xico dende onde preparou unha expedici\u00f3n a Cuba para iniciar unha insurrecci\u00f3n armada contra a ditadura de Fulgencio Batista.\nCaracter\u00edsticas e compra da embarcaci\u00f3n.\nPara a traves\u00eda era necesario un barco cuxa compra estivo a cargo do \"Cuate\", alcume dun mexicano chamado Antonio del Conde. Este personaxe conserva unha copia da escritura de compra e venda orixinal da embarcaci\u00f3n. Segundo esta, o iate foi constru\u00eddo en 1943, fabricado en madeira e con motor de aceite cunha soa cuberta, sen mastro, proa inclinada e popa recta.\nO barco estaba rexistrado no porto de Tuxpan, co obxectivo de navegaci\u00f3n a grande altura e viaxes de recreo ou para pasar fins de semana no mar.\nO seu sinal directivo era X.C.G.E., o casco est\u00e1 feito de madeira, a s\u00faa lonxitude \u00e9 de 13,25 metros, a manga de 4,76 metros e ten un puntal de 2,40 metros. A s\u00faa tonelaxe bruta \u00e9 de 54,88 toneladas (39,23 toneladas netas) e estaba propulsado por dous motores Gray GM cunha potencia de 225 cc, que lle permit\u00edan desenvolver unha velocidade m\u00e1xima de 17\u00a0km / h.\nCando se produce a compra da mesma, o propietario foi Schuylkill Products Company Inc., a compa\u00f1\u00eda que a vendeu declarou que dende o 10 de outubro de 1956, a venda a Antonio del Conde por 50.000 pesos mexicanos quedou clara. Esta empresa tivo interese en facer expl\u00edcito que non ti\u00f1a ningunha responsabilidade sobre o uso posterior do barco Granma. A escritura f\u00edxose legal o 30 de maio de 1957, \u00e9 dicir, cando os revolucionarios xa estaban nas monta\u00f1as da Sierra Maestra, loitando pola captura de Cuba.\nA viaxe.\nDespois duns minutos da primeira hora do 25 de novembro de 1956, baixo a choiva fr\u00eda, o iate Granma, comezou a navegar furtivamente dende Santiago de la Pe\u00f1a, polas augas do r\u00edo Tuxpan, con 82 revolucionarios a bordo, entre eles o seu l\u00edder, Fidel Castro ademais do Che Guevara, Camilo Cienfuegos e Ra\u00fal Castro. Tivo que evitar a vixilancia do faro e un poste naval da mari\u00f1a mexicana existente na sa\u00edda ao mar aberto. Xa al\u00ed comezaron os fortes ventos e os golpes das ondas, provocando golpes no barco que provocaron mareos e v\u00f3mitos en moitos dos expedicionarios.\nLonxe da costa mexicana e burlando a garda fronteiriza, acenderon as luces. Fidel Castro, que estaba ao mando, ordenou armar a varios compa\u00f1eiros, por se os gardas fronteirizos mexicanos intentasen detelos. Entre o 25 e o 27 de novembro, os expedicionarios navegaron polo golfo de M\u00e9xico.\nNa madrugada do 28 entraron no mar Caribe e o 29 ao amencer recibiron a orde de prepararse para o combate, xa que se achegaron dous barcos sospeitosos; por\u00e9n, eran dous pescadores que pasaron de longo. Durante o 30 de novembro, o iate segu\u00eda rumbo cara \u00e1 illa mentres a radio do Granma recolleu a noticia que falaba do levantamento en Santiago de Cuba.\nFallara unha das premisas fundamentais do plan t\u00e1ctico que consist\u00eda na coincidencia do levantamento en Santiago de Cuba co desembarco para distraer as forzas cubanas. Batista ti\u00f1a informaci\u00f3n sobre a sa\u00edda do iate e o seu prop\u00f3sito. Os mandos militares do goberno circularan a descrici\u00f3n do barco, con instruci\u00f3ns para a s\u00faa captura.\nCon todo, na noite do d\u00eda 1, o Granma xa se achegaba \u00e1 zona escollida para o desembarco. Pasada a media noite e cando Roberto Roque N\u00fa\u00f1ez mirou ao horizonte, unha forte onda sacudiu o barco e o vix\u00eda foi lanzado ao mar.\nFidel ordenou parar a marcha para rescatalo. O mal tempo e a noite pechada impediron atopar a Roque. Estiveron aproximadamente unha hora percorrendo con lanternas o mar revolto sen \u00e9xito. Moitos xa o cr\u00edan afogado e pensaron que non hab\u00eda nada que facer pero Fidel ordenou continuar a busca. Un novo xiro e m\u00e1is aberto permitiu escoitar unha voz case silenciada, pero o suficiente como para guiar a nave cara ao esgotado expedicionario. Cunha corda e con esforzo conseguiron rescatalo.\nUnha hora despois viron as luces do faro de Cabo Cruz. Baixaron pola canle de Niquero ata chegar \u00e1s boias, que non coincid\u00edan cos datos da gr\u00e1fica n\u00e1utica. Con d\u00fabidas sobre onde estaban, desaceleraron e cambiaron de rumbo. Fidel Castro decidiu ir \u00e1 costa para desembarcar e na tarde do 1 de decembro informou a todos que o far\u00edan dun momento a outro nun punto preto de Niquero, ao sur de Oriente. Tam\u00e9n anunciou a estrutura militar que asumir\u00edan.\nNunha punta de mangle chamada Los Cayuelos, a dous quil\u00f3metros da praia de Las Coloradas, que \u00e9 onde deb\u00edan baixar, o Granma quedou encallado, o que obrigou a proceder ao desembarco. Eran as 06:50 do 2 de decembro de 1956.\nEmpregaron o bote auxiliar para transportar o armamento e outros materiais de guerra para aterrar, pero era tanto o peso que o pequeno barco non resistiu e afundiuse. Cada un tivo que levar o seu. Faltando s\u00f3 por baixar o pelot\u00f3n de retagarda, un barco de cabotaxe e un barco areeiro pasaron preto do iate. O abandono do Granma volveuse m\u00e1is urxente e, debido a que carec\u00eda de aceite, non se puido cumprir a idea inicial de Fidel de que regresase \u00e1s costas das Illas Caim\u00e1n. Deixaron o barco abandonado e adentr\u00e1ronse en terra firme, dando inicio a unha loita guerrilleira que durar\u00eda m\u00e1is de dous anos e que culminar\u00eda coa fuxida de Batista e o triunfo da Revoluci\u00f3n.\nDespois do triunfo da Revoluci\u00f3n.\nO 24 de febreiro de 1959, o Granma deu un paseo pola beira da costa da Habana, con Fidel Castro a bordo, para conmemorar o aniversario do inicio da Guerra da Independencia cubana. O barco fixo a s\u00faa \u00faltima traves\u00eda en 1974, cando entrou na Ba\u00eda da Habana, tam\u00e9n con Fidel a bordo, antes de ser exposto permanentemente no Museo da Revoluci\u00f3n.\nTralo triunfo da Revoluci\u00f3n p\u00faxoselle o nome \"Granma\" a varios lugares e entes como a Provincia de Granma, o Parque Nacional Desembarco del Granma ou o diario Granma.\nExpedicionarios.\nUn total de 82 revolucionarios formaron parte da expedici\u00f3n.\nIntegrantes dos pelot\u00f3ns.\nOs xefes de escuadra eran:\nOs outros membros dos pelot\u00f3ns foron:"}
{"id": "474251", "revid": "23204", "url": "https://gl.wikipedia.org/wiki?curid=474251", "title": "Conflito Israel-Palestina", "text": ""}
{"id": "474259", "revid": "56817", "url": "https://gl.wikipedia.org/wiki?curid=474259", "title": "Andar21", "text": "Andar21 foi unha revista electr\u00f3nica de poes\u00eda publicada desde o 29 de maio de 2001 at\u00e9 o 15 de xaneiro de 2012.\nCon m\u00e1is de 200 colaboradores de distintos pa\u00edses, Andar21 foi un dos primeiros proxectos colaborativos da cultura galega en internet. \"Alg\u00fans dos colaboradores da revista son autores que comezan, con vontade de constru\u00edren unha carreira literaria e \u00e1 busca de novos espazos de publicaci\u00f3n pero este non \u00e9 o \u00fanico p\u00fablico de Andar21. Entre os colaboradores hainos habituais, outros ocasionais e tam\u00e9n os que se achegan \u00e1 revista desde f\u00f3ra. Est\u00e1n os emigrantes que encontran un novo espazo de comunicaci\u00f3n desde Buenos Aires ou Murcia pero tam\u00e9n os escritores, principalmente do \u00e1mbito da lusofon\u00eda, que entran tam\u00e9n as\u00ed en di\u00e1logo coa creaci\u00f3n literaria galega.\""}
{"id": "474263", "revid": "5863", "url": "https://gl.wikipedia.org/wiki?curid=474263", "title": "Granma (diario)", "text": " Granma \u00e9 un xornal cubano fundado en 1965, que \u00e9 o \u00f3rgano do Comit\u00e9 Central do Partido Comunista de Cuba. O seu nome v\u00e9n do iate Granma que transportou dende M\u00e9xico a Fidel Castro e outros 81 rebeldes ata a costa cubana en 1956, dando inicio \u00e1 Revoluci\u00f3n cubana. A palabra Granma prov\u00e9n dunha corrupci\u00f3n gr\u00e1fica e fon\u00e9tica informal da palabra inglesa \"grandmother\", que significa \"avoa\".\nHistoria.\nA pesar da oposici\u00f3n dos sectores conservadores da sociedade cubana e do presaxio de curta duraci\u00f3n do Diario de la Marina (xornal conservador cubano), creouse un \u00f3rgano de prensa diario do Primeiro Partido Comunista de Cuba, \"Noticias de Hoy \". O 16 de maio de 1938 publicouse o primeiro n\u00famero deste xornal.\n\u00c9 moi probable que este primeiro nome se deba a que \"Hoy\" cham\u00e1base a compa\u00f1\u00eda editorial creada polo Partido Comunista anos antes. Nun primeiro momento, entre os seus obxectivos estaba a loita contra o nazismo - o fascismo, defender a Rep\u00fablica espa\u00f1ola e a loita de clases, as\u00ed como contribu\u00edr a crear e consolidar unha conciencia antiimperialista nacional. Todo isto sucedeu baixo a direcci\u00f3n de Augusto Miranda, que foi o seu primeiro director.\nO xornal mant\u00edvose co resultado das colectas dos militantes nas agrupaci\u00f3ns obreiras, ademais doutras actividades que, xunto coa venda segura das edici\u00f3ns, contribu\u00edron \u00e1 s\u00faa realizaci\u00f3n.\nDurante a etapa pre-revolucionaria, a redacci\u00f3n onde se elaborou foi pechada e agredida en varias ocasi\u00f3ns e alg\u00fans dos gobernos existentes en Cuba antes de 1959 prohibiron ese \u00f3rgano de prensa. Entre os directores do xornal estiveron Blas Roca e Carlos Rafael Rodr\u00edguez. Existiu ata o 3 de outubro de 1965, data na que, coa creaci\u00f3n do Partido Comunista de Cuba, se fusionou co xornal \"Revoluci\u00f3n\" e apareceu o actual xornal \"Granma\", inspirado no Pravda sovi\u00e9tico.\nEn 1966 comezou a publicar unha versi\u00f3n internacional, chamada Granma Weekly Review. Dende 1991 esta edici\u00f3n ch\u00e1mase Granma Internacional.\nEn setembro de 2012, a xefa de edici\u00f3n do \"Granma\", Mairelys Cuevas, foise de Cuba e viaxou a Miami.\nEdici\u00f3ns.\n\"O Granma\" publ\u00edcase todos os d\u00edas e \u00e9 lido amplamente dentro da illa de Cuba. Hai tam\u00e9n varias edici\u00f3ns internacionais, dispo\u00f1ibles en espa\u00f1ol, ingl\u00e9s, franc\u00e9s, alem\u00e1n, italiano e portugu\u00e9s, todas accesibles a trav\u00e9s de Internet.\nNo xornal aparecen regularmente:\nA mi\u00fado publ\u00edcanse suplementos especiais, como un relacionado coa adquisici\u00f3n de cami\u00f3ns e furgonetas de China por parte da compa\u00f1\u00eda el\u00e9ctrica nacional e outro relacionado co inicio da Copa do Mundo de F\u00fatbol de 2006 ."}
{"id": "474264", "revid": "98629", "url": "https://gl.wikipedia.org/wiki?curid=474264", "title": "Illa Young", "text": "Illa Young \u00e9 unha das illas m\u00e1is pequenas das Granadinas e forma parte do estado San Vicente e as Granadinas. At\u00f3pase inmediatamente ao sur da illa de San Vincente, separada dela por unha canle de aproximadamente 180 m de ancho. O nome rem\u00f3ntase ao ex gobernador brit\u00e1nico de San Vicente William Young.\nXeograf\u00eda.\nA illa Young pertence \u00e1s Granadinas, un arquip\u00e9lago das Antillas Menores, pertence administrativamente \u00e1 Parroquia de San Xurxo, a illa est\u00e1 a 180 m ao sur da illa principal San Vicente na entrada da Ba\u00eda de Calliaqua e est\u00e1 formada por roca volc\u00e1nica. Inmediatamente ao sur da illa Young, a menos de 60 metros da illa, at\u00f3pase o Fort Duvernette, do s\u00e9culo XVIII e parcialmente esculpido nun afloramento c\u00f4nico de 60 metros.\nTr\u00e1fico e turismo.\nA pequena illa s\u00f3 se pode acceder a un pequeno transbordador que viaxa regularmente desde e cara a San Vicente. A illa \u00e9 de propiedade privada e antes de 1974 comezaron os traballos para a construci\u00f3n dun complexo de vacaci\u00f3ns de luxo. Na actualidade, o asentamento incl\u00fae 29 casas."}
{"id": "474278", "revid": "88215", "url": "https://gl.wikipedia.org/wiki?curid=474278", "title": "Granma (xornal)", "text": ""}
{"id": "474279", "revid": "15490", "url": "https://gl.wikipedia.org/wiki?curid=474279", "title": "T\u00e1lero de Prusia", "text": "O t\u00e1lero de Prusia (en alem\u00e1n: \"Preu\u00dfischer Taler\"), tam\u00e9n co\u00f1ecido como reichstaler de Prusia, foi a principal unidade monetaria do Reino de Prusia entre 1750 e 1857.\nHistoria.\nA partir de 1750, este t\u00e1lero ti\u00f1a un valor diferente ao do reichstaler utilizado nos estados alem\u00e1ns do norte como unidade de conta, equivalente a \u200b1\u204412 dun marco de Colonia de prata fina, ou 16,70357 g, en lugar dos \u200b1\u204414 do reichstaler de Prusia amoedado. O cambio foi determinado polo financeiro e director da Casa da Moeda de Berl\u00edn Johann Philipp Graumann (1706-1762), no marco dunha reforma do sistema monetario prusiano, motivo polo cal este sistema de 14 t\u00e1leros por marco pasou a ser co\u00f1ecido como \"Graumannscher Fu\u00df\" (\"P\u00e9 de Graumann\").\nAta 1821, o t\u00e1lero prusiano divid\u00edase en Brandenburgo en 24 \"groschen\", e cada un deles en 12 \"pfennige\". En Prusia propiamente dita, estaba subdividido en 3 flor\u00edns (\"gulden\"), cada un deles en 30 \"groschen\" e cada groschen en 18 \"pfennige\". En 1821, a moeda de Prusia foi unificada, e o t\u00e1lero pasou a estar dividido en 30 \"silebrergroschen\", cada un de 12 \"pfennige\". Foi a ra\u00edz desta reforma cando o reichstaler pasou a denominarse oficialmente \"t\u00e1lero de Prusia\" (\"Preu\u00dfischer Taler\").\nFinalmente, en 1857, o t\u00e1lero de Prusia foi substitu\u00eddo polo vereinsthaler, institu\u00eddo pola Uni\u00f3n Alfandegueira Alem\u00e1 (\"Zollverein\"), que pasou a constitu\u00edrse no novo padr\u00f3n da maior parte do territorio alem\u00e1n."}
{"id": "474280", "revid": "65337", "url": "https://gl.wikipedia.org/wiki?curid=474280", "title": "Taler de Prusia", "text": ""}
{"id": "474281", "revid": "65337", "url": "https://gl.wikipedia.org/wiki?curid=474281", "title": "Thaler de Prusia", "text": ""}
{"id": "474282", "revid": "65337", "url": "https://gl.wikipedia.org/wiki?curid=474282", "title": "Reichstaler de Prusia", "text": ""}
{"id": "474294", "revid": "5863", "url": "https://gl.wikipedia.org/wiki?curid=474294", "title": "Asemblea Nacional do Poder Popular de Cuba", "text": "A Asemblea Nacional do Poder Popular, en castel\u00e1n Asamblea Nacional del Poder Popular (ANPP), \u00e9 o poder lexislativo da Rep\u00fablica de Cuba. De acordo coa Constituci\u00f3n cubana de 1976, corresp\u00f3ndenlle as facultades lexislativas e constitu\u00edntes da Naci\u00f3n. Est\u00e1 integrada por deputados elixidos por cinco anos reelixibles, que representan os 168 municipios do pa\u00eds. Conta con 605 deputados tras as \u00faltimas elecci\u00f3ns xerais celebradas en 2018, o cal corresponde \u00e1 Novena Lexislatura.\nNa actualidade o seu presidente \u00e9 Esteban Lazo Hern\u00e1ndez e a s\u00faa vicepresidente \u00e9 Ana Mar\u00eda Mari Machado.\nA Asemblea re\u00fanese de forma ordinaria en dous per\u00edodos anuais (ao finalizar cada semestre) por un termo de dous ou tres d\u00edas por sesi\u00f3n. Antes de cada per\u00edodo de sesi\u00f3ns, re\u00fanense as s\u00faas comisi\u00f3ns permanentes. Todas as resoluci\u00f3ns da Asemblea Nacional foron aprobadas dende a s\u00faa fundaci\u00f3n por unanimidade.\nCorresp\u00f3ndelle designar, a proposta do Presidente do Consello de Estado, os integrantes do Consello de Ministros. As\u00ed mesmo cumpre os labores de revisi\u00f3n, en canto revogar os decretos-leis e decretos que emita o Consello de Estado que contradigan a Constituci\u00f3n e as leis. Revogar ou modificar os acordos e decretos das asembleas populares locais e provinciais que contradigan a Constituci\u00f3n e as leis. De entre os integrantes da Asemblea el\u00edxese o Consello de Estado, o cal \u00e9 responsable ante a Asemblea.\nSubord\u00ednanse tam\u00e9n \u00e1 Asemblea Nacional como \u00f3rganos estatais o Tribunal Supremo Popular, a Fiscal\u00eda Xeral da Rep\u00fablica e a Contralor\u00eda Xeral da Rep\u00fablica. A Asemblea elixe aos m\u00e1ximos representantes de devanditos \u00f3rganos, e estes renden conta \u00e1 Asemblea da s\u00faa actividade.\nElecci\u00f3n dos deputados.\nO proceso de elecci\u00f3n dos deputados in\u00edciano os Comit\u00e9s de Defensa da Revoluci\u00f3n (CDR), que convocan aos veci\u00f1os de cada barrio baixo a s\u00faa xurisdici\u00f3n, constitu\u00edndose con eles as Asembleas Populares de Nomeamento de Candidatos, mediante unha papeleta individual que debe entregarse como comprobaci\u00f3n da asistencia de cada cidad\u00e1n ao proceso. Os candidatos son escollidos por nomeamento directo e aberto dos veci\u00f1os participantes do proceso, atendendo aos seus m\u00e9ritos e traxectorias persoais, inclu\u00edndo a posibilidade de auto-proposici\u00f3n e tomando como premisa a voluntariedade e o compromiso de representaci\u00f3n popular ante os electores que oficializan a candidatura. Toda persoa maior de 16 anos ten o dereito a elixir e ser elixido como candidato libremente, sen menosprezo da s\u00faa condici\u00f3n econ\u00f3mica, racial, xen\u00e9rica ou de idade, exceptuando aqueles cidad\u00e1ns privados de liberdade ou cuxa sanci\u00f3n penal incl\u00faa unha inhabilitaci\u00f3n ou limitaci\u00f3n dos seus dereitos como sufraxistas, as\u00ed como a aqueles declarados mentalmente non capacitados. Non son permitidas campa\u00f1as de proselitismo pol\u00edtico para ning\u00fan candidato.\nOs candidatos nomeados nas Asembleas de Nomeamento de Candidatos de cada barrio do pa\u00eds (nivel de base popular), son considerados polas Asembleas do Poder Popular respectivas (primeiro a instancias municipais e con posterioridade provinciais nunha segunda volta electoral), que as aproban mediante votaci\u00f3n aberta e directa a man alzada, tomando en consideraci\u00f3n a traxectoria persoal e m\u00e9ritos de cada candidato analizado. Unha vez aprobadas as candidaturas, estas son inclu\u00eddas nun proxecto que presenta a Comisi\u00f3n de Candidaturas Nacional ao Consello de Estado.\nAs listas resultantes son postas \u00e1 aprobaci\u00f3n da poboaci\u00f3n por voto directo e segredo en elecci\u00f3ns municipais e nun segundo momento en elecci\u00f3ns \u00e1s Asembleas Provinciais e Nacionais. Requ\u00edrese maior\u00eda absoluta para ser electo como representante \u00e1s Asembleas Municipais (canteira para a candidatura Provincial e Nacional), en caso contrario efect\u00faase unha segunda volta entre os candidatos que obtiveron as d\u00faas maiores votaci\u00f3ns de cidad\u00e1ns da s\u00faa localidade.\nA participaci\u00f3n do Partido Comunista de Cuba (PCC), ten un papel secundario de acompa\u00f1amento e observaci\u00f3n do proceso electoral. Non postula nin elixe candidatos a ningunha das instancias electorais, as cales son conformadas s\u00f3 con aqueles candidatos elixidos inicialmente polos cidad\u00e1ns con dereito a sufraxio, polo que na constituci\u00f3n das Asembleas do Poder Popular, a todos os niveis, obs\u00e9rvase unha heteroxeneidade representativa da propia caracterizaci\u00f3n poboacional do seu territorio, coa presenza de membros do PCC e de cidad\u00e1ns que non pertencen ao mesmo.\nMesa da Asemblea Nacional (Presidencia).\nI Lexislatura (1976-1981)\nII Lexislatura (1981-1986)\nIII Lexislatura (1986-1993)\nIV Lexislatura (1993-1998)\nV Lexislatura (1998-2003)\nVI Lexislatura (2003-2008)\nVII Lexislatura (2008-2013)\nVIII Lexislatura (2013-2018)\nIX Lexislatura (2018-2023)"}
{"id": "474295", "revid": "88215", "url": "https://gl.wikipedia.org/wiki?curid=474295", "title": "Asemblea Nacional do Poder Popular", "text": ""}
{"id": "474296", "revid": "56817", "url": "https://gl.wikipedia.org/wiki?curid=474296", "title": "Jos\u00e9 Crespo", "text": " "}
{"id": "474303", "revid": "43337", "url": "https://gl.wikipedia.org/wiki?curid=474303", "title": "Borough de Londres", "text": "Un \"borough\" de Londres \u00e9 un tipo de distrito ingl\u00e9s existente na rexi\u00f3n do Gran Londres. Hai un total de trinta e dous, doce de eles e a \"City of London\" forman o Londres interior (\"Inner London\"), mentres que os outros vinte constit\u00faen o Londres exterior (\"Outer London\").\nWestminster, chamada Cidade de Westminster, pos\u00fae ademais o status de cidade, mientres que Greenwich, Kingston upon Thames e Kensington e Chelsea pos\u00faen o status de concellos reais."}
{"id": "474307", "revid": "43337", "url": "https://gl.wikipedia.org/wiki?curid=474307", "title": "Distritos de Londres", "text": ""}
{"id": "474335", "revid": "5132", "url": "https://gl.wikipedia.org/wiki?curid=474335", "title": "Mathieu Peybernes", "text": "Mathieu-Philippe Peybernes, nado o 21 de outubro de 1990 en Tolosa, \u00e9 un futbolista profesional franc\u00e9s da canteira do Sochaux, que actualmente xoga como defensa central no Club Deportivo Lugo da Segunda Divisi\u00f3n."}
{"id": "474344", "revid": "65337", "url": "https://gl.wikipedia.org/wiki?curid=474344", "title": "Reichsm\u00fcnzordnung", "text": "A Reichsm\u00fcnzordnung (expresi\u00f3n alem\u00e1; en galego: \"ordenanza imperial sobre a cu\u00f1axe\") foi unha tentativa de reforma monetaria que persegu\u00eda a unificaci\u00f3n das moi diversas moedas en uso ao longo do Sacro Imperio Romano Xerm\u00e1nico no s\u00e9culo XVI.\nHistoria.\nA ordenanza foi emitida en varios pasos na Dieta de Augsburgo entre a d\u00e9cada de 1520 e a de 1560, a\u00ednda que non chegou a ser adoptada na s\u00faa integridade por todos os pr\u00edncipes e gobernantes dentro do Imperio.\nA primeira destas ordenanzas foi ditada por Carlos V en 1524 en Esslingen, unha cidade do estado alem\u00e1n de Baden-W\u00fcrttemberg, e nela declar\u00e1base o marco de Colonia como o padr\u00f3n xeral para os pesos das moedas. Por\u00e9n, por mor das protestas dos gobernantes m\u00e1is influentes do Imperio, nunca se aplicou.\nEn 1551, o kreuzer foi presentado como padr\u00f3n da moeda pequena de prata, de xeito que 72 kreuzer equival\u00edan a un flor\u00edn (\"gulden\") de ouro ou a un \"guldengroschen\" de prata, en tanto que 68 fac\u00edan un t\u00e1lero. O establecemento dunha moeda de ouro e outra de prata de valor equivalente resultou problem\u00e1tico, xa que o valor da moeda de ouro tendeu a aumentar con respecto ao da de prata. De feito, axi\u00f1a o flor\u00edn adquiriu no comercio m\u00e1is valor que o oficial de 72 kreuzer, o que levou \u00e1 supresi\u00f3n, en 1559, da proporci\u00f3n estable que vinculaba as moedas de ambos os metais, baixo o imperio de Fernando I. Logo deste cambio, o flor\u00edn ou \"gulden\" pasou a dividirse en 75 kreuzer e presentouse o ducado como unha moeda de ouro adicional. Pola s\u00faa banda, o guldengroschen de prata pasou a valorarse en 60 kreuzer, e pouco a pouco foi caendo en desuso en favor do t\u00e1lero.\nEn 1566, a Dieta foi forzada a reco\u00f1ecer oficialmente a nova organizaci\u00f3n do sistema monetario que se fora creando os anos precedentes e institu\u00edu o reichstaler (de 29,23 gramos, con prata de 889 mil\u00e9simas) como a moeda oficial do Imperio, que mantivo tal status ata o inicio do s\u00e9culo XVIII."}
{"id": "474346", "revid": "98629", "url": "https://gl.wikipedia.org/wiki?curid=474346", "title": "Centre d'Estudis d'Opini\u00f3", "text": "O Centre d'Estudis d'Opini\u00f3, (en galego, \"Centro de Estudos de Opini\u00f3n\"), tam\u00e9n co\u00f1ecido polas s\u00faas siglas CEO, \u00e9 o \u00f3rgano da Generalitat de Catalunya encargado de realizar as enquisas sobre intenci\u00f3n de voto, valoraci\u00f3n de partidos e l\u00edderes pol\u00edticos, as\u00ed como os estudos postelectorais.\nCreaci\u00f3n e sede.\nFoi creado por decreto o 11 de xaneiro de 2005, e por lei, como organismo aut\u00f3nomo, o 6 de xullo de 2007.\nTen a s\u00faa sede na r\u00faa Pau Claris, 138 de Barcelona. Anteriormente, estas tarefas desenvolv\u00edaas o Instituto de Estad\u00edstica de Catalu\u00f1a (IDESCAT).\nFunci\u00f3ns.\nCada ano o CEO realiza catro sondaxes de opini\u00f3n, o chamado Bar\u00f3metro de Opini\u00f3n Pol\u00edtica (BOP), que analiza profundamente o comportamento e a evoluci\u00f3n das opini\u00f3ns pol\u00edticas dos catal\u00e1ns, as\u00ed como os principais problemas que percibe a cidadan\u00eda, a valoraci\u00f3n dos partidos pol\u00edticos e dos seus l\u00edderes, as situaci\u00f3ns sociolaborais etc. Ademais dos BOP, realiza os \u00cdndices de Satisfacci\u00f3n Pol\u00edtica (ISP) e outros bar\u00f3metros como valoraci\u00f3n do goberno, debate de pol\u00edtica xeral, perfil dos electores dos partidos parlamentarios, as\u00ed como estudos puntuais como os valores democr\u00e1ticos, 30 anos despois do 15 de xu\u00f1o de 1977. Tam\u00e9nm eect\u00faa sondaxes da percepci\u00f3n do nivel de vida e das actitudes ante a pol\u00edtica, valores b\u00e1sicos, circunstancias vitais e orientaci\u00f3ns pol\u00edticas, entre outros.\nO director do CEO \u00e9 nomeado polo Goberno catal\u00e1n a proposta do conselleiro de Econom\u00eda e Finanzas, e conta cun Consello Reitor que se encarga de planificar e programar a s\u00faa actividade. O Consello Reitor est\u00e1 constitu\u00eddo por un presidente, tam\u00e9n nomeado polo executivo a proposta do conselleiro de Econom\u00eda, e este, ao director, que ten voz pero non voto. Joan Rigol foi o seu primeiro presidente (2007-2011), que foi sucedido por Joan Marcete, e por doce vogais. Oito destes membros deben ser altos cargos da Administraci\u00f3n, e os catro restantes expertos escollidos polo Goberno procedentes do \u00e1mbito das ciencias pol\u00edticas, sociais, econ\u00f3micas e da estat\u00edstica.\nO 20 de xu\u00f1o de 2013 o Goberno espa\u00f1ol, presidido por Mariano Rajoy, propuxo suprimir, entre outros, este \u00f3rgano da Generalitat de Catalunya, dentro da prevista reforma das administraci\u00f3ns.\nDirectores do CEO.\nO CEO at\u00e9 o d\u00eda de hoxe tivo dous directores:"}
{"id": "474347", "revid": "65337", "url": "https://gl.wikipedia.org/wiki?curid=474347", "title": "Ordenanza imperial sobre a cu\u00f1axe", "text": ""}
{"id": "474349", "revid": "65337", "url": "https://gl.wikipedia.org/wiki?curid=474349", "title": "Ordenanza imperial sobre a moeda", "text": ""}
{"id": "474512", "revid": "88215", "url": "https://gl.wikipedia.org/wiki?curid=474512", "title": "Asamblea Nacional del Poder Popular", "text": ""}
{"id": "474530", "revid": "89787", "url": "https://gl.wikipedia.org/wiki?curid=474530", "title": "A odisea de Ast\u00e9rix", "text": "A odisea de Ast\u00e9rix (en ) \u00e9 o vix\u00e9simo sexto volume da serie de banda dese\u00f1ada Ast\u00e9rix, publicado orixinalmente en franc\u00e9s en 1981. \u00c9 o segundo t\u00edtulo da serie escrito e ilustrado por Albert Uderzo en solitario. O libro describe a viaxe de Ast\u00e9rix e Ob\u00e9lix a Oriente Medio. Est\u00e1 amplamente inspirado nos filmes de James Bond e nos relatos b\u00edblicos.\nFoi traducido \u00f3 galego por Valent\u00edn Arias, Xavier Sen\u00edn e Isabel Soto e publicado pola Editorial Bru\u00f1o en 2008, nun volume conxunto cos t\u00edtulos \"O gran foxo\" e \"O fillo de Ast\u00e9rix\"."}
{"id": "474532", "revid": "23204", "url": "https://gl.wikipedia.org/wiki?curid=474532", "title": "L'Odyss\u00e9e d'Ast\u00e9rix", "text": ""}
{"id": "474534", "revid": "89787", "url": "https://gl.wikipedia.org/wiki?curid=474534", "title": "O fillo de Ast\u00e9rix", "text": "O fillo de Ast\u00e9rix (en ) \u00e9 o vix\u00e9simo s\u00e9timo volume da serie de banda dese\u00f1ada Ast\u00e9rix, publicado orixinalmente en franc\u00e9s en 1983. \u00c9 o terceiro t\u00edtulo da serie escrito e ilustrado en solitario por Albert Uderzo.\nFoi traducido \u00f3 galego por Valent\u00edn Arias, Xavier Sen\u00edn e Isabel Soto e publicado pola Editorial Bru\u00f1o en 2008, nun volume conxunto cos t\u00edtulos \"O gran foxo\" e \"A odisea de Ast\u00e9rix\"."}
{"id": "474536", "revid": "89787", "url": "https://gl.wikipedia.org/wiki?curid=474536", "title": "O aniversario de Ast\u00e9rix e Ob\u00e9lix. O libro de ouro", "text": "O aniversario de Ast\u00e9rix e Ob\u00e9lix. O libro de ouro (en ) \u00e9 o trix\u00e9simo cuarto volume da serie de banda dese\u00f1ada Ast\u00e9rix, dese\u00f1ado e escrito por Albert Uderzo. O libro tam\u00e9n incl\u00fae historias de Ast\u00e9rix que foron creadas conxuntamente con Ren\u00e9 Goscinny. O \u00e1lbum, que celebra o 50 aniversario da creaci\u00f3n da serie, foi publicado orixinalmente en franc\u00e9s o 22 de outubro de 2009. O \u00e1lbum comeza cun prefacio onde Uderzo responde \u00e1s cr\u00edticas do seu traballo en solitario, especialmente do \u00e1lbum anterior, \"Le Ciel lui tombe sur la t\u00eate\". Tam\u00e9n aclara que \"O libro de ouro\" non \u00e9 unha \u00fanica historia, sen\u00f3n unha sucesi\u00f3n de historias curtas que celebran o 50 aniversario dos heroes.\nFoi traducido \u00f3 galego por Valent\u00edn Arias, Xavier Sen\u00edn e Isabel Soto e publicado pola editorial Bru\u00f1o en outubro de 2009."}
{"id": "474537", "revid": "23204", "url": "https://gl.wikipedia.org/wiki?curid=474537", "title": "L'Anniversaire d'Ast\u00e9rix et Ob\u00e9lix - Le Livre d'or", "text": ""}
{"id": "474538", "revid": "23204", "url": "https://gl.wikipedia.org/wiki?curid=474538", "title": "Le Fils d'Ast\u00e9rix", "text": ""}
{"id": "474544", "revid": "23204", "url": "https://gl.wikipedia.org/wiki?curid=474544", "title": "Comment Ob\u00e9lix est tomb\u00e9 dans la marmite du druide quand il \u00e9tait petit", "text": ""}
{"id": "474545", "revid": "89787", "url": "https://gl.wikipedia.org/wiki?curid=474545", "title": "Como caeu Ob\u00e9lix na marmita do dru\u00edda cando era cativo", "text": "Como caeu Ob\u00e9lix na marmita do dru\u00edda cando era cativo (en ) \u00e9 unha historia da serie de banda dese\u00f1ada de Asterix escrita por Ren\u00e9 Goscinny e publicada orixinalmente en franc\u00e9s na revista \"Pilote\", no n\u00famero 291 (1965), con s\u00f3 uns poucos debuxos. En 1989, foi completamente ilustrada por Albert Uderzo e publicada como un \u00e1lbum.\nFoi traducido \u00f3 galego por Xavier Sen\u00edn e Isabel Soto e publicado pola editorial Bru\u00f1o en maio de 2009."}
{"id": "474555", "revid": "89787", "url": "https://gl.wikipedia.org/wiki?curid=474555", "title": "O papiro do C\u00e9sar", "text": "O papiro do C\u00e9sar (en ) \u00e9 o trix\u00e9simo sexto volume da serie de banda dese\u00f1ada Ast\u00e9rix, sendo o segundo libro en ser escrito por Jean-Yves Ferri e ilustrado por Didier Conrad. O tema central \u00e9 a censura e a batalla pola informaci\u00f3n. O t\u00edtulo fai referencia \u00e1 obra cl\u00e1sica de Xulio C\u00e9sar, \"Commentarii de Bello Gallico\" (traducido \u00f3 galego como \"A guerra da Galia\").\nFoi traducido \u00f3 galego por Xavier Sen\u00edn e Isabel Soto e publicado por Edici\u00f3ns Xerais en outubro de 2015."}
{"id": "474557", "revid": "23204", "url": "https://gl.wikipedia.org/wiki?curid=474557", "title": "Le Papyrus de C\u00e9sar", "text": ""}
{"id": "474563", "revid": "23204", "url": "https://gl.wikipedia.org/wiki?curid=474563", "title": "Campionato do Mundo de Baloncesto de 2019", "text": "O Campionato do Mundo de Baloncesto de 2019 foi a 18\u00aa edici\u00f3n da Copa do Mundo de Baloncesto da FIBA. O torneo tivo lugar na China e moveuse do ano 2018 a 2019, sendo a primeira vez dende 1967 que non tivo lugar no mesmo ano que a Copa do Mundo de F\u00fatbol, que tivo lugar en 2018. A fase de grupos pasou de 24 a 32 equipos.\nSorteo.\nO sorteo da primeira fase da competici\u00f3n tivo lugar o 16 de marzo de 2019 no Shenzhen Cultural Center de Shenzhen. A cerimonia tivo coma protagonistas \u00f3s Embaixadores Globais do Mundial de 2019, Kobe Bryant e Yao Ming, ademais do cantante estadounidense Jason Derulo e o cantante chin\u00e9s Yang Chaoyue.\nAs 32 selecci\u00f3ns foron divididas en 8 bombos, nos que os sete mellores clasificados da Clasificaci\u00f3n FIBA e m\u00e1is a anfitrioa China foron encadrados nos bombos 1 e 2. Os equipos dos bombos 1, 4, 5 e 8 remataron nos grupos A, C, E e G; mentres que os equipos dos bombos 2, 3, 6 e 7 remataron nos grupos B, D, F e H.\nA distribuci\u00f3n dos bombos en cada grupo foi a seguinte (entre par\u00e9ntesis ind\u00edcase o posto na Clasificaci\u00f3n FIBA a febreiro de 2019).\nPrimeira fase.\nGrupo A.\nSede: Wukesong Arena, Pequ\u00edn\nGrupo B.\nSede: Ximnasio Wuhan, Wuhan\nGrupo C.\nSede: Guangzhou Gymnasium, Guangzhou\nGrupo D.\nSede: Foshan International Sports and Cultural Center, Foshan\nGrupo E.\nSede: Shanghai Oriental Sports Center, Shanghai\nGrupo F.\nSede: Parque Deportivo Ol\u00edmpico Xuvenil de Nanjing, Nanjing\nGrupo G.\nSede: Centro de Deportes da Bah\u00eda de Shenzhen, Shenzhen\nGrupo H.\nSede: Dongguan Basketball Center, Dongguan\nSegunda fase.\nGrupo I.\nSede: Foshan International Sports and Cultural Center, Foshan\nGrupo J.\nSede: Ximnasio Wuhan, Wuhan\nGrupo K.\nSede: Centro de Deportes da Bah\u00eda de Shenzhen, Shenzhen\nGrupo L.\nSede: Parque Deportivo Ol\u00edmpico Xuvenil de Nanjing, Nanjing"}
{"id": "474574", "revid": "89787", "url": "https://gl.wikipedia.org/wiki?curid=474574", "title": "Ast\u00e9rix en Italia", "text": "Ast\u00e9rix en Italia (en ) \u00e9 o trix\u00e9simo s\u00e9timo volume da serie de banda dese\u00f1ada Ast\u00e9rix, sendo o terceiro libro en ser escrito por Jean-Yves Ferri e ilustrado por Didier Conrad. O libro foi lanzado internacionalmente en m\u00e1is de 20 linguas o 19 de outubro de 2017 cunha tiraxe inicial de 5 mill\u00f3ns de exemplares.\nFoi traducido \u00f3 galego por Xavier Sen\u00edn e Isabel Soto e publicado por Edici\u00f3ns Xerais en outubro de 2017."}
{"id": "474575", "revid": "23204", "url": "https://gl.wikipedia.org/wiki?curid=474575", "title": "Ast\u00e9rix et la Transitalique", "text": ""}
{"id": "474592", "revid": "5863", "url": "https://gl.wikipedia.org/wiki?curid=474592", "title": "Campionato do Mundo de Baloncesto 2019", "text": ""}
{"id": "474593", "revid": "5863", "url": "https://gl.wikipedia.org/wiki?curid=474593", "title": "Campionato Mundial de Baloncesto 2019", "text": ""}
{"id": "474594", "revid": "5863", "url": "https://gl.wikipedia.org/wiki?curid=474594", "title": "Copa do Mundo de Baloncesto 2019", "text": ""}
{"id": "474596", "revid": "5863", "url": "https://gl.wikipedia.org/wiki?curid=474596", "title": "Copa do Mundo de Baloncesto de 2019", "text": ""}
{"id": "474597", "revid": "5863", "url": "https://gl.wikipedia.org/wiki?curid=474597", "title": "Copa Mundial de Baloncesto de 2019", "text": ""}
{"id": "474598", "revid": "5863", "url": "https://gl.wikipedia.org/wiki?curid=474598", "title": "Copa Mundial de Baloncesto 2019", "text": ""}
{"id": "474605", "revid": "89787", "url": "https://gl.wikipedia.org/wiki?curid=474605", "title": "Ramziya al-Iryani", "text": "Ramziya Abbas al-Iryani () ou al-Eryani, nada en Iryan (gobernaci\u00f3n de Ibb) en 1954 e finada en Berl\u00edn (Alema\u00f1a) o 14 de novembro de 2013, foi unha escritora, diplom\u00e1tica e feminista iemen\u00ed.\nTraxectoria.\nFixo os estudos secundarios en Taiz e cursou Filosof\u00eda na Universidade do Cairo, licenci\u00e1ndose en 1977. Fixo tam\u00e9n un mestrado en literatura \u00e1rabe. En 1980 converteuse na primeira muller en unirse ao corpo diplom\u00e1tico iemen\u00ed. Foi presidenta da Uni\u00f3n de Mulleres Iemen\u00eds e membro da xunta directiva da Organizaci\u00f3n de Familias \u00c1rabes.\nComezou a publicar textos sendo adolescente. A s\u00faa novela \"\u1e0ca\u1e25\u012byat al-Jasha\" (\"A v\u00edtima da codicia\", 1970) foi a primeira novela publicada por unha muller no seu pa\u00eds. En 1981 publicou o seu primeiro libro de contos, \"La'allahu ya'ud\" (\"El quizais volver\u00e1\"). Desde ent\u00f3n escribiu varios volumes m\u00e1is de ficci\u00f3n, as\u00ed como varios libros infant\u00eds. Tam\u00e9n escribiu un libro sobre mulleres pioneiras iemen\u00eds, \"Raidat Yemeniyat\" (1990). Alg\u00fans dos seus relatos foron traducidos ao ingl\u00e9s nunha antolox\u00eda de escritoras \u00e1rabes.\nOs seus escritos abordan cuesti\u00f3ns de x\u00e9nero nunha sociedade en boa medida patriarcal e isl\u00e1mica. Tam\u00e9n escribiu sobre a importancia da educaci\u00f3n para as mulleres na sociedade \u00e1rabe. Tratou tam\u00e9n as loitas pol\u00edticas iemen\u00eds da \u00e9poca.\nDefendeu o feminismo no seu pa\u00eds, e alentou as mulleres a postularse para cargos pol\u00edticos. En 2012, durante a celebraci\u00f3n do D\u00eda Internacional da Muller, pronunciou un discurso de apertura como directora da Uni\u00f3n de Mulleres Iemen\u00eds.\nMorreu durante unha operaci\u00f3n cir\u00farxica. Foi soterrada en San\u00e1, no cemiterio de al-Rahma.\nFoi sobri\u00f1a do expresidente Abdul Rahman al-Iryani."}
{"id": "474606", "revid": "88215", "url": "https://gl.wikipedia.org/wiki?curid=474606", "title": "Ex\u00e9rcito Rebelde", "text": ""}
{"id": "474642", "revid": "23204", "url": "https://gl.wikipedia.org/wiki?curid=474642", "title": "Harry Edward Styles", "text": ""}
{"id": "474661", "revid": "98629", "url": "https://gl.wikipedia.org/wiki?curid=474661", "title": "Aleksei Antonov", "text": "Aleksei Innokentievich Antonov, nado en Hrodna o 15 de setembro de 1896 e finado en Moscova o 18 de xullo de 1962, foi un xeneral sovi\u00e9tico que participou no desenvolvemento de case todas as operaci\u00f3ns significativas do Ex\u00e9rcito Vermello dende decembro de 1942 no decurso da segunda guerra mundial.\nTraxectoria.\nPrimeiros anos.\nSeu pai, Innokentii Antonov, fillo de militar, era oficial de artiller\u00eda e s\u00faa nai era Teresa Antonova. Por parte de pai era t\u00e1rtaro ker\u00e4\u015fen e a s\u00faa nai era polaca, filla dun exiliado enviado a Siberia por participar na revolta de xaneiro (1863-1864). Aleksei naceu na cidade belarusa de Hrodna onde seu pai estaba destinado, foi o segundo fillo da familia, tras a s\u00faa irm\u00e1 m\u00e1is vella, Liudmila. En 1904 a Innokentii destin\u00e1rono a Ostroh (Ucra\u00edna) e Aleksei estudou na escola da cidade. En 1908 morreu seu pai, e a familia viviu da pensi\u00f3n da nai que completaba dando clases preparatorias a estudantes da localidade. En 1914 logo do comezo da primeira guerra mundial a familia estableceuse en Petrogrado, onde a nai ti\u00f1a familiares. Ao ano seguinte morreulle a nai.\nPrimeira guerra mundial e Guerra civil.\nEn 1916 entrou no ex\u00e9rcito imperial e en decembro tras recibir un curso de adestramento acelerado graduouse na Escola Militar Pavel con destino como \"praporshchik\" no Rexemento de cazadores da Garda. A primeiros de 1917 integrouse no 8\u00ba Ex\u00e9rcito na fronte do suroeste so o mando do xeneral Alexei Kaledin e entrou en combate no ver\u00e1n de 1917 no decurso da ofensiva Kerenskii no sur de Stanislau. Durante a contraofensiva alem\u00e1 fer\u00edrono na cabeza, recuper\u00e1ndose nun hospital en Petrogrado. Polo seu valor recibiu a Orde de Santa Ana de 4\u00ba grao.\nEn setembro de 1917 participou na construci\u00f3n de estruturas defensivas nos outeiros de Pulkovo, na periferia de Petrogrado, contra o intento de Golpe de Estado de Kornilov, permaneceu en servizo activo logo da revoluci\u00f3n de outubro e en marzo de 1918 pasou \u00e1 reserva para estudar no Instituto Forestal de Petrogrado e asemade traballar no comit\u00e9 local de alimentos. Mais a Guerra civil e a intervenci\u00f3n aliada fixo que Antonov volvese ao servizo activo no Ex\u00e9rcito Vermello en abril de 1919. Cumpriu funci\u00f3ns de oficial de Estado Maior en diversas unidades en Ucra\u00edna.\nEntreguerras.\nEn 1931 graduouse na Academia Militar M.V. Frunze e destinado como xefe de Estado Maior da 46 Divisi\u00f3n de Infanter\u00eda con sede en Korosten (Ucra\u00edna). Entre 1932 e 1933 volveu de novo \u00e1 academia militar, ao recentemente creado departamento de operaci\u00f3ns, e logo regresou \u00e1 s\u00faa antiga unidade. Entre outubro de 1934 e agosto de 1935 serviu como xefe de Estado Maior da XII rexi\u00f3n fortificada Mogilev-Iampol e despois no departamento de operaci\u00f3ns do distrito militar de Kh\u00e1rkiv.\nNo curso 1936-1937 foi profesor da reorganizada Academia de Estado Maior do Ex\u00e9rcito Vermello, onde daban clase a elite dos te\u00f3ricos da arte militar sovi\u00e9tica: Mikhail Alafuso, Dmitrii Karbishev ou Evgenii Shilovskii e tivo como alumnos a reco\u00f1ecidos militares como Aleksandr Vasilevskii, Leonid Govorov, Ivan Bagramyan ou Nikolai Vatutin. En xullo de 1937 serviu como xefe de Estado Maior do distrito militar de Moscova coa misi\u00f3n de organizar novos escenarios por mor da reorganizaci\u00f3n da estrutura das divisi\u00f3ns de infanter\u00eda, coa aparici\u00f3n de divisi\u00f3ns de artiller\u00eda antitanque e antia\u00e9reas as\u00ed como un batall\u00f3n de carros de combate e unha completamente reorganizada forza a\u00e9rea.\nA partir de decembro de 1938 dedicouse \u00e1 docencia e investigaci\u00f3n na Academia M. V. Frunze, en particular estudou a t\u00e1ctica ofensiva do ex\u00e9rcito alem\u00e1n e o uso dos carros de combate durante a guerra civil espa\u00f1ola e foi un dos autores dos manuais tacticos cos que o Ex\u00e9rcito Vermello vai comezar a guerra. O 4 de xu\u00f1o de 1940 ascendeu a xeneral maior e en marzo de 1941 asumiu o posto de subdirector de persoal do distrito militar de K\u00ediv.\nSegunda guerra mundial.\nFronte Sur.\nO 24 de xu\u00f1o de 1941 ao principiar a operaci\u00f3n Barbarossa Antonov asumiu o posto de xefe de persoal do distrito militar especial de K\u00ediv coa misi\u00f3n de realizar unha r\u00e1pida mobilizaci\u00f3n do ex\u00e9rcito e en operaci\u00f3ns de evacuaci\u00f3n da primeira li\u00f1a de combate. En agosto asumiu as funci\u00f3ns de xefe de persoal da Fronte Sur. A finais de agosto e primeiros de setembro o grupo de ex\u00e9rcitos \"Sur\" chegou ao Dnieper nunha ampla fronte dende Khers\u00f3n ata K\u00ediv e a finais de setembro as tropas sovi\u00e9ticas loitaban por manter a rexi\u00f3n de Melitopol. O 5 de outubro, Antonov incorporouse ao 9\u00ba Ex\u00e9rcito para asistir o seu comandante, Fiodor Kharitonov, para evitar que as s\u00faas tropas quedasen rodeadas polo 1\u00ba Ex\u00e9rcito Panzer. Antonov xeneralizou e sistematizou a experiencia das tropas sovi\u00e9ticas na loita contra do ex\u00e9rcito alem\u00e1n dos primeiros meses de guerra. En outubro as s\u00faas recomendaci\u00f3ns sobre como dirixir o combate, das t\u00e1cticas de reco\u00f1ecemento e mais camuflaxe e da interacci\u00f3n entre as diferentes forzas remit\u00edronse os cuarteis xerais das unidades na fronte e na retagarda. Esas recomendaci\u00f3ns xogaron un papel clave na contraofensiva sobre Rostov de novembro de 1941 que planificou o propio Antonov, seguindo ordes directas de Timoshenko, organizando as forzas sovi\u00e9ticas involucradas e mantendo ferreamente o segredo dos movementos das tropas. A reconquista de Rostov a noite do 28 de novembro Rostov foi unha primeiras ofensivas exitosas do Ex\u00e9rcito Vermello na guerra e pola s\u00faa decisiva contribuci\u00f3n Antonov recibiu a Orde da Bandeira Vermella o 13 de decembro e a promoci\u00f3n a tenente xeneral o 27 de decembro. En xaneiro de 1942 planificou a Ofensiva Barvenkovo-Lozovaya.\nO 28 de xullo co inicio da batalla polo C\u00e1ucaso as frontes do Sur e do C\u00e1ucaso un\u00edronse nunha \u00fanica fronte do C\u00e1ucaso Norte so o mando de Semion Budionnii. Antonov serviu como xefe de Estado Maior da fronte, dividida en dous grupos operativos. Idea s\u00faa foi a instalaci\u00f3n de lanzadores m\u00faltiples de foguetes en dresinas. En novembro de 1942 f\u00edxose cargo da xefatura do Estado Maior da Fronte Transcauc\u00e1sica creando as condici\u00f3ns para que no decurso da batalla do C\u00e1ucaso os sovi\u00e9ticos avanzasen en xaneiro e febreiro de 1943 os alem\u00e1ns deixasen libre o norte do C\u00e1ucaso. Durante o breve per\u00edodo que permaneceu no posto, Antonov creou 19 divisi\u00f3ns e 211 batall\u00f3ns nacionais das diferentes nacionalidades da URSS.\nEstado Maior Sovi\u00e9tico.\nEn decembro de 1942 o xefe do Estado Maior sovi\u00e9tico, Aleksandr Vasilevskii, ofreceulle o posto de segundo xefe do Estado Maior sovi\u00e9tico e director de operaci\u00f3ns. En xaneiro de 1943 supervisou persoalmente a fronte de Briansk, coordinando as forzas da fronte na ofensiva Ostrogozhsk-Rossosh, que rematou o 27 de xaneiro coa vitoria sovi\u00e9tica, e mais tam\u00e9n na operaci\u00f3n Voronezh-Kastornoe (24 de xaneiro-17 de febreiro). A finais de marzo volveu a Moscova e ao longo dos meses seguintes reuniuse con Stalin varias veces ao d\u00eda. A partir da primavera/ver\u00e1n de 1943 participou no desenvolvemento de todas as campa\u00f1as e operaci\u00f3ns estrat\u00e9xicas importantes das forzas armadas. A primeira foi a operaci\u00f3n de Kursk, a s\u00faa planificaci\u00f3n principiou en abril traballando conxuntamente con Vasilevskii e Zhukov elaboraron un plan xeral para toda a operaci\u00f3n, \u00e1 planificada ofensiva alem\u00e1 na zona de Kursk opuxeron unha defensa fondamente graduada, desangrando as tropas alem\u00e1s en batallas defensivas e finalmente as forzas de cinco frontes entraron \u00e1 ofensiva derrotando os alem\u00e1s. Na metade dos preparativos Antonov deixou a direcci\u00f3n de operaci\u00f3ns para se concentrar no Estado Maior. O 27 de agosto de 1943 ascendeu a xeneral do ex\u00e9rcito.\nEn novembro comezaron no Estado Maior os preparativos para a campa\u00f1a militar de inverno; planificouse unha despregadura de operaci\u00f3ns ofensivas non limitadas a unha ou d\u00faas direcci\u00f3ns principais, sen\u00f3n nunha ampla fronte dende o B\u00e1ltico ata o mar Negro co uso de tropas de todas as frontes, con todo tipo de unidades, e na zona costeira, co uso da armada. A atenci\u00f3n principal \u00eda estar nos flancos da fronte sovi\u00e9tico-alem\u00e1: na esquerda estaba previsto liberar a marxe dereita de Ucra\u00edna, Crimea e o acceso \u00e1 fronteira da URSS; na dereita, a ruta do Grupo do Ex\u00e9rcito \"norte\", levantar o bloqueo de Leningrado e iniciar a liberaci\u00f3n dos estados b\u00e1lticos.\nA ofensiva sovi\u00e9tica comezou o 24 de decembro de 1943, denominada ofensiva Dnieper-C\u00e1rpatos, con forzas de cinco frontes; 0 14 de xaneiro principiou a ofensiva Leningrado-Novgorod. A campa\u00f1a durou ata maio de 1944, logrando o mando todos os obxectivos principais. O 26 de marzo as tropas sovi\u00e9ticas dirix\u00edronse \u00e1 fronteira sovi\u00e9tico-romanesa, no tramo de 85 quil\u00f3metros do r\u00edo Prut e avanzaron cara a Europa.\nA campa\u00f1a de ver\u00e1n de 1944 ti\u00f1a como obxectivo reconquistar todos os territorios da URSS so control alem\u00e1n. Antonov informou a Stalin sobre a esencia da campa\u00f1a a finais de abril e o 1 de maio o l\u00edder sovi\u00e9tico asinou a orde de aprobaci\u00f3n. Antonov trazou a direcci\u00f3n do golpe principal, o belaruso, po\u00f1endo persoalmente os fundamentos da ofensiva decisiva da campa\u00f1a, a operaci\u00f3n Bragation. Unha das tarefas principais na s\u00faa preparaci\u00f3n foi a desinformaci\u00f3n que chegaba ao inimigo sobre a direcci\u00f3n previa ao ataque principal. A ofensiva durou dous meses, do 24 de xu\u00f1o ao 29 de agosto e terminou nunha das m\u00e1is grandes derrotas do ex\u00e9rcito alem\u00e1n coa destruci\u00f3n de 28 das 34 divisi\u00f3ns do Grupo de Ex\u00e9rcitos Centro e o esnaquizamento da s\u00faa primeira li\u00f1a de combate.\nConferencia de Ialta.\nCoa apertura o 6 de xu\u00f1o de 1944 dunha segunda fronte en Europa, xurdiu a necesidade de coordinar os plans estrat\u00e9xicos dos aliados. Para estes efectos, mediante orde n\u00ba 0318, do 23 de setembro de 1944, creouse a Oficina de Relaci\u00f3ns Exteriores no seo do Estado Maior baixo a supervisi\u00f3n do maior xeneral Nikolai Slavin. Dende aquela as relaci\u00f3ns cos aliados convert\u00e9ronse nunha das \u00e1reas fundamentais da actividade de Antonov ao se facer necesario informar sistematicamente aos aliados sobre a situaci\u00f3n na fronte sovi\u00e9tico-alem\u00e1n, coordinar os obxectivos dos bombardeos, determinar o momento das operaci\u00f3ns e a direcci\u00f3n dos esforzos das tropa e da frota. Antonov comezou a reunirse frecuentemente cos xefes das misi\u00f3ns militares dos Estados Unidos e mais da Gran Breta\u00f1a en Moscova para prepararen unha nova conferencia aliada en Ialta para resolver os problemas de coordinaci\u00f3n das tropas.\nA Conferencia de Ialta inaugurouse o 4 de febreiro de 1945 no palacio de Livadia. Na primeira sesi\u00f3n plenaria Antonov realizou un informe polo mi\u00fado sobre a situaci\u00f3n na fronte sovi\u00e9tico-alem\u00e1 e sobre os plans do alto mando sovi\u00e9tico e respondeu a varias preguntas dos xefes de delegaci\u00f3n. Durante a reuni\u00f3n dos m\u00e1ximos responsables das forzas aliadas, decidiuse confiar a coordinaci\u00f3n das tropas co Estado Maior do Ex\u00e9rcito Vermello e os xefes das misi\u00f3ns militares aliadas en Moscova. Tam\u00e9n se decidiu o momento no que os sovi\u00e9ticos \u00edan declarar a guerra ao Xap\u00f3n. En Yalta, Antonov e mais os seus axudantes tiveron que calcular e determinar que forzas, onde e en que prazo \u00edan ter que se trasladar ao Extremo Oriente para derrotar o ex\u00e9rcito nip\u00f3n; e sobre eses c\u00e1lculos determinouse un per\u00edodo de entre dous e tres meses logo da derrota de Alema\u00f1a.\nXefe do Estado Maior.\nEn febreiro de 1945, o mariscal Vasilevskii asumiu a comandancia da 3\u00aa fronte bielorrusa, e Antonov ocupou a xefatura do Estado Maior o 4 de febreiro. Antonov gozaba de grande autoridade con Stalin, no per\u00edodo 1943-1945 Stalin reuniuse con Antonov polo menos 238 veces, m\u00e1is que calquera outro alto mando do ex\u00e9rcito sovi\u00e9tico e m\u00e1is que todos os comandantes de todos as frontes .\nO 1 de abril de 1945 aprobouse o plan da operaci\u00f3n Berl\u00edn elaborado polo Estado Maior. O 4 de xu\u00f1o de 1945 \"por completar habilmente as tarefas do Alto Mando Supremo na realizaci\u00f3n de operaci\u00f3ns militares a grande escala\" o xeneral Antonov logrou a Orde da Vitoria, foi unha recompensa excepcional ao ser o resto dos galardoados como m\u00ednimo mariscais.\nNos primeiros d\u00edas de xu\u00f1o, Antonov e Vasilevskii dirixiron o desenvolvemento da campa\u00f1a contra o Xap\u00f3n. Na Conferencia de Potsdam celebrada do 17 de xullo ao 2 de agosto, Antonov informou da operaci\u00f3n aos representantes militares dos Estados Unidos e Gran Breta\u00f1a e o 7 de agosto, Stalin asinou unha orde para o comezo das hostilidades contra o Xap\u00f3n na ma\u00f1\u00e1 do 9 de agosto. Ao cabo de tres semanas, os sovi\u00e9ticos derrotaron o ex\u00e9rcito xapon\u00e9s en Manchuria, Corea, as illas Kuriles e Sakhalin.\nPosguerra.\nAxi\u00f1a rematada a guerra, a principal misi\u00f3n de Antonov foi a desmobilizaci\u00f3n do ex\u00e9rcito. No ver\u00e1n de 1945 o Ex\u00e9rcito Vermello estaba integrado por 11.365.000 efectivos. Entre finais de 1945 e primeiros de 1946 disolv\u00e9ronse todas as frontes e numerosos ex\u00e9rcitos, corpos e unidades separadas, reduc\u00edndose tam\u00e9n o n\u00famero de escolas militares. Ata 1948 desmobiliz\u00e1ronse m\u00e1is de 8 mill\u00f3ns de persoas, form\u00e1ronse novos distritos militares, e o ex\u00e9rcito sovi\u00e9tico quedou en arredor de 5 mill\u00f3ns de efectivos. Dende marzo de 1946, o xeneral Antonov volveu ser de novo o segundo xefe do Estado Maior sovi\u00e9tico.\nO 10 de febreiro de 1946 entrou no Soviet das Nacionalidades do Soviet Supremo da Uni\u00f3n Sovi\u00e9tica e tam\u00e9n ingresou no Comit\u00e9 Central do Partido Comunista da Rep\u00fablica Socialista Sovi\u00e9tica de Xeorxia.\nO 6 de novembro de 1948 transfer\u00edrono ao Distrito Militar Transcauc\u00e1sico, con sede en Tbilisi. Durante ese ano, o xeneral foi o primeiro subcomandante e dende 1950 ata 1954 comandou as formas do distrito. En 1954 regresou a Mosova adxunto ao xefe do Estado Maior, Vasilii Sokolovski e, asemade, asesor do ministerio de Defensa da URSS. Tras o asinamento o 14 de maio de 1955 do Pacto de Varsovia Antonov encabezou dende a capital sovi\u00e9tica o cuartel xeneral das forzas combinadas dos pa\u00edses do Pacto de Varsovia. Encargouse do labor principal de establecer o aparello de mando dos diferentes ex\u00e9rcitos e de organizar o adestramento de tropas en acci\u00f3ns conxuntas, participando persoalmente en moitos exercicios militares das tropas aliadas."}
{"id": "474670", "revid": "23204", "url": "https://gl.wikipedia.org/wiki?curid=474670", "title": "Carlos Martel de Anjou", "text": "Carlos Martel, nado en N\u00e1poles o 8 de setembro de 1271 e finado na mesma cidade o 12 de agosto de 1295, co\u00f1ecido como Carlos I Martel, Carlos Martel de Anjou ou, en italiano, Carlo Martello, foi o primox\u00e9nito do rei Carlos II de N\u00e1poles da Primeira Dinast\u00eda Capetiana de Anjou-Sicilia e Mar\u00eda de Hungr\u00eda, filla do rei Estevo V de Hungr\u00eda.\nTraxectoria.\nPretendente ao Reino de Hungr\u00eda.\nAos 18 anos, en 1290, foi declarado polo Papa e polo partido eclesi\u00e1stico como rei titular de Hungr\u00eda como sucesor do seu t\u00edo materno Ladislau IV de Hungr\u00eda, que morrera sen fillos e contra o cal o Papa xa declarara unha cruzada.\nNon obstante, nunca obtivo o goberno de Hungr\u00eda onde reinaba de forma efectiva o seu curm\u00e1n Andr\u00e9 III de Hungr\u00eda, da dinast\u00eda \u00c1rp\u00e1d.\nDescendentes.\nCasou con Clemencia de Habsburgo, a filla de Rodolfo I do Sacro Imperio Romano, coa que tivo tres fillos:\nCarlos Martel morreu novo, cos seus pais a\u00ednda vivos. O seu fillo, Carlos Roberto, recuperou os dereitos din\u00e1sticos ao trono de Hungr\u00eda.\nParece que Carlos Martel era co\u00f1ecido por Dante Alighieri, xa que cando aparece na s\u00faa Comedia do Para\u00edso de Venus, fala de xeito familiar co poeta florentino."}
{"id": "474672", "revid": "98629", "url": "https://gl.wikipedia.org/wiki?curid=474672", "title": "Roberto I de N\u00e1poles", "text": "Roberto I de N\u00e1poles, chamado \"o Prudente\", nado en 1278 e finado en N\u00e1poles en 1343, foi rei de N\u00e1poles e conde de Provenza (1309 - 1343).\nTraxectoria.\nOrixes familiares.\nCuarto fillo do rei Carlos II de N\u00e1poles e da ra\u00ed\u00f1a Mar\u00eda de Hungr\u00eda, sucedeu ao seu pai no trono de N\u00e1poles en 1309. Era o irm\u00e1n m\u00e1is novo do rei de Hungr\u00eda, Carlos Martel.\nAscenso ao trono.\nEn 1309 foi nomeado herdeiro do seu pai ao trono de N\u00e1poles e contou coa bendici\u00f3n do papa Clemente V. O seu sobri\u00f1o Carlos I Roberto de Hungr\u00eda, fillo de Carlos Martel e primox\u00e9nito de Carlos II de N\u00e1poles, non reclamou a coroa napolitana por ser elixido herdeiro do reino h\u00fangaro \u00e1 morte do seu pai.\nXefe do partido papal dos G\u00fcelfos, non foi quen de evitar a ruptura en 1330 co papa Xo\u00e1n XXII.\nNot\u00e1bel protector das artes e dos seus estudos, foi amigo persoal de Bocaccio e Petrarca.\nMatrimonios e descendentes.\nEn 1297 casou con Roma con Violante de Arag\u00f3n, filla de Pedro III de Arag\u00f3n. Deste matrimonio naceu:\n\u00c1 morte de Violante en 1302, Roberto I casou de novo o 21 de xu\u00f1o de 1304 en Cotlliure (o Rosell\u00f3n) con Sancha de Mallorca, filla do rei Xaime II de Mallorca. Deste matrimonio non tivo fillos.\nA sucesi\u00f3n do reino recaeu na s\u00faa neta Xoana I de N\u00e1poles debido \u00e1 morte prematura do seu pai, Carlos, duque de Calabria, en 1328."}
{"id": "474674", "revid": "89787", "url": "https://gl.wikipedia.org/wiki?curid=474674", "title": "Feminacionalismo", "text": "Feminacionalismo ou femonacionalismo \u00e9 un termo que describe a asociaci\u00f3n entre un tipo de ideolox\u00eda nacionalista e alg\u00fans postulados do movemento feminista con motivaci\u00f3ns xen\u00f3fobas.\nO termo foi orixinalmente proposto pola acad\u00e9mica Sara R. Farris para referirse aos procesos polos que certos poderes se ali\u00f1an con algunhas reivindicaci\u00f3ns do movemento feminista co fin de xustificar posici\u00f3ns racistas, xen\u00f3fobas ou apor\u00f3fobas, apoi\u00e1ndoas sobre os prexu\u00edzos de que as persoas migrantes han de ser forzosamente machistas e de que a sociedade occidental \u00e9 completamente igualitaria. Desta forma, faise uso das mulleres e os dereitos conseguidos para soster posturas en contra da inmigraci\u00f3n, sendo cada vez m\u00e1is com\u00fan entre partidos de ultradereita.\nAs principais cr\u00edticas a este fen\u00f3meno c\u00e9ntranse no uso parcial e sectario que se fai do movemento feminista para amparar fins baseados na intolerancia, obviando o propio sexismo e a falta dunha igualdade real na sociedade occidental no seu conxunto."}
{"id": "474676", "revid": "27155", "url": "https://gl.wikipedia.org/wiki?curid=474676", "title": "Pincaouro com\u00fan", "text": ""}
{"id": "474677", "revid": "27155", "url": "https://gl.wikipedia.org/wiki?curid=474677", "title": "Spinus spinus", "text": ""}
{"id": "474678", "revid": "27155", "url": "https://gl.wikipedia.org/wiki?curid=474678", "title": "Actomiosina", "text": ""}
{"id": "474679", "revid": "88215", "url": "https://gl.wikipedia.org/wiki?curid=474679", "title": "Thomas Kjer Olsen", "text": ""}
{"id": "474680", "revid": "27155", "url": "https://gl.wikipedia.org/wiki?curid=474680", "title": "Gonosoma", "text": ""}
{"id": "474682", "revid": "1576", "url": "https://gl.wikipedia.org/wiki?curid=474682", "title": "Science (revista)", "text": ""}
{"id": "474975", "revid": "98629", "url": "https://gl.wikipedia.org/wiki?curid=474975", "title": "Corredor sahariano", "text": "O corredor sahariano, tam\u00e9n chamado simplemente corredor ou corredeira, (Cursorius cursor) \u00e9 unha ave lim\u00edcola da familia Glareolidae. Ambas as palabras do seu nome cient\u00edfico proceden do lat\u00edn \"cursor\", 'corredor', debido ao seu costume de correr para cazar insectos no chan en rexi\u00f3ns secas abertas semides\u00e9rticas de Asia e norte de \u00c1frica.\nDescrici\u00f3n.\nTe\u00f1en patas e \u00e1s longas e peteiros lixeiramente curvados cara a abaixo. A plumaxe do corpo \u00e9 de cor area, que se vai facendo abrancazado na parte inferior da barriga. As plumas primarias da parte superior da \u00e1 e a parte inferior da \u00e1 son negros. O p\u00edleo e caluga son grises e ten unha li\u00f1a ocular negra e un supercilio branco.\nEn voo lembra unha \"Glareola\" cos seus relaxados batidos de \u00e1s, \u00e1s bicudas e parte inferior das \u00e1s negra.\nSubespecies.\nDist\u00ednguense tres subespecies, que son:\nTaxonom\u00eda.\nNa obra de Hayman \"Shorebirds\" tr\u00e1tase a forma do leste \"littoralis\" como unha raza do corredor somal\u00ed \"Cursorius somalensis\" en vez de do corredor sahariano. Algunhas autoridades consideran que o \"C. somalensis\", o \"C. rufus\" e o \"C. cursor\" son conespec\u00edficos.\nDistribuci\u00f3n.\n\u00c9 unha especie caracter\u00edstica de ambientes \u00e1ridos subdes\u00e9rticos, cuxa principal \u00e1rea de distribuci\u00f3n mundial \u00e9 a banda do Sahel e a pen\u00ednsula de Arabia. De maneira m\u00e1is descontinua, tam\u00e9n existen n\u00facleos reprodutores en \u00e1reas ao norte do deserto do S\u00e1hara, inclu\u00eddas bioxeograficamente dentro da rexi\u00f3n Pale\u00e1rtica occidental.\nNa pen\u00ednsula Ib\u00e9rica existen algunhas citas homologadas, predominantemente primaverais, costeiras e meridionais, inclu\u00edndo un caso confirmado de reproduci\u00f3n en Almer\u00eda durante 2001.\nAs illas Canarias acollen unha significativa poboaci\u00f3n residente de corredor sahariano, concentrada na s\u00faa pr\u00e1ctica totalidade en Lanzarote e Fuerteventura. Non obstante, no pasado tam\u00e9n era localmente abundante no sur de Gran Canaria, pero terminou por extinguirse contra finais do s\u00e9culo XX, debido \u00e1 alteraci\u00f3n ou completa eliminaci\u00f3n das \u00e1reas semiesteparias desta illa. En Tenerife non hai probas claras da s\u00faa presenza como reprodutor, a\u00ednda que a especie \u00e9 un visitante relativamente habitual das zonas m\u00e1is \u00e1ridas do sur da illa.\nEn Galicia \u00e9 unha ave accidental rara.\n\u00c9 un migrador parcial, e os individuos do norte e noroeste invernan na India, Arabia e a marxe meridional do S\u00e1hara. Algunhas aves tam\u00e9n se reproducen nas rexi\u00f3ns des\u00e9rticas do noroesta da India e Paquist\u00e1n. \u00c9 raro que se desprace cara ao norte da s\u00faa \u00e1rea, pero citouse en latitudes tan setentrionais como Finlandia, Irlanda ou Gran Breta\u00f1a.\nReproduci\u00f3n.\nPo\u00f1en dous ovos nun oco escarvado no chan. A estaci\u00f3n reprodutora vai de febreiro a setembro, pero poden reproducirse tam\u00e9n en outono e inverno cando as condici\u00f3ns locais (especialmente a chuvia) son favorables.\nV\u00e9xase tam\u00e9n.\nBibliograf\u00eda.\nDe Juana, E. 2006. Aves raras de Espa\u00f1a. Un cat\u00e1logo de especies de presentaci\u00f3n ocasional.\nLynx Edicions. Barcelona.\nDel Hoyo, J., Elliot, A. e Sargatal, J. (Eds.) 1996. Hanbook of the birds of the world,\nVol. 2. Lynx Edicions. Barcelona.\nMart\u00edn, A. e Lorenzo, J. A. 2001. Aves del archipi\u00e9lago canario. Francisco Lemus\nEditor. La Laguna.\nPerrins, C. (Ed.) 1998. The complete birds of the Western Palearctic on CD-ROM.\nOxford University Press. Oxford.\nUrban, E. K., Fry, C. H. e Keith, S. (Eds.) 1986. The birds of Africa,Vol. II. Academic\nPress. Londres."}
{"id": "474980", "revid": "27155", "url": "https://gl.wikipedia.org/wiki?curid=474980", "title": "Cursorius cursor", "text": ""}
{"id": "474981", "revid": "27155", "url": "https://gl.wikipedia.org/wiki?curid=474981", "title": "Corredor (ave)", "text": ""}
{"id": "474982", "revid": "27155", "url": "https://gl.wikipedia.org/wiki?curid=474982", "title": "Corredeira (ave)", "text": ""}
{"id": "474984", "revid": "1888", "url": "https://gl.wikipedia.org/wiki?curid=474984", "title": "Manuel Caama\u00f1o Pato", "text": "Manuel Caama\u00f1o Pato, nado en Negreira o 4 de decembro de 1905, foi un farmac\u00e9utico e pol\u00edtico galego.\nTraxectoria.\nFillo de Alfredo Caama\u00f1o Ferreiro, e sobri\u00f1o de Manuel Caama\u00f1o Ferreiro. Estudou Farm\u00e1cia na Universidade de Santiago de Compostela. En 1930 foi multado con outros estudantes por repartir follas contra o bugallalismo en Negreira. Farmac\u00e9utico municipal de Fornelos de Montes dende 1935, promoveu a constituci\u00f3n do grupo de Izquierda Republicana no concello, do que foi elixido secretario en setembro de 1935. Co golpe de Estado do 18 de xullo de 1936 agochouse no Pazo de Cot\u00f3n, e co seu irm\u00e1n Alfredo Caama\u00f1o Pato pasou a Portugal, e por Francia chegou \u00e1 zona republicana. Ao rematar a guerra marchou \u00e1 Rep\u00fablica Dominicana en decembro de 1939. En 1941 exiliouse en M\u00e9xico e despois en Venezuela."}
{"id": "474986", "revid": "72012", "url": "https://gl.wikipedia.org/wiki?curid=474986", "title": "Provincia de Cuanza Sul", "text": ""}
{"id": "474987", "revid": "23204", "url": "https://gl.wikipedia.org/wiki?curid=474987", "title": "Cuanza Sul", "text": "Cuanza Sul \u00e9 unha das 18 provincias de Angola, localizada na rexi\u00f3n central do pa\u00eds, \u00e1 beira do oc\u00e9ano Atl\u00e1ntico.\nA s\u00faa capital \u00e9 a cidade de Sumbe que, no ano 2018, contaba cunha poboaci\u00f3n de 313.894 habitantes.\nXeograf\u00eda.\nA provincia ten unha superficie de 55 660\u00a0km\u00b2 (o 4,7 % da superficie total do pa\u00eds). Segundo as proxecci\u00f3ns poboacionais de 2018, elaboradas polo Instituto Nacional de Estat\u00edstica, conta cunha poboaci\u00f3n de 2 109 999 habitantes, sendo a quinta provincia m\u00e1is poboada de Angola.\nDivisi\u00f3n administrativa.\nA provincia est\u00e1 dividida administrativamente en 12 municipios con 32 comunas.\nOs municipios son:\nL\u00edmites.\nCuanza Sur enc\u00f3ntrase na maxe equerda do r\u00edo Cuanza que \u00e9 o seu l\u00edmite coas provincias de Cuanza Norte e de Malanje. Limita tam\u00e9n ao norte coa provincia de Bengo; ao sur coas de Benguela e de Huambo; ao leste coa de Bi\u00e9 e ao oeste co oc\u00e9ano Atl\u00e1ntico.\nEtnograf\u00eda.\nOs grupos \u00e9tnicos principais da provincia son os Kibalas, N'goias, Musseles, Mussumbas e Bailundos. O idioma m\u00e1is falado, canda o portugu\u00e9s, \u00e9 o kibundu, pero tam\u00e9n se fala o umbundu.\nHistoria.\nA colonizci\u00f3n portuguea desta provincia iniciouse na foz do r\u00edo Cambongo-Negunza, en 1769, por decreto de Francisco Inoc\u00eancio de Sousa Coutinho, que foi Gobernador e Capit\u00e1n Xeneral do Reino de Angola entre 1764 e 1772, que ordenou a construci\u00f3n dun forte-presidio denominado Novo Redondo. O r\u00edo Cambongo-Negunza recebiu o seu nome en homenaxe ao ent\u00f3 \"soba\" (autoridade) local Negunza Cabolo.\nAgora baixo a influencia administrativa do reino de Benguela, ent\u00f3n baixo a responsabilidade administrativa dos distritos de Luanda e Cuanza, Cuanza Sul permaneceu \u00e1 marxe do desenvolvemento da colonia at\u00e9 principios do s\u00e9culo XX.\nO 15 de setembro de 1917 o goberno colonial decidiu dividir o distrito de Cuanza nos distritos de Cuanza Norte (con sede en Golungo Alto) e de Cuanza Sul (con sede en Porto Amboim).\nNo ano de 1955 a sede do distro foi transferida de Porto Amboim \u00e1 cidade de Sumbe.\nA provincia resultou moi afectada durante a guerra civil angolana (1975-2002). Un gran n\u00famero de civ\u00eds morreron nos enfrontamentos entre a Uni\u00f3n Nacional para a Independencia Total de Angola (UNITA) e as Forzas Armadas angolanas (FAA). As plantaci\u00f3ns caf\u00e9 e outros cultivos foron destru\u00eddos. Os ataques frecuentes obrigaron \u00e1 xente a abandonar os seus municipios. A UNITA estableceu a s\u00faa sede central na provincia.\nAo redor de 116 000 persoas foron desprazadas e viv\u00edan en campamentos. A maior\u00eda delas eran das zonas rurais e das rexi\u00f3ns da meseta de Bi\u00e9, densamente poboada. O 17 de decembro de 2000, os combatentes da UNITA mataron a 31 soldados das FAA e saquearon veh\u00edculos, armas e preto de 20 000 litros de gas\u00f3leo en Quibala. En abril de 2001 atacaron postos das FAA e capturaron numneosas armas de fogo.\nMultitude de minas terrestres atipersoa que se puxeron durante a guerra civil a\u00ednda hoxe est\u00e1n presentes, e o goberno outorgu contratos para desenterralas a distintas organizaci\u00f3ns. A\u00ednda est\u00e1n presentes en varias \u00e1reas. A provincia ten a\u00ednda unha alta densidade de minas terrestres.\nEn 2008, Agusta Urica, de 31 anos, fue coroada como a primeira \"Miss Landmine\" (Miss Minas terrestres) en Luanda, vencendo a outras 17 mulleres que perderon extremidades polas minas terrestres que a\u00ednda perduran como vestixios da guerra civil. Augusta, unha sobrevivente dunha mina terrestre que lle seccionou parte dunha perna, recibiu o galard\u00f3n ante varios dignatarios e a primeira dama da naci\u00f3n, Ana Paula dos Santos.\nOs preparativos para o concurso dese ano comezaron en 2006, cando 10 das concursantes foron trasladadas \u00e1 capital angolana para participaren nunha sesi\u00f3n de fotos. Polo seu traballo, \u00e1s mulleres se lles pagaron 200 $ por d\u00eda e se lles regalou a roupa e as xoias que usaron para as fotos. As fotos colocar\u00e1ronse en li\u00f1a, onde os votantes de Internet pod\u00edan elixir a s\u00faa propia \"Miss Landmine\" favorita. Case 10 000 persoas de 30 pa\u00edses votaron, e Maria Restino Manuel, de 26 anos, \"Miss Landmine\" de Cuanza Sul, foi a ga\u00f1adora de Internet, co 29 % dos votos. Ao igual que a Augusta Urica, tam\u00e9n recibiu un membro prot\u00e9sico feito a medida."}
{"id": "474989", "revid": "85894", "url": "https://gl.wikipedia.org/wiki?curid=474989", "title": "Cela, Angola", "text": "Cela \u00e9 unha cidade e municipio da provincia de Cuanza Sul, en Angola.\nXeograf\u00eda.\nO municipio abarca unha extensi\u00f3n de 5 525\u00a0km\u00b2.\nEn xullo de 2018 ti\u00f1a unha poboaci\u00f3n estimada de 252 852 habitantes, polo que a s\u00faa densidade de poboaci\u00f3n, nese ano, era de 45,77 hab./km\u00b2\nEnc\u00f3ntrase situado no centro-oeste do pa\u00eds, ao sur de Luanda, cerca do r\u00edo Cuanza e da costa do oc\u00e9ano Atl\u00e1ntico. Limita ao norte co municipio da Quibala, ao leste co municipio do Andulo, ao sur cos municipios de Bailundo e Cassongue, e ao oeste cos municipios de Seles e Ebo.\nComprende as comunas de:\nA sede do municipio \u00e9 Waco Kungo.\nHistoria.\nDesde o s\u00e9culo XVI, partes cada vez m\u00e1is grandes de Angola quedaron baixo o dominio do Imperio colonial portugu\u00e9s.\nNo contexto das reformas administrativas do gobernador de Angola, Francisco Inoc\u00eancio de Sousa Coutinho (1726-1780), a provincia de Cuanza Sul foi fundada en 1769, e Cela converteuse nun distrito da provincia.\nDurante a Guerra civil angolana (1975-2002) Cela foi o escenario de intensos combates. Ademais das batallas, minas terrestres antipersoa no territorio provocaron unha diminuci\u00f3n de toda a actividade econ\u00f3mica, especialmente da agricultura. Despois do final da guerra civil, o regreso dos habitantes fuxidos e a recuperaci\u00f3n da agricultura comezou lentamente. Diversos programas de apoio p\u00fablico tenderon a reducir a fame e a pobreza na cidade, a trav\u00e9s de comedores escolares, atenci\u00f3n m\u00e9dica mellorada, microcr\u00e9ditos e unha gran variedade doutras medidas. Dede 2012 varios proxectos de novas vivendas abord\u00e1rose no municipio, especialmente nas comunas de Sanga e Quissanga-Kungo."}
{"id": "474990", "revid": "55340", "url": "https://gl.wikipedia.org/wiki?curid=474990", "title": "Varsha Adalja", "text": "Varsha Mahendra Adalja, nada en Bombai o 10 de abril de 1940, \u00e9 unha escritora india en lingua gujarati.\nTraxectoria.\n\u00c9 filla de Gunvantrai Acharya, novelista gujarati, e Nilaben. A s\u00faa familia proced\u00eda de Jamnagar. Estudou Gujarati e S\u00e1nscrito na Universidade de Bombai, rematando en 1960. Despois fixo un mestrado en Sociolox\u00eda en 1962. Estudou cunha bolsa na Escola Nacional de Drama de Delhi. Traballou como locutora na radio Akashvani de Mumbai entre 1961 e 1964.\nComezou a escribir en 1966. Entre 1973 e 1976 foi editora do semanario para mulleres \"Sudha\", e entre 1989 e 1990 foino da revista \"Gujarati Femina\". Desde 1978 traballou no Gujarati Sahitya Parishad. Traballou coas colonias de leprosos, en c\u00e1rceres e cos adivasis.\nEn 1965 casou con Mahendra Adalja. A s\u00faa irm\u00e1 Ila Arab Mehta \u00e9 tam\u00e9n escritora.\nObra.\nEscribiu 40 libros, entre eles 22 novelas e sete libros de relatos. \"Shravan Tara Saravada\" (1968) e \"Timirna Padchhaya\" (1969) foron as s\u00faas primeiras novelas, seguidas de \"Ek Palni Parakh\" (1969). \"Panch ne ek Panch\" (1969), \"Avajno Akar\" (1975), \"Chhevatnu Chhevat\" (1976), \"Pachha Farata\" (1991) e \"Pagala\" (1983) son novelas de suspense. \"Neelima Mrutyu Pami Chhe\" (1977) \u00e9 novela de suspense e social. \"Atash\" (1976) fala da violencia en Vietnam. \"Bandivan\" (1986) fala da corrupci\u00f3n nos c\u00e1rceres. As s\u00faas outras novelas son \"Ganth Chuutyani Vela\" (1980), \"Mrityudand\" (1996), \"Matinu Ghar\" (1991), \"Shag Re Shakoru\" (2004), \"Paratham Pagalu Mandiyu\" (2008) e \"Pagalu Mandu Hu Avkashma\" (2005). Novelas curtas son \"Mare Pan Ek Ghar Hoy\" (1971), \"Retpankhi\" (1974) e \"Khari Padelo Tahuko\" (1983), que incl\u00fae tam\u00e9n o relato \"Ek Karagar\". \"Ansar\" (1992) \u00e9 a s\u00faa novela m\u00e1is co\u00f1ecida sobre a lepra.\nOs seus libros de relatos son \"E\" (1979), \"Sanjne Umbare\" (1983), \"Endhani\" (1989), \"Bilipatranu Chothu Paan\" (1994), \"Ganthe Bandhyu Akash\" (1998), \"Anuradha\" (2003) e \"Koi Var Thay Ke...\" (2004).\n\"Mandodari\" (1998) \u00e9 unha colecci\u00f3n de obras de teatro para unha persoa. \"Aa Chhe Karagar\" (1986), \"Tirad\", \"Shaheed\" (2003) e \"Vasanti Koyal\" (2006) son obras de teatro. As s\u00faas novelas \"Mare Pan Ek Ghar Hoy\" e \"Retpankhi\" foron adaptadas a serie de televisi\u00f3n. \"Timirna Padchhaya\" foi adaptada a teatro. Ela mesma adaptou a novela do seu pai \"Daridranarayan\" como serie de televisi\u00f3n e despois como obra de teatro. Produciu o filme para televisi\u00f3n \"Ansar\", sobre a lepra.\nEscribiu os ensaios \"Prithvi Tirth\" (1994) e \"Akhu Akash Ek Pinjarma\" (2007), e os libros de viaxes \"Nabh Zukyu\" (2002), \"Ghughave Chhe Jal\" (2002), \"Shivoham\" (2006) e \"Sharanagat\" (2007). Editou \"Amar Premkathao\" (2000).\nReco\u00f1ecementos.\nEn 1995 recibiu o Premio da Academia Sahitya pola s\u00faa novela \"Ansar\". Recibiu tam\u00e9n o Premio Soviet Land Nehru Award (1976), Premio da Academia Gujarati Sahitya (1977, 1979, 1980), Premio Gujarati Sahitya Parishad (1972, 1975) e Premio K. M. Munshi (1997). Recibiu o Ranjitram Suvarna Chandrak en 2005, e os premios Nandshankar Mehta Chandrak, Saroj Pathak e Ramnarayan Pathak polos seus relatos."}
{"id": "474995", "revid": "5863", "url": "https://gl.wikipedia.org/wiki?curid=474995", "title": "Pablo Quintana L\u00f3pez", "text": ""}
{"id": "474996", "revid": "27155", "url": "https://gl.wikipedia.org/wiki?curid=474996", "title": "Vilina", "text": "A vilina \u00e9 unha prote\u00edna que se une \u00e1 actina de 92,5 kDa espec\u00edfica de tecido asociada co feixe central de actina do bordo en cepillo de certas c\u00e9lulas epiteliais. A vilina cont\u00e9n moitos dominios de tipo xelsolina rodeados no extremo C-terminal por unha pequena rexi\u00f3n con forma de \"auricular\" de son (de 8,5 kDa) consistente nun feixe de tres h\u00e9lices de pregamento r\u00e1pido e independente, que est\u00e1 estabilizado por interacci\u00f3ns hidr\u00f3fobas. Este dominio auricular (\"headpiece \" na literatura inglesa) \u00e9 unha prote\u00edna frecuentemente estudada en din\u00e1mica molecular debido ao seu pequeno tama\u00f1o e cin\u00e9tica de pregamento r\u00e1pida e \u00e1 s\u00faa curta secuencia primaria.\nEstrutura.\nA vilina consta de sete dominios, seis dominios hom\u00f3logos que constit\u00faen o n\u00facleo do extremo N-terminal e o dominio restante constit\u00fae a caparuza C-terminal. A vilina cont\u00e9n tres sitios de uni\u00f3n fosfatidilinositol 4,5-bifosfato (PIP2), un dos cales est\u00e1 localizado no auricular e os outros dous na parte central. O dominio central (\"core\") comprende aproximadamente 150 residuos de amino\u00e1cidos agrupados en seis repetici\u00f3ns. Nesta zona central est\u00e1 o auricular C-terminal hidr\u00f3fobo de 87 residuos.\nO auricular ou \"headpiece\" (HP67) est\u00e1 formado por unha compacta cadea proteica pregada de 70 amino\u00e1cidos no C-terminal. Este auricular cont\u00e9n un dominio de uni\u00f3n \u00e1 actina F. Os residuos K38, E39, K65, 70-73:KKEK, G74, L75 e F76 rodean unha parte central hidr\u00f3foba e crese que est\u00e1n implicados na uni\u00f3n da actina F \u00e1 vilina. Os residuos E39 e K70 forman unha ponte salina enterrada dentro do auricular, que serve para conectar os extremos N e C-terminais. Esta ponte salina pode tam\u00e9n orientar e fixar os residuos C-terminais implicados na uni\u00f3n \u00e1 actina F, xa que en ausencia desta ponte salina non ocorre esta uni\u00f3n. As cadeas laterais do residuo W64 forman unha \u201ccaparuza\u201d hidr\u00f3foba, que est\u00e1 completamente conservada en toda a familia da vilina. Baixo esta caparuza hai unha coroa de posici\u00f3ns alternativamente cargadas positiva e negativamente.\nA vilina pode sufrir modificaci\u00f3ns postraducionais como a fosforilaci\u00f3n da tirosina. A vilina ten a capacidade de dimerizarse e o sitio de dimerizaci\u00f3n est\u00e1 localizado no extremo amino da prote\u00edna.\nExpresi\u00f3n.\nA vilina \u00e9 unha prote\u00edna que se une \u00e1 actina que se expresa principalmente no bordo en cepillo de c\u00e9lulas epiteliais en vertebrados, pero \u00e1s veces expr\u00e9sase en todas partes en plantas e en protistas. A vilina est\u00e1 localizada nas microvilosidades do bordo en cepillo do epitelio que tapiza o interior do tracto dixestivo e t\u00fabulos renais en vertebrados.\nFunci\u00f3n.\nA vilina crese que funciona na agrupaci\u00f3n en feixes, nucleaci\u00f3n, cuberta dos extremos (\"capping\") e corte dos filamentos de actina. En vertebrados, as prote\u00ednas vilina colaboran no soporte dos microfilamentos das microvilosidades dos bordos en cepillo. Por\u00e9n, os ratos knockout parecen mostrar microvilosidades ultraestruturalmente normais, o que indica que a funci\u00f3n da vilina non se comprende de todo; pode xogar un papel na plasticidade celular ao cortar filamentos de actina F. O n\u00facleo de vilina de seis repetici\u00f3ns \u00e9 o responsable do corte da actina en presenza de Ca2+, mentres que o auricular enc\u00e1rgase das uni\u00f3ns cruzadas e formaci\u00f3n de feixes (que \u00e9 independente do Ca). Post\u00falase que a vilina \u00e9 unha prote\u00edna controladora do corte da actina inducido por Ca2+ nos bordos en cepillo. O Ca2+ inhibe a clivaxe proteol\u00edtica dos dominios do n\u00facleo N-terminal de 6 repetici\u00f3ns, a cal inhibe o corte da actina. En ratos normais o incremento dos niveis de Ca2+ induce o corte da actina pola vilina, mentres que en ratos knockout para a vilina esta actividade non ocorre en resposta \u00e1 elevaci\u00f3n dos niveis de Ca2+. En presenza de baixas concentraci\u00f3ns de Ca2+ o auricular da vilina funciona agrupando en feixes os filamentos de actina, mentres que en presenza de altas concentraci\u00f3ns de Ca2+ a N-terminal cobre e corta estes filamentos. A asociaci\u00f3n de PIP2 coa vilina inhibe o cubrimento dos extremos da actina e a acci\u00f3n de corte e incrementa a uni\u00f3n da actina na rexi\u00f3n do auricular, posiblemente por medio de cambios estruturais na prote\u00edna. O PIP2 incrementa a uni\u00f3n en feixes da actina non s\u00f3 por diminu\u00edr a acci\u00f3n de corte da vilina, sen\u00f3n tam\u00e9n ao disociar as prote\u00ednas da caparuza, liberando mon\u00f3meros de actina das prote\u00ednas secuestradoras e estimulando a nucleaci\u00f3n da actina e o establecemento nela de enlaces cruzados.\nSubdominio de vilina.\nO subdominio C-terminal do auricular da vilina VHP67, denominado VHP35, est\u00e1 en parte estabilizado por un grupo enterrado na mol\u00e9cula de tres residuos de fenilalanina. O seu pequeno tama\u00f1o e alto contido helicoidal crese que promove unha maior rapidez de pregamento e isto foi confirmado experimentalmente.\nTen unha topolox\u00eda simple consistente en tres h\u00e9lices \u03b1 que forman unha zona central hidr\u00f3foba ben empaquetada."}
{"id": "474997", "revid": "1131", "url": "https://gl.wikipedia.org/wiki?curid=474997", "title": "John George Kemeny", "text": "John George Kemeny, nado como Kem\u00e9ny J\u00e1nos Gy\u00f6rgy en Budapest o 31 de maio de 1926 e finado en Lebanon (New Hampshire) o 26 de decembro de 1992 foi un matem\u00e1tico, cient\u00edfico computacional e profesor estadounidense de orixe h\u00fangara, co\u00f1ecido por desenvolver a linguaxe de programaci\u00f3n BASIC en 1964 con Thomas E. Kurtz. Kemeny foi o 13.\u00ba presidente de Dartmouth College entre 1970 e 1981 e foi un pioneiro no uso de computadoras na educaci\u00f3n universitaria. Kemeny presidiu a comisi\u00f3n que investigou o accidente de Three Mile Island en 1979. Segundo Gy\u00f6rgy Marx formou parte do grupo denominado The Martians.\nTraxectoria.\nPrimeiros anos.\nKemeny naceu en [[Budapest]] ([[Reino de Hungr\u00eda|Hungr\u00eda]]) nunha familia [[pobo xudeu|xud\u00eda]]. Asistiu \u00e1 escola primaria R\u00e1cz en Budapest e foi compa\u00f1eiro de clase de [[Nandor Balazs]]. En 1938 o seu pai marchou s\u00f3 aos Estados Unidos e en 1940 levou a toda a familia Kemeny cando a adopci\u00f3n da segunda lei antixud\u00eda en Hungr\u00eda era inminente. Por\u00e9n, o seu av\u00f3 rexeitou fuxir e faleceu no [[holocausto]], igual que un t\u00edo e unha t\u00eda. A familia de Kemeny estableceuse en Nova York, asistindo ao George Washington High School. Graduouse coas mellores notas da s\u00faa clase tres anos m\u00e1is tarde. En 1943 Kemeny ingresou na [[Universidade Princeton]] onde estudou matem\u00e1ticas e filosof\u00eda, mais deixou os estudos durante un ano para traballar no [[proxecto Manhattan]] en [[Los Alamos National Laboratory]]. O seu xefe al\u00f3 foi [[Richard Feynman]] e tam\u00e9n traballou con [[John von Neumann]]. De volta a Princeton, Kemeny graduouse en 1947 e comezou a traballar no seu doutoramento con [[Alonzo Church]], tam\u00e9n en Princeton. Traballou como axudante matem\u00e1tico de [[Albert Einstein]] durante o seu graduado. Aos 23 anos, Kemeny recibiu o seu doutoramento en 1949 pola s\u00faa tese titulada \"[[teor\u00eda de tipos|Type-Theory]] vs. [[teor\u00eda de conxuntos|Set-Theory]]\".\nCarreira.\nKemeny foi aceptado no departamento de matem\u00e1ticas de Dartmouth como profesor en 1953, aos 27 anos. Dous anos despois converteuse no xefe do departamento, conservando o posto ata 1967.\nKemeny arriscouse no desenvolvemento do curr\u00edculo intoducindo clases de [[matem\u00e1ticas finitas]]. Uniuse con [[Gerald L. Thompson]] e [[J. Laurie Snell]] para escribir \"Introduction to Finite Mathematics\" (1957) para os estudantes de biolox\u00eda e ciencias sociais. Os profesores do departamento de matem\u00e1ticas de Dartmouth tam\u00e9n escribiron \"Finite Mathematical Structures\" (1959) e \"Finite Mathematics with Business Applications\" (1962). Outras facultades e universidades seguiron esta tendencia e apareceron libros de texto sobre matem\u00e1ticas finitas noutros lugares. As [[cadea de Markov|cadeas de Markov]] foron particulamente populares, polo que Kemeny se uniu a J. Laurie Snell para publicar \"Finite Markov Chains\" (1960) e proporcionar un libro de texto universitario introdutorio. Considerando os avances polo emprego da [[teor\u00eda potencial]] obtida por G. A. Hunt, escribiron \"Denumerable Markov Chains\" en 1966. Este libro de texto, axeitado para seminarios avanzados, foi seguido por unha segunda edici\u00f3n en 1976, en que se inclu\u00edu un cap\u00edtulo adicional sobre [[campo aleatorio|campos aleatorios]] por David Griffeath.\nKemeny e Kurtz foron pioneiros no uso de computadoras para a xente corrente. Tras experimentos iniciais co [[LGP-30]], inventaron a [[BASIC|linguaxe de programaci\u00f3n BASIC]] en 1964, as\u00ed como un dos primeiros sistemas de [[tempo compartido]] do mundo, o [[Dartmouth Time-Sharing System]] (DTSS). En 1974, a [[American Federation of Information Processing Societies]] deu un premio a Kemeny e Kurtz na [[National Computer Conference]] polo seu traballo no BASIC e no tempo compartido.\nKemeny foi o presidente de Dartmouth entre 1970 e 1981, e continuou a dar clases e investigar e publicar artigos durante ese per\u00edodo. Presidiu a coeducaci\u00f3n de Dartmouth en 1972 e tam\u00e9n institu\u00edu o \"Plan Dartmouth\", que permitiu a asistencia de m\u00e1is estudantes sen constru\u00edr m\u00e1is edificios. Durante a s\u00faa administraci\u00f3n, Dartmouth volveuse m\u00e1is proactivo recrutando e retendo alumnos de minor\u00edas e recuperou o seu compromiso fundacional de ofrecer educaci\u00f3n aos nativos americanos. Kemeny converteu Dartmouth en pioneira no uso de computadores, igualando o alfabetismo inform\u00e1tica co alfabetismo literario. En 1982 volveu ser profesor a tempo completo.\nEn 1983, Kemeny e Kurtz cofundaron unha compa\u00f1\u00eda chamada True BASIC, Inc. para comercializar o [[True BASIC]], versi\u00f3n actualizada da linguaxe.\nFalecemento.\n[[Ficheiro:John G Kemeny plaque Bp05 Bajcsy-Zsilinszky38.jpg|miniatura|Placa conmemorativa a John George Kemeny no seu antigo domicilio]]\nJohn Kemeny faleceu aos 66 anos dun fallo card\u00edaco en [[Lebanon, New Hampshire]] o 26 de decembro de 1992. Vivira en [[Etna, New Hampshire|Etna]], preto do campus de Dartmouth.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados en Budapest]]\n[[Categor\u00eda:Nados en 1926]]\n[[Categor\u00eda:Finados en 1992]]\n[[Categor\u00eda:Personalidades do software]]\n[[Categor\u00eda:Estadounidenses de ascendencia h\u00fangara]]\n[[Categor\u00eda:Estadounidenses de ascendencia xud\u00eda]]\n[[Categor\u00eda:Matem\u00e1ticos de Hungr\u00eda]]\n[[Categor\u00eda:Matem\u00e1ticos dos Estados Unidos de Am\u00e9rica]]\n[[Categor\u00eda:Profesores]]"}
{"id": "474998", "revid": "47401", "url": "https://gl.wikipedia.org/wiki?curid=474998", "title": "Thomas E. Kurtz", "text": ""}
{"id": "474999", "revid": "47401", "url": "https://gl.wikipedia.org/wiki?curid=474999", "title": "John G. Kemeny", "text": ""}
{"id": "475000", "revid": "15490", "url": "https://gl.wikipedia.org/wiki?curid=475000", "title": "Esther Duflo", "text": "Esther Duflo, nada en Par\u00eds o 25 de outubro de 1972, \u00e9 unha economista francesa, cofundadora e directora do Abdul Latif Jameel Poverty Action Lab (J-PAL), e profesora de reduci\u00f3n da pobreza e econom\u00eda do desenvolvemento no Instituto de Tecnolox\u00eda de Massachusetts. As\u00ed mesmo, Duflo \u00e9 investigadora asociada no National Bureau of Economic Research (NBER) dos Estados Unidos, forma parte da directiva do Bureau for Research and Economic Analysis of Development (BREAD), e dirixe o programa de econom\u00eda do desenvolvemento do think tank Center for Economic and Policy Research.\nAs s\u00faas investigaci\u00f3ns c\u00e9ntranse en aspectos microecon\u00f3micos de pa\u00edses en v\u00edas de desenvolvemento, inclu\u00edndo o comportamento das familias, educaci\u00f3n, acceso a financiamento, sa\u00fade e avaliaci\u00f3n de pol\u00edticas p\u00fablicas. Xunto con Abhijit Banerjee, Dean Karlan, Michael Kremer, John A. List e Sendhil Mullainathan, impulsou o avance da experimentaci\u00f3n de campo como unha importante metodolox\u00eda para descubrir relaci\u00f3ns causais en econom\u00eda.\nTraxectoria.\nDuflo pertence a unha familia protestante. O seu pai, Michel Duflo, era profesor de matem\u00e1ticas e a s\u00faa nai era pediatra. Aos oito anos, decidiu converterse en historiadora.\nTras terminar a s\u00faa educaci\u00f3n secundaria no Lyc\u00e9e Henri IV, cursou os seus estudos de pregrao na Escola Normal Superior de Par\u00eds, titul\u00e1ndose en 1994. O ano seguinte obtivo o seu mestrado en econom\u00eda na \u00c9cole d'\u00e9conomie de Paris, conxuntamente coa Escola Normal Superior, a ENSAE e a \u00c9cole polytechnique. Posteriormente, en 1999, consegiu o doutoramento en econom\u00eda no MIT, tralo que se converteu en profesora asistente de devandita instituci\u00f3n.\nPrincipais contribuci\u00f3ns.\nA s\u00faa tese de doutoramento centrouse nos efectos dun experimento natural a partir de datos dun programa de expansi\u00f3n escolar en Indonesia na d\u00e9cada de 1970 para achegar as primeiras evidencias conclu\u00edntes de que nun pa\u00eds en desenvolvemento unha maior educaci\u00f3n resulta en mellores salarios.\nEn 2003, cofundou Poverty Action Lab no MIT, que dende ese momento levou a m\u00e1is de douscentos experimentos emp\u00edricos de desenvolvemento e adestrou profesionais probas controladas aleatorizadas.\nVida privada.\nDuflo tivo un fillo co investigador Abhijit Banerjee. O beb\u00e9 naceu en 2012. Benerjee \u00e9 profesor no MIT e foi supervisor do doutoramento de Duflo en 1999. Duflo e Benerjee casaron en 2015.\nPremios.\nEn 2010 recibiu a Medalla John Bates Clark para economistas de menos de corenta anos que fixesen unha contribuci\u00f3n significativa ao pensamento e ao co\u00f1ecemento econ\u00f3mico.\nO 13 de maio de 2015 foille concedido o Premio Princesa de Asturias de Ciencias Sociais pola s\u00faa contribuci\u00f3n decisiva \u00e1 econom\u00eda do desenvolvemento e ao estudo das pol\u00edticas contra a pobreza.\nEsther Duflo foi galardoada co Premio Nobel de Econom\u00eda en 2019 xunto cos seus dous coinvestigadores Abhijit Banerjee e Michael Kremer \"pola s\u00faa aproximaci\u00f3n experimental para aliviar a pobreza global\". O comunicado de prensa da Real Academia das Ciencias de Suecia indicou: \"Os seus m\u00e9todos de investigaci\u00f3n experimental dominan agora por completo o desenvolvemento da econom\u00eda\"."}
{"id": "475001", "revid": "27155", "url": "https://gl.wikipedia.org/wiki?curid=475001", "title": "Ponte salina (prote\u00edna)", "text": ""}
{"id": "475002", "revid": "23204", "url": "https://gl.wikipedia.org/wiki?curid=475002", "title": "Feixe de h\u00e9lices", "text": "Un feixe de h\u00e9lices (\"helix bundle\") \u00e9 un pequeno pregamento de prote\u00ednas composto de varias h\u00e9lices alfa, que xeralmente adoitan estar case paralelas ou antiparalelas entre si.\nFeixes de tres h\u00e9lices.\nOs feixes de tres h\u00e9lices son dos dominios estruturais m\u00e1is pequenos e r\u00e1pidos co\u00f1ecidos de pregamento cooperativo. O feixe de tres h\u00e9lices no chamado dominio auricular da vilina \u00e9 de s\u00f3 36 amino\u00e1cidos de longo e \u00e9 moi estudado en simulaci\u00f3ns de din\u00e1mica molecular porque o seu tempo de pregamento a escala de microsegundos est\u00e1 dentro das escalas de tempo accesibles para a simulaci\u00f3n. A prote\u00edna accesoria do VIH de 40 residuos ten un pregamento moi similar e foi tam\u00e9n obxecto dun intenso estudo. Non hai un motivo de secuencia xeral asociado cos feixes de tres h\u00e9lices, polo que non se pode necesariamente predicilos s\u00f3 a partir da secuencia. Os feixes de tres h\u00e9lices adoitan aparecer en prote\u00ednas que se unen \u00e1 actina e en prote\u00ednas que se unen ao ADN.\nFeixes de catro h\u00e9lices.\nOs feixes de catro h\u00e9lices constan de catro h\u00e9lices empaquetadas nun arranxo en h\u00e9lice superenrolada cun n\u00facleo hidr\u00f3fobo estreitamente empaquetado estericamente no centro. Pares de h\u00e9lices adxacentes poden xeralmente ser estabilizadas adicionalmente por pontes salinas entre amino\u00e1cidos cargados. Os eixes das h\u00e9lices est\u00e1n tipicamente orientados a uns 20 graos das h\u00e9lices veci\u00f1as, unha inclinaci\u00f3n moito menor que na estrutura helicoidal m\u00e1is grande do pregamento de globina.\nA topolox\u00eda espec\u00edfica das h\u00e9lices depende da prote\u00edna: as h\u00e9lices que est\u00e1n adxacentes en secuencia son a mi\u00fado antiparalelas, a\u00ednda que \u00e9 tam\u00e9n posible adoptar ligaz\u00f3ns antiparalelas entre dous pares de h\u00e9lices paralelas. Como as h\u00e9lices superenroladas d\u00edmeras son de seu bastante estables, os feixes de catro h\u00e9lices poden ser d\u00edmeros de pares superenrolados, como na prote\u00edna Rop. Os feixes de catro h\u00e9lices poden ter estabilidade t\u00e9rmica a m\u00e1is de 100\u00a0\u00b0C. Outros exemplos de feixes de catro h\u00e9lices son os citocromos, ferritina, hormona do crecemento humana, certas citocinas, e o C-terminal do represor Lac. O pregamento en feixe de catro h\u00e9lices foi un obxectivo atractivo para o dese\u00f1o de prote\u00ednas \"de novo\", e foron dese\u00f1adas con \u00e9xito \"de novo\" numerosas prote\u00ednas de feixe de catro h\u00e9lices por m\u00e9todos racionais e combinatorios. A\u00ednda que a secuencia non est\u00e1 conservada entre o feixes de catro h\u00e9lices, os \"padr\u00f3ns\" de secuencia tenden imitar os das estruturas de h\u00e9lice superenrolada, nas cales cada cuarto e s\u00e9timo residuo \u00e9 hidr\u00f3fobo."}
{"id": "475003", "revid": "23204", "url": "https://gl.wikipedia.org/wiki?curid=475003", "title": "Rashid-al-Din Hamadani", "text": "Rash\u012bd al-D\u012bn \u1e6cab\u012bb (en persa: \u0631\u0634\u06cc\u062f\u0627\u0644\u062f\u06cc\u0646 \u0637\u0628\u06cc\u0628), tam\u00e9n co\u00f1ecido como Rash\u012bd al-D\u012bn Fa\u1e0dlull\u0101h Hamad\u0101n\u012b (en persa:\u0631\u0634\u06cc\u062f\u0627\u0644\u062f\u06cc\u0646 \u0641\u0636\u0644\u0627\u0644\u0644\u0647 \u0647\u0645\u062f\u0627\u0646\u06cc ), nado en Hamad\u00e1n en 1247 e finado en 1318, foi un estadista, historiador e m\u00e9dico no Ir\u00e1n Ilkanato.\nLogo de converterse ao islam aos trinta anos, Rashid al-Din chegou a ser un poderoso visir de Ilkhan, Ghazan. M\u00e1is tarde foi encargado por Ghazan para escribir o J\u0101mi' al-Taw\u0101r\u012bkh, considerado agora como a fonte \u00fanica e m\u00e1is importante para a historia do per\u00edodo Ilkanato e o Imperio Mongol. Mant\u00edvose na posici\u00f3n de visir ata 1316.\nDespois de ser acusado de envelenar o rei Ilkhanid \u00d6ljeit\u00fc, foi executado en 1318.\nO historiador Morris Rossabi considera a Rashid-al-Din \"indiscutiblemente a figura m\u00e1is distinguida en Persia durante o goberno mongol\". Foi un autor prol\u00edfico e estableceu a fundaci\u00f3n acad\u00e9mica de Rab'-e Rashidi en Tabriz.\nTraxectoria.\nRashid al-Din naceu nunha familia xud\u00eda persa en Hamad\u00e1n, actualmente na provincia de Hamad\u00e1n. O seu av\u00f3 fora cortes\u00e1n do gobernador Ilkhanato Hulagu Khan, e o seu pai era un boticario na corte. Converteuse ao islam cando ti\u00f1a trinta anos.\nRashid foi educado como m\u00e9dico e comezou a prestar servizo baixo o fillo de Hulagu, Abaqa Khan. Sublevouse para converterse en gran visir da corte Ilkhanid en Soltaniyeh, preto de Qazvin. Serviu como visir e m\u00e9dico baixo os emperadores de Ilkhanate Ghazan e \u00d6ljait\u00fc antes de caer polas intrigas da corte durante o reinado de Abu Sa'id Bahadur Khan, cuxos ministros o mataron aos setenta anos. O seu fillo, Ghiyas al-Din ibn Rashid al-Din, serviu brevemente como visir despois del.\n\"J\u0101mi' al-Taw\u0101r\u012bkh\".\nO \"Compendio de cr\u00f3nicas\" \"J\u0101mi' al-Taw\u0101r\u012bkh\" foi encargado por Ghazan e inicialmente era unha historia dos mongois e a s\u00faa dinast\u00eda, mais gradualmente expandiuse para inclu\u00edr toda a historia dende os tempos de Ad\u00e1n ata Rashid al-Din. Rashid foi axudado por Bolad, un noble mongol que foi o emisario do Gran Khan na corte de Ilkhanid. Bolad proporcionoulle moitos antecedentes sobre a historia de Mongolia, especialmente sobre o clan Borjigin.\nO compendio completouse entre 1307 e 1316, durante o reinado de \u00d6ljait\u00fc.\nTaller de caligraf\u00eda: \"Rab 'i-Rashidi\".\nO traballo foi executado no elaborado \"scriptorium\" Rab'-e Rashidi en Qazvin, onde se empregou un grande equipo de cal\u00edgrafos e ilustradores para producir libros profusamente ilustrados. Estes libros tam\u00e9n se poden copiar, preservando a precisi\u00f3n, utilizando un proceso de impresi\u00f3n importado da China.\nO traballo, de tama\u00f1o monumental, estaba no momento da finalizaci\u00f3n contra 1307. Varias secci\u00f3ns non sobreviviron ou non foron descubertas. Fragmentos de \"J\u0101mi' al-Taw\u0101r\u012bkh\" sobreviven en manuscritos profusamente ilustrados, que se cre que foron realizados durante a s\u00faa vida e talvez baixo a s\u00faa supervisi\u00f3n directa no obradoiro de Rab'-e Rashidi.\nImportancia historiogr\u00e1fica.\nOs volumes I e II de \"J\u0101mi' al-Taw\u0101r\u012bkh\" sobreviviron e son de grande importancia para o estudo do Ilkhanato. O volume I \"cont\u00e9n a historia das tribos turcas e mongois, inclu\u00eddas as s\u00faas lendas tribais, xenealox\u00edas, mitos e a historia das conquistas mongois dende a \u00e9poca de Genghis Khan ata o final do reinado de Ghazan Khan\" mentres que o volume II describe \"a historia de todos os pobos cos que os mongois loitaran ou cos que intercambiaran embaixadas\". Na s\u00faa narraci\u00f3n ata o reinado de M\u00f6ngke Khan (1251-1259), Ata-Malik Juvayni era a fonte principal de Rashid al-Din; por\u00e9n, tam\u00e9n empregou numerosas fontes de extremo oriente e outras actualmente perdidas. O \"J\u0101mi' al-Taw\u0101r\u012bkh\" \u00e9 quizais a fonte persa m\u00e1is completa do per\u00edodo mongol. Para o per\u00edodo de Xenxis Kan, as s\u00faas fontes inclu\u00edron o perdido \"Altan Debter\" (\"Libro de ouro\"). O seu tratamento do per\u00edodo do Ilkhanato parece ser parcial, xa que el mesmo era un alto funcionario, mais a\u00ednda se ve como a fonte escrita m\u00e1is valiosa para a dinast\u00eda."}
{"id": "475004", "revid": "47401", "url": "https://gl.wikipedia.org/wiki?curid=475004", "title": "Rash\u012bd al-D\u012bn \u1e6cab\u012bb", "text": ""}
{"id": "475007", "revid": "785", "url": "https://gl.wikipedia.org/wiki?curid=475007", "title": "Reino suevo de Galicia", "text": ""}
{"id": "475008", "revid": "785", "url": "https://gl.wikipedia.org/wiki?curid=475008", "title": "Reino suevo de Galiza", "text": ""}
{"id": "475009", "revid": "1888", "url": "https://gl.wikipedia.org/wiki?curid=475009", "title": "Jaime Caama\u00f1o Comparada", "text": "Jaime Caama\u00f1o Comparada, nado en Buenos Aires cara a 1886 e finado en Santiago de Compostela o 1 de decembro de 1936, foi un empresario e pol\u00edtico galego.\nTraxectoria.\nPropietario da empresa de autom\u00f3biles El Jaime de Padr\u00f3n e afiliado \u00e1 agrupaci\u00f3n do PSOE de dita vila. Ao producirse o golpe de Estado do 18 de xullo de 1936, formou parte do Comit\u00e9 da Frente Popular que intentou oporse ao golpe. Foi detido e internado na prisi\u00f3n de Padr\u00f3n e o 30 de agosto foi trasladado \u00e1 de Santiago de Compostela. Xulgado en consello de guerra en Compostela o 16 de novembro por rebeli\u00f3n militar, con Francisco Casta\u00f1o Otero, Andr\u00e9s Rey Baltar, Antoliano Correa Jamardo e Jos\u00e9 Millares Gil, foron condenados a pena de morte. Foron executados no cemiterio de Boisaca o 1 de decembro de 1936."}
{"id": "475010", "revid": "27155", "url": "https://gl.wikipedia.org/wiki?curid=475010", "title": "SVIL", "text": "A supervilina \u00e9 unha prote\u00edna que nos humanos est\u00e1 codificada no xene SVIL do cromosoma 10.\nFunci\u00f3n.\nEste xene codifica unha prote\u00edna bipartira con diferentes dominios amino e carboxi terminais. O amino terminal cont\u00e9n sinais de localizaci\u00f3n nuclear e o carboxi terminal cont\u00e9n numerosas secuencias consecutivas con gran semellanza con prote\u00ednas como as da familia da xelsolina de prote\u00ednas que se unen \u00e1 actina, cuxa caparuza, nuclea e/ou corta filamentos de actina. O produto do xene est\u00e1 estreitamente asociado tanto cos filamentos de actina coma \u00e1 membrana plasm\u00e1tica, o que suxire que ten un papel como ligaz\u00f3n de alta afinidade entre o citoesqueleto de actina e a membrana. Entre as s\u00faas funci\u00f3ns poden estar o recrutamento da actina e outras prote\u00ednas citoesquel\u00e9ticas en estruturas especializadas na membrana plasm\u00e1tica e nos n\u00facleos de c\u00e9lulas en crecemento. Describ\u00edronse d\u00faas variantes de transcrici\u00f3n que codifican diferentes isoformas da supervilina.\nInteracci\u00f3ns.\nSVIL presenta interacci\u00f3n co receptor de andr\u00f3xenos."}
{"id": "475011", "revid": "27155", "url": "https://gl.wikipedia.org/wiki?curid=475011", "title": "Supervilina", "text": ""}
{"id": "475013", "revid": "23204", "url": "https://gl.wikipedia.org/wiki?curid=475013", "title": "Mergo grande", "text": "O mergo grande ou mergo trullo (Mergus merganser) \u00e9 un pato grande que vive en r\u00edos e lagos de \u00e1reas forestais de Europa, norte e centro de Asia e Am\u00e9rica do Norte. En Galicia \u00e9 unha ave accidental que en raras ocasi\u00f3ns se ve como invernante. Come peixes e fai o ni\u00f1o en ocos das \u00e1rbores.\nTaxonom\u00eda.\nA primeira descrici\u00f3n formal desta especie f\u00edxoa o naturalista sueco Carl von Linn\u00e9 en 1758 na 10\u00aa edici\u00f3n da s\u00faa obra Systema Naturae d\u00e1ndolle o nome que actualmente ten, \"Mergus merganser\". O nome do x\u00e9nero \u00e9 unha palabra latina usada por Plinio o Vello e outros autores da antiga Roma para referirse a unha ave acu\u00e1tica non especificada, e \"merganser\" deriva de \"mergus\" e \"anser\", en lat\u00edn 'ganso'.\nDist\u00ednguense tres subespecies, que se diferencian en pequenos detalles:\nDescrici\u00f3n.\nMide de 58 a 72\u00a0cm de longo cunha envergadura alar de 78 a 97\u00a0cm e un peso de 0,9 a 2,1\u00a0kg; a media dos machos \u00e9 lixeiramente superior \u00e1 das femias. Como outras especies do x\u00e9nero \"Mergus\", ten unha crista na cabeza de plumas m\u00e1is longas, pero estas normalmente non est\u00e1n ergueitas sen\u00f3n pegadas \u00e1 cabeza. Os machos adultos en plumaxe reprodutora dist\u00ednguense doadamente, o corpo \u00e9 branco cun ton variable salm\u00f3n-rosa, a cabeza \u00e9 negra cun brillo verde iridescente, a mitra e a cola son grises e as \u00e1s principalmente brancas na metade interior, negro na metade exterior. As femias e os machos en \"eclipse\" (en plumaxe non reprodutor, de xullo a outubro) son principalmente grises, cunha cabeza marr\u00f3n avermellada, queixo branco e plumas secundarias brancas nas \u00e1s. Os xoves de ambos os sexos son similares a femias adultas, pero tam\u00e9n te\u00f1en unha li\u00f1a branca de beiras negra curta entre o ollo e o peteiro. O peteiro e patas son vermellas ou vermellas amarronadas, m\u00e1is vivas nos machos adultos, e as m\u00e1is apagadas son as dos xoves.\nComportamento.\nAlimentaci\u00f3n.\nComo outros mergos, estes patos comedores de peixes te\u00f1en peteiros coas beiras de serra que facilitan o agarre das s\u00faas presas. Ademais de peixes, comen unha gran variedade doutras presas acu\u00e1ticas, como moluscos, crust\u00e1ceos, vermes, larvas de insectos e anfibios; m\u00e1is raramente, comen pequenos mam\u00edferos e aves. Como noutras aves con esta caracter\u00edstica, o ton salmon-rosa mostrado variablemente nos machos est\u00e1 probablemente relacionado coa dieta, e obt\u00e9\u00f1eno dos pigmentos carotenoides presentes nalg\u00fans crust\u00e1ceos e peixes que comen. Cando non se mergullan para buscar comida, nadan na superficie da auga, ou descansan sobre rochas dentro do r\u00edo ou est\u00e1n agochados entre a vexetaci\u00f3n de ribeira, ou (en inverno) no bordo de xeos flotantes.\nNa maior\u00eda dos lugares, o mergo grande frecuenta tanto augas salgadas coma doces. En r\u00edos de certo tama\u00f1o flotan na corrente durante alg\u00fans quil\u00f3metros e despois voan en direcci\u00f3n contraria ou m\u00e1is comunmente regresan pescando, mergull\u00e1ndose incesantemente durante todo o cami\u00f1o. En r\u00edos m\u00e1is pequenos, est\u00e1n presentes en pares ou grupos maiores, e flotan r\u00edo abaixo, xirando facendo moitos c\u00edrculos nos r\u00e1pidos ou pescando vigorosamente nunha poza profunda ao p\u00e9 de cadoiros ou r\u00e1pidos. Cando flotan tranquilamente, sit\u00faanse na auga de forma similar a outros patos, pero tam\u00e9n se mergullan profundamente na auga como os corvos mari\u00f1os, especialmente cando nadan augas arriba. A mi\u00fado sentan nunha rocha que sobresae no medio da corrente, igual que os corvos mari\u00f1os, a mi\u00fado medio abrindo as s\u00faas \u00e1s para que lles dea o sol. Para engalar desde a auga, aletean ao longo da superficie durante bastantes metros. Unha vez que est\u00e1n no aire, o voo \u00e9 forte e r\u00e1pido. A mi\u00fado pescan en grupo formando un semic\u00edrculo e dirixindo os peixes a augas pouco profundas, onde son capturados facilmente. A s\u00faa vocalizaci\u00f3n ordinaria \u00e9 un grallar baixo \u00e1spero, pero durante a estaci\u00f3n reprodutora, todos eles (inclu\u00edndo os xoves) fan un asub\u00edo queixumento suave. Xeralmente, son cautelosos e un ou m\u00e1is exemplares fan de sentinelas para alertar a bandada se se aproxima alg\u00fan perigo. Cando \u00e9 perturbado, a mi\u00fado vomita comida antes de moverse. A\u00ednda que se moven torpemente en terra, b\u00f3tanse a correr cando se ven presionados, po\u00f1\u00e9ndose moi dereitos igual que se fosen ping\u00fc\u00edns, e caendo e tropezando frecuentemente.\nReproduci\u00f3n.\nFan o ni\u00f1o normalmente nun oco nunha \u00e1rbore, polo que precisa un bosque maduro como h\u00e1bitat reprodutor; tam\u00e9n usan sen problemas grandes caixas de nidaci\u00f3n se se lles proporcionan, que deben ter un burato de entrada de 15\u00a0cm de di\u00e1metro. En lugares sen \u00e1rbores (como as monta\u00f1as do centro de Asia), usan buratos en cant\u00eds e de ribeiras altas e costentas, \u00e1s veces a considerable distancia da auga. A femia pon de 6 a 17 (xeralmente de 8 a 12) ovos brancos ou amarelados, e cr\u00edan unha rolada de polos por estaci\u00f3n. A nai recolle os parruli\u00f1os co seu peteiro ata levados a r\u00edos ou lagos inmediatamente despois de faceren eclosi\u00f3n, onde se alimentan de invertebrados de auga doce e pequenas cr\u00edas de peixe, e empluman aos 60\u201370 d\u00edas de vida. Os xoves son sexualmente maduros \u00e1 idade de dous anos. Os mergos grandes forman garder\u00edas nas que se te\u00f1en observado 70 cr\u00edas coidadas por unha soa femia.\nMovementos.\nA especie \u00e9 parcialmente migradora, xa que as aves se van das \u00e1reas onde os r\u00edos e lagos grandes se conxelan en inverno, pero son sedentarias se viven en \u00e1reas onde as augas permanecen abertas. As aves do leste de Norteam\u00e9rica parten cara ao sur en pequenos grupos aos Estados Unidos sempre que as condici\u00f3ns sexan de conxelaci\u00f3n nos r\u00edos e lagos de m\u00e1is ao norte. Na costa de clima suave do Pac\u00edfico, son residentes permanentes. Os exemplares de Escandinavia e Rusia tam\u00e9n migran ao sur, pero os do oeste de Europa, e uns poucos que viven no Xap\u00f3n, son principalmente sedentarios. Nalgunhas poboaci\u00f3ns, os machos tam\u00e9n mostran unha migraci\u00f3n para a muda, abandonando as \u00e1reas de reproduci\u00f3n en canto fan eclosi\u00f3n as cr\u00edas para pasaren o ver\u00e1n (de xu\u00f1o a setembro) noutro lugar. A maior\u00eda dos machos das poboaci\u00f3ns do oese de Europa migran ao norte a estuarios en Finnmark no morte de Noruega (principalmente a Tanafjord) para mudaren al\u00ed, deixando as femias ao coidado das cr\u00edas. Cantidades moito menores de machos utilizan tam\u00e9n estuarios do leste de Escocia como \u00e1rea de muda.\nStatus e conservaci\u00f3n.\nEn conxunto, a especie non est\u00e1 ameazada, a\u00ednda que a persecuci\u00f3n ilegal por intereses dos pescadores \u00e9 un problema nalgunhas \u00e1reas.\nNo oeste de Europa, producise un marcado espallamento desde Escandinavia da s\u00faa \u00e1rea de reproduci\u00f3n desde aproximadamente 1850, colonizando Escocia en 1871, Inglaterra en 1941, e houbo tam\u00e9n un forte incremento da poboaci\u00f3n nos Alpes. Son moi escasos en Irlanda, onde a reproduci\u00f3n regular s\u00f3 ocorre no condado de Wicklow. A Galicia poden chegar accidentalmente algunhas destas aves para invernar.\n\u00c9 unha das especies \u00e1s que se aplica o Acordo sobre a Conservaci\u00f3n de Aves Acu\u00e1ticas Migratorias Africano-euroasi\u00e1tico."}
{"id": "475014", "revid": "27155", "url": "https://gl.wikipedia.org/wiki?curid=475014", "title": "Mergo trullo", "text": ""}
{"id": "475015", "revid": "27155", "url": "https://gl.wikipedia.org/wiki?curid=475015", "title": "Mergus merganser", "text": ""}
{"id": "475018", "revid": "89787", "url": "https://gl.wikipedia.org/wiki?curid=475018", "title": "R\u00edo Cuanza", "text": "O r\u00edo Cuanza, tam\u00e9n grafado Kwanza na lingua local e, antes de 1911, \"Coanza\", \u00e9 o maior r\u00edo de curso exclusivamente angolano.\nXeograf\u00eda.\nO r\u00edo Cuanza nace en Mumbu\u00e9, municipio do Chitembo, provincia de Bi\u00e9, na Meseta Central de Angola.\nO seu curso, de 960\u00a0km, dese\u00f1a unha gran curva de norte a oeste, antes de desaugar no oc\u00e9ano Atl\u00e1ntico, na barra do Cuanza, a uns 50\u00a0km ao sur ds capital, Luanda.\nA s\u00faa conca hidrogr\u00e1fica ten unha extensi\u00f3n de 152 570\u00a0km\u00b2 (unha superficie maior que a de Bangladesh ou o Nepal), sendo o \u00fanico r\u00edo plenamente naveg\u00e1bel, durante cerca de 258\u00a0km, desde a foz at\u00e9 o Dondo.\nAs centrais hidroel\u00e9cticas de Cambambe, Capanda e La\u00faca producen gran parte da enerx\u00eda el\u00e9ctrica consumida en Luanda. Ademais, os seus encoros fornecen auga para a irrigaci\u00f3n de plantaci\u00f3ns de cana de azucre e outros cultivos no val do Cuanza.\nNo seu maior afluente, o r\u00edo Lucala, enc\u00f3ntranse as grandes Fervenzas de Calandula. Xunto da foz do r\u00edo enc\u00f3ntrase o Parque Nacional da Quissama.\nHistoria.\nO curso inferior, naveg\u00e1bel, do r\u00edo Cuanza foi o berce do antigo reino do Ndongo, tendo tam\u00e9n sido unha das v\u00edas de penetraci\u00f3n dos portugueses en Angola no s\u00e9culo XVI.\nA Central Hidroel\u00e9trica de Capanda, entre as provincias de Malanje e Cuanza Sul, cuxa construci\u00f3n se iniciou en 1987 e se rematou en 2007, a cargo da compa\u00f1\u00eda rusa Tekhnopromexport, cun orzamento de 4 mil mill\u00f3ns de US$. Pero tivo un custo adicional de m\u00e1is de 400 mill\u00f3ns de US $ na reparaci\u00f3n dos danos causados \u200b\u200bdurante a ocupaci\u00f3n da zona pola Uni\u00f3n Nacional para a Independencia Total de Angola (UNITA) durante a Guerra Civil de Angola entre 1992 e 1999. A central xera enerx\u00eda utilizando catro turbinas de 130 megawatts cada unha, totalizando unha capacidade de 520 megawatts.\nFauna.\nEncontroouse unha rica biodiversidade neste r\u00edo angolano, segundo unha investigaci\u00f3n publicada na web do \"Science and Development Network\". O primeiro reconto da biodiversidade do r\u00edo Cuanza encontrou at\u00e9 agora 50 especies de peixes. Investigadores do \"National Fishing Research Institute\" (Instituto Nacional de Investigaci\u00f3n Pesqueira) e do \"South African Institute for Aquatic Biodiversity\" (Instituto Surafricano para a Biodiversidade Acu\u00e1tica) afirman que as probas xen\u00e9ticas poden revelar novas especies.\nParticularidades.\nO r\u00edo d\u00e1 o seu nome a d\u00faas provincias de Angola, Cuanza Norte, na s\u00faa marxe norte, e Cuanza Sul, na marxem oposta, as\u00ed como, desde 1977, \u00e1 unidade monetaria nacional, o kwanza."}
{"id": "475019", "revid": "55340", "url": "https://gl.wikipedia.org/wiki?curid=475019", "title": "Golpe de estado de Kornilov", "text": ""}
{"id": "475024", "revid": "85894", "url": "https://gl.wikipedia.org/wiki?curid=475024", "title": "Pena Maseira", "text": "A Pena Maseira \u00e9 un cume e espazo natural galego catalogado como zona especial de conservaci\u00f3n (ZEC) que incl\u00fae o macizo do suroeste ourens\u00e1, a comarca de Viana, que xa limita coa Bragan\u00e7a portuguesa e a Seabra zamorana. Esta \u00e1rea de conservaci\u00f3n ocupa 5.739 ha. do sur dos concellos da Gudi\u00f1a e da Mezquita e linda co parque portugu\u00e9s de Montesinho. A s\u00faa caracter\u00edstica principal \u00e9 a de ser un espazo contiguo a ese parque portugu\u00e9s.\nXeograf\u00eda.\nA Pena Maseira at\u00f3pase nos concellos da Gudi\u00f1a e da Mezquita, da comarca ourens\u00e1 de Viana. Polo sur linda coa parte leste do parque natural portugu\u00e9s de Montesinho, en Bragan\u00e7a, e polo leste con Seabra, Zamora. O espazo abrangue parte ou a totalidade das parroquias gudi\u00f1\u00e1s de Barxa e o Tameir\u00f3n, e das parroquias mesquitenses da Esculqueira, Chaguazoso, Manzalvos, C\u00e1davos, Santigoso, Castromil e da Vilavella. Polo sur linda coas coas fregues\u00edas de Quir\u00e1s e Pinheiro Novo e Moimenta e Montouto do municipio de Vinhais, da Terra Fr\u00eda do distrito de Bragan\u00e7a. Polo leste linda co concello xabr\u00e9s de Hermisende, chegando preto da localidade de Castromil. Dentro do espazo at\u00f3pase o Penedo dos Tres Reis, que \u00e9 o que delimita os tres territorios anteriores.\nAs vilas de Manzalvos, C\u00e1davos e Castromil at\u00f3panse dentro da zona especial de conservaci\u00f3n.\nO cume e o espazo natural da Pena Maseira local\u00edzanse entre as serras da Coroa, que define o linde contra o territorio portugu\u00e9s, e da serra de Marab\u00f3n, que define o l\u00edmite contra a Seara. Na raia portuguesa, de oeste a leste, at\u00f3panse cumes como a Pedra Alta (1002 m), a Igrejinha (1146), o cume de Serro (1148) , ou o Pis\u00f3n (869). No l\u00edmite xa tam\u00e9n xabr\u00e9s at\u00f3panse a pena do Carballoso (1006 m) e o penedo dos Treis Reis (1003 m).\nNesa zona de monta\u00f1as baixan varios r\u00edos e regos todos afluentes do r\u00edo Mente, que est\u00e1 na cunca do r\u00edo Douro e ao cal chega seguindo as terras da Bragan\u00e7a. Os principais r\u00edos do espazo son o r\u00edo de C\u00e1davos, o rego ou regueiro das Veigas, o r\u00edo Arbedo ou do Pereiro, o r\u00edo Pentes e o r\u00edo Lourenzo.\nO clima predominante \u00e9 o mediterr\u00e1neo.\nFauna e flora.\nFlora.\nNeste espazo protexido domina as zonas de bosque, matogueiras en rochedos e nalgunha \u00e1rea as zonas h\u00famidas. Dominan as formaci\u00f3ns herb\u00e1ceas, das que compre destacar aquelas que se compo\u00f1en de \"Nardus\", as\u00ed como os rochedos e covas. Existen ademais, inda que de menos extensi\u00f3n, queirogais de \"Erica ciliaris\" e \"Erica tetralix\", e turbeiras activas.\nOs bosques que existen no espazo son os bosques mixos de ladeiras e encostas (con pradairo com\u00fan, freixos, olmo de monta\u00f1a ou tileiro de folla mi\u00fada), os fluviais de freixos e abeneiros, e carballeiras de carballo com\u00fan (\"Quercur robur\") e cerqui\u00f1os (\"Quercur pyrenaica\").\nFauna.\nNa Pena Maseira existen catalogadas dez especies de interese de protecci\u00f3n. En particular, destacan invertebrados como escornabois (\"Lucanus cervus\") e \"Euphydryas aurinia\" ou r\u00e9ptiles como o lagarto das silvas (\"Lacerta schreiberi\") e a lagarta da serra (\"Iberolacerta monticola\"). As\u00ed mesmo, conta con poboaci\u00f3ns estables de lobos (\"Canis lupus\").\nAs especies de fauna catalogadas como especies silvestres en r\u00e9xime de protecci\u00f3n especial ou presentes no catalogo galego de especies ameazadas son:\nLexislaci\u00f3n.\nA Pena Maseira foi declarada como lugar de importancia comunitaria (LIC) en decembro de 2004 e ascendeu a zona especial de conservaci\u00f3n (ZEC) en marzo de 2014. \u00c9 unha \u00e1rea protexida contigua ao parque natural portugu\u00e9s de Montesinho, que se declarou como parque en 1979 e reclasificou en 1997. A principal funci\u00f3n de conservaci\u00f3n do espazo galego \u00e9 a de complementar ao parque natural portugu\u00e9s."}
{"id": "475025", "revid": "98629", "url": "https://gl.wikipedia.org/wiki?curid=475025", "title": "Mergull\u00f3n de pescozo negro", "text": "O mergull\u00f3n de pescozo negro ou mergull\u00f3n orelleiro (Podiceps nigricollis) \u00e9 unha ave acu\u00e1tica da familia Podicipedidae. Foi descrito en 1831 por Christian Ludwig Brehm. Actualmente ac\u00e9ptanse tres subespecies, inclu\u00edndo a subespecie nominal. A s\u00faa plumaxe reprodutora \u00e9 dunha distintiva cor ocre que se estende por detr\u00e1s do ollo e sobre as plumas cobertoiras dos o\u00eddos. O resto das partes superiores, inclu\u00edndo a cabeza, pescozo, e peito, son de cor negra a marr\u00f3n anegrada. Os flancos son de cor avermellada leonada a casta\u00f1a e o abdome \u00e9 branco. Cando leva a plumaxe non reprodutora, esta ave ten unhas partes superiores negras cincentas, inclu\u00edndo a parte superior da cabeza e unha banda vertical no dorso e pescozo. Os flancos son tam\u00e9n negros cincentos. O resto do corpo \u00e9 dunha cor branca ou abrancazada. Os xoves te\u00f1en m\u00e1is cantidade de cor marr\u00f3n nas s\u00faas \u00e1reas m\u00e1is escuras. A subespecie \"californicus\" pode distinguirse da nominal porque a primeira ten o peteiro xeralmente m\u00e1is longo. A outra subespecie, \"P. n. gurneyi\", pode diferenciarse pola s\u00faa cabeza e partes superiores m\u00e1is cincentas e polo seu menor tama\u00f1o. \"P. n. gurneyi\" pode tam\u00e9n distinguirse pola s\u00faa falta de plumaxe non reprodutor. O mergull\u00f3n de pescozo negro est\u00e1 presente en partes de \u00c1frica, Eurasia e as Am\u00e9ricas. \nO mergull\u00f3n de pescozo negro usa moitas t\u00e9cnicas para buscar o seu alimento. Os insectos, que constit\u00faen a maior\u00eda da s\u00faa dieta, son capturados na superficie da auga ou en voo. Ocasionalmente rec\u00f3lleos na vexetaci\u00f3n. Merg\u00fallase para capturar crust\u00e1ceos, moluscos, c\u00e1gados e pequenas ras e peixes. Cando muda en lagos salinos, alim\u00e9ntase prncipalmente de crust\u00e1ceos \"Artemia\". Constr\u00fae un ni\u00f1o con forma de copa flotante nun lago de augas abertas. Este ni\u00f1o \u00e9 cuberto por un disco e pode estar localizado nunha colonia ou nun sitio m\u00e1is arredado. Durante a estaci\u00f3n reprodutora, que var\u00eda dependendo da localizaci\u00f3n, esta especie fai unha posta (\u00e1s veces d\u00faas) de tres ou catro ovos. O n\u00famero de ovos \u00e9 \u00e1s veces maior debido ao parasitismo de crianza ou de posta conespec\u00edfico. Despois dun per\u00edodo de incubaci\u00f3n de 21 d\u00edas, os ovos fan eclosi\u00f3n e despois o ni\u00f1o \u00e9 abandonado. Dez d\u00edas despois, os proxenitores reparten os fillos entre eles para coidalos por separado. Despois disto, os polos fanse independentes nuns dez d\u00edas e empluman en tres semanas.\nA\u00ednda que xeralmente evita voar, viaxa ata 6\u00a0000\u00a0km durante a s\u00faa migraci\u00f3n. Ademais, queda sen a capacidade de voar durante dous meses unha vez que completa a migraci\u00f3n que realiza a unha zona na que poida mudar con seguridade. Durante esta muda, pode dobrar o seu peso. As migraci\u00f3ns para alcanzar estas zonas son perigosas, e \u00e1s veces a vizxe c\u00f3brase a vida de miles de exemplares. Malia todo isto, a especie est\u00e1 clasificada como pouco preocupante pola Uni\u00f3n Internacional para a Conservaci\u00f3n da Natureza (IUCN). Probablemente este sexa o mergull\u00f3n m\u00e1is numeroso do mundo. Enfr\u00f3ntase a ameazas potenciais, como as verteduras de petr\u00f3leo, pero estas probablemente non supo\u00f1en un risco importante para a poboaci\u00f3n mundial.\nTaxonom\u00eda.\nEsta especie foi descrita cientificamente por Carl Ludwig Hablitz en 1783 como \"Colymbus caspicus\", a partir dun exemplar recollido en Bandar-e Anzali. Pensouse orixinalmente que este era un sin\u00f3nimo do mergull\u00f3n real, ata que Erwin Stresemann descubriu en 1948 que a descrici\u00f3n aplic\u00e1base m\u00e1is ao mergull\u00f3n de pescozo negro. Antes diso, pens\u00e1base que a primeira descrici\u00f3n era a feita por Christian Ludwig Brehm en 1831, que lle deu a esta ave o seu nome cient\u00edfico actual de \"Podiceps nigricollis\" a partir dun exemplar alem\u00e1n. Para resolver isto, a Comisi\u00f3n Internacional de Nomenclatura Zool\u00f3xica suprimiu o nome \"C. caspicus\". O nome de x\u00e9nero \"Dytes\" foi \u00e1s veces usado para esta especie, unha clasificaci\u00f3n que foi formalizada por Robert Ridgway en 1881.\nEsta ave est\u00e1 estreitamente relacionada co \"Podiceps occipitalis\" e o \"Podiceps taczanowskii\". O extinto \"Podiceps andinus\" de Colombia \u00e9 \u00e1s veces considerado unha subespecie do mergull\u00f3n de pescozo negro, ademais das outras tres subespecies existentes, que son:\nO nome xen\u00e9rico \"Podiceps\" v\u00e9n de d\u00faas palabras latinas: \"podicis\", 'ano' e \"pes\", 'p\u00e9'. Isto fai referencia \u00e1 posici\u00f3n das patas do animal moi atr\u00e1s no seu corpo. O ep\u00edteto espec\u00edfico \"nigricollis\" en lat\u00edn significa 'pescozo negro'. O ep\u00edteto subespec\u00edfico \"californicus\" ref\u00edrese a 'de California', e \"gurneyi\" procede do nome do ornit\u00f3logo brit\u00e1nico John Henry Gurney\nOs nomes com\u00fans desta ave fan referencia \u00e1 cor negra do seu pescozo ou ben \u00e1s plumas vistosas da cara que parecen unha orella (mergull\u00f3n orelleiro). En varios idiomas ten nomes equivalentes a estes.\nDescrici\u00f3n.\nNormalmente mide entre 28 e 34\u00a0cm de lonxitude e pesa de 265 a 450\u00a0g. A subespecie nominal en plumaxe reprodutora ten a cabeza, pescozo, peito e partes superiores dunha cor de negra a marr\u00f3n anegrada, coa excepci\u00f3n do abano de plumas de cor ocre que se estende por detr\u00e1s do ollo sobre as cobertoiras oculares e os laterais da caluga. O ollo \u00e9 principalmente vermello, cun anel amarelo claro estreito nas partes inferiores do ollo e un anel orbital de amarelo-laranxa a vermello rosa. O peteiro \u00e9 delgado e curvado cara a arriba e de cor negra e est\u00e1 conectado co ollo por unha li\u00f1a anegrada que empeza na comisura do peteiro. \u00c1s veces, a parte anterior do pescozo pode estar principalmente tinguida de marr\u00f3n. A parte superior das \u00e1s \u00e9 de anegrada a verde oliva e ten unha mancha branca formada polas secundarias e parte das primarias internas. Os flancos est\u00e1n coloreados de cor avermellada leonada a casta\u00f1a e te\u00f1en unha ocasional mancha anegrada. A parte inferior da \u00e1 e o abdome son brancos, coa excepci\u00f3n de que na \u00e1 ten terciarias escuras e as primarias externas son maiormente marr\u00f3ns cincentas claras. As patas son grises escuras. Os sexos son similares.\nEn plumaxe non reprodutora, a subespecie nominal ten partes superiores negras agrisadas, pileo, caluga e parte posterior do pescozo coa cor da parte superior deste \u00faltimo contida nunha li\u00f1a vertical. A cor escura do p\u00edleo chega por debaixo do ollo e pode verse, difusa, ata as cobertoiras do o\u00eddo. Detr\u00e1s das cobertoiras do o\u00eddo nos laterais do pescozo, hai \u00f3valos brancos. O resto do pescozo \u00e9 de gris a gris amarronado e ten algo de branco en cantidade variable. O peito \u00e9 branco, e o abdome \u00e9 abrancazado. Os flancos est\u00e1n coloreados nunha mestura de gris anegrado con flecos brancos. A cor do peteiro cando est\u00e1n en per\u00edodo non reprodutor difire de cando te\u00f1en plumaxe reprodutora, xa que no primeiro \u00e9 significativamente m\u00e1is gris.\nOs individuos xoves son similares aos adultos en plumaxe non reprodutora. Por\u00e9n, hai diferenzas, como que as \u00e1reas escuras te\u00f1en xeralmente m\u00e1is tons marr\u00f3ns nos xoves e con menos negro. Os loros est\u00e1n a mi\u00fado tingidos de gris, con marcas abrancazadas detr\u00e1s do ollo. Nos laterais da cabeza e parte superior do pescozo presentan un ton leonado ou beixe. O polo est\u00e1 cuberto de penuxe e ten unha cabeza gris anegrada con li\u00f1as e manchas brancas ou grises con tons beixes. A gorxa e parte anterior do pescozo son principalmente claras. As partes superiores son principalmente grises escuras e o abdome \u00e9 branco.\nA subespecie \"californicus\" adoita ter un peteiro m\u00e1is longo comparada coa subespecie nominal e ten primarias internas grises amarronadas durante a estaci\u00f3n reprodutora. Cando non est\u00e1 en \u00e9poca reprodutora, a subespecie nominal ten con menor fecuencia loros difusos e claros que \"Podiceps nigricollis californicus\". A outra subespecie, \"P. n. gurneyi\", \u00e9 a menor das tres e ademais ten unha cabeza e partes superiores m\u00e1is grises. O adulto desta subespecie tam\u00e9n ten un ton marr\u00f3n avermellado nas cobertoiras alares menores, carece dunha plumaxe non reprodutora e os penachos da parte lateral da cabeza son m\u00e1is claros.\nVocalizaci\u00f3ns.\nCando se reproduce fai un acougado son \"ooeec\" que ascende en agudeza desde un ton inicial xa moi agudo. Esta chamada tam\u00e9n se utiliza como chamada territorial, xunto cun trilo de ton baixo e r\u00e1pido, que \u00e1 s\u00faa vez tam\u00e9n usa durante o cortexo. Outra chamada \u00e9 un curto \"puuii\" ou \"uit\". \u00c9 unha ave silenciosa cando non est\u00e1 na tempada reprodutora e cando se almenta ou descansa.\nDistribuci\u00f3n e h\u00e1bitat.\nEsta especie reprod\u00facese en \u00e1reas con vexetaci\u00f3n de lagos de auga doce de Europa, Asia, \u00c1frica, norte de Am\u00e9rica do Sur e suroeste e oeste dos Estados Unidos. Despois de reproducirse, esta ave migra a lagos salinos para mudar. Despois de completar a muda e esperar \u00e1s veces varios meses, migra para invernar en lugares como o suroeste do Pale\u00e1rtico e partes do leste de \u00c1frica e Asia. Tam\u00e9n inverna no sur de \u00c1frica, outro lugar onde se reproduce. Nas Am\u00e9ricas, inverna ata o sur ata Guatemala, a\u00ednda que a poboaci\u00f3n invernante est\u00e1 restrinxida principalmente a illas do golfo de California, o Salton Sea, e Baixa California. Cando non se est\u00e1 a reproducir, o seu h\u00e1bitat son principalmente os lagos salinos e estuarios costeiros.\nComportamento.\n\u00c9 un mergull\u00f3n moi gregario, que xeralmente forma grandes colonias cando se reproduce e grandes bandadas cando non.\nReproduci\u00f3n.\nConstr\u00faen ni\u00f1os flotantes nas augas xeralmente de pouca profundidade de lagos abertos. O propio ni\u00f1o est\u00e1 ancorado ao lago por plantas. Colaboran na s\u00faa construci\u00f3n tanto o macho coma a femia utilizando materia vexetal. A maior\u00eda do ni\u00f1o est\u00e1 mergullado baixo a superficie da auga, co fondo interno da copa do ni\u00f1o xeralmente ao mesmo nivel que as augas. Sobre a copa hai un disco plano. Nidifica tanto en colonias coma en solitario. Cando non nidifica s\u00f3, adoita facelo en colonias de especies mixtas formadas pola gaivota chorona, patos, e outras aves acu\u00e1ticas. O espazo entre os ni\u00f1os nestas colonias adoita ser de 1 a 2\u00a0m. O feito de que nidifique en colonias ou non ten un efecto sobre as dimensi\u00f3ns do ni\u00f1o. Cando a ave non est\u00e1 nunha colonia, o ni\u00f1o ten un di\u00e1metro que como media \u00e9 de 28\u00a0cm, a\u00ednda que isto pode variar, con ni\u00f1os que van desde os 20\u00a0cm a 30\u00a0cm. Isto \u00e9 comparado a nidificar en colonias, onde os ni\u00f1os te\u00f1en un di\u00e1metro de 25,5\u00a0cm.\nA formaci\u00f3n de parellas nesta especie empeza xeralmente durante as pausas na migraci\u00f3n cara aos terreos reprodutores, a\u00ednda que ocasionalmente ocorre incluso antes, en parellas invernantes. Esta formaci\u00f3n de parellas contin\u00faa despois de que o mergull\u00f3n chega aos tereos de reproduci\u00f3n. O cortexo ocorre cando chegan ao lago onde criar\u00e1n. As exhibici\u00f3ns real\u00edzanse no centro do lago. Non hai un territorio delimitado para realizar o cortexo; os individuos utilizan toda a \u00e1rea do lago. Cando un exemplar se anuncia a unha posible parella, ach\u00e9gase a outros mergull\u00f3ns coas plumas do corpo esponxadas e o pescozo ergueito. Pecha o peteiro e realiza unha chamada que soa \"puu-ii-chk\", no que a \u00faltima nota apenas \u00e9 audible. O cortexo xeralmente remata ao inicio da nidificaci\u00f3n.\nNo hemisferio norte, esta ave reprod\u00facese de abril a agosto. No leste de \u00c1frica a estaci\u00f3n reprodutora \u00e9 polo menos de xaneiro a febreiro, mentres que no sur de \u00c1frica, dita estaci\u00f3n vai de outubro a abril.\n\u00c9 unha ave socialmente mon\u00f3gama. O parasitismo de crianza ou de posta conespec\u00edfico ou intraespec\u00edfico, no cal a femia pon os seus ovos no ni\u00f1o doutra ave da s\u00faa especie, \u00e9 com\u00fan e case o 40% dos ni\u00f1os son parasitados como media. En canto a territorio, este mergull\u00f3n defende s\u00f3 o seu sitio de nidaci\u00f3n.\nEsta especie fai unha posta normalmente e \u00e1s veces d\u00faas postas, cada unha de tres ou catro ovos verdosos abrancazados ou azulados. Por\u00e9n, os ni\u00f1os que foron parasitados, te\u00f1en dous ovos m\u00e1is como media. Os ovos, a\u00ednda que inicialmente est\u00e1n inmaculados, l\u00edxanse despois con materia vexetal coa cal foi constru\u00eddo o ni\u00f1o. Os ovos miden 45 \u00d7 30\u00a0mm como media e son incubados por ambos os proxenitores durante uns 21 d\u00edas. A data da posta dos ovos est\u00e1 bastante sincronizada, e as aves de pequenas colonias te\u00f1en datas de posta que abranguen s\u00f3 uns poucos d\u00edas, comparadas coas colonias grandes, onde a data de posta est\u00e9ndese nun per\u00edodo de m\u00e1is de 10 d\u00edas.\nDespois da eclosi\u00f3n dos ovos, estas aves abandonan o seu ni\u00f1o. A pesar de que os xoves poden nadar e mergullarse durante este tempo, raramente o fan, sen\u00f3n que permanecen sobre o lombo dos proxenitores durante catro d\u00edas despois da eclosi\u00f3n. Este comportamento d\u00e1se en todos os mergull\u00f3ns e \u00e9 probable que evolucionase para reducir os custos de desprazarse, especificamente os de ir de volta ao ni\u00f1o para darlle calor e comida aos polos. Pasados uns 10 d\u00edas, o pai e nai rep\u00e1rtense os polos, e cada un enc\u00e1rgase do coidado de aproximadamente a metade da rolada. Despois deste repartimento, os polos fanse independentes nuns 10 d\u00edas m\u00e1is, e empluman nunhas tres semanas.\nCando \u00e9 molestada durante a incubaci\u00f3n, esta ave xeralmente cobre en parte os ovos con material do ni\u00f1o se a perturbaci\u00f3n non \u00e9 s\u00fabita, pero unha ave cunha posta incompleta xeralmente non intenta cubrir os ovos. Por outra parte, cando a perturbaci\u00f3n non \u00e9 repentina non cobre os ovos. En comparaci\u00f3n, outras especies de mergull\u00f3ns cobren os seus ovos cando abandonan o ni\u00f1o. A predaci\u00f3n normalmente non \u00e9 a causa principal da perda de ovos, e a maior\u00eda dos fracasos na crianza ocorren despois de que os polos fixeron eclosi\u00f3n. Unha causa principal desta \u00e9 a morte por fr\u00edo dos xoves.\nAlimentaci\u00f3n.\nBusca comida principalmente mergull\u00e1ndose durante menos de 30 segundos. Estes mergullos son normalmente m\u00e1is curtos en tempo cando est\u00e1n en augas menos profundas. Entre mergullos, esta ave descansa unha media de 15 segundos. Cando se alimenta de camar\u00f3ns \"Artemia\" en lagos hipersalinos, probablemente usa a s\u00faa longa lingua para bloquear a cavidade oral. Hipotet\u00edzase que despois esmaga a presa contra o padal e expulsa o exceso de auga. Tam\u00e9n busca comida sobre a follaxe, ou apa\u00f1ando obxectos sobre a superficie da auga, somerxendo a cabeza e \u00e1s veces capturando insectos voadores.\nCome principalmente insectos, tanto adultos coma en estado larvario, as\u00ed como crust\u00e1ceos, moluscos, c\u00e1gados e pequenas ras e peixes. Por\u00e9n, cando mudan en lagos con alta salinidade, esta ave alim\u00e9ntase principalmente de \"Artemia\". O comportamento dos mergull\u00f3ns de pescozo negro cambia en resposta \u00e1 dispo\u00f1ibilidade de \"Artemia\"; os corpos de auga con m\u00e1is cantidade destes crust\u00e1ceos te\u00f1en m\u00e1is mergull\u00f3ns, e os mergull\u00f3ns pasan m\u00e1is tempo aliment\u00e1ndose cando a cantidade de camar\u00f3ns e a temperatura da auga decrecen.\nOs xoves son alimentados un por un polos pais, e un deles transporta no lombo as cr\u00edas mentres que o outro os alimenta. As cr\u00edas toman a comida agarr\u00e1ndoa cos seus peteiros dos peteiros dos seus pais ou recollen a comida que caeu na auga. Cando unha ave non pode agarrar a comida, os adultos somerxen o seu peteiro na auga e axitan o seu peteiro para separar a comida.\nMuda e migraci\u00f3ns.\nCando acaba a reproduci\u00f3n, o mergull\u00f3n de pescozo negro xeralmente realiza unha migraci\u00f3n para mudar a pluma a lagos salinos. Prefire especialmente lagos con gran n\u00famero de invertebrados presa, polo que poden engordar mentres mudan e antes de marchar para facer a migraci\u00f3n invernal. Non obstante, alg\u00fans exemplares, mudan cando est\u00e1n nos tereos de reproduci\u00f3n, pero a maior\u00eda non muda ata que finaliza a migraci\u00f3n de muda. Esta migraci\u00f3n \u00e9 perigosa e centos e \u00e1s veces miles de aves morren por causa das nevaradas cando viaxan a lugares como o lago Mono.\nCando finaliza a migraci\u00f3n de muda, fai a muda das s\u00faas plumas r\u00e9mixes entre agosto e setembro, o que o deixa sen capacidade de voar. Esta muda \u00e9 precedida por un incremento de peso. Durante a muda, os m\u00fasculos da ave atr\u00f3fianse. Cando remata a muda, contin\u00faa ga\u00f1ando peso, a mi\u00fado ata teren m\u00e1is do dobre do seu peso orixinal. Esta graxa adicional util\u00edzase para acumular enerx\u00eda para a migraci\u00f3n de outono nocturna cara aos seus terreos de invernada. A graxa conc\u00e9ntrase principalmente no abdome, e en menor medida no t\u00f3rax e a\u00ednda menos no peito. Esta ave xeralmente empeza a s\u00faa migraci\u00f3n m\u00e1is cedo cando os camar\u00f3ns son m\u00e1is abondosos e cando o lago de muda est\u00e1 a unha temperatura superior \u00e1 media. Xeralmente parte nunha noite clara e con temperaturas da superficie inferiores \u00e1 media.\nMovemento.\nEste mergull\u00f3n \u00e9 unha das aves con voo menos eficiente. Xeralmente, evita voar a toda costa e s\u00f3 realiza voos a gran distancia durante a migraci\u00f3n. Ademais, a ave perde completamente a capacidade de voar durante dous meses ao ano durante a s\u00faa muda. Por\u00e9n, cando migran, viaxan ata 6\u00a0000\u00a0km para alcanzar as \u00e1reas ricas en alimento que son explotadas por poucas especies m\u00e1is. En voo, a forma deste mergull\u00f3n \u00e9 como a das movellas: pescozo recto, arrastra as patas e ten un batido r\u00e1pido das \u00e1s.\nCando se mergullan, esta ave bota a cabeza para atr\u00e1s e seguidamente arqu\u00e9aa para adiante met\u00e9ndose na auga, seguida do corpo e cun lixeiro salto. As patas empezan a moverse s\u00f3 despois de que est\u00e1 baixo a auga. Cando nadan na superficie, o seu corpo \u00e9 relativamente lixeiro, a\u00ednda que non se lle ve nada da parte inferior. O pescozo sit\u00faase ergueito dereito de meneira relaxada, co peteiro situado cara a adiante e paralelo \u00e1 auga. Cos p\u00e9s vai dando padas alternativas.\nEnfermidades.\nInformouse de mortes a grande escala (de ata 150\u00a0000 aves no Salton Sea en 1992) por erisipela, c\u00f3lera aviario, botulismo aviario, e infecci\u00f3n polo virus do Nilo Occidental. En 2013 no Gran Lago Salgado, por exemplo, houbo un gromo de virus do Nilo Occidental que poder\u00eda ser o m\u00e1is grande rexistrado nas aves nos Estados Unidos. A causa do gromo e os modos de transmisi\u00f3n son desco\u00f1ecidos, pero fix\u00e9ronse diversas especulaci\u00f3ns. Como o virus do Nilo Occidental sobrevive nos crust\u00e1ceos \"Artemia\" e, temporalmente, na auga do Gran Lago Salgado aproximadamente \u00e1 temperatura que era a que hab\u00eda cando ocorreu a mortaldade, \u00e9 probable que os mergull\u00f3ns se tivesen infectado por comer crust\u00e1ceos enfermos ou estar en augas contaminadas polo virus. Tam\u00e9n se teorizou que o virus do Nilo Occidental poder\u00eda ser transmitido entre os mergull\u00f3ns por contacto cos excrementos doutros mergull\u00f3ns infectados. O c\u00f3lera aviario, outra doenza que pode causar mortaldades a grande escala nesta especie, pode ser causada por biotoxinas desco\u00f1ecidas, pat\u00f3xenos e problemas coa impermeabilidade das plumas.\nStatus.\nEn 2016, o mergull\u00f3n estaba clasificado como \"especie pouco preocupante\" na lista da Uni\u00f3n Internacional para a Conservaci\u00f3n da Natureza (IUCN). A tendencia da poboaci\u00f3n \u00e9 incerta, xa que algunhas poboaci\u00f3ns est\u00e1n decrecendo, mentres que outras son estables, te\u00f1en unha tendencia incerta, ou est\u00e1n a se incrementar. A xustificaci\u00f3n da actual clasificaci\u00f3n desta especie \u00e9 a s\u00faa grande poboaci\u00f3n (estimada en de 3,9 a 4,2 mill\u00f3ns de individuos) combinada coa s\u00faa \u00e1rea de distribuci\u00f3n enorme (duns 155 mill\u00f3ns de km2). Este mergull\u00f3n \u00e9 probablemente o mergull\u00f3n m\u00e1is numeroso do mundo.\nBiotoxinas desco\u00f1ecidas, pat\u00f3xenos e a deterioraci\u00f3n da impermeabilidade das plumas poden causar hipotermia e c\u00f3lera aviaria. Como este mergull\u00f3n xeralmente inverna na costa, \u00e9 tam\u00e9n vulnerable \u00e1 contaminaci\u00f3n por petr\u00f3leo. Doenzas a grande escala como o c\u00f3lera aviario, poder\u00edan ameazar esta especie. Estes e outros factores, como as perturbaci\u00f3ns humanas, inclu\u00edndo os choques contra cables de alta tensi\u00f3n, contrib\u00faen ao declive da poboaci\u00f3n en certas \u00e1reas. Esta especie adoitaba estar ameazada en Norteam\u00e9rica pola industria de fabricaci\u00f3n de sombreiros, que impulsaba a caza destas aves, e polos coleccionistas de ovos. Este mergull\u00f3n a\u00ednda se caza en Ir\u00e1n na provincia de Gilan, tanto con fins comerciais coma recreativos. Por\u00e9n, non hai probas que suxiran que estas ameazas poder\u00edan ter como resultado un significativo risco para o conxunto da poboaci\u00f3n.\nEn Galicia.\nO somorgullo de pescozo negro \u00e9 un visitante invernal, escaso, en Galicia, onde pode verse desde decembro at\u00e9 marzo."}
{"id": "475026", "revid": "27155", "url": "https://gl.wikipedia.org/wiki?curid=475026", "title": "Mergull\u00f3n orelleiro", "text": ""}
{"id": "475027", "revid": "27155", "url": "https://gl.wikipedia.org/wiki?curid=475027", "title": "Podiceps nigricollis", "text": ""}
{"id": "475033", "revid": "785", "url": "https://gl.wikipedia.org/wiki?curid=475033", "title": "Reis de Arag\u00f3n", "text": ""}
{"id": "475034", "revid": "785", "url": "https://gl.wikipedia.org/wiki?curid=475034", "title": "Reis de Navarra", "text": ""}
{"id": "475035", "revid": "785", "url": "https://gl.wikipedia.org/wiki?curid=475035", "title": "Reis de Castela", "text": ""}
{"id": "475036", "revid": "785", "url": "https://gl.wikipedia.org/wiki?curid=475036", "title": "Reis de Le\u00f3n", "text": ""}
{"id": "475037", "revid": "785", "url": "https://gl.wikipedia.org/wiki?curid=475037", "title": "Reis de Valencia", "text": ""}
{"id": "475038", "revid": "17467", "url": "https://gl.wikipedia.org/wiki?curid=475038", "title": "Reis de Asturias", "text": ""}
{"id": "475073", "revid": "23204", "url": "https://gl.wikipedia.org/wiki?curid=475073", "title": "Soong Mei-ling", "text": "Soong Mei-ling ou Soong May-ling (en , en pinyin S\u00f2ng M\u011bil\u00edng), nada en Shangai contra 1897 e finada en Nova York o 23 de outubro de 2003, tam\u00e9n co\u00f1ecida como Madame Chiang Kai-shek ou Madame Chiang, foi unha figura pol\u00edtica chinesa que serviu como primeira dama da Rep\u00fablica da China, esposa do Xeneral\u00edsimo e presidente Chiang Kai-shek. Soong tivo un papel prominente na pol\u00edtica da Rep\u00fablica da China e foi cu\u00f1ada de Sun Yat-sen, fundadora e l\u00edder da Rep\u00fablica. Estivo activa na vida civil do seu pa\u00eds e tivo moitos postos honorarios e activos, inclu\u00edndo a direcci\u00f3n da Universidade Cat\u00f3lica Fu Jen. Durante a segunda guerra sino-xaponesa congregou o seu pobo contra a invasi\u00f3n xaponesa e en 1943 dirixiu unha xira de conferencias de oito meses nos Estados Unidos de Am\u00e9rica para obter apoios. Foi a m\u00e1is nova e \u00faltima supervivente das tres irm\u00e1s Soong e a s\u00faa vida estendeuse por tres s\u00e9culos.\nTraxectoria.\nInfancia.\nNaceu en Shanghai o 5 de marzo de 1898, mais alg\u00fans bi\u00f3grafos usan o ano 1897 porque a tradici\u00f3n chinesa considera que unha persoa xa ten un ano ao nacer. Era a terceira de seis fillos, filla de Charlie Soong, un ministro metodista chin\u00e9s de etnia hakka e empresario que fixo unha fortuna vendendo biblias na China. os seus irm\u00e1ns eran a s\u00faa irm\u00e1 m\u00e1is vella Ai-ling, a do medio Ching-ling, e despois os seus irm\u00e1ns T. V., T.L., e T.A.\nEn Shanghai, Mei-ling estudou na escola McTyeire para nenas coa s\u00faa irm\u00e1, Ching-ling, antes de que o seu pai fixese que ampliasen a s\u00faa educaci\u00f3n nos Estados Unidos en 1907. Ao principio, Mei-ling e Ching-ling asistiron a unha escola privada en Summit (Nova Jersey. En 1908, Ching-ling foi aceptada pola facultade onde se graduou a s\u00faa irm\u00e1 Ai-ling, o Colexio Wesleyan, aos 15 anos e as d\u00faas irm\u00e1s se trasladaron a Macon (Xeorxia) para unirse a Ai-ling. Non obstante, houbo problemas cando Mei-ling non puido obter permiso para permanecer coa s\u00faa irm\u00e1 no campus como membro familiar nin tampouco puido ser aceptada como alumna debido \u00e1 s\u00faa xuventude. Mei-ling pasou o ano seguinte en Demorest (Xeorxia), onde resid\u00eda a familia duns amigos do campus de Ching-ling. A nai da amiga coidou de Mei-ling e apuntouna en oitavo curso no Colexio Piedmont. Un ano despois, en 1909, o novo presidente do Wesleyan, William Newman Ainsworth, outorgoulle a Mei-ling un permiso especial para quedar no Wesleyan e asignoulle uns titores especiais. Mei-ling foi oficialmente inscrita como estudante no Wesleyan en 1912 aos 15 anos. Despois mudouse ao Colexio Wesleyan un ano m\u00e1is tarde para estar m\u00e1is preto do seu irm\u00e1n T.V., quen, nese momento, estudaba en Harvard. Para ent\u00f3n, ambas as irm\u00e1s gradu\u00e1ranse e volveron a Shanghai. Mei-ling graduouse en Wellesley o 19 de xu\u00f1o de 1917 cunha especializaci\u00f3n en literatura inglesa e filosof\u00eda. Por ser educada en ingl\u00e9s toda a s\u00faa vida, falaba un ingl\u00e9s excelente, cun marcado acento xeorxiano que a axudou a conectar co p\u00fablico estadounidense.\nMadame Chiang.\nSoong Mei-ling co\u00f1eceu a Chiang Kai-shek en 1920. Ao ter once anos m\u00e1is ca ela, estar casado e ser budista, a nai de Mei-ling op\u00faxose fortemente ao matrimonio entre ambos, mais finalmente consentiu logo de que Chiang dese probas do seu divorcio e prometese converterse ao cristianismo. Chiang d\u00edxolle \u00e1 s\u00faa futura sogra que non pod\u00eda converterse inmediatamente, xa que a relixi\u00f3n era algo que hab\u00eda que asumir pouco a pouco, e non tragala como unha p\u00edlula. Casaron o 1 de decembro de 1927. A\u00ednda que alg\u00fans bi\u00f3grafos consideran esta voda como un dos emparellamentos amorosos m\u00e1is grandes de todos os tempos, outros descr\u00edbeno como un matrimonio de conveniencia. A parella non tivo fillos.\nMadame Chiang iniciou o Movemento da nova vida e participou activamente na pol\u00edtica chinesa. Foi membro do Yuan Lexislativo (corpo lexislativo) de 1930 a 1932 e secretaria xeral da Comisi\u00f3n Chinesa de Asuntos Aeron\u00e1uticos de 1936 a 1938. En 1945 f\u00edxose membro do Comit\u00e9 Executivo Central do Kuomintang. Cando o seu marido ascendeu ao posto de Xeneral\u00edsimo e l\u00edder do Kuomintang, Madame Chiang actuou como a s\u00faa tradutora ao ingl\u00e9s, secretaria e conselleira. Durante a segunda guerra mundial Madame Chiang intentou difundir a causa chinesa e formar un legado para o seu marido \u00e1 altura de Roosevelt, Churchill e Stalin. Boa co\u00f1ecedora das culturas chinesa e occidental, f\u00edxose popular tanto na China como no estranxeiro. A s\u00faa relevancia foi tal que Joseph Stilwell propuxo en broma que fose nomeada ministra de defensa.\nNos Estados Unidos atraeu multitudes de ata 30000 persoas e apareceu na portada da revista Time, primeiro co seu marido como \"Persoa do ano\" e despois co t\u00edtulo de \"A Se\u00f1ora do drag\u00f3n\" Tanto ela como o seu marido lev\u00e1banse ben co editor xefe e cofundador da revista Time Henry Luce, o cal habitualmente tratou de facer colectas e pedir apoios dos estadounidenses a favor do Kuomintang. O 18 de febreiro de 1943 converteuse na primeira cidad\u00e1 chinesa e segunda muller que falaba no Congreso dos Estados Unidos.\nTrala derrota do goberno do seu marido durante a Guerra civil chinesa en 1949, Madame Chiang seguiu o seu marido ata Taiw\u00e1n, mentres que a s\u00faa irm\u00e1 Soong Ching-ling permanec\u00eda na China continental ao lado dos comunistas. Mentres o Xeneral\u00edsimo envellec\u00eda, Madame Chiang ga\u00f1aba poder asumindo o papel de \"int\u00e9rprete\". Madame Chiang continuou a ter un papel relevante a escala internacional. Foi patroa do Comit\u00e9 Internacional da Cruz Vermella, membro honorario da Fundaci\u00f3n Brit\u00e1nica de Axuda \u00e1 China e primeiro membro honorario da Sociedade Conmemorativa da Carta de Dereitos. A finais da d\u00e9cada de 1960 foi inclu\u00edda entre as 10 mulleres m\u00e1is admiradas nos Estados Unidos.\n\u00daltimos anos.\nTrala morte do seu marido en 1975, Madame Chiang pasou a un segundo plano. Chiang Kai-Shek foi sucedido no poder polo seu fillo m\u00e1is vello Chiang Ching-kuo, dun matrimonio anterior, co que Madame Chiang manti\u00f1a relaci\u00f3ns tirantes En 1975 emigrou aos Estados Unidos, onde a s\u00faa familia posu\u00eda uns terreos de 14,6 hect\u00e1reas en Lattingtown (Long Island), onde ti\u00f1a colgado no seu cuarto un retrato do seu marido vestido de gala militar.\nMadame Chiang regresou a Taiw\u00e1n logo da morte de Chiang Ching-kuo en 1988 para buscar apoios entre os seus antigos aliados. Con todo, o sucesor de Chiang como presidente, Lee Teng-hui, demostrou ser m\u00e1is h\u00e1bil na pol\u00edtica que ela e logrou consolidar a s\u00faa posici\u00f3n. En consecuencia, regresou aos Estados Unidos unha vez m\u00e1is.\nMadame Chiang fixo unha infrecuente aparici\u00f3n en p\u00fablico en 1995 cando asistiu a unha recepci\u00f3n celebrada no Capitolio na s\u00faa honra, dentro dun programa de celebraci\u00f3ns do 50 aniversario do final da segunda guerra mundial. Madame Chiang tam\u00e9n fixo unha \u00faltima visita a Taiw\u00e1n en 1995.\nNas elecci\u00f3ns presidenciais de Taiw\u00e1n do ano 2000 o Kuomintang mostrou unha carta escrita por ela na que supostamente apoiaba o candidato Lien Chan en contra do candidato independente James Soong (co que non ti\u00f1a relaci\u00f3n ningunha). O propio James Soong nunca puxo en cuesti\u00f3n a autenticidade desa carta.\nSoong vendeu a s\u00faa propiedade de Long Island no ano 2000 para pasar o resto da s\u00faa vida nun apartamento de Gracie Square no Upper East Side de Manhattan, rodeada sempre duns escoltas de negro que lle abr\u00edan paso por onde pasase.\nCando Madame Chiang cumpriu 103 anos, celebrou unha exhibici\u00f3n dos seus cadros chineses en Nova York.\nPasamento.\nSoong faleceu mentres durm\u00eda en Nova York, no seu apartamento de Manhattan o 23 de outubro de 2003 \u00e1 idade aproximada de 105 anos. Os seus restos foron sepultados no cemiterio Ferncliff en Hartsdale (Nova York) \u00e1 espera de poder enterrala xunto ao seu marido que se atopa en Tzuhu (Taiw\u00e1n). O prop\u00f3sito ser\u00eda enterralos a ambos na China continental."}
{"id": "475074", "revid": "77512", "url": "https://gl.wikipedia.org/wiki?curid=475074", "title": "Manrique Fern\u00e1ndez", "text": "Manrique Fern\u00e1ndez V\u00e1zquez, nado en Sistallo (Cospeito) o 4 de xu\u00f1o de 1965, \u00e9 un escritor e xornalista galego.\nTraxectoria.\nLicenciouse en Xornalismo pola Universidade Complutense de Madrid. Exerceu toda a s\u00faa carreira profesional en Galicia en distintos medios de comunicaci\u00f3n, tanto en prensa escrita como en radio, televisi\u00f3n e medios dixitais.\nFoi director-xerente da Fundaci\u00f3n Rogelio Groba. Colaborou co compositor Rogelio Groba Groba na redacci\u00f3n da s\u00faa biograf\u00eda oficial, un libro de conversas, e na publicaci\u00f3n de varios cat\u00e1logos da s\u00faa obra. Tam\u00e9n foi letrista de tres \u00f3peras (\"Floralba\", \"Pedro Madruga, o noso Rei\" e unha adaptaci\u00f3n do conto de Charles Perrault \"O gato con botas\"), as\u00ed como do r\u00e9quiem \"Sama\u00edn. R\u00e9quiem galego\", a cantata \"Corpus en Ponteareas\", e varias canci\u00f3ns.\nComo animador cultural, colabora co Concello de Ponteareas na organizaci\u00f3n de numerosas actividades, como os Xogos Florais, a colecci\u00f3n de libros \"Creadores ponteare\u00e1ns\" ou o ciclo \"Venres D_letras\", do que \u00e9 coordinador dende o seu nacemento. Mant\u00e9n o blog de recensi\u00f3ns literarias \"O meu andel\"."}
{"id": "475079", "revid": "47401", "url": "https://gl.wikipedia.org/wiki?curid=475079", "title": "Soong May-ling", "text": ""}
{"id": "475084", "revid": "85894", "url": "https://gl.wikipedia.org/wiki?curid=475084", "title": "Antonio Picallo Buela", "text": "Antonio Picallo Buela, nado na Estrada cara a 1896 e finado en Tenorio (Cerdedo-Cotobade) o 9 de novembro de 1936, foi un pol\u00edtico galego.\nTraxectoria.\nVeci\u00f1o de Pontevedra, era vendedor de peri\u00f3dicos de propaganda comunista. Foi detido en xaneiro de 1935 por agredir a Manuel Argibay Solla. Tralo golpe de Estado do 18 de xullo de 1936 foi detido por soldados de artiller\u00eda o 20 de xullo. Foi trasladado \u00e1 illa de San Sim\u00f3n, de onde o sacaron o 9 de novembro de 1936 xunto a outras dez persoas de Arbo e Lal\u00edn, para asasinalo na Volta do Couto, na parroquia de Tenorio (Concello de Cotobade)."}
{"id": "475085", "revid": "23204", "url": "https://gl.wikipedia.org/wiki?curid=475085", "title": "Parque natural de Montesinho", "text": " \nO Parque Natural de Montesinho \u00e9 un espazo natural portugu\u00e9s catalogado como parque natural que acolle ao macizo monta\u00f1oso de Montesinho e da Coroa no norte do distrito de Bragan\u00e7a, en Tr\u00e1s-os-Montes e Alto Douro. Esta \u00e1rea de conservaci\u00f3n ocupa 74.229 ha. do norte dos municipios de Vinhais e Bragan\u00e7a e limita coa Galiza e Zamora.. No parque est\u00e1n presente especies ib\u00e9ricas e europeas ameazadas, como os lobos europeos e cervos, ou endemismos como os das armerias.\nNas raias galega e zamorana est\u00e1n continuos a este parque as zonas especiais de conservaci\u00f3n (ZEC) da Pena Maseira e da serra da Culebra. De feito a Pena Maseira galega foi declarada como ZEC tam\u00e9n coa finalidade de consolidar este parque portugu\u00e9s.\nXeograf\u00eda.\nO parque natural de Montesinho est\u00e1 na \u00e1rea setentrional dos concellos de Vinhais e Bragan\u00e7a, no distrito de Bragan\u00e7a da rexi\u00f3n norte portuguesa. Esta Terra Fr\u00eda transmontana limita coas fronteiras do sur da comarca galega de Viana e coas comarcas zamoranas da Seabra, La Carballeda e Aliste. Na Bragan\u00e7a ocupa, na s\u00faa totalidade ou en parte, as fregues\u00edas de Aveleda, Babe, Ba\u00e7al, Bragan\u00e7a, Carragosa, Castrelos, Castro de Avel\u00e3s, Deil\u00e3o, Donai, Espinhosela, Fran\u00e7a, Gimonde, Gondesende, Meixedo, Par\u00e2mio, Quintanilha, Rabal, Rio de Onor e S\u00e2o Juli\u00e3o de Pal\u00e1cios. En Vinhais ocupa as de Edral, Fresulfe, Mofreita, Moimenta, Montouto, Pa\u00e7\u00f3, Pinheiro Novo, Quir\u00e1s, Santa Cruz, Santalha, Sobreir\u00f3 de Baixo, Soeira, Travanca, Tu\u00edzelo, Vila Verde, Vila de Lomba, Vilar de Ossos, Vilar Seco da Lomba, Vinhais.\nOrograf\u00eda.\nO parque at\u00f3pase nos sistemas monta\u00f1osos da serra de Montesinho e serra da Coroa. De oeste a leste, neste espazo \u00e1s elevaci\u00f3ns de monta\u00f1a suc\u00e9denlle vales encaixados e profundos. As\u00ed, as altitudes var\u00edan entre os 438 e os 1481 m.\nHidrograf\u00eda.\nOs r\u00edos que discorren polo espazo seguen un curso en direcci\u00f3n norte-sur e dan \u00e1 bac\u00eda do r\u00edo Douro, e son dos que m\u00e1is auga aportan lle aportan a este.\nEn Vinhais est\u00e1n os r\u00edos Mente, Raba\u00e7al e Tuela. O r\u00edo Mente e o Rabazal nacen en terras galegas e o Tuela en terras zamoranas. O Mente, que nace preto da Pena Veidosa, limita ao espazo natural polo leste e a el chegan tam\u00e9n augas de Chaves. Os montes entre o r\u00edo Mente e Rabazal e forman un perfil que se chama \"terras de Lomba\", por esa simetr\u00eda ondulada entre os dous vales.\nNa Bragan\u00e7a est\u00e1n os r\u00edos Sabor, Ma\u00e7\u00e3s e Baceiro. O r\u00edo Sabor nace en Zamora e pasa preto da cidade de Bragan\u00e7a. O r\u00edo Maz\u00e1s nace en Zamora igualmente e limita en dous puntos o l\u00edmite fronteirizo de Portugal e do espazo. O r\u00edo Baceiro \u00e9 un r\u00edo menor e nace tam\u00e9n en Zamora.\nClima.\nPresenta un clima mediterr\u00e1neo, con fase de transici\u00f3n a rexi\u00f3n de monta\u00f1a, e as temperaturas var\u00edan entre \u201312\u00a0\u00b0C e 40\u00a0\u00b0C.\nXeolox\u00eda.\nO parque est\u00e1 asentado nun dominio onde dominan os xistos, inda que hai posici\u00f3ns con base de granitos, rochas ultrab\u00e1sicas ou puntos menores con calcarias.\nNo norte do parque, que son as maiores altitudes, domina a rocha gran\u00edtica. Na rexi\u00f3n central, entre Matas e Matos, dominan os xistos, que est\u00e1n asociados unha zona de complexos para-aut\u00f3ctonos. Nesta rexi\u00f3n dominan os grandes declives e os vales encaixados. M\u00e1is ao sur, entre Matos e Pinhais, este vales supo\u00f1en m\u00e1is superficie. Na na rexi\u00f3n sur do parque, en Vinhais, o substrato \u00e9 de rochas b\u00e1sicas e ultrab\u00e1sicas dun complexo xeol\u00f3xico al\u00f3ctono. Esta \u00faltima \u00e1rea xeol\u00f3xica \u00e9 a de maior extensi\u00f3n do parque.\nFlora e fauna.\nFlora.\nEntre a diversidade de flora do Montesinho destaca a vexetaci\u00f3n serpentin\u00edcola e as s\u00faas carballeiras.\nUnha extensi\u00f3n importante \u00e9 a que ocupan as queirogas e as xestas, ou matogueiras, nas zonas m\u00e1is elevadas ou solos onde se deixou de cultivar. Nas zonas m\u00e1is altas dominan as queiroas de \"Erica australis\" ssp. \"aragonensis\" e nas m\u00e1is baixas a \"Cistus ladanifer\" ou \"Lavandula stoechas\" ssp. \"sampaiana\". En \u00e1reas con solos de maior profundidade aparecen as xestas \"Cytisus scoparius\" e \"C. striatus\" e \"C. multiflorus\". Nas xesteiras dominan \"Erica tetralix\" e \"Genista anglica\" ou \"Echinospartum ibericum\", que s\u00f3 aparecen nas rexi\u00f3ns m\u00e1is altas do parque e en mosaicos. Nestas \u00e1reas est\u00e1n presentes endemismos como \"Ranunculus abnormis\", \"Doronicum pubescens\", \"Viola bubanii\", \"Gentiana pneumonanthe\" ou \"Caltha palustris\".\nOutra son os lameiros, ou zonas de pastoreo de monta\u00f1a, e que adoitan estar preto das zonas de ribeiras. Nestas \u00e1reas de alta diversidade dominan especies de gram\u00edneas e trevos, pero aparecen outras m\u00e1is infrecuentes como as orqu\u00eddeas, p.ex. \"Serapias lingua\", ou outras como \"Dactilorrhyza maculata\" ou \"Paradisea lusitanica\".\nEn canto \u00e1 masa arb\u00f3rea, nestas serras est\u00e1n presentes os soutos de casti\u00f1eiros (\"Castanea sativa\"), polo xeral explotados para o seu aproveitamento, as aci\u00f1eiras, en zonas m\u00e1is baixas ou en abas e veigas, e carballeiras. As carballeiras danse nun continuo que chega ata o sur do parque, ata a serra de Nogueira. Estas carballeiras nas zonas m\u00e1is baixas e de costas son de \"Quercus rotundifolia\" e nas maiores altitudes de \"Quercus pyrenaica\".\nNos solos ultrab\u00e1sicos deste parque aparecen endemismos como \"Armeria eriophylla\", \"Anthyllis sampaiana\", \"Avenula pratensis\" ssp. \"lusitanica\", \"Linaria aeruginea\", \"Notholaena marantae\" ssp. \"marantae\" e a \"Santolina semidentata\".\nFauna.\nEste parque alberga unha importante diversidade animal. Cheg\u00e1ronse a contabilizar ata as 250 especies de vertebrados e alberga un alto n\u00famero de endemismos e especies ameazadas.\nDestaca por ser a \u00e1rea portuguesa con m\u00e1is poboaci\u00f3n do lobo (\"Canis lupus\"), e das m\u00e1is significativas da pen\u00ednsula, xunto con Zamora, para a s\u00faa conservaci\u00f3n. No parque est\u00e1n presentes poboaci\u00f3ns de veados (\"Cervus elaphus\"), corzos (\"Capreolus capreolus\") e gatos bravos (\"Felis silvestris\"). Do mesmo xeito, \u00e9 un parque cunha alta riqueza de fauna acu\u00e1tica e de ribeira, como as dos r\u00edos Sabor e Tua. Est\u00e1n presentes especies como a rata de auga \"(Arvicola terrestris)\", o auganeiro (\"Galemys pyrenaicus\"), as londras (\"Lutra lutra\") ou os morcegos grandes de ferradura (\"Rhinolophus ferrumequinum\"). Nos r\u00edos p\u00f3dense atopar as troitas de r\u00edo \"Salmo trutta\", \"Rutilus arcasii\", \"Chondrostoma arcasii\", \"Chondrostoma duriense\", \"Cobitis calderoni\" e as ameixas perl\u00edferas de r\u00edo (\"Margaritifera margaritifera\").\nTam\u00e9n habitan o parque as v\u00edboras \"Vipera latastei\", o lagarto das silvas (\"Lacerta schreiberi\") e o trit\u00f3n marmorado (\"Triturus marmoratus\").\nEntre os endemismos de insectos est\u00e1n as bolboretas \"Lycaena virgaureae\", \"Brenthis daphne\", \"Boloria dia\" e \"Aphantopus hyperanthu\".\nAves.\nO parque natural \u00e9 tam\u00e9n unha ZEPA grazas a s\u00faa diversidade de avifauna, que chega ata as 170 especies. Esas aves son en gran parte nidificantes e t\u00edpicas de zonas de monta\u00f1a. Est\u00e1n presentes aves infrecuentes como a aguia real (\"Aquila chysaetos\"), a cego\u00f1a negra (\"Ciconia nigra\"), a gatafornela (\"Circus cyaneus\"), o picanzo vermello (\"Lanius collurio\"), o melro rubio (\"Monticola saxatilis\") ou a pica alpina (\"Anthus spinoletta\").\nCultura.\nPatrimonio arqueol\u00f3xico.\nNa serra da Coroa e de Donai existen monumentos megal\u00edticos e m\u00e1moas. Existen diferentes poboados castrexos.\nPatrinomio civil.\nO proceso de romanizaci\u00f3n, que levou ao abandono dos castros e intensificaci\u00f3n da agricultura e minar\u00eda, levou \u00e1 integraci\u00f3n do territorio na \"Civitas Zoelarun\" romana. A v\u00eda XVII do itinerario Antonino foi un trazado norte que pasou pola Citivas dos Zoelas, que hoxe en d\u00eda semella ser Castro de Avel\u00e3s, Bragan\u00e7a.\nEntre a arquitectura popular cabe destacar os pombais, os mu\u00ed\u00f1os, as forxas ou as pontes romanas.\nPatrimonio cultural.\nNo Nadal na zona da Lombada cel\u00e9brase a \"festa dos rapaces\". Na m\u00fasica tradicional do parque destacan as gaitas de foles.\nLexislaci\u00f3n.\nO parque natural de Montesinho declarouse como parque en 1979 e reclasificouse en 1997. A \u00e1rea do parque, con modificaci\u00f3ns na s\u00faa extensi\u00f3n e denomin\u00e1ndoo como \"Montesinho / Nogueira\", foi proposto en 1997 e confirmado como lugar de importancia comunitaria (LIC) en 2007 e foi declarado como zona de especial protecci\u00f3n para as aves (ZEPA) en 1988, ambas figuras dentro da Rede Natura 2000."}
{"id": "475089", "revid": "89787", "url": "https://gl.wikipedia.org/wiki?curid=475089", "title": "Movemento Me Too", "text": "O movemento Me Too, cunha gran variedade de nomes relacionados locais e internacionais, \u00e9 un movemento contra o acoso e as agresi\u00f3ns sexuais. O movemento comezou a estenderse viralmente en outubro de 2017 como un cancelo nas redes sociais nun intento de demostrar a ampla prevalencia do acoso sexual, especialmente nos lugares de traballo. Foi seguido polas acusaci\u00f3ns de abuso sexual contra Harvey Weinstein. Suxerida por un amigo, a frase foi logo popularizada pola actriz Alyssa Milano en Twitter en 2017. Milano animou as v\u00edticas de abuso sexual a chiar sobre iso e \"dar \u00e1 xente a sensaci\u00f3n da magnitude do problema\". Segu\u00edrono numerosas declaraci\u00f3ns e respostas de celebridades estadounidenses de perfil alto como Gwyneth Paltrow, Ashley Judd, Jennifer Lawrence, e Uma Thurman entre outras.\nOrixe.\nA activista social e organizadora comunitaria Tarana Burke empregara a frase \"Me Too\" (\"Eu tam\u00e9n\") na rede social Myspace en 2006 como parte dunha campa\u00f1a base para promover o \"apoderamento mediante a empat\u00eda\" entre as mulleres de raza negra que experimentaron abuso sexual, especialmente en comunidades desfavorecidas. Burke explicou que se inspirou en usar a frase despois de non poder responder a unha moza de 13 anos que confiou que sufrira unha agresi\u00f3n sexual. Despois Burke quer\u00eda dicirlle simplemente \u00e1 rapaza \"Eu tam\u00e9n\"."}
{"id": "475098", "revid": "1131", "url": "https://gl.wikipedia.org/wiki?curid=475098", "title": "Ramiro Granja Gonz\u00e1lez", "text": "Ramiro Granja Gonz\u00e1lez, nado en Filgueira (Lal\u00edn) en 1889 e finado en Tenorio (Cerdedo-Cotobade) o 9 de novembro de 1936, foi un sindicalista galego.\nTraxectoria.\nFoi un dos fundadores da Sociedade obreira de Ponte-Nova de Donsi\u00f3n en 1931 e acabou sendo elixido presidente da mesma en 1936. En maio dese ano Lu\u00eds Frade nomeouno axente executivo para o cobro de impostos municipais. Ao producirse o golpe de Estado do 18 de xullo de 1936 acudiu a Lal\u00edn con varios compa\u00f1eiros da Sociedade o d\u00eda 19. Participou na reuni\u00f3n con Manuel Ferreiro do d\u00eda seguinte. Foi detido o 1 de setembro e internado no Cuartel da Falanxe. Al\u00ed foi torturado, obrigado a asinar unha declaraci\u00f3n inculpatoria e a entregar os libros da Sociedade, que serviron aos falanxistas para practicar novas detenci\u00f3ns. Foi trasladado o 4 de novembro \u00e1 illa de San Sim\u00f3n, de onde o sacaron o 9 de novembro de 1936 xunto a outros dez de Lal\u00edn e Arbo, para asasinalos na Volta do Couto, na parroquia de Tenorio (Concello de Cotobade).\nVida persoal.\nCasou con Balbina Barcala, tivo seis fillos."}
{"id": "475117", "revid": "89787", "url": "https://gl.wikipedia.org/wiki?curid=475117", "title": "Comunas de Angola", "text": "As comunas de Angola son as unidades administrativas de terceiro nivel do pa\u00eds, en que se subdividen os municipios que, \u00e1 s\u00faa vez, se agrupan nas 18 provincias angolanas.\nOs 163 municipios de Angola est\u00e1n divididos en 619 comunas.\nLista das comunas de Angola.\nComunas de Angola, por provincia."}
{"id": "475146", "revid": "85894", "url": "https://gl.wikipedia.org/wiki?curid=475146", "title": "Lu\u00eds Varela Sobrado", "text": "Lu\u00eds Varela Sobrado, nado en Palmou (Lal\u00edn) en 1907 e finado en Tenorio (Cerdedo-Cotobade) o 9 de novembro de 1936, foi un canteiro e sindicalista galego.\nTraxectoria.\nCo inicio das obras do ferrocarril Ourense-Santiago, trasl\u00e1dase a Botos. Af\u00edliouse \u00e1 Sociedade obreira La Equidad convert\u00e9ndose no seu presidente. Foi detido en novembro de 1934 xunto con Jos\u00e9 Gonz\u00e1lez, acusado de coacci\u00f3n aos obreiros do ferrocarril con motivo da folga xeral revolucionaria de 1934. Ao producirso o golpe de Estado do 18 de xullo de 1936 acudiu a Lal\u00edn o d\u00eda 19. Participou na reuni\u00f3n con Manuel Ferreiro do d\u00eda seguinte. Foi detido o 1 de setembro e internado no Cuartelillo de Falange. Al\u00ed foi torturado, obrigado a asinar unha declaraci\u00f3n inculpatoria e a entregar os libros da Sociedade, que serviron aos falanxistas para practicar novas detenci\u00f3ns. Foi trasladado o 4 de novembro \u00e1 illa de San Sim\u00f3n, de onde o sacaron o 9 de novembro de 1936 xunto a outros dez de Lal\u00edn e Arbo, para asasinalos na Volta do Couto, na parroquia de Tenorio (Concello de Cotobade).\nVida persoal.\nCasou con Leonisa Gonz\u00e1lez en 1932. Tivo dous fillos: Germ\u00e1n Varela Gonz\u00e1lez e Elena Varela Gonz\u00e1lez."}
{"id": "475157", "revid": "85894", "url": "https://gl.wikipedia.org/wiki?curid=475157", "title": "Jos\u00e9 Montouto Rodr\u00edguez", "text": "Jos\u00e9 Mar\u00eda Montouto Rodr\u00edguez, nado en Donsi\u00f3n (Lal\u00edn) en 1890 e finado en Tenorio (Cerdedo-Cotobade) o 9 de novembro de 1936, foi un obreiro e sindicalista galego.\nTraxectoria.\nParticipou na fundaci\u00f3n da sociedade obreira de Ponte-Nova (Donsi\u00f3n), da que foi elixido vicetesoureiro en 1931. Co golpe de Estado do 18 de xullo de 1936 foi detido o 9 de setembro, permanecendo na Prisi\u00f3n de Lal\u00edn ata que o 4 de novembro foi trasladado \u00e1 illa de San Sim\u00f3n, de onde o sacaron o 9 de novembro de 1936 xunto a outros dez de Lal\u00edn e Arbo, para asasinalos na Volta do Couto, na parroquia de Tenorio (Concello de Cotobade). A s\u00faa muller inscribiu a \u201cdesaparici\u00f3n\u201d no Rexistro civil de Lal\u00edn en 1943.\nVida persoal.\nCasou con Rosa Abeledo e tivo oito fillos."}
{"id": "475158", "revid": "1888", "url": "https://gl.wikipedia.org/wiki?curid=475158", "title": "Jos\u00e9 Mar\u00eda Montouto Rodr\u00edguez", "text": ""}
{"id": "475178", "revid": "23204", "url": "https://gl.wikipedia.org/wiki?curid=475178", "title": "Cuanza Norte", "text": "Cuanza Norte \u00e9 unha das 18 provincias de Angola, localizada na rexi\u00f3n central do pa\u00eds.\nA s\u00faa capital \u00e9 a cidade e comuna de N'dalatando, tam\u00e9n co\u00f1ecida como Nadalatando, sede do municipio de Cazengo que, segundo as proxecci\u00f3s poboacionais de 2018, elaboradas polo Instituto Nacional de Estat\u00edstica de Angola, contaba cunha poboaci\u00f3n aproximada de 130 000 habitantes, polo que a s\u00faa densidade de poboaci\u00f3n nese ano era de 20,56 hab./km\u00b2.\nXeograf\u00eda.\nA provincia ten unha superficie de 24 110\u00a0km\u00b2. Segundo as proxecci\u00f3ns poboacionais de 2018, elaboradas polo Instituto Nacional de Estat\u00edstica de Angola, conta cunha poboaci\u00f3n de 495 810 habitantes, sendo a segunda provincia menos poboada de Angola, superando s\u00f3 \u00e1 de Bengo.\nA provincia est\u00e1 dividida administrativamente en 10 municipios con 37 comunas.\nOs municipios son:\nCuanza Norte enc\u00f3ntrase na beira norte do r\u00edo Cuanza, cicunstancia \u00e1 que debe o seu nome.\nA provincia limita ao norte coa provincia de U\u00edge, ao oeste coa provincia de Bengo, ao leste coa provincia de Malanje e ao sur coa provincia de Cuanza Sul.\nCon altitudes que van desde os 500 aos 1 500 msnm, na Serra da Banga est\u00e1n as maiores alturas da provincia.\nClima.\nSegundo a clasificaci\u00f3n clim\u00e1tica de K\u00f6ppen-Geiger predomina o clima tropical de sabana (\"Aw/As\"), cunha temperatura media que oscila entre os 24 e os 28\u00a0\u00b0C.\nDemograf\u00eda.\nO grupo \u00e9tnico maioritario da provincia \u00e9 o dos ambundos, e a lingua m\u00e1is falada \u00e9 o portugu\u00e9s, seguida pola lingua kimbundo.\nPatrimonio natural.\nUnha das principais reservas naturais da provincia \u00e9 Reserva Forestal do Golungo Alto, que ten unha superficie de 558\u00a0km\u00b2, sendo o abrigo de varias especies, como o b\u00fafalo anano, o hipop\u00f3tamo, varios ant\u00edlopes, lebres, a gali\u00f1a de Guinea e perdices. Tam\u00e9n se encontran elefantes, le\u00f3ns, guepardos, lobos, hienas, chacais e lica\u00f3ns.\nEconom\u00eda.\nA cana de azucre e o caf\u00e9 son os cultivos agr\u00edcolas m\u00e1is importantes. A s\u00faa produci\u00f3n est\u00e1 favorecida polo clima tropical h\u00famido da provincia.\nO importante encoro de Capanda, cuxa presa de 1 400 m de longo, est\u00e1 situada nesta provincia. A s\u00faa central hidroel\u00e9ctrica, xunto coas de Cambambe e La\u00faca, producen gran parte da enerx\u00eda el\u00e9ctrica consumida en Luanda.\nA central de Capanda xera enerx\u00eda utilizando catro turbinas de 130 megavatios cada unha, totalizando a capacidade instalada en 520 megavatios.\nAdemais, os seus encoros fornecen auga para a irrigaci\u00f3n de plantaci\u00f3ns de cana de azucre e outros cultivos no val do Cuanza.\nHistoria.\nA historia administrativa da provincia de Cuanza Norte in\u00edciase no s\u00e9culo XVII, co repartimento do antigo reino de Ndongo, para crear o distrito de S\u00e3o Paulo (actual provincia de Luanda) e o distrito do Golungo Alto, este \u00faltimo con sede en Golungo Alto.\nEn 1810 o distrito do Golungo Alto foi desmembrado para crear o distrito dos Dembos (actual provincia de Bengo) e, en 1857, foi extinguido, sendo integrado ao distrito de Luanda. En 1861 volveu a crearse novamente, por\u00e9n co nome de distrito de Golungo, existindo soamente at\u00e9 1866.\nO 15 de agosto de 1914, o gobernador colonial Norton de Matos creou o distrito de Cuanza, con sede en Golungo Alto, como forma de compensar a esta cidade por non unirse co ferrocarril a Luanda; o efecto non foi o desexado, e o Golungo caeu nun profundo ostracismo, produc\u00edndose o cambio da sede distrital para N'dalatando.\nO 15 de setembro de 1917 o goberno colonial decidiu dividir o distrito de Cuanza nos distritos de Cuanza Norte e Cuanza Sul (actual provincia de Cuanza Sul).\nA provincia foi gravemente afectada durante a guerra civil angolana (1975\u20132002). A d\u00eda de hoxe a\u00ednda quedan moitas minas antipersoa da guerra, e otuorg\u00e1ronse contratos para limpalas a varias organizaci\u00f3ns. Durante a guerra civil, os insurxentes fixeron da provincia parte da zona central de operaci\u00f3ns. O 5 de abril de 2001, membros da UNITA atacaron a vila de Samba Caju e mataron a 120 membros das For\u00e7as Armadas de Angola. O comandante militar da provincia, o xeneral Recorda\u00e7\u00e3o tam\u00e9n morreu no ataque."}
{"id": "475179", "revid": "72012", "url": "https://gl.wikipedia.org/wiki?curid=475179", "title": "Provincia de Cuanza Norte", "text": ""}
{"id": "475195", "revid": "55340", "url": "https://gl.wikipedia.org/wiki?curid=475195", "title": "Titie Said", "text": "Sitti Raya Kusumowardani, nada en Bojonegoro (Jawa Timur) o 11 de xullo de 1935 e finada en Iacarta o 24 de outubro de 2011, foi unha xornalista e escritora indonesia en lingua malaia, co\u00f1ecida co pseud\u00f3nimo de Titie Said.\nTraxectoria.\nEstudou en Malang e na Universidade de Indonesia. En 1958 comezou a traballar como xornalista nunha revista feminina. Foi editora das revistas \"Kartini\" e \"Famili\". Dirixiu o Servizo Indonesio de Censura no Cinema en d\u00faas etapas, de 2003 a 2006 e de 2006 a 2009.\nEscribiu m\u00e1is de 25 novelas, entre elas \"Jangan Ambil Nyawaku\" (\"Non tomes a mi\u00f1a vida\"), \"Reinkarnasi\" (\"Reencarnaci\u00f3n\"), \"Fatima, Ke Ujung Dunia\" (\"Ata a fin do mundo\") e \"Prahara Cinta\" (\"Tempestade de amor\"). Varios dos seus libros foron levados ao cinema.\nFaleceu no Hospital Medistra de Iacarta logo dun ictus."}
{"id": "475216", "revid": "1131", "url": "https://gl.wikipedia.org/wiki?curid=475216", "title": "Illa Maurelle", "text": "Illa Maurelle \u00e9 unha illa da Columbia Brit\u00e1nica, Canad\u00e1. Forma parte das Illas Discovery entre a illa de Vancouver e o continente, entre o estreito de Xeorxia e o estreito de Johnstone.\nA illa Maurelle est\u00e1 situada ao nord\u00e9s da Illa Quadra, ao sueste da Illa Sonora e ao norte de Illa Read dentro da \u00c1rea Electoral C do Distrito Rexional Strathcona. A illa est\u00e1 separada do continente pola canle Calm, desde illa Quadra pola canle Okisollo, desde Illa Read pola Pasaxe Whiterock e desde Illa Sonora por un pequeno estreito chamado Hole in the Wall. O estreito paso entre a illa Quadra e Antonio Point, a punta sur da illa de Maurelle, co\u00f1\u00e9cese como Surge Narrows.\nNo seu extremo sur at\u00f3pase o parque provincial Surge Narrows, cunha extensi\u00f3n de 488 hect\u00e1reas nunha contorna en que os cambios de mareas e a abundancia de arrecifes favorecen a vida mari\u00f1a, con abundancia de estrelas de mar, an\u00e9monas, ourizos e cogombros de mar, etc. Pola extremada forza das correntes producidas nas canles entre as illas veci\u00f1as nos cambios de mareas, o parque \u00e9 tam\u00e9n moi apreciado para a pr\u00e1ctica de deportes n\u00e1uticos como o kaiak.\nHistoria.\nO nome da illa foi inscrito oficialmente en 1903 no \"Geographical Names Board of Canada\" (Consello de Nomes Xeogr\u00e1ficos do Canad\u00e1), en reco\u00f1ecemento ao navegante galego Francisco Mourelle de la R\u00faa (1750-1820), que en 1775 explorara estas costas como axudante do oficial Quadra.\nEn 1779 tivo lugar unha segunda expedici\u00f3n comandada polo militar espa\u00f1ol Ignacio de Arteaga, con dous nav\u00edos, un ao mando del mesmo e o outro capitaneado por Quadra, con Mourelle novamente como segundo de a bordo. A partir dos datos destas viaxes, Maurelle confeccionou e publicou varias cartas destas costas.\nLegado.\nA illa Maurelle ch\u00e1mase as\u00ed en reco\u00f1ecemento deste mari\u00f1o galego."}
{"id": "475217", "revid": "85894", "url": "https://gl.wikipedia.org/wiki?curid=475217", "title": "Higinio Carracedo Ruzo", "text": "Higinio Carracedo Ruzo, co\u00f1ecido como O Sereno, nado na Somoza (A Estrada) cara a 1907 e finado na mesma parroquia o 28 de novembro de 1938, foi un polic\u00eda e pol\u00edtico galego.\nTraxectoria.\nPolic\u00eda municipal da Estrada. Logo da folga xeral revolucionaria de 1934 foi detido xunto con Manuel Coto Chan, Manuel V\u00e1zquez Otero e Manuel Pereira Rial acusados de cortar os f\u00edos telegr\u00e1fico e telef\u00f3nico a noite do 5 ao 6 de outubro, deixando incomunicada a vila da Estrada; xulgados en novembro polo Tribunal de Urxencia, excepto Manuel Pereira que foi absolto, foron condenados a un ano, catro meses e un d\u00eda de prisi\u00f3n, e en decembro foron trasladados \u00e1 colonia penitenciaria do Dueso. Logo do triunfo da Frente Popular en febreiro de 1936 foi indultado. Co golpe de Estado do 18 de xullo de 1936 fuxiu e agochouse, liderando a resistencia local contra o golpe franquista. Os fuxidos levaban un libro de actas no que anotaron o seu nomeamento como respons\u00e1bel do comit\u00e9 organizador da resistencia, o Comit\u00e9 Popular Anti-fascista da Estrada. Para darlle caza os fascistas organizaron unha batida con 26 falanxistas e 5 gardas civ\u00eds despois de descubrir que o seu pai, Antonio Carracedo, ti\u00f1a agochados no cortello o concelleiro e deputado provincial Manuel Coto Chan e o tam\u00e9n fuxido Jos\u00e9 Silva Rey, fillo do cego de Guimarei. Lev\u00e1ronos detidos, tortur\u00e1ronos e confesaron que Hixinio estaba oculto na s\u00faa propia casa mais non sab\u00edan onde. Foron 31 homes e tampouco o atoparon, as\u00ed que, decidiron prenderlle lume \u00e1 casa, obrig\u00e1ndoo a sa\u00edr do forno que o ocultaba, cunha escopeta que lle \u00eda recargando a s\u00faa muller, Isaura Pazos, conseguiu fuxir da casa tras ferir a dous dos falanxistas, entre eles o xefe local, Felipe Castro. Alcanz\u00e1rono moi preto, xunto a un regato, e al\u00ed mesmo o mataron o 28 de novembro de 1938.\nVida persoal.\nCasou con Isaura Pazos Campos."}
{"id": "475221", "revid": "1888", "url": "https://gl.wikipedia.org/wiki?curid=475221", "title": "Jos\u00e9 Mar\u00eda Cort\u00e9s Fern\u00e1ndez", "text": ""}
{"id": "475227", "revid": "85894", "url": "https://gl.wikipedia.org/wiki?curid=475227", "title": "Jos\u00e9 Mar\u00eda Pena L\u00f3pez", "text": "Jos\u00e9 Mar\u00eda Pena L\u00f3pez, nado en Tabeir\u00f3s (A Estrada) en 1879 e finado en Pontevedra o 5 de xu\u00f1o de 1937, foi un industrial e pol\u00edtico galego.\nTraxectoria.\nFoi representante da axencia Ford, empregado-cuidador dun surtidor de gasolina de CAMPSA, propietario dun garaxe con stok de accesorios para autom\u00f3biles e da f\u00e1brica lixivias e bebidas El \u00c1guila Estradense. En 1936 foi elixido presidente do Frente Popular da Estrada. Co golpe de Estado do 18 de xullo de 1936 foi detido. Xulgado en Pontevedra por auxilio \u00e1 rebeli\u00f3n con Jes\u00fas Puente Fontanes, Ram\u00f3n Fern\u00e1ndez Rico, Jos\u00e9 Rodr\u00edguez Sangiao, C\u00e1ndido Tafalla Froiz e Manuel Nogueira Gonz\u00e1lez, foi condenado a pena de morte e internado en San Sim\u00f3n. Foi executado en Pontevedra, no Km. 1 da Avda de Buenos Aires, rexistr\u00e1ndose a morte a causa de hemorraxia interna. En xaneiro de 1938 a Comisi\u00f3n de Incautaci\u00f3n de Bens de Pontevedra mandou instru\u00edr expediente de responsabilidade civil contra Jos\u00e9 Mar\u00eda e outros sete veci\u00f1os de Cuntis, s\u00e9ndolles confiscados todos os bens. A principios dos anos cincoenta os herdeiros de Jos\u00e9 Mar\u00eda venderon os inmobles a un industrial catal\u00e1n, Salvador Cusid\u00f3 Franco, quen instalou na f\u00e1brica unha manufactura t\u00e9xtil."}
{"id": "475247", "revid": "85894", "url": "https://gl.wikipedia.org/wiki?curid=475247", "title": "C\u00e1ndido Tafalla Froiz", "text": "C\u00e1ndido Tafalla Froiz, nado en Besexos (Vila de Cruces) en 1898 e finado en Pontevedra o 5 de xu\u00f1o de 1937, foi un industrial e pol\u00edtico galego.\nTraxectoria.\nAdministrador do Hotel Estrella da Estrada. En 1931 foi elixido vogal da directiva do Centro Republicano estradense. Despois militou en Uni\u00f3n Republicana. Co golpe de Estado do 18 de xullo de 1936, o 20 de xullo desprazouse a Pontevedra xunto co tenente de alcalde Ram\u00f3n Fern\u00e1ndez Rico. Despois foi detido. Xulgado en Pontevedra por auxilio \u00e1 rebeli\u00f3n con Jes\u00fas Puente Fontanes, Ram\u00f3n Fern\u00e1ndez Rico, Jos\u00e9 Rodr\u00edguez Sangiao, Jos\u00e9 Mar\u00eda Pena L\u00f3pez e Manuel Nogueira Gonz\u00e1lez, foi condenado a pena de morte. Foi executado en Pontevedra na subida a Monte Porreiro, no km 1 da Avda. de Buenos Aires."}
{"id": "475259", "revid": "89787", "url": "https://gl.wikipedia.org/wiki?curid=475259", "title": "Simin Behbahani", "text": "Simin Behbahani (, tam\u00e9n transcrito como Bihbahani), nada en Teher\u00e1n o 20 de xullo de 1927 e finada na mesma cidade o 19 de agosto de 2014, foi unha escritora e activista iraniana. \u00c9 co\u00f1ecida pola s\u00faa obra po\u00e9tica no estilo ghazal. Foi unha icona da poes\u00eda persa moderna, e da intelligentsia e a literatura iraniana, co\u00f1ecida como \"a leoa de Ir\u00e1n\". Foi nomeada d\u00faas veces ao Premio Nobel de Literatura, en 1999 e 2002, e recibiu diversos reco\u00f1ecementos en todo o mundo, como o Premio de Poes\u00eda Janus Pannonius do PEN Club de Hungr\u00eda en 2013\nTraxectoria.\nSimin Behbahani, nada co nome de Simin Khalili () (\u0633\u064a\u0645\u064a\u0646 \u062e\u0644\u064a\u0644\u06cc), foi a filla de Abb\u0101s Khalili (\u0639\u0628\u0627\u0633 \u062e\u0644\u06cc\u0644\u06cc), poeta, escritor e editor do xornal \"Eghd\u0101m\" (\"Acci\u00f3n\"), e Fakhr-e Ozm\u0101 Arghun (\u0641\u062e\u0631\u0639\u0638\u0645\u06cc \u0627\u0631\u063a\u0648\u0646), poeta e profesora de lingua francesa. Comezou a escribir poes\u00eda aos doce anos, e publicou o seu primeiro poema aos catorce. Usou o estilo \"Char Pareh\" de Nima Yooshij, e despois comezou a escribir \"ghazal\". Behbahani contribu\u00edu a un desenvolvemento hist\u00f3rico do x\u00e9nero engadindo elementos teatrais e eventos e conversas coti\u00e1s ao estilo da poes\u00eda \"ghazal\", expandindo o uso do verso tradicional persa."}
{"id": "475283", "revid": "85894", "url": "https://gl.wikipedia.org/wiki?curid=475283", "title": "Sumbe", "text": "Sumbe \u00e9 unha cidade e municipio litoral de Angola, capital da provincia de Cuanza Sul.\nAt\u00e9 1975 designouse como \"Novo Redondo\". Tam\u00e9n se chamou Negunza Cabolo. Este nome usouse despois da independencia de Angola, en honra ao l\u00edder da resistencia \u00e1 ocupaci\u00f3n colonial, tam\u00e9n chamado \"Pr\u00edncipe do Sert\u00e3o\", tam\u00e9n chamado o \"Pr\u00edncipe do Sert\u00e3o\".\nEtimolox\u00eda.\nO nome \"Sumbe\" deriva da palabra en lingua kimbundu \"cussumba\", que significa \"comprar\", debido a que olugar onde se encontra situada a cidade constitu\u00edu antigamente unha zona de intercambios comerciais entre os pobos do interior e os do litoral: o sal e o peixe, as\u00ed como os tecidos levados polos europeos, serviron durante moito tempo para nutrir ese circu\u00edto comercial, que tam\u00e9n inclu\u00eda a venda de escravos negros.\nXeograf\u00eda.\nSegundo as proxeci\u00f3nss poboacionais de 2018, elaboradas polo Instituto Nacional de Estat\u00edstica de Angola, contaba cunha poboaci\u00f3n de 313 894 habitantes, e unha superficie territorial de 3 890 km\u00b2, sendo o municipio con m\u00e1is poboaci\u00f3n da provincia, polo que a s\u00faa densidade de poboaci\u00f3n, nese ano, era de 56 hab./km\u00b2.\nO municipio limita ao norte co municipio de Porto Amboim, ao leste cos municipios de Conda, Seles e Cassongue, ao sur coa provincia de Bengo, os municipios de Lobito e Bocoio (ambos os dous na provincia de Benguela), e ao oeste co oc\u00e9ano Atl\u00e1ntico.\nO municipio comprende as comunas de Gangula, Gungo, Kicombo e Sumbe.\nHistoria.\nA existecia dunha especie de localidade-feira, levou as autoridades coloniais portuguesas a pensaren na fundaci\u00f3n dunha cidade, motivada tam\u00e9n pola \"necesidade de defensa contra as incursi\u00f3ns de piratas ingleses e franceses, e da cercan\u00eda dos antigos reinos de Luanda e de Benguela, as\u00ed como das minas de cobre\".\nA fundaci\u00f3n da cidade comezou o 7 de xaneiro de 1768, cando o gobernador Francisco Inoc\u00eancio de Sousa Coutinho ordenou a unha brigada de enxe\u00f1eiros que elixise onde se instalar\u00eda unha fortaleza-presidio co nome de Novo Redondo. En 1785 rematouse a construci\u00f3n da primeira fortaleza de pedra, e a primeira igrexa foi constru\u00edda s\u00f3 en 1811. Por\u00e9n, os primeiros servizos sanitarios s\u00f3 aparecer\u00edan en 1872, coa chegada do m\u00e9dico Francisco Joaquim Vieira.\nNo s\u00e9culo XX foi a primeira localidade angolana a ter iluminaci\u00f3n p\u00fablica, fornecida a partir do central hidroel\u00e9ctrica do r\u00edo Cambongo.\nX\u00e1 con caracter\u00edsticas de vila, foi por primeira vez visitada por un presidente portugu\u00eas en 1954, o xeneral Francisco Higino Craveiro Lopes. En 1955, polo decreto 40.225 de 20 de xullo, a cidade foi\u00e9 elevada a capital de distrito e, o 28 de maio do ano seguinte, polo diploma lexislativo n\u00famero 2.757, foi ascendida \u00e1 categor\u00eda de cidade.\nEn 1975, en v\u00e9speras da proclamaci\u00f3n da independencia de Angola, a Forza de Defensa surafricana lanzou un amplo ataque co\u00f1ecido como \"Operaci\u00f3n Savannah\", con Sumbe sometido \u00e1 ocupaci\u00f3n estranxeira e da UNITA. No mesmo ano, o MPLA, co apoio das Forzas Armadas de Cuba, lanzou un contraataque na \"Operaci\u00f3n Carlota\", expulsando \u00e1s tropas estranxeiras e recuperando o control da cidade."}
{"id": "475357", "revid": "839", "url": "https://gl.wikipedia.org/wiki?curid=475357", "title": "Roger I de Sicilia", "text": ""}
{"id": "475359", "revid": "624", "url": "https://gl.wikipedia.org/wiki?curid=475359", "title": "Lu\u00eds V de Francia", "text": "Lu\u00eds V, nado c. 967 e finado o 21 de maio de 987, chamado o Indolente (en franc\u00e9s, \"Louis le Fain\u00e9ant\"), foi rei de Francia durante alg\u00fans meses do ano 987 antes da s\u00faa morte prematura. Fillo do rei Lotario e Emma de Italia, filla do rei Lotario II de Italia, foi o \u00faltimo monarca da dinast\u00eda carolinxia.\nTraxectoria.\nLu\u00eds foi coroado en xu\u00f1o de 979 pero non tomou o poder ata a morte de Lotario no 986. Lu\u00eds V foi o \u00faltimo rei de Francia de orixe carolinxia e reinou en Laon desde o 2 de marzo de 986 ata a s\u00faa morte, con 20 anos, no 987. Posibelmente debido a que reinou menos dun ano, os bi\u00f3grafos medievais atribu\u00edronlle o alcume de \"qui nihil fecit\", \u00e9 dicir, \"o que non fixo nada\".\nCasou coa vi\u00fava Adelaida de Anjou en 980 en Brioude, onde os coroaron reis de Aquitania. Hab\u00eda unha diferenza de idade importante entre os membros da parella e non tiveron fillos. O matrimonio tivo desavinzas dende o principio, a ra\u00ed\u00f1a separouse e o 982 fuxiu a Arles.\nO rei herdara unha batalla entre os reis elixidos da s\u00faa li\u00f1a paterna, que fora interrompida d\u00faas veces por membros da dinast\u00eda Capeto, e a casa do emperador do Sacro Imperio Romano, Ot\u00f3n I. Como defensor de Roma, Ot\u00f3n ti\u00f1a o poder de nomear cl\u00e9rigos no territorio carolinxio e os que nomeaba non apoiaban aos carolinxios.\nUn inimigo concreto foi Adalberon, arcebispo de Reims, a quen Ot\u00f3n I concedera esta poderosa arquidiocese. En tempos de Lotario, Adalberon intentou negociar unha alianza entre as d\u00faas casas, pero o pacto fracasou e Lotario acabouno xulgando por traiz\u00f3n no 986 (pouco despois, Lotario morrer\u00eda). Lu\u00eds V herdou o trono. A vi\u00fava de Lotario, Emma, casou cun descendente de Ot\u00f3n I, e Lu\u00eds V aceptou de novo a Adalberon.\nLu\u00eds V morreu nos \u00faltimos d\u00edas de maio do 987. Foi o resultado dun accidente ou, quizais, envelenado pola s\u00faa nai. No momento da s\u00faa morte, estaba a xulgar de novo a Adalberon por traiz\u00f3n. Non deixou ning\u00fan herdeiro lex\u00edtimo. Por iso, o seu t\u00edo Carlos, duque de Baixa Lorena, foi proposto como sucesor do trono. Non obstante, o clero, con Adalberon e Gerbert (que se hab\u00eda converter no papa Silvestre II), defenderon elocuentemente a candidatura de Hugo Capeto, de sangue nobre pero que amosara o que val\u00eda en acci\u00f3ns militares. Capeto foi elixido para o trono dos francos e Adalber\u00f3n coroouno (isto sucedeu nos dous meses sucesivos \u00e1 morte do rei Lu\u00eds V). Deste xeito rematou a dinast\u00eda carolinxia e comezaba a capetiana."}
{"id": "475361", "revid": "624", "url": "https://gl.wikipedia.org/wiki?curid=475361", "title": "Lois V de Francia", "text": ""}
{"id": "475363", "revid": "83328", "url": "https://gl.wikipedia.org/wiki?curid=475363", "title": "Mainstreaming", "text": ""}
{"id": "475366", "revid": "23204", "url": "https://gl.wikipedia.org/wiki?curid=475366", "title": "Chord Overstreet", "text": "Chord Paul Overstreet, nado o 17 de febreiro de 1989, \u00e9 un actor e cantante estadounidense. \u00c9 co\u00f1ecido polo seu papel como Sam Evans na serie de televisi\u00f3n de Fox \"Glee\" (2009\u20132015).\nO 26 de agosto de 2016, lanzou o seu primeiro sinxelo, \"Homeland\", a trav\u00e9s dos selos Island Records e Safehouse Records."}
{"id": "475367", "revid": "23204", "url": "https://gl.wikipedia.org/wiki?curid=475367", "title": "Chord Paul Overstreet", "text": ""}
{"id": "475370", "revid": "23204", "url": "https://gl.wikipedia.org/wiki?curid=475370", "title": "Id\u00e9fix", "text": ""}
{"id": "475371", "revid": "98629", "url": "https://gl.wikipedia.org/wiki?curid=475371", "title": "Consello de Estado de Cuba", "text": "O Consello de Estado de Cuba, estableceuse pola Constituci\u00f3n de 1976, \u00e9 o \u00f3rgano superior do Estado que act\u00faa a nome da Asemblea Nacional do Poder Popular entre os seus per\u00edodos de sesi\u00f3ns, executa os acordos desta e cumpre as demais funci\u00f3ns que lle confire a lei. \u00c9 de car\u00e1cter colexiado. As s\u00faas decisi\u00f3ns t\u00f3manse polo voto de maior\u00eda simple dos seus membros.\nA Asemblea Nacional do Poder Popular elixe, de entre os seus integrantes, o Consello de Estado na sesi\u00f3n constitutiva de cada lexislatura, cada 5 anos. Est\u00e1 integrado polo presidente, o primeiro vicepresidente, cinco vicepresidentes, un secretario e 23 membros m\u00e1is. Durante o transcurso da lexislatura pode elixir novos membros en caso de falecemento, revogaci\u00f3n ou renuncia.\nAtribuci\u00f3ns constitucionais do Consello de Estado.\nO Artigo 90 da Constituci\u00f3n establece as atribuci\u00f3ns do Consello de Estado, que poden agruparse segundo a seguinte clasificaci\u00f3n:\nFacultade de convocatoria\nCompetencias lexislativas\nFacultades de control da constitucionalidade e a legalidade\nFacultades de nomeamento e condecoraci\u00f3n\nFacultades en estados excepcionais\nFacultades supraxudiciais\nOutras\nAtribuci\u00f3ns do presidente do Consello de Estado.\nO artigo 93 da Constituci\u00f3n establece as competencias do presidente do Consello de Estado e xefe de goberno, que se poden agrupar do seguinte xeito:\nComo xefe de Estado\nComo xefe de goberno\nComposici\u00f3n hist\u00f3rica do Consello de Estado da I \u00e1 VIII Lexislatura (1976-2018).\nMembros.\nPrimeiro Consello de Estado na I Lexislatura (decembro de 1976 - decembro de 1981) \nRenovaci\u00f3n do Consello de Estado na II Lexislatura (decembro de 1981 - decembro de 1986) \nRenovaci\u00f3n do Consello de Estado na III Lexislatura (decembro de 1986 - febreiro de 1993)\nEstendeuse a 6 anos e 2 meses debido aos proxectos de reforma constitucional e o inicio do per\u00edodo especial (crise econ\u00f3mica). \nRenovaci\u00f3n do Consello de Estado na IV Lexislatura (febreiro de 1993 - febreiro de 1998) \nRenovaci\u00f3n do Consello de Estado na V Lexislatura (febreiro de 1998 - febreiro de 2003) \nRenovaci\u00f3n do Consello de Estado na VI Lexislatura (febreiro 2003 - febreiro 2008) \nRenovaci\u00f3n do Consello de Estado na VII Lexislatura (febreiro 2008 - febreiro 2013) \nRenovaci\u00f3n do Consello de Estado na VIII Lexislatura (febreiro 2013 - abril 2018)\nProrrogouse outros 2 meses debido \u00e1 interrupci\u00f3n do proceso electoral polo paso do furac\u00e1n Irma e as tarefas de recuperaci\u00f3n. "}
{"id": "475380", "revid": "72012", "url": "https://gl.wikipedia.org/wiki?curid=475380", "title": "Copa do Rei de Rugby 2019-2020", "text": "Na tempada 2018-2019 levouse a cabo a 87\u00aa edici\u00f3n da Copa do Rei de rugby, o torneo nacional m\u00e1is antigo do rugby espa\u00f1ol, organizado pola F.E.R..\nDisputaron esta competici\u00f3n da Copa do Rei os catro equipos que quedaron en primeiro lugar nos resultados habidos na primeira volta da Divisi\u00f3n de Honra de cada un dos catro grupos de tres equipos que foron creados por sorteo entre os doce equipos que constitu\u00edan a Divisi\u00f3n de Honra, de xeito que cada equipo xogou dentro do seu grupo un encontro como local e outro como visitante.\nAs eliminatorias de semifinais disput\u00e1ronse a partido \u00fanico, por sorteo entre os catro equipos clasificados. A final disputouse a partido \u00fanico entre os dous vencedores das semifinais nun campo designado pola federaci\u00f3n, que nun principio foi o Estadio Ruta de la Plata de Zamora, pero que tralo adiamento por mor da pandemia da COVID foi o Campo de Rugby de San Amaro en Burgos.\nClasificaci\u00f3n a trav\u00e9s do torneo de liga.\nOs doce equipos da Divisi\u00f3n de Honra foron agrupados por sorteo de tres en tres, resultando catro grupos. Empregando os resultados da primeira volta do campionato de liga quedaron clasificados para as semifinais da Copa do Rei os primeiros clasificados de cada grupo.\nNesta tempada adoptouse o novo sistema de puntos bonus por ensaios. En anteriores edici\u00f3ns o bonus ofensivo acad\u00e1base anotando catro ensaios ou m\u00e1is. Dende a tempada 2019-2020 o bonus ofensivo ac\u00e1dase ga\u00f1ando o encontro anotando tres ensaios ou m\u00e1is que o equipo rival. Por outra banda os puntos bonus defensivos seguen acad\u00e1ndose cando se perde o encontro por unha diferenza de sete puntos ou inferior.\nTorneo da Copa do Rei.\nO Copa do Rei comezou propiamente coas semifinais, de xeito que nesta edici\u00f3n o torneo contou oficialmente con catro participantes e constou de tres encontros: as d\u00faas semifinais e a final.\nA final da Copa do Rei de rugby tivo lugar en Burgos, cidade que xa acollera unha final de Copa no ano 1984. O encontro rematou co resultado de 24 a 18 a prol do Club Alcobendas Rugby, que deste xeito acadou o seu segundo t\u00edtulo consecutivo nesta competici\u00f3n."}
{"id": "475381", "revid": "98629", "url": "https://gl.wikipedia.org/wiki?curid=475381", "title": "Jean Pierre Droz", "text": "Jean Pierre Droz, nado en La Chaux-de-Fonds, no cant\u00f3n su\u00edzo de Neuch\u00e2tel, o 17 de abril de 1746, e finado en Par\u00eds o 2 de marzo de 1823, foi un medallista, dese\u00f1ador de moeda e inventor de orixe su\u00edza e nacionalizado franc\u00e9s. \n\u00c9 o pai do escultor Jules Antoine Droz (1804-1872). \nTraxectoria.\nJean Pierre Droz era fillo de Daniel Droz, un fabricante de apeiros agr\u00edcolas, e de Suzanne Esther Brandt. Do seu pai aprendeu desde moi novo as primeiras noci\u00f3ns do traballo con metais, que complementou cos estudos de dese\u00f1o e de gravado. Aos 18 anos, en 1764, marchou a Par\u00eds, onde cultivou os seus dotes como gravador. \nUn dos seus primeiros traballos co\u00f1ecidos \u00e9 unha medalla de 1780 para conmemorar a alianza de Lu\u00eds XVI co bispado de Basilea. \nEn 1786, o Ministerio de Finanzas franc\u00e9s encomendoulle gravar para Lu\u00eds XVI un novo modelo de escudo de 60 soldos no marco da reforma monetaria emprendida polo ministro Charles Alexandre de Calonne (1734-1802). Por\u00e9n, esta moeda non chegou a entrar en circulaci\u00f3n e dela cu\u00f1\u00e1ronse s\u00f3 uns poucos exemplares de proba. \nEn Inglaterra foi empregado durante dous anos do destacado industrial e home de negocios Matthew Boulton (1728-1809), quen requiriu dos seus servizos para mellorar a calidade das moedas privadas emitidas pola compa\u00f1\u00eda \"Boulton and Watts\" na ceca de Soho, en Birmingham. Al\u00ed encargouse ademais da cu\u00f1axe de moeda de cobre para a circulaci\u00f3n en Inglaterra e nas s\u00faas colonias. En 1789, Droz ideou un colar para a cu\u00f1axe dos cantos das moedas e asegurar a s\u00faa forma circular que, malia non ser axeitado para un gran n\u00famero de moedas, se mantivo en uso nos anos posteriores na \"Soho Mint\". En Inglaterra foi escollido membro da \"Royal Birmingham Society of Artists\" e adquiriu unha grande notoriedade como gravador. \nEntre outros traballos, en Birmingham encargouse as\u00ed mesmo, en 1791, da cu\u00f1axe dos monneron, gravados por Augustin Dupr\u00e9 (1748-1833), que se utilizaban en Francia durante a Rep\u00fablica. A el d\u00e9beselle tam\u00e9n unha innovaci\u00f3n que permit\u00eda multiplicar o n\u00famero de cu\u00f1axes realizadas con cada cu\u00f1o, que foi aplicada tam\u00e9n na impresi\u00f3n dos billetes co\u00f1ecidos como \"assignats\". \nEn 1799 regresou a Par\u00eds co cargo de conservador de moedas e medallas do Directorio. En 1802 foi ascendido a Administrador Xeral de Moedas e Medallas de Francia, na \"Monnaie de Paris\", e dous anos m\u00e1is tarde Napole\u00f3n nomeouno conservador do Museo da Casa de Moeda de Par\u00eds, cargo que exerceu ata 1814.\nEn 1810 ga\u00f1ou nun concurso que lle permitiu encargarse dos dese\u00f1os dunha nova serie de moeda circulante francesa, a partir do cal elaborou unhas pezas de proba da moeda de cinco francos de prata a nome de Napole\u00f3n I. Esta moeda, caracterizada polo busto do emperador nos seus anversos, \u00e9 reco\u00f1ecida como a s\u00faa obra m\u00e1is significativa e d\u00e1 comezo a unha serie monetaria con valores en ouro de ata 100 francos, baixo a denominaci\u00f3n de Napole\u00f3n.\nMarcas de artista de Jean Pierre Droz.\nNas moedas e medallas da s\u00faa responsabilidade, Droz gravou a modo de sinatura algunha das seguintes abreviaturas:"}
{"id": "475382", "revid": "89787", "url": "https://gl.wikipedia.org/wiki?curid=475382", "title": "Competencia comunicativa", "text": "A competencia comunicativa fai referencia \u00e1 habilidade para falar e entender unha lingua, a\u00ednda que non equivale exactamente \u00f3 concepto de competencia ling\u00fc\u00edstica.\nEn ling\u00fc\u00edstica e, en particular, no ensino e aprendizaxe de linguas, refire o co\u00f1ecemento gramatical (fonol\u00f3xico, morfol\u00f3xico e sint\u00e1ctico, i.e. competencia ling\u00fc\u00edstica) ademais do co\u00f1ecemento social requirido para usar de maneira adecuada as formas dunha lingua en relaci\u00f3n coa funci\u00f3n que cumpren, isto \u00e9, o saber como, onde e cando usar os enunciados apropiados para un determinado prop\u00f3sito.\nO termo foi acu\u00f1ado por Dell Hymes en 1966 en relaci\u00f3n \u00e1 dicotom\u00eda de Noam Chomsky's (1965) entre \"linguistic competence\" (competencia ling\u00fc\u00edstica) e \"performance\" (realizaci\u00f3n ling\u00fc\u00edstica/actualizaci\u00f3n ling\u00fc\u00edstica). A aproximaci\u00f3n de Hymes foi co\u00f1ecida como \"etnograf\u00eda da comunicaci\u00f3n\".\nA noci\u00f3n of competencia comunicative \u00e9 usada en particular nas abordaxes co\u00f1ecidas como aproximaci\u00f3ns comunicativas \u00f3 estudo de linguas estranxeiras. Existen polo menos tres modelos. O primeiro cronoloxicamente \u00e9 o modelo de Canale e Swain e o subseguinte de Canale. Nun segundo modelo, o contido sociocultural aparece m\u00e1is precisamente especificado por Celce-Murcia, Dornyei, e Thurrell en 1995. Entend\u00edan que a competencia comunicativa inclu\u00eda cinco diferentes subtipos de competencia, a saber, a ling\u00fc\u00edstica, a estrat\u00e9xica, a sociocultural, a de acci\u00f3n e a discursiva. O terceiro modelo usado no Canad\u00e1 \u00e9 o de Bachman e Palmer.\nA comprensi\u00f3n da denominada \"competencia comunicativa\" foi influenciada pola pragm\u00e1tica e a filosof\u00eda da lingua, inclu\u00eddo o traballo no campo dos actos de fala."}
{"id": "475383", "revid": "89787", "url": "https://gl.wikipedia.org/wiki?curid=475383", "title": "Francisco Inoc\u00eancio de Sousa Coutinho", "text": "Francisco Inoc\u00eancio de Sousa Coutinho, nado en Vila Vi\u00e7osa (distrito de \u00c9vora, Alentexo) o 28 de decembro de 1726, e finado en Madrid o 6 de febreiro de 1780, foi un militar, diplom\u00e1tico e administrador colonial portugu\u00e9s.\nTraxectoria.\nOcupou varios postos militares no Reino de Portugal, e despois exerceu o cargo de Gobernador e de Capit\u00e1n Xeneral no Reino de Angola entre 1764 e 1772, sucedendo a Ant\u00f3nio de Vasconcelos e sendo sucedido por Ant\u00f3nio de Lencastre.\nO 7 de xaneiro de 1768, sendo Gobernador de Angola, Sousa Coutinho ordenou a unha brigada de enxe\u00f1eiros que elixise o lugar onde se instalar\u00eda unha fortaleza-presidio, a que lle deu o nome de Novo Redondo, o que representou a fundaci\u00f3n da cidade hoxe co\u00f1ecida como Sumbe.\nDespois de deixar o Goberno de Angola foi nomeado embaixador en Espa\u00f1a, falecendo no exercicio das s\u00faas funci\u00f3ns.\nVida familiar.\nEra fillo de Rodrigo de Sousa Coutinho, vedor da Casa Real, e de Maria Ant\u00f3nia de S\u00e3o Boaventura e Meneses Paim.\nFoi pai de Rodrigo de Sousa Coutinho, primeiro conde de Linhares; de Domingos Ant\u00f3nio de Sousa Coutinho, primeiro conde e marqu\u00e9s do Funchal; de Francisco Maur\u00edcio de Sousa Coutinho, Gobernador Xeral da Capitan\u00eda do Gr\u00e3o-Par\u00e1 (Reino Unido de Portugal, Brasil e Algarves), e de Jos\u00e9 Ant\u00f3nio de Meneses e Sousa Coutinho, membro do Consello de Rexencia do Reino."}
{"id": "475384", "revid": "6939", "url": "https://gl.wikipedia.org/wiki?curid=475384", "title": "The Mousetrap", "text": ""}
{"id": "475385", "revid": "89787", "url": "https://gl.wikipedia.org/wiki?curid=475385", "title": "In Bruges", "text": "In Bruges \u00e9 un filme de 2008 escrito e dirixido por Martin McDonagh. Est\u00e1 protagonizado por Colin Farrell e Brendan Gleeson no papel de dous asasinos irlandeses que se est\u00e1n a agochar, e con Ralph Fiennes que fai o papel do seu xefe. O filme est\u00e1 ambientado e foi rodado na cidade de Bruxas, B\u00e9lxica.\n\"In Bruges\" foi o filme que abriu o Festival de Cinema de Sundance de 2008 e tivo unha estrea limitada nos cinemas dos Estados Unidos o 8 de febreiro de 2008."}
{"id": "475388", "revid": "98629", "url": "https://gl.wikipedia.org/wiki?curid=475388", "title": "The Pacifier", "text": "The Pacifier \u00e9 un filme estadounidense de 2005 de comedia familiar dirixido por Adam Shankman. O gui\u00f3n foi escrito por Thomas Lennon e Robert Ben Garant e est\u00e1 protagonizado por Vin Diesel. O filme estreouse en marzo de 2005 a trav\u00e9s de Walt Disney Pictures e recadou m\u00e1is de 198 mill\u00f3ns de d\u00f3lares en todo o mundo."}
{"id": "475390", "revid": "1131", "url": "https://gl.wikipedia.org/wiki?curid=475390", "title": "Hospital Hermanos Ameijeiras", "text": "O Hospital Hermanos Ameijeiras, oficialmente \"Hospital Cl\u00ednico Quir\u00fargico \u00abHermanos Ameijeiras\u00bb\", \u00e9 o hospital p\u00fablico l\u00edder de Cuba, situado en Centro Habana, sendo a s\u00faa torre ben visible desde o Malec\u00f3n habaneiro entre o centro hist\u00f3rico e o barrio de Vedado.\nInaugurouse o 3 de decembro de 1982 no edificio no cal antes da Revoluci\u00f3n cubana destinar\u00edase ao Banco Central de Cuba.\nEst\u00e1 situado nas r\u00faas San L\u00e1zaro e Belascoa\u00edn no Centro Habana . O terreo mide 35.500 m\u00b2 e o edificio ten unha superficie de 79.500 m\u00b2. A sala de recepci\u00f3n mide 75 m por 45 m cun teito de 15 m, e murais do artista Sand\u00fa Dari\u00e9 Laver.\nHistoria.\nOrixe e nome.\nO terreo foi ocupado dende 1852 ata a d\u00e9cada dos cincuenta pola Casa de Beneficencia e Maternidade da Habana.\nAo triunfo da revoluci\u00f3n en 1959, o edificio estaba medio constru\u00eddo, \u00eda ser o Banco Nacional de Cuba e albergar dependencias como a Bolsa de Valores. Finalmente, o novo estado cubano decidiu completar a construci\u00f3n e facer do edificio un hospital, que se abriu 23 anos despois, en 1982.\nCo seu nome significativo, o hospital lembra aos irm\u00e1ns Ameijeiras, m\u00e1rtires da loita revolucionaria que medraron nas proximidades do edificio.\nAparici\u00f3n na pel\u00edcula \"Sicko\".\nNa pel\u00edcula \"Sicko de\" Michael Moore, Moore levou a Cuba a un grupo de estadounidenses para ensinar como ser\u00edan tratados al\u00ed, para demostrar que un sistema m\u00e9dico socialista como o de Cuba poder\u00eda prestar un mellor servizo aos pacientes que nos Estados Unidos, onde estes pacientes carec\u00edan de cartos para pagar as altas facturas do sistema privado norteamericano."}
{"id": "475391", "revid": "89787", "url": "https://gl.wikipedia.org/wiki?curid=475391", "title": "Samuel Larsen", "text": "Samuel Peter Acosta Larsen, nado o 28 de agosto de 1991, \u00e9 un cantante e actor estadounidense. O 21 de agosto de 2011, Larsen ga\u00f1ou o programa \"The Glee Project\" da canle Oxygen, o que lle permitiu formar parte do elenco da serie \"Glee\" de Fox, interpretando o papel de Joe Hart. Larsen tam\u00e9n foi membro do grupo Bridges I Burn."}
{"id": "475392", "revid": "23204", "url": "https://gl.wikipedia.org/wiki?curid=475392", "title": "Samuel Peter Acosta Larsen", "text": ""}
{"id": "475396", "revid": "85894", "url": "https://gl.wikipedia.org/wiki?curid=475396", "title": "Primo L\u00f3pez Rivadulla", "text": "Primo L\u00f3pez Rivadulla, nado en Vila de Cruces en 1910 e finado en Pontevedra o 26 de xaneiro de 1937, foi un funcionario e pol\u00edtico galego.\nTraxectoria.\nSecretario xudicial, era funcionario municipal do concello de Carbia. Promotor e director do grupo teatral Liga de Amigos da Vila de Cruces. Foi secretario de Izquierda Republicana e da Fronte Popular de Carbia. Co golpe de Estado do 18 de xullo de 1936 agochouse en Santiago de Compostela, onde foi localizado e detido pola Garda Civil de Cruces o 15 de agosto. Foi trasladado a illa de San Sim\u00f3n, a espera de xu\u00edzo. Xulgado en Pontevedra en consello de guerra o 9 de xaneiro por rebeli\u00f3n xunto con outros 18 republicanos de Carbia, foi condenado a pena de morte. Foi executado en Pontevedra o 26 de xaneiro de 1937 \u00e1s 17:30 con Manuel Sarmiento Deb\u00e9n, Eduardo Brea Cajide e Antonio G\u00f3mez L\u00f3pez."}
{"id": "475397", "revid": "72012", "url": "https://gl.wikipedia.org/wiki?curid=475397", "title": "Centro Espacial de Cabo Ca\u00f1averal", "text": ""}
{"id": "475398", "revid": "43337", "url": "https://gl.wikipedia.org/wiki?curid=475398", "title": "Westminster", "text": ""}
{"id": "475399", "revid": "23204", "url": "https://gl.wikipedia.org/wiki?curid=475399", "title": "Guerra civil angolana", "text": "A guerra civil angolana, iniciada o 11 de novembro de 1975 e rematada o 4 de abril de 2002, foi o conflito armado m\u00e1is longo de \u00c1frica, e un dos m\u00e1is longos condicionados polo contexto da guerra fr\u00eda.\nLibrouse como unha escalada da guerra da Independencia de Angola, de 1961 a 1974, que enfrontou a varios movementos angolanos antagonistas, e aos sus respectivos aliados, pero acabou de maneira inmediata no proceso de descolonizaci\u00f3n, de 1974 a 1975, que agudizou e amplificou o conflito.\nO conflito de Angola enfrontou ao goberno do MPLA e aos seus aliados, Cuba e a SWAPO, que loitaba pola independencia de Namibia, contra a UNITA, a FNLA, Sur\u00e1frica e Zaire. Os primeiros recibiron apoio de asesores e material sovi\u00e9tico, e os segundos asesores e material dos Estados Unidos e de Israel, ademais de mercenarios occidentais.\nA contenda comezou polo rexeitamento do MPLA e da FNLA a compartiren o poder, arrastrando logo \u00e1 UNITA, pero perpetuouse polo apoio internacional a cada un de ambos os bandos, e retomou na s\u00faa segunda fase \u2014despois da retirada cubana\u2014 pola negativa de Jon\u00e1s Savimbi a aceptar os resultados electorais de 1992. A guerra terminou s\u00f3 tras da morte deste, deixando polo menos 3 500 mortos, catro mill\u00f3ns de refuxiados e uns 100\u00a0000 mutilados, especialmente polas minas antipersoa.\nAntecedentes: a codiciada Angola.\nO territorio hoxe ocupado por Angola comezou a ser unha posesi\u00f3n valiosa para os europeos cando os portugueses asent\u00e1ronse nas s\u00faas costas para utilizalas como bases na s\u00faa circunvalaci\u00f3n de \u00c1frica cara \u00e1 India e \u00e1s illas das especias. Especialmente cando os neerlandeses comezaron a poboar a s\u00faa Colonia do Cabo.\nO repartimento de \u00c1frica: a Conferencia de Berl\u00edn.\nAqueles asentamentos dos navegantes portugueses foron esgrimidos por Lisboa durante a Conferencia de Berl\u00edn (1884-1885) para obter as colonias de Angola e Mozambique m\u00e1is outras posesi\u00f3ns menores. Inicialmente, a pretensi\u00f3n lusitana consist\u00eda en unir ambas as d\u00faas colonias por terra; intenci\u00f3n nada novedosa porque o mesmo trataban de realizaren a Gran Breta\u00f1a \u2014co seu proxectado ferrocarril de O Cairo ao Cabo\u2014, ou Francia, coa s\u00faa tam\u00e9n proxectada li\u00f1a Dakar-Djibuti. Pero todos estas iniciativas foron impedidas pool chanceler alem\u00e1n Otto von Bismarck que persegu\u00eda, como segunda meta da Conferencia, dividir o m\u00e1is pos\u00edbel as colonias, para facelas m\u00e1is dif\u00edciles de defenderen. Deste xeito obrigar\u00eda \u00e1s potencias europeas a movilizaren m\u00e1is soldados, especialmente aos pa\u00edses que se prev\u00eda que despois ser\u00edan inimigos do Imperio alem\u00e1n na chamada Gran Guerra.\nA \"Entente Cordiale\", a Tripla Entente e a I Guerra Mundiial.\nAntes incluso de comezar a primeira guerra mundial alem\u00e1ns e brit\u00e1nicos ti\u00f1an un plan secreto para repartir entre eles Angola e outras posesi\u00f3ns portuguesas e belgas sen recorreren \u00e1 forza. Deste modo ambas as naci\u00f3ns sair\u00edan beneficiadas e non ser\u00eda necesario levar a guerra ao Continente europeo, e que os negros africanos puideran darse de conta de que os brancos estaban tan desunidos e se mataban entre eles coa mesma sa\u00f1a que calquera outra raza.\nPero Portugal entrou no conflito ao lado da Tripla Entente e conservou as s\u00faas posesi\u00f3ns en \u00c1frica. Ao contrario que Alema\u00f1a, despoxada de todas as s\u00faas tras o Tratado de Versalles. Entre elas, a \u00c1frica do Suroeste alem\u00e1, ocupada pola Uni\u00f3n Surafricana de forma temporal, pero que sempre intentou que fose permanente e, o que foi unha das causas da guerra."}
{"id": "475400", "revid": "98629", "url": "https://gl.wikipedia.org/wiki?curid=475400", "title": "Caios de Prickly Pear", "text": "Caios Prickly Pear (antigamente en espa\u00f1ol Islotes del Perro Chico e en ingl\u00e9s: \"Prickly Pear Cays\") \u00e1s veces escrito \"Prickley Pear\", son un par de pequenas illas deshabitadas a uns 10 km. da ba\u00eda Road, en Anguila, un territorio brit\u00e1nico no Mar Caribe. Est\u00e1n divididas por unha estreita canle entre Prickly Pear Leste e Prickly Pear Oeste. Os Caios Prickly Pear se clasifican como \"\u00e1reas silvestres\" por un Programa do Caribe Oriental para a xesti\u00f3n natural. Ademais, os caios son unha das seis \u00e1reas mari\u00f1as protexidas de Anguila."}
{"id": "475401", "revid": "785", "url": "https://gl.wikipedia.org/wiki?curid=475401", "title": "Fernando IV de Castela e Le\u00f3n", "text": ""}
{"id": "475402", "revid": "785", "url": "https://gl.wikipedia.org/wiki?curid=475402", "title": "Sancho IV de Castela e Le\u00f3n", "text": ""}
{"id": "475403", "revid": "785", "url": "https://gl.wikipedia.org/wiki?curid=475403", "title": "Sancho IV de Le\u00f3n e Castela", "text": ""}
{"id": "475404", "revid": "785", "url": "https://gl.wikipedia.org/wiki?curid=475404", "title": "Fernando III de Castela e Le\u00f3n", "text": ""}
{"id": "475405", "revid": "85894", "url": "https://gl.wikipedia.org/wiki?curid=475405", "title": "Porto Amboim", "text": "Porto Amboim \u00e9 unha cidade e municipio da provincia de Cuanza Sul, en Angola.\nXeograf\u00eda.\nLimita ao norte co municipio de Qui\u00e7ama, ao leste cos municipios de Quilenda e Amboim, ao sur co municipio do Sumbe, e ao oeste polo oc\u00e9ano Atl\u00e1ntico.\nO concello ten unha superficie de 3 646\u00a0km\u00b2 e, no ano 2006 ti\u00f1a unha poboaci\u00f3n estimada de 136 729 habitantes, polo que, nese ano, a s\u00faa densidade de poboaci\u00f3n era duns 37,5 hab./km\u00b2.\nEst\u00e1 constitu\u00eddo polas comunas de Porto Amboim (sede) e Kapolo.\nHistoria.\nOrixinariamente, Porto Amboim era co\u00f1ecido como Kissonde, un pequeno poblo que os portugueses colonizaron en 1587, e lle deron o nome de Benguela, e m\u00e1is tarde Benguela Velha, debido \u00e1 creaci\u00f3n doutro pobo hoxe co\u00f1ecido como Benguela, cidade que est\u00e1 situada a 350\u00a0km ao sur de Benguela Velha.\nEn 1923 o nome foi cambiado a Porto Amboim.\nHoxe (2014), Porto Amboim \u00e9 unha das \u00e1reas de crecemento para a industria \"off shore\". A capa de presal fronte \u00e1 costa de Angola, con Porto Amboim no centro, \u00e9 unha \u00e1rea de desenvolvemento planificada, con empresas como Paenal, unha empresa conxunta entre Sonangol, SBM &amp; DSME e Heerema Porto Amboim, os dous principais estaleiros de fabricaci\u00f3n para buques de mar a f\u00f3ra."}
{"id": "475406", "revid": "98629", "url": "https://gl.wikipedia.org/wiki?curid=475406", "title": "Illa Sandy", "text": "Illa Sandy \u00e9 unha illa de Anguila, un Territorio Brit\u00e1nico de Ultramar, e forma parte das Antillas Menores no Mar Caribe.\nIlla Sandy \u00e9 unha pequena illa na que se atopa un restaurante local. Desde Sandy Ground p\u00f3dese chegar a Anguila en 15 minutos. O propietario do restaurante enc\u00e1rgase do transporte gratu\u00edto en barco. A illa \u00e9 pequena (ca. 250x75 metros), formada por area branca e redonda, no medio hai algo de vexetaci\u00f3n con arbustos e palmeiras.\nA illa \u00e9 popular entre os turistas pola riqueza do seu fondo mari\u00f1o, a praia de area fina e coral pola presenza dun negocio (bar / restaurante) famoso na zona.\nEn 1995, a illa foi mergullada polo furac\u00e1n Lu\u00eds durante alg\u00fans d\u00edas, mentres que as instalaci\u00f3ns resultaron gravemente danadas polo paso dos seguintes cicl\u00f3ns tropicais e, durante unha destas tormentas, o barco quedou encallado na illa. Os edificios reconstru\u00edronse posteriormente.\nIncluso a flora foi danada polas tormentas tropicais, as palmeiras e os arbustos foron desarraigados polos fortes ventos d\u00e1ndolle \u00e1 illa un aspecto a\u00ednda m\u00e1is \u00e1rido, case sen vexetaci\u00f3n.\nO restaurante reconstru\u00eduse en 2007, as\u00ed e todo en 2017, o Furac\u00e1n Irma destru\u00edu os edificios e a vexetaci\u00f3n, deixando unha barra de area espida."}
{"id": "475407", "revid": "98629", "url": "https://gl.wikipedia.org/wiki?curid=475407", "title": "Illa Seal", "text": "A \"Illa Seal\" (en ingl\u00e9s: \"Seal Island\") \u00e9 unha pequena illa situada na costa noroeste do territorio brit\u00e1nico de Ultramar de Anguilla. At\u00f3pase a uns dous quil\u00f3metros ao oeste dos Caios de Prickly Pear, e est\u00e1 situado no centro do parque mari\u00f1o do sistema de arrecifes da illa Seal. A zona \u00e9 popular para os mergulladores."}
{"id": "475409", "revid": "89787", "url": "https://gl.wikipedia.org/wiki?curid=475409", "title": "Maria Theresa Asmar", "text": "Maria Theresa Asmar, nada en Tel Keppe en 1804 e finada en Francia na d\u00e9cada de 1860, foi unha escritora caldea do imperio Otom\u00e1n. Foi co\u00f1ecida en Europa como a Princesa Babilonia.\nTraxectoria.\nDe orixe cristi\u00e1 caldea, estableceu unha escola feminina en Bagdad. Acolleu misioneiros no colexio, mais estes subornaron o goberno otom\u00e1n para quedaren coa licenza do centro e para que prohibisen a Mar\u00eda seguir co proxecto. Abandonou o proxecto frustrada e anoxada polo modo en que fora tratada polos cristi\u00e1ns, buscou refuxio cos bedu\u00ednos \u00e1rabes. Recolleu informaci\u00f3n sobre a s\u00faa vida diaria, especialmente das vodas e dos asaltos a outras tribos.\nEscribiu \"Memoirs of a Babylonian Princess\", publicado en ingl\u00e9s en 1844, dous volumes nos que narra as s\u00faas viaxes por Turqu\u00eda, Siria, L\u00edbano e Palestina, as\u00ed como o sistema de har\u00e9ns usado en Turqu\u00eda.\nMaria Theresa Asmar morreu en Francia antes da guerra franco-prusiana"}
{"id": "475411", "revid": "88215", "url": "https://gl.wikipedia.org/wiki?curid=475411", "title": "Juan Almeida", "text": ""}
{"id": "475412", "revid": "25871", "url": "https://gl.wikipedia.org/wiki?curid=475412", "title": "Manuel D\u00edaz Gonz\u00e1lez (guerrilleiro)", "text": "Manuel D\u00edaz Gonz\u00e1lez, nado en Cereixa, A Pobra do Broll\u00f3n, o 29 de agosto de 1933 \u00e9 un chofer, guerrilleiro, militar e pol\u00edtico galego retirado, que loitou en Sierra Maestra no Movemento do 26 de xullo liderado por Fidel Castro e que, tralo triunfo da Revoluci\u00f3n cubana, alcanzou o grao de coronel nas Forzas Armadas Revolucionarias e participou na fundaci\u00f3n do Partido Comunista de Cuba, do que formou parte do seu Comit\u00e9 Central durante uns 20 anos.\nTraxectoria.\nOrixes.\nSeu pai, Jos\u00e9 Mar\u00eda D\u00edaz Rodr\u00edguez, era un campesi\u00f1o de Cereixa, militante do PCE, que co\u00f1ecera en Cuba a Flor Marina Fern\u00e1ndez Carpio, filla de espa\u00f1ois, e volvera con ela a Galicia ao inicio da Segunda Rep\u00fablica. A\u00ed tiveron tres fillos: Manuel, Faustino e Jos\u00e9 \"Pin\u00edn\". O pai participou na Fronte Popular como concelleiro e co inicio da guerra foi detido polos falanxistas e logo liberado. En 1951 a familia emigra a Cuba, instal\u00e1ndose primeiro na vila da nai, Dos Palmas, no Oriente, e m\u00e1is tarde en Santiago de Cuba.\nAl\u00ed Manuel desempe\u00f1ou diversos traballos ata que conseguiu un emprego como chofer do arcebispo de Santiago de Cuba, o tam\u00e9n galego Enrique P\u00e9rez Serantes. Nesa cidade estaba Frank Pa\u00eds comandando o Movemento do 26 de xullo, que loitaba contra a ditadura de Fulgencio Batista, polo que eran frecuentes as detenci\u00f3ns a mozos sospeitosos de pertencer ao movemento e non foi dif\u00edcil para Manuel D\u00edaz adoptar conciencia pol\u00edtica. Ademais seus irm\u00e1ns xa militaban no grupo insurxente.\nSierra Maestra.\nA principios de 1958, deixou o traballo no arcebispado e partiu a Sierra Maestra, onde se puxo inicialmente \u00e1s ordes do comandante Juan Almeida na Terceira Fronte, baixo o mando do capit\u00e1n Guillermo Garc\u00eda Fr\u00edas.\nA finais de maio o seu grupo recibiu a orde de trasladarse ao campamento do Che Guevara, en La Mesa. De cami\u00f1o encontr\u00e1ronse co Batall\u00f3n 11 do Ex\u00e9rcito Cubano, dirixido polo tenente coronel \u00c1ngel Mosquera S\u00e1nchez e tras un enfrontamento Manuel D\u00edaz foi gravemente ferido cun morteiro que lle atravesou un pulm\u00f3n. Foi trasladado a unha casa onde foi operado polo m\u00e9dico, tam\u00e9n de orixe galega, \u00d3scar Fern\u00e1ndez Mel. Poucos d\u00edas despois tiveron que partir, pois o ex\u00e9rcito aproxim\u00e1base, e chegaron ao campamento do Che. Manuel continuou combatendo ata que case ao final da guerra, o xa comandante Garc\u00eda Fr\u00edas ordenoulle deixar a loita e organizar unhas escolas rurais. Durante un dos combates, o 5 de agosto, caeu morto o seu irm\u00e1n \"Pin\u00edn\". Nos primeiros d\u00edas de 1959, formou parte da caravana triunfal coa que Fidel Castro e os demais revolucionarios entraron na Habana.\nDespois do triunfo da Revoluci\u00f3n.\nTras o triunfo da Revoluci\u00f3n, Fidel chamouno ao seu encontro e p\u00faxolle como misi\u00f3n ir a Checoslovaquia a estudar a carreira militar. Partiu en 1960 e ao seu regreso foi nomeado Xefe de I Brigada de Artiller\u00eda de Campa\u00f1a e, durante a crise dos m\u00edsiles, ascendido a comandante. Foi elixido membro do Comit\u00e9 Central do Partido Comunista de Cuba no seu I Congreso, e formou parte de dito comit\u00e9 d\u00faas d\u00e9cadas.\nEn 1982 foi destinado a Angola para participar na Operaci\u00f3n Carlota, a intervenci\u00f3n militar de Cuba na guerra civil angolana, na que ti\u00f1a como obxectivo reforzar as forzas do MPLA. Pola s\u00faa actuaci\u00f3n internacionalista recibiu a Medalla Antonio Maceo. Retirouse en 1990 co grao de coronel."}
{"id": "475422", "revid": "29398", "url": "https://gl.wikipedia.org/wiki?curid=475422", "title": "Ramiro Vald\u00e9s Men\u00e9ndez", "text": "Ramiro Vald\u00e9s Men\u00e9ndez, nado en Artemisa, antiga provincia da Habana, o 28 de abril de 1932, \u00e9 un militar e pol\u00edtico cubano, un dos veteranos participantes na Revoluci\u00f3n Cubana dende a acci\u00f3n militar que lle deu inicio o 26 de xullo de 1953, o asalto ao Cuartel Moncada.\nOstenta desde 1976 o grao militar honor\u00edfico de Comandante da Revoluci\u00f3n ademais do t\u00edtulo de Heroe da Rep\u00fablica de Cuba. Foi vicepresidente do Consello de Estado e do Consello de Ministros de Cuba dende 2009 a 2019. No VI Congreso do PCC, foi ratificado como membro do Bur\u00f3 Pol\u00edtico.\nEtapa da loita armada.\nEn 1953, aos 22 anos, uniuse a Fidel Castro no movemento armado que asaltou o cuartel de Moncada en Santiago de Cuba, para comezar a loita que derrocar\u00eda ao presidente Fulgencio Batista. Estivo entre os oito atacantes seleccionados para ocupar o posto principal do cuartel de Moncada e foi o primeiro en penetrar no cuartel, tras baixar a cadea que impediu o paso nesa zona, xunto cos seus compa\u00f1eiros de equipo Jos\u00e9 Ponce e Jes\u00fas Montan\u00e9. A pesar de ser un dos \u00faltimos en abandonar a frustrada acci\u00f3n, sobreviviu a\u00ednda que resultou ferido leve.\nFoi detido d\u00edas despois e xulgado polo Tribunal de Urxencia de Santiago de Cuba, encarcerado no presidio nacional da Illa de Pinos at\u00e9 beneficiarse da amnist\u00eda en maio de 1955. Durante este ano sufriu novamente prisi\u00f3n polas s\u00faas actividades revolucionarias ata que puido trasladarse a M\u00e9xico, onde axudou a organizar e adestrar a expedici\u00f3n do Granma, que desembarcar\u00eda na provincia de Oriente o 2 de decembro de 1956.\nDurante o desembarco foi nomeado xefe dunha das escuadras e segundo ao mando do Pelot\u00f3n da Retagarda que dirix\u00eda Ra\u00fal Castro.\nPosteriormente foi designado segundo xefe da Columna N\u00ba 8 \"Ciro Redondo\", encabezada polo comandante Ernesto Che Guevara e participou xunto a este na invasi\u00f3n de oriente a occidente.\n\u00c9 un dos tres xefes hist\u00f3ricos da Revoluci\u00f3n cubana que participou nas tres acciones decisivas no triunfo revolucionario de xaneiro de 1959: O asalto ao cuartel Moncada, a expedici\u00f3n e desembarco do iate Granma e a Invasi\u00f3n de oriente a occidente.\nColaboraci\u00f3n con pa\u00edses veci\u00f1os.\nEn xaneiro de 2010, o Presidente de Venezuela, Hugo Ch\u00e1vez, anunciou que Ramiro Vald\u00e9s encabezar\u00eda a comisi\u00f3n creada polo goberno nacional, a fin de enfrontar a grave crise enerx\u00e9tica que viv\u00eda o pa\u00eds suramericano.\nCondecoraci\u00f3ns.\nRecibiu o t\u00edtulo de Heroe da Rep\u00fablica de Cuba.\nEn 2003 foi condecorado coa Medalla Conmemorativa 50 Aniversario do 26 de xullo."}
{"id": "475423", "revid": "88215", "url": "https://gl.wikipedia.org/wiki?curid=475423", "title": "Ramiro Vald\u00e9s", "text": ""}
{"id": "475424", "revid": "88215", "url": "https://gl.wikipedia.org/wiki?curid=475424", "title": "Gallego Fern\u00e1ndez", "text": ""}
{"id": "475425", "revid": "1505", "url": "https://gl.wikipedia.org/wiki?curid=475425", "title": "Comercio de escravos", "text": ""}
{"id": "475435", "revid": "7523", "url": "https://gl.wikipedia.org/wiki?curid=475435", "title": "Luca Vildoza", "text": "Luca Vildoza, nado o 11 de agosto de 1995 en Quilmes, Buenos Aires, \u00e9 un xogador profesional de baloncesto arxentino con pasaporte italiano. Cunha estatura de 1,91 metros xoga nas posici\u00f3ns de base e escolta.\nTraxectoria.\nO 16 de agosto de 2016, Vildoza asinou un contrato por catro tempadas polo Saski Baskonia da Liga ACB. A primeira tempada quedou cedido no Quilmes.\nO 6 de maio de 2021, Vildoza acordou un contrato por catro anos cos New York Knicks da NBA, pero foi cortado o 3 de outubro de 2021 tras participar en dous partidos da Liga de Ver\u00e1n cos Knicks.\nO 6 de abril de 2022, Vildoza asinou cos Milwaukee Bucks da [[National Basketball Association] (NBA). O [[22 de abril]] de 2022, Vildoza debutou na NBA contra os [[Chicago Bulls]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados en 1990]]\n[[Categor\u00eda:Nados en Buenos Aires]]\n[[Categor\u00eda:Xogadores de baloncesto ol\u00edmpicos da Arxentina]]\n[[Categor\u00eda:Bases de baloncesto]]\n[[Categor\u00eda:Xogadores de baloncesto da ACB]]\n[[Categor\u00eda:Xogadores de baloncesto da NBA]]\n[[Categor\u00eda:Xogadores do Saski Baskonia]]\n[[Categor\u00eda:Xogadores dos Milwaukee Bucks]]\n[[Categor\u00eda:Xogadores do KK Crvena zvezda]]\n[[Categor\u00eda:Xogadores da selecci\u00f3n de baloncesto da Arxentina]]\n[[Categor\u00eda:Xogadores de baloncesto nos Xogos Ol\u00edmpicos de 2020]]"}
{"id": "475438", "revid": "55340", "url": "https://gl.wikipedia.org/wiki?curid=475438", "title": "Gran Logia Simb\u00f3lica Espa\u00f1ola", "text": ""}
{"id": "475440", "revid": "88215", "url": "https://gl.wikipedia.org/wiki?curid=475440", "title": "Bur\u00f3 Pol\u00edtico", "text": ""}
{"id": "475454", "revid": "15490", "url": "https://gl.wikipedia.org/wiki?curid=475454", "title": "Diogo C\u00e3o", "text": "Diogo C\u00e3o, nado probabelmente en Vila Real cara a 1440 e finado posibelmente no r\u00edo Congo cara a 1486, foi un explorador e navegante portugu\u00e9s, un dos m\u00e1is importantes da era dos descubrimentos. Fixo d\u00faas viaxes navegando ao longo da costa oeste de \u00c1frica entre 1482 e 1486 ao servizo de Xo\u00e1n II de Portugal. Foi o primeiro europeo co\u00f1ecido que avistou a foz do r\u00edo Congo e que o remontou nos seus quil\u00f3metros naveg\u00e1beis, e en explorar a costa desde o cabo de Santa Catarina (Gab\u00f3n), case no Ecuador, e o cabo Cross, preto de Walvis Bay, na costa da actual Namibia.\nTraxectoria.\nPouco se sabe dos seus primeiros anos. Era fillo natural de \u00c1lvaro Fernandes ou Gon\u00e7alves C\u00e3o, fidalgo da Casa Real portuguesa. \u00c1lvaro Fernandes o Gon\u00e7alves C\u00e3o, hidalgo de la Casa Real, el mesmo fillo ilex\u00edtimo de Gon\u00e7alo C\u00e3o. Sendo fillo de militar, entrou na mari\u00f1a aos 14 anos, chegando a capit\u00e1n en 1480.\nEscudeiro da Casa de Xo\u00e1n II de Portugal, foi enviado por este a varias expedici\u00f3ns. Realizou d\u00faas viaxes de descubrimento da costa suroeste africana, entre 1482 e 1486.\nChegou \u00e1 foz do r\u00edo Congo, que sinalou cun \"padr\u00e3o\" ou piar de pedra (que a\u00ednda existe, pero s\u00f3 alg\u00fans fragmentos) erixido na punta Shark. C\u00e3o tam\u00e9n navegou r\u00edo arriba, establecendo contacto co reino do Congo at\u00e9 \u00e1s fervenzas de Ielala, preto de da actual cidade de Matadi, o l\u00edmite naveg\u00e1bel, onde erixiu outro \"padr\u00e3o\". A palabra \"Matadi\" significa \"pedra\" en lingua kikongo. A cidade est\u00e1 constru\u00edda sobre empinados outeiros. R\u00edo arriba hai unha serie de covas, chamadas \"rocha de Diogo C\u00e3o\", nas que hai inscrici\u00f3ns feitas polo explorador portugu\u00e9s en 1485 no \"padr\u00e3o\", para marcar o l\u00edmite da s\u00faa viaxe remontando o r\u00edo.\nNa inscrici\u00f3n deste \"padr\u00e3o\" pode lerse:\nCando chegou \u00e1 foz do r\u00edo Congo, Diogo C\u00e3o pensou que alcanzara o punto m\u00e1is ao sur do continente africano (que realmente \u00e9 o cabo da Boa Esperanza), que realmente foi dobrado por Bartolomeu Dias pouco tempo despois.\nEstabeleceu as primeiras relaci\u00f3ns co reino do Congo, e, en 1485, chegou ao por el denominado denominado cabo da Cruz (na actual Namibia). Introduciu a utilizaci\u00f3n dos \"padr\u00f5es\" de pedra, en lugar das cruces de madeira, para sinalar a presenza portuguesa nas zonas descubertas.\nRecibiu a mercede dun Escudo de Armas por Carta de 14 de abril de 1484. As Armas que lle foran concedidas son: en verde, con d\u00faas columnas de prata, rematadas cada uuha por uuha cruz en azur e firmadas sobre dous montes, moventes dun terreiro, todo da s\u00faa cor; timbre: as d\u00faas columnas do escudo pasadas en aspa e atadas en verde.\nSegundo din alg\u00fans, C\u00e3o morreu contra 1486 no r\u00edo Congo perseguindo un crocodilo.\nMatrimonio e descendencia.\nIgn\u00f3rase con quen casou, pero tivo descendencia: \nNas artes.\nDiogo C\u00e3o \u00e9 citado en diversas obras art\u00edsticas, como nos \"Lus\u00edadas\", de Lu\u00eds Vaz de Cam\u00f5es ou no poema \"Padr\u00e3o\" na obra \"Mensagem\" de Fernando Pessoa. O navegante \u00e9 tam\u00e9n un personaxe na novela \"As Naus\", de Ant\u00f3nio Lobo Antunes.\nFoi tam\u00e9n o primeiro navegante que utilizou un \"padr\u00e3o de pedra\" no acto da marcaci\u00f3n.\nImprim\u00eduse un billete de 1 angolar da Provincia Ultramarina de Angola, as\u00ed como selos da metr\u00f3pole e das colonias coa s\u00faa imaxe."}
{"id": "475455", "revid": "89787", "url": "https://gl.wikipedia.org/wiki?curid=475455", "title": "Constituci\u00f3n cubana de 1976", "text": "A Constituci\u00f3n cubana de 1976 (nome oficial en castel\u00e1n: \"Constituci\u00f3n de la Rep\u00fablica de Cuba)\" foi a norma xur\u00eddica suprema (ou m\u00e1xima) do ordenamento xur\u00eddico da Rep\u00fablica de Cuba.\nRedactouse durante o proceso hist\u00f3rico denominado Revoluci\u00f3n cubana, xurdido como resposta ao golpe de estado do 10 de marzo de 1952. Despois de 1961 coa declaraci\u00f3n do car\u00e1cter socialista da Revoluci\u00f3n Cubana, tom\u00e1ronse medidas para a transformaci\u00f3n da Rep\u00fablica nun estado socialista. En 1972 creouse a Comisi\u00f3n de Estudos Xur\u00eddicos do Comit\u00e9 Central do Partido Comunista de Cuba, co fin de atopar as bases para acometer a redacci\u00f3n dunha Constituci\u00f3n socialista. A Constituci\u00f3n de 1976 foi derogada o 10 de abril de 2019, cando a Asemblea Nacional do Poder Popular de Cuba, en sesi\u00f3n solemne proclamou e puxo en vigor a Constituci\u00f3n de 2019.\nHistoria.\nA historia da constituci\u00f3n cubana de 1976 comezou en 1972 cando se creou a Comisi\u00f3n de Estudos Xur\u00eddicos do Comit\u00e9 Central do Partido Comunista de Cuba, para buscar as bases para redactar unha nova constituci\u00f3n. O 22 de outubro de 1974, o Comit\u00e9 Executivo do Consello de Ministros e o Bur\u00f3 Pol\u00edtico do Partido Comunista de Cuba, nunha reuni\u00f3n conxunta, adoptaron a creaci\u00f3n dunha comisi\u00f3n mixta do Partido e do Goberno co obxectivo de preparar e redactar un proxecto de constituci\u00f3n.\nA comisi\u00f3n de redacci\u00f3n constitu\u00eduse o 23 de outubro de 1974. Realizou a s\u00faa primeira reuni\u00f3n de traballo o 28 de outubro, na que se crearon catro grupos de traballo e unha comisi\u00f3n de estilo. Dentro dun mes, cada grupo de traballo entregou as s\u00faas propostas e, a continuaci\u00f3n, debateuse o texto completo; o 24 de febreiro de 1975, o borrador foi completado e entregado a Fidel Castro Ruz, primeiro secretario do Comit\u00e9 Central do Partido Comunista de Cuba.\nDurante o mesmo ano tivo lugar o proceso de debate p\u00fablico do anteproxecto. Participaron 6.216.981 persoas que propuxeron 12.883 emendas, 2.343 adici\u00f3ns de contido constitucional, as\u00ed como 84 solicitudes de aclaraci\u00f3ns; este proceso non debe confundirse co posterior referendo nacional ao que foi sometido o anteproxecto, xa en forma de proxecto oficial.\nO 29 de decembro de 1975 foi promulgada a Lei n\u00ba 1299, Lei de Referendo, para someter \u00e1 aprobaci\u00f3n popular o proxecto de Constituci\u00f3n e a Lei de Tr\u00e1nsito Constitucional, e fixouse para o 15 de febreiro de 1976 a data para a s\u00faa celebraci\u00f3n, ao tempo que se estableceu que o Consello de Ministros designara a Comisi\u00f3n Nacional do Referendo, que contar\u00eda con comisi\u00f3ns provinciais, rexionais, municipais e unha comisi\u00f3n especial.\nO 15 de febreiro de 1976 tivo lugar a consulta popular cun resultado favorable a ambos documentos, xa que dun total de 5.717.266 electores, exerceron o voto 5.602.973, o que d\u00e1 unha participaci\u00f3n do 98%. Deles 5.473.534 votaron \"SI\", o 97,7% dos que votaron e 54.070 votaron \"NON\", o 1%. Ademais, 44.221 votaron en branco (0,8%) e houbo 31.148 papeletas anuladas (o 0,5%). 114.293 electores (2%) non exerceron o seu dereito a voto. O 24 de febreiro de 1976 proclamouse esta Constituci\u00f3n nun acto p\u00fablico solemne celebrado no Teatro \"Carlos Marx\" da cidade da Habana. A Constituci\u00f3n de 1976 foi derrogada o 10 de abril de 2019, cando a Asemblea Nacional do Poder Popular en sesi\u00f3n solemne proclamou e puxo en vigor a nova Constituci\u00f3n da Rep\u00fablica de 2019.\nComposici\u00f3n e caracter\u00edsticas.\nConstaba dunha Nota, un Pre\u00e1mbulo, 137 artigos, divididos en 15 cap\u00edtulos e unha Disposici\u00f3n Especial.\nFundamentos Pol\u00edticos, Sociais e Econ\u00f3micos do Estado.\nO primeiro cap\u00edtulo (artigos 1\u00ba ao 27\u00ba), establec\u00eda unha serie de principios elementais dun Estado de dereito, o estado socialista, as formas de propiedade (estatal, mixta, cooperativa e persoal), o nome do pa\u00eds, o idioma oficial, a capital do pa\u00eds, os s\u00edmbolos nacionais, a soberan\u00eda nacional, a funci\u00f3n do Partido Comunista de Cuba e o apoio que brindaba o Estado \u00e1 Uni\u00f3n de Mozos Comunistas de Cuba e \u00e1s organizaci\u00f3ns de masas e sociais, xurdidas no proceso hist\u00f3rico das loitas do pobo cubano.\nCidadan\u00eda e Estranxeira.\nO segundo cap\u00edtulo (artigos 28\u00ba ao 33\u00ba), establec\u00eda as v\u00edas de obter a cidadan\u00eda cubana, a perda e recuperaci\u00f3n da mesma. Non admit\u00eda a dobre cidadan\u00eda nin a privaci\u00f3n do dereito a cambiar desta.\nO terceiro cap\u00edtulo (artigo 34\u00ba), establec\u00eda os dereitos e deberes dos estranxeiros residentes no territorio da Rep\u00fablica, tales como:\nFamilia, Educaci\u00f3n e Cultura e Igualdade.\nNo cuarto cap\u00edtulo (artigos 35\u00ba ao 38\u00ba), establec\u00edase que o Estado protex\u00eda a familia, a maternidade e o matrimonio, reco\u00f1ec\u00eda que todos os fillos te\u00f1en iguais dereitos, foran tidos dentro ou f\u00f3ra do matrimonio. Ademais dos deberes dos pais cos seus fillos e estes cos seus pais.\nO quinto cap\u00edtulo (artigos 39\u00ba e 40\u00ba), establec\u00eda que o Estado orientaba, fomentaba e promov\u00eda a educaci\u00f3n, a cultura e as ciencias en todas as s\u00faas manifestaci\u00f3ns. Estipulaba que a educaci\u00f3n era gratu\u00edta e que o Estado estimulaba e facilitaba a investigaci\u00f3n e priorizaba a dirixida a resolver os problemas que incumb\u00edan ao interese da sociedade e ao beneficio do pobo cubano. Ademais o Estado defend\u00eda a identidade da cultura cubana e velaba pola conservaci\u00f3n do patrimonio cultural e a riqueza art\u00edstica e hist\u00f3rica da naci\u00f3n. Protex\u00eda os monumentos nacionais e os lugares notables pola s\u00faa beleza natural ou polo seu reco\u00f1ecido valor art\u00edstico ou hist\u00f3rico.\nO sexto cap\u00edtulo (artigos 41\u00ba ao 44\u00ba), establec\u00eda os dereitos conquistados pola Revoluci\u00f3n, a igualdade de dereitos e deberes, sancionaba calquera tipo de discriminaci\u00f3n e calquera outra lesiva \u00e1 dignidade humana. Declaraba que a muller e o home gozaban de iguais dereitos no econ\u00f3mico, pol\u00edtico, cultural, social e familiar.\nDereitos, Deberes e Garant\u00edas Fundamentais.\nO s\u00e9timo cap\u00edtulo (artigos 45\u00ba ao 66\u00ba), era un dos m\u00e1is extensos da Constituci\u00f3n. Refer\u00edase aos dereitos e deberes dos cidad\u00e1ns como:\nAdemais establece que o cumprimento estrito da Constituci\u00f3n e das leis \u00e9 deber inescusable de todos.\nEstado de Emerxencia.\nO oitavo cap\u00edtulo (artigo 67\u00ba), establece as condici\u00f3ns en que o Presidente do Consello de Estado pode declarar o estado de emerxencia, en todo o territorio nacional ou nunha parte del.\nPrincipios de Organizaci\u00f3n e Funcionamento dos \u00d3rganos Estatais.\nNo noveno cap\u00edtulo (artigo 68\u00ba), establec\u00edanse as regras que \u00edan rexer aos \u00f3rganos estatais. Ditaba que a actividade dos \u00f3rganos estatais, dos deputados, dos delegados e dos funcionarios control\u00e1bana as masas populares e que os elixidos ti\u00f1an o deber de render conta da s\u00faa actuaci\u00f3n e pod\u00edan ser revogados dos seus cargos en calquera momento.\n\u00d3rganos Superiores do Poder Popular.\nO d\u00e9cimo cap\u00edtulo (artigos 69\u00ba ao 101\u00ba) era o que m\u00e1is densidade normativa conti\u00f1a, nel establec\u00edanse os principais \u00f3rganos lexislativos e administrativos da Rep\u00fablica de Cuba.\nDo artigo 69\u00ba ao 87\u00ba establec\u00eda eque a Asemblea Nacional do Poder Popular \u00e9erao \u00fanico \u00f3rgano con potestade constitu\u00ednte e lexislativa na Rep\u00fablica, os seus deputados seranelixidos polo voto libre, directo e segredo dos electores, por un termo de cinco anos. A Asemblea ellix\u00eda de entre os seus deputados, ao Consello de Estado, integrado por un Presidente, un Primeiro Vicepresidente, cinco Vicepresidentes, un Secretario e 23 membros m\u00e1is. Ademais dit\u00e1banse as atribuci\u00f3ns e normas da mesma, as\u00ed como as do seu Presidente.\nNo artigo 88\u00ba regul\u00e1base a iniciativa da promulgaci\u00f3n de leis.\nDo artigo 89\u00ba ao 94\u00ba establec\u00edase que o Consello de Estado era o \u00f3rgano da Asemblea Nacional que a representaba entre un e outro per\u00edodo de sesi\u00f3ns, executaba os acordos desta e cumpr\u00eda as demais funci\u00f3ns que a Constituci\u00f3n lle atribu\u00eda. Ademais dit\u00e1banse as atribuci\u00f3ns e normas da mesma, as\u00ed como as do seu Presidente.\nDo artigo 95\u00ba ao 100\u00ba establec\u00edase que o Consello de Ministros era o m\u00e1ximo \u00f3rgano executivo e administrativo e constitu\u00eda o Goberno da Rep\u00fablica. Ademais dit\u00e1banse as atribuci\u00f3ns do mesmo e deb\u00eda render contas \u00e1 Asemblea Nacional. O artigo 101\u00ba establec\u00eda que o Consello de Defensa Nacional se constit\u00faese e preparase dende tempo de paz para dirixir o pa\u00eds nas condici\u00f3ns de estado de guerra, durante a guerra, a mobilizaci\u00f3n xeral ou o estado de emerxencia.\nA Divisi\u00f3n Pol\u00edtico Administrativa e \u00d3rganos Locais do Poder Popular.\nO und\u00e9cimo cap\u00edtulo (artigo 102\u00ba) establec\u00eda que Cuba se divid\u00eda en provincias e municipios; o n\u00famero, os l\u00edmites e a denominaci\u00f3n dos cales se establec\u00eda na lei, ademais a lei pod\u00eda establecer, ademais, outras divisi\u00f3ns.\nO cap\u00edtulo doce (artigos 103\u00ba ao 119\u00ba) establec\u00eda os \u00f3rganos lexislativos, administrativos e de defensa para as divisi\u00f3ns administrativas, as\u00ed como as s\u00faas atribuci\u00f3ns. Estes eran:\nTribunais e Fiscal\u00edas.\nO cap\u00edtulo trece (artigos 120\u00ba ao 130\u00ba), establec\u00eda a conformaci\u00f3n e atribuci\u00f3ns do Tribunal Supremo Popular, doutros Tribunais que a lei institu\u00eda e da Fiscal\u00eda Xeral da Rep\u00fablica. Ademais garant\u00eda que os xu\u00edces fosen independentes e non debesen obediencia m\u00e1is que \u00e1 lei e que os fallos e demais resoluci\u00f3ns firmes dos tribunais, ditados dentro dos l\u00edmites da s\u00faa competencia, eran de ineludible cumprimento.\nSistema Electoral.\nO cap\u00edtulo catorce (artigos 131\u00ba ao 136), garant\u00eda que todos os cidad\u00e1ns maiores de 16 anos tivesen dereito ao voto, excepto:\nAdemais ti\u00f1an dereito a ser elixidos os cidad\u00e1ns maiores de 16 anos que se achasen no pleno goce dos seus dereitos pol\u00edticos, fixando que deb\u00edan ser maiores de 18 anos se a elecci\u00f3n era para deputados \u00e1 Asemblea Nacional. Tam\u00e9n os membros das Forzas Armadas Revolucionarias e demais institutos armados ti\u00f1an dereito a elixir e a ser elixidos, igual que os demais cidad\u00e1ns. Os delegados \u00e1s Asembleas Provinciais e Municipais elix\u00edanse polo voto libre, directo e segredo dos electores.\nReforma Constitucional.\nO cap\u00edtulo quince (artigo 137\u00ba), establec\u00eda que a Constituci\u00f3n s\u00f3 pod\u00eda ser reformada pola Asemblea Nacional do Poder Popular mediante acordo adoptado, en votaci\u00f3n nominal, por unha maior\u00eda non inferior \u00e1s d\u00faas terceiras partes do n\u00famero total dos seus integrantes, excepto no que se refire ao sistema pol\u00edtico, social e econ\u00f3mico, cuxo car\u00e1cter irrevogable o establec\u00eda o artigo 3 do Cap\u00edtulo I, e a prohibici\u00f3n de negociar baixo agresi\u00f3n, ameaza ou coerci\u00f3n dunha potencia estranxeira, como se disp\u00f3n no Artigo 11.\nSe a reforma se refer\u00eda \u00e1 integraci\u00f3n e facultades da Asemblea Nacional do Poder Popular ou do seu Consello de Estado ou a dereitos e deberes consagrados na Constituci\u00f3n, requir\u00eda, ademais, a ratificaci\u00f3n polo voto favorable da maior\u00eda dos cidad\u00e1ns con dereito electoral, en referendo convocado ao efecto pola propia Asemblea."}
{"id": "475456", "revid": "88215", "url": "https://gl.wikipedia.org/wiki?curid=475456", "title": "Constituci\u00f3n de Cuba de 1976", "text": ""}
{"id": "475459", "revid": "98629", "url": "https://gl.wikipedia.org/wiki?curid=475459", "title": "La Lisa", "text": "La Lisa \u00e9 un dos 15 municipios da provincia da Habana, en Cuba.\nXurdiu da divisi\u00f3n pol\u00edtico-administrativa realizada no pa\u00eds en 1976, antes desa data estaba integrado no municipio de Marianao. En 2017 ti\u00f1a unha poboaci\u00f3n de 142 124 habitantes.\nXeograf\u00eda.\nSit\u00faase na periferia occidental da capital, limita ao norte co municipio de Playa, ao leste con Marianao, ao sur-suroeste con Boyeros e ao oeste co municipio de Bauta da veci\u00f1a provincia de Artemisa. A s\u00faa extensi\u00f3n \u00e9 de 37,5\u00a0km\u00b2.\nBarrios.\nDende a s\u00faa constituci\u00f3n e ata hoxe este municipio est\u00e1 composto por: El Cano, Guatao, Arroyo Arenas, La Lisa e Punta Brava, xunto con numerosos outros \"repartos\", barrios ou leiras. Na s\u00faa conformaci\u00f3n actual ten d\u00faas \u00e1reas diferenciadas: a zona nord\u00e9s do municipio, dende Quib\u00fa ata Arroyo Arenas e dende a Estrada Nacional ata a r\u00faa 25, \u00e9 unha zona moi urbanizada, na que os barrios est\u00e1n ligados consecutivamente cos seus n\u00facleos m\u00e1is antigos de poboaci\u00f3n; e a zona suroeste, con caracter\u00edsticas suburbanas ou semirurais, que incl\u00fae a \u00e1rea de Cano-Valle Grande, La Concepci\u00f3n, parte de Arroyo Arenas, Guatao e Punta Brava.\nGoberno.\nO goberno ex\u00e9rcese dende a Asemblea Municipal do Poder Popular, que \u00e9 o maior organismo local do poder do Estado e, por conseguinte, est\u00e1 investida da m\u00e1xima autoridade para o exercicio das funci\u00f3ns estatais na s\u00faa delimitaci\u00f3n.\nEsta Asemblea est\u00e1 formada por 89 delegados, agrupados en sete Consellos Populares, que son \u00f3rganos do Poder Popular, local, de car\u00e1cter representativos: Alturas de La Lisa, Balc\u00f3n Arimao, El Cano-Bello 26 - Valle Grande, Punta Brava, Arroyo Arenas, San Agust\u00edn e Versalles-Coronela .\nTodos os delegados, que son nomeados polos veci\u00f1os nas asembleas dos barrios, son elixidos polo voto directo e secreto dos electores; estes \u00e1 s\u00faa vez elixen ao presidente e vicepresidente da Asemblea Municipal."}
{"id": "475460", "revid": "98629", "url": "https://gl.wikipedia.org/wiki?curid=475460", "title": "Antonio L\u00f3pez Fern\u00e1ndez", "text": "Antonio L\u00f3pez Fern\u00e1ndez, m\u00e1is co\u00f1ecido como \"\u00d1ico\" L\u00f3pez, nado en La Lisa o 2 de outubro de 1932 e finado en Niquero o 7 de decembro de 1956, foi un revolucionario cubano, de orixe galega, membro do Movemento do 26 de xullo, que participou no asalto aos cuarteis Moncada e Carlos Manuel de C\u00e9spedes e na expedici\u00f3n do Granma.\nTraxectoria.\nOrixes e inicios.\nOs seus pais eran os emigrantes galegos Xo\u00e1n L\u00f3pez Alb\u00edn e Concepci\u00f3n Fern\u00e1ndez, naturais de Sarria, na provincia de Lugo. Aos 10 anos tivo que deixar a escola. Realizou diversos traballos e en 1947, cando Eduardo Chib\u00e1s fundou o antiimperialista Partido Ortodoxo, uniuse \u00e1s s\u00faas xuventudes.\nActividade pol\u00edtica.\nTralo suicidio de Chib\u00e1s, \u00d1ico L\u00f3pez situouse na esquerda do partido. Despois do golpe de Estado de Fulgencio Batista do 10 de marzo de 1952, participou no enterro simb\u00f3lico da Constituci\u00f3n de 1940, organizado pola FEU na Universidade da Habana. Poucas semanas despois co\u00f1eceu a Fidel Castro nun acto de homenaxe a unha v\u00edtima da represi\u00f3n policial e este encomendoulle a impresi\u00f3n e distribuci\u00f3n de \"El Acusador\", o bolet\u00edn que el mesmo redactaba coa axuda doutros revolucionarios como Abel Santamar\u00eda. En xaneiro de 1953, participou na Marcha dos Fachos, cando unha multitude de estudantes marchou con fachos acendidos dende a Universidade da Habana ata a Fragua Martina, para conmemorar o centenario do nacemento de Jos\u00e9 Mart\u00ed, ao tempo que denunciaban a tiran\u00eda da ditadura de Batista. Era ademais xefe dunha c\u00e9lula insurreccional na Habana Vella, na que tam\u00e9n participaban alg\u00fans dos irm\u00e1ns Ameijeiras.\nAsalto ao cuartel Carlos Manuel de C\u00e9spedes e exilio.\nO 26 de xullo de 1953, m\u00e1is dun cento de guerrilleiros liderados por Fidel Castro asaltaron os cuarteis Moncada, en Santiago de Cuba, e Carlos Manuel de C\u00e9spedes, en Bayamo. Fidel decidiu que o ataque ao segundo deles ser\u00eda liderado por \u00d1ico L\u00f3pez e Ra\u00fal Mart\u00ednez. A acci\u00f3n fracasou e os revolucionarios retir\u00e1ronse salvando a vida moitos deles grazas \u00e1 axuda de veci\u00f1os. \u00d1ico L\u00f3pez logrou chegar \u00e1 Habana e refuxiouse na embaixada de Guatemala, na que pasou un tempo ata que conseguiu un salvoconduto para viaxar a Guatemala, onde gobernaba o esquerdista Jacobo Arbenz. Nese pa\u00eds atop\u00e1banse moitos exiliados de esquerdas ou simplemente militantes curiosos polo proceso pol\u00edtico que estaba sucedendo no pa\u00eds. Un deles era Ernesto Guevara, que nunha velada na casa do estudoso Edelberto Torres, co\u00f1eceu a \u00d1ico, co que logo trenzou unha estreita amizade, e co que chegou a compartir cuarto un tempo. Foi de feito \u00d1ico L\u00f3pez quen lle puxo ao arxentino o seu famoso alcume, \"Che\", polo h\u00e1bito deste de utilizar esa locuci\u00f3n arxentina. Con todo, \u00d1ico estaba desexoso de deixar o pa\u00eds, reunirse con Fidel e levar a revoluci\u00f3n a Cuba.\nPouco despois partiu cara a M\u00e9xico, a onde comezaron a reunirse exiliados cubanos e simpatizantes de Fidel de diversos lugares do hemisferio. Al\u00ed confiaban en que tanto Fidel como o resto de \"moncadistas\" que estaban en c\u00e1rceres cubanas ser\u00edan pronto liberados e se organizar\u00eda a revoluci\u00f3n. Tam\u00e9n a M\u00e9xico chegou o Che Guevara, que retomou al\u00ed a amizade con \u00d1ico e que finalmente se unir\u00eda tam\u00e9n aos plans revolucionarios dos cubanos. O 15 de maio de 1955, Fidel Castro sa\u00edu do c\u00e1rcere e uns d\u00edas despois \u00d1ico viaxou \u00e1 Habana con Calixto Garc\u00eda para coordinar a estratexia con Fidel. Na capital aloxouse cos irm\u00e1ns Castro. Pouco despois fundouse formalmente o Movemento do 26 de xullo. \u00d1ico organizou o movemento no Oriente e dirixiu varias operaci\u00f3ns de sabotaxe na Habana. Logo regresou a M\u00e9xico, onde Fidel estaba organizando a expedici\u00f3n do iate Granma.\nExpedici\u00f3n do Granma.\nO 25 de novembro de 1956, partiu das costas mexicanas xunto a 82 revolucionarios liderados por Fidel, a bordo do iate Granma, coa intenci\u00f3n de comezar unha loita armada e derrocar a ditadura de Fulgencio Batista. Tras diversos contratempos, o 2 de decembro encallaron nun lugar chamado Los Cayuelos e foron recibidos por un ataque do ex\u00e9rcito que fixo que os revolucionarios se dispersasen. \u00d1ico chegou xunto a outros compa\u00f1eiros a Boca del Toro, no municipio de Niquero, onde foron sorprendidos polos soldados dirixidos polo tenente Julio Laurent e foron apresados. \u00c1 ma\u00f1\u00e1 seguinte \u00d1ico L\u00f3pez foi executado, xunto a Miguel Caba\u00f1as, Jos\u00e9 Smith, Tom\u00e1s Royo e C\u00e1ndido Gonz\u00e1lez.\nLegado.\nO Che Guevara p\u00faxolle o seu nome a unha escola de recrutas que fundou mentres loitaba en Sierra Maestra. En Bayamo, o antigo cuartel Carlos Manuel de C\u00e9spedes foi reconvertido en museo e renomeado a Parque Museo \u00d1ico L\u00f3pez. Foi inaugurado en 1978.\nAs\u00ed mesmo levan o seu nome unha refinar\u00eda de petr\u00f3leo nacionalizada polo goberno revolucionario, situada no municipio de Regla, na provincia da Cidade da Habana e unha Escola Superior de ensinanza pol\u00edtica do Partido Comunista de Cuba.\nO Sindicato Nacional de Traballadores de Enerx\u00eda e Minas entrega a Medalla \u00d1ico L\u00f3pez aos traballadores con 20 ou 25 anos de traballo no sector."}
{"id": "475461", "revid": "88215", "url": "https://gl.wikipedia.org/wiki?curid=475461", "title": "\u00d1ico L\u00f3pez", "text": ""}
{"id": "475462", "revid": "25871", "url": "https://gl.wikipedia.org/wiki?curid=475462", "title": "Padr\u00e3o", "text": "Un padr\u00e3o \u00e9 unha columna ou piar de pedra coas armas portuguesas e unha inscrici\u00f3n, tendo no alto as \"quinas portuguesas\" (o grupo dos cinco escudos que figuran no escudo de Portugal), que os navegantes portugueses ergu\u00edan nas terras que \u00edan descubrindo, na era dos descubrimentos, destinado a afirmar a soberan\u00eda de Portugal no lugar onde era situado. \n\"Padr\u00f5es\" da era dos descubrimentos.\nDiogo C\u00e3o colocou o \"Padr\u00e3o de Santo Agostinho\", e o de \"S\u00e3o Jorge\", respectivamente, no cabo de Santa Mar\u00eda, Angola, na foz do r\u00edo Congo, en 1482.\nNa inscrici\u00f3n destes \"padr\u00f5es\" pod\u00eda lerse:\nColocou tam\u00e9n un \"padr\u00e3o\" no cabo Negro, e outro no por el denominado cabo da Cruz en Namibia, a onde chegou en 1485.\nCo mesmo obxectivo de sinalar a prioridade do descubrimento, tam\u00e9n foron colocados \"padr\u00f5es\" por Bartolomeu Dias no suroeste de \u00c1frica (\"Punta Dias\"), no sueste (\"False Island\"), e tam\u00e9n no Cabo da Boa Esperanza.\nAs\u00ed mesmo, Vasco da Gama colocou \"padr\u00f5es\" na \u00c1frica austral (Angra de S\u00e3o Br\u00e1s), e na costa oriental (en Quelimane, Mozambique, na illa de Mozambique e en Melinde), e nas illas Laquedivas (illote de Santa Mar\u00eda).\nA Sociedade de Geografia de Lisboa conseguiu recuperar, no s\u00e9culo pasado, tres \"padr\u00f5es\" de Diogo C\u00e3o e un de Bartolomeu Dias, parecendo que est\u00e1n perdidos os de Vasco da Gama.\nUn marco de pedra deixado polos portugueses en 1501, considerado o m\u00e1is antigo monumento preservado do Brasil, bautizado oficialmente como \"Marco de Touros\", \u00e9 un \"padr\u00e3o\" de 1,62 m de altura e 32,5\u00a0cm de largura, e ten nunha das s\u00faas caras a cruz da Orde de Cristo e o escudo portugu\u00e9s esculpidos en relevo. O monumento \u00e9 obxecto de culto por estar considerado, pola poboaci\u00f3n local, como unha \"pedra santa\" capaz de facer curaci\u00f3nss milagrosas.\nO Museo Nacional de Iacarta, en Indonesia, ten un \"padr\u00e3o\" erixido por Federico de Leme en 1522 no porto de Kalapa, ao norte da actual Iacarta, para conmemorar un tratado de alianza luso-sondanesa."}
{"id": "475463", "revid": "5863", "url": "https://gl.wikipedia.org/wiki?curid=475463", "title": "Xes\u00fas Miguel de Toro Santos", "text": ""}
{"id": "475464", "revid": "5863", "url": "https://gl.wikipedia.org/wiki?curid=475464", "title": "Xes\u00fas Miguel de Toro", "text": ""}
{"id": "475466", "revid": "5863", "url": "https://gl.wikipedia.org/wiki?curid=475466", "title": "Xes\u00fas Toro Santos", "text": ""}
{"id": "475467", "revid": "5863", "url": "https://gl.wikipedia.org/wiki?curid=475467", "title": "Jos\u00e9 Trapero Pardo", "text": ""}
{"id": "475468", "revid": "5863", "url": "https://gl.wikipedia.org/wiki?curid=475468", "title": "Alexis Vainacova", "text": ""}
{"id": "475470", "revid": "5863", "url": "https://gl.wikipedia.org/wiki?curid=475470", "title": "Reque Varela", "text": ""}
{"id": "475471", "revid": "5863", "url": "https://gl.wikipedia.org/wiki?curid=475471", "title": "E. A. Reque Varela", "text": ""}
{"id": "475472", "revid": "5863", "url": "https://gl.wikipedia.org/wiki?curid=475472", "title": "Ernesto Afonso Reque Varela", "text": ""}
{"id": "475473", "revid": "5863", "url": "https://gl.wikipedia.org/wiki?curid=475473", "title": "Erenesto-Afonso Reque Varela", "text": ""}
{"id": "475474", "revid": "5863", "url": "https://gl.wikipedia.org/wiki?curid=475474", "title": "Ernesto Alfonso Reque Varela", "text": ""}
{"id": "475475", "revid": "5863", "url": "https://gl.wikipedia.org/wiki?curid=475475", "title": "Manuel Outeiro Hortas", "text": ""}
{"id": "475476", "revid": "5863", "url": "https://gl.wikipedia.org/wiki?curid=475476", "title": "Alfonso Reque Varela", "text": ""}
{"id": "475477", "revid": "5863", "url": "https://gl.wikipedia.org/wiki?curid=475477", "title": "M. Outeiro Hortas", "text": ""}
{"id": "475478", "revid": "5863", "url": "https://gl.wikipedia.org/wiki?curid=475478", "title": "Vaasco Praga", "text": ""}
{"id": "475479", "revid": "5863", "url": "https://gl.wikipedia.org/wiki?curid=475479", "title": "Vaasco Martiiz", "text": ""}
{"id": "475481", "revid": "5863", "url": "https://gl.wikipedia.org/wiki?curid=475481", "title": "Vaasco Perez", "text": ""}
{"id": "475482", "revid": "98629", "url": "https://gl.wikipedia.org/wiki?curid=475482", "title": "Dependencias Federais Venezolanas", "text": "As dependencias federales son as porci\u00f3ns de territorio de Venezuela non inclu\u00eddos dentro das Entidades Federais e o Distrito da capital, nin nas illas formadas no mar mar territorial ou onde cobre a plataforma continental. Esta unidade est\u00e1 organizada en 12 grupos de illas, a\u00ednda que outras 89 illas seguen controladas por outros estados venezolanos dada a s\u00faa proximidade \u00e1s costas dos Estados de Anzo\u00e1tegui, Aragua, Carabobo, Falc\u00f3n, Miranda, Nueva Esparta e Sucre. Todo isto incl\u00fae o espazo mar\u00edtimo de Venezuela.\nAs dependencias federais xeran para Venezuela un mar territorial, onde se exerce a plena soberan\u00eda nacional e de acordo cos dereitos do mar dos pa\u00edses costeiros, esta illa \u00e9 un punto de rumbo a establecer as delimitaci\u00f3ns das 200 millas, xerando as\u00ed a zona econ\u00f3mica exclusiva, un espazo de \u00e1reas mari\u00f1as e subacu\u00e1ticas de aproximadamente 860 km\u00b2, segundo o Instituto Xeogr\u00e1fico de Venezuela Sim\u00f3n Bol\u00edvar, tam\u00e9n chamado mar patrimonial. Venezuela, con sede nos seus territorios caribe\u00f1os, delimitou as s\u00faas fronteiras mar\u00edtimas con 5 pa\u00edses, concretamente Estados Unidos de Am\u00e9rica, Francia, Pa\u00edses Baixos, Rep\u00fablica Dominicana e Trinidad e Tobago.\nO grupo de illas dispersas no Mar Caribe e en menor medida no Atl\u00e1ntico venezolano te\u00f1en unha temperatura media anual entre 26 e 28\u00a0\u00b0C, con precipitaci\u00f3ns de entre 300 e 500 mil\u00edmetros ao ano. A poboaci\u00f3n estimada en 2015 nas \"Dependencias Federais\" \u00e9 de 6.500 habitantes, sendo as\u00ed a zona menos poboada do pa\u00eds.\nHistoria.\nO 8 de novembro de 1777 reco\u00f1eceuse polo Real decreto de Carlos III de Espa\u00f1a que o grupo de illas espa\u00f1olas pr\u00f3ximas ao sueste do Mar Caribe permanecen baixo a xurisdici\u00f3n da Capitan\u00eda xeneral de Venezuela. Coa guerra de independencia venezolana todas as illas permaneceron no dominio de Venezuela e do mesmo xeito ata a formaci\u00f3n de Gran Colombia. En 1830 Venezuela separouse de Gran Colombia e recuperou a soberan\u00eda sobre as s\u00faas illas no Caribe. O 30 de marzo de 1845 Venezuela e Espa\u00f1a asinan un Tratado de Paz e Amizade no que Isabel II de Espa\u00f1a reco\u00f1ece a independencia de Venezuela de xeito oficial ademais de reco\u00f1ecer todos os territorios e illas que correspond\u00edan \u00e1 Capitan\u00eda xeneral de Venezuela no momento da independencia.\nO 28 de abril de 1856 aprobouse unha nova lei de divisi\u00f3n pol\u00edtica territorial onde se resolveu a creaci\u00f3n da provincia de Margarita, un dos seus cant\u00f3ns chamado \"Cant\u00f3n do Norte\". estaba composto por 10 parroquias, das cales 4 forman parte das dependencias federais actuais, son San Juan e Tortuga, Blanquilla, Testigos e Aves de Barlovento, con todas as que est\u00e1n adxacentes a ela. \nEstados Unidos comeza a explotaci\u00f3n de guano na illa das aves a mediados do s\u00e9culo XIX, Venezuela reclamou a soberan\u00eda das illas e logo dunha longa disputa legal Estados Unidos reco\u00f1eceu en 1861 a soberan\u00eda venezolana sobre esa illa. Os Pa\u00edses Baixos reclaman as illas pero o conflito res\u00f3lvese mediante arbitraxe en 1865, reco\u00f1ecendo unha vez m\u00e1is a soberan\u00eda venezolana sobre a Illa de Aves.\nO 22 de agosto de 1871, o presidente venezolano Antonio Guzm\u00e1n Blanco decide agrupar todas as illas venezolanas ag\u00e1s Coche, Cubagua, Margarita e Illa de Aves como Territorio Federal Col\u00f3n, que ser\u00eda controlado por un gobernador designado polo presidente da Rep\u00fablica. Ent\u00f3n, baixo a presidencia de Joaqu\u00edn Crespo, o 4 de xullo de 1895 incl\u00faese no Territorio Federal Colon por decreto nacional a Illa de Aves. O 16 de maio de 1905, Cipriano Castro decidiu inclu\u00edr a Illa de Coche dentro do territorio de Colon, establecendo a s\u00faa capital en San Pedro de Coche, con todo, esta decisi\u00f3n dura pouco tempo ante das protestas que o goberno recibiu de Illa de Margarita, despois de tres anos o 31 de agosto de 1908 a illa \u00e9 devolta a Nova Esparta e o territorio federal de Colon \u00e9 disolto, establecendo o control directo das illas ao Executivo nacional.\nO 4 de xullo de 1938, a Lei Org\u00e1nica de Dependencias Federais promulgouse baixo o goberno de Eleazar L\u00f3pez Contreras, que regula completamente a situaci\u00f3n das illas. O Reino Unido reclamou a illa de Patos pero o 26 de febreiro de 1942 queda resolto mediante a delimitaci\u00f3n do chan e do subsolo do Golfo de Paria. Outro grupo de illas que seguen en disputa son o Arquip\u00e9lago Los Monjes, en 1952 un ministro de Asuntos Exteriores colombiano reco\u00f1eceu a soberan\u00eda venezolana sobre o territorio, pero o Congreso de Colombia ordenou que se rectificara porque o lexislativo dese pa\u00eds \u00e9 o \u00fanico poder que aproba os l\u00edmites, ata o momento esta disputa mar\u00edtima a\u00ednda non se resolveu. O 23 de agosto de 1972 a Illa de aves \u00e9 declarada como Refuxio Nacional de Vida Silvestre. O 2 de xu\u00f1o de 1978 cr\u00e9ase a Base Cient\u00edfica Naval \"Sim\u00f3n Bol\u00edvar\" na illa de aves, ese mesmo ano int\u00e9ntase na C\u00e1mara dos Deputados do ent\u00f3n Congreso Nacional aprobar un proxecto de lei para a creaci\u00f3n do Territorio do arquip\u00e9lago do Caribe, non obstante esta proposta non se puido levar a cabo porque vai en contra dalgunhas disposici\u00f3ns da Constituci\u00f3n de Venezuela de 1961, ata hoxe non volveuse a discutir unha posible reestruturaci\u00f3n das dependencias federais. O 28 de marzo e o 31 de marzo de 1978 as\u00ednanse as fronteiras mar\u00edtimas definitivas con Estados Unidos (Tratado de 1978 entre os Estados Unidos e Venezuela) que fixou os l\u00edmites con Porto Rico e as Illas Virxes Estadounidenses e os Pa\u00edses Baixos (Tratado de 1978 entre Holanda e Venezuela) que estableceu os l\u00edmites coas Antillas Neerlandesas, ent\u00f3n o 17 de xullo de 1983 faise o mesmo con Francia. Estes tres tratados establecen a actual plataforma continental e a zona econ\u00f3mica exclusiva de Venezuela no Mar Caribe. O 4 de abril de 1986 creouse a Direcci\u00f3n Nacional de Coordinaci\u00f3n do Desenvolvemento de Fronteiras e Dependencias Federais, dependente do Ministerio do Interior e Xustiza para a administraci\u00f3n do territorio.\nEn outubro de 2011 aprobouse un novo decreto co car\u00e1cter de lei org\u00e1nica para as dependencias federais e os territorios insulares.\nTaboa de illas.\nSegundo as estimaci\u00f3ns m\u00e1is recentes, a extensi\u00f3n das dependencias federais \u00e9 de 342\u00b425 km\u00b2, sen inclu\u00edr o pequeno arquip\u00e9lago das Illas Caracas. As illas, os seus grupos e os arquip\u00e9lagos denom\u00ednanse a continuaci\u00f3n:\nPol\u00edtica e goberno.\nEsta entidade federal \u00e9 a \u00fanica de toda a Rep\u00fablica que non ten nin gobernador nin alcalde, xa que non ten nin a condici\u00f3n de Estado Federal nin a de Municipio Aut\u00f3nomo, \u00e9 unha divisi\u00f3n administrativa especial mencionada no artigo 17 da Constituci\u00f3n:\nSegundo a Lei Org\u00e1nica das Dependencias Federais de 1938 vixente ata 2011, todo o relacionado co goberno e administraci\u00f3n das devanditas dependencias corresponde directamente \u00e1 Executiva Federal ou Nacional (Art.3)\nEst\u00e1n baixo a administraci\u00f3n a \"Direcci\u00f3n Nacional de Coordinaci\u00f3n del Desarrollo Fronterizo y de las Dependencias Federales\". Mesmo cando o DF non forman un estado federal, forman parte da Rexi\u00f3n Insular xunto ao Estado Nova Esparta, na actualidade hai varias propostas de soluci\u00f3n para a condici\u00f3n ambigua das Dependencias Federais que algunhas correntes soste\u00f1en que as illas deben estar integradas nos territorios do Estados federais m\u00e1is pr\u00f3ximos, e outros, que deben ser elevados \u00e1 categor\u00eda de Estado dentro da Federaci\u00f3n para impulsar o seu desenvolvemento sostible a todos os niveis, sen romper a identidade que desenvolveron como grupo xeogr\u00e1fico e cultural. As poboaci\u00f3ns das dependencias federais te\u00f1en un comisario xeral designado polo presidente da Rep\u00fablica e no caso do Arquip\u00e9lago Los Roques este \u00e9 administrado por unha autoridade \u00fanica de \u00e1rea (creada en 1990) nomeada tam\u00e9n por este, que ten xurisdici\u00f3n no territorio do parque nacional co mesmo nome.\nO 15 de outubro de 2011 a presidencia da Rep\u00fablica de Venezuela publicou un decreto con rango, valor e forza da lei org\u00e1nica que creaba unha nova lexislaci\u00f3n para as dependencias federais, mediante unha nova lei org\u00e1nica que deroga a de 1938 e que establece que a organizaci\u00f3n pol\u00edtica e administrativa das dependencias se articular\u00e1 a trav\u00e9s de \"territorios insulares\" e os \"distritos menores\" de desenvolvemento. O 27 de outubro, a lei foi avalada polo Tribunal Supremo de Xustiza e publicouse no Bolet\u00edn Oficial 39.787.\nEn agosto de 2011, a presidencia da rep\u00fablica en uso de poderes lexislativos habilitou a lei que creou o primeiro territorio insular das Dependencias Federais chamado \"Territorio Insular Miranda\" con capital en Gran Roque, cubrindo o sector central das Dependencias Federais."}
{"id": "475483", "revid": "98629", "url": "https://gl.wikipedia.org/wiki?curid=475483", "title": "Napole\u00f3n (moeda)", "text": "Co\u00f1\u00e9cese co nome de napol\u00e9on a serie de moedas francesas con valores de 5 francos en prata, e de 20 e 40 francos en ouro cu\u00f1adas entre 1802 e 1815 a nome de Napole\u00f3n I. Esta serie complem\u00e9ntase con emisi\u00f3ns en ouro posteriores ao longo dos s\u00e9culos XIX e XX baixo Lu\u00eds XVIII, Carlos X, Lu\u00eds Filipe, Napole\u00f3n III e os per\u00edodos republicanos, con valores de 5, 10, 50 e 100 francos, seguindo par\u00e1metros m\u00e9tricos proporcionais aos da serie inicial. \nEsta serie toma o nome do busto do emperador nos seus anversos, dese\u00f1ado por Jean Pierre Droz e presentado, inicialmente, nunha proposta para a moeda de 5 francos de prata.\nDelimitaci\u00f3n do termo.\nComunmente, o uso do termo \"napole\u00f3n\" lim\u00edtase \u00e1 moeda de cinco francos de prata (\"napole\u00f3n de prata\") e, fundamentalmente, \u00e1 de 20 francos de ouro (\"napole\u00f3n de ouro\"), por seren estas as que m\u00e1is circularon, mesmo f\u00f3ra de Francia.\nMesmo \u00e9 frecuente que, a nivel internacional, se empregue esta denominaci\u00f3n unicamente para a moeda de 20 francos de ouro, de 21 mm de di\u00e1metro, e 6,45 gramos de peso bruto, con ouro de 900 mil\u00e9simas e, xa que logo, 5,805 g de ouro puro. No mundo numism\u00e1tico util\u00edzase adoito tam\u00e9n para se referir a calquera moeda de ouro posterior con valor de 20 francos e id\u00e9nticas caracter\u00edsticas m\u00e9tricas, en contraposici\u00f3n \u00e1s dos s\u00e9culos anteriores, como o escudo ou o lu\u00eds, esta \u00faltima do mesmo valor mais co busto do monarca prerevolucionario, Lu\u00eds XIV. Estes napole\u00f3ns de ouro demostraron ser m\u00e1is resistentes que outras moedas de ouro utilizadas no investimento internacional en moeda de metais preciosos, mesmo despois da Guerra de Suez, cando foron as \u00fanicas que non debilitaron o seu valor.\nCaracterizaci\u00f3n.\nOs napole\u00f3ns de ouro emit\u00edronse orixinariamente nos valores de 20 e 40 francos, a\u00ednda que estes \u00faltimos, con 26 mil\u00edmetros de di\u00e1metro, 12,90 gramos brutos e 900 mil\u00e9simas de pureza, non chegaron a adquirir popularidade.\nO busto de Napole\u00f3n I dos seus anversos am\u00f3sase en ocasi\u00f3ns adobiado por unha coroa de loureiro (o s\u00edmbolo da gloria militar caracter\u00edstico do Imperio Romano).\nDependendo do status pol\u00edtico de Francia en cada momento, as lendas que acompa\u00f1an o busto poden ser , seguido de (\"Primeiro C\u00f3nsul\"), ou ben (\"Emperador\"). \nAs lendas dos reversos foron inicialmente (\"Rep\u00fablica Francesa\") e, despois de 1809, \" (\"Imperio Franc\u00e9s\"). Napole\u00f3n cu\u00f1ou tam\u00e9n pezas de 20 e 40 liras de caracter\u00edsticas m\u00e9tricas similares na ceca de Tur\u00edn baixo os auspicios do Reino de Italia, un dos seus estados clientes. A lenda dos seus anversos, \",\" fai referencia ao feito de que Italia fora liberada de Austria por Bonaparte na Batalla de Marengo, no Piemonte, o 14 de xu\u00f1o de 1800. Nos reversos destas moedas ind\u00edcase a extensi\u00f3n dos territorios liberados, co\u00f1ecidos como Galia Subalpina, Eridania ou Italia do norte. Esta tipolox\u00eda foi creada consonte o decreto do Goberno da Galia Subalpina emitido logo da Batalla de Marengo e que tivo vigor desde o 16 de xu\u00f1o de 1800 ata o 11 de setembro de 1802.\nOrdenanzas monetarias do napole\u00f3n.\nA intenci\u00f3n de Bonaparte de unificar Europa tivo un salientable \u00e9xito no relativo \u00e1 moeda. O napole\u00f3n foi a primeira moeda que autorizou o Primeiro C\u00f3nsul, mediante unha ordenanza monetaria ditada o 28 de marzo de 1803. Estas pezas de ouro de 20 francos converter\u00edanse m\u00e1is tarde no modelo de todas as moedas da Uni\u00f3n Monetaria Latina, que circularon por toda Europa ata 1914. \nNos primeiros catro anos de emisi\u00f3n, a data ind\u00edcase no exergo consonte o calendario republicano, como anos 11, 12, 13 e 14, indicando que se trataba dos anos und\u00e9cimo a d\u00e9cimo cuarto despois da Revoluci\u00f3n Francesa. No caso concreto da primeira emisi\u00f3n aparece como data (fin de 1802 e primeira metade de 1803); Napole\u00f3n ordenou que para datar as moedas do ano 11 se utilizasen extraordinariamente os n\u00fameros romanos, para evitar que ese ano en n\u00fameros ar\u00e1bigos se puidese confundir cun dous en n\u00fameros romanos e lle lembrase \u00e1 poboaci\u00f3n os horrores do Reino do Terror ocorridos durante o ano 2. \nNos napole\u00f3ns de ouro hai sete variedades, que radican fundamentalmente nas lendas do anverso e do reverso, no retrato do emperador e no uso do calendario revolucionario ou do gregoriano. Cada unha destas variedades estaba regulada por unha normativa ou decreto executivo concreto: 28 de marzo e 7 de abril de 1803, 26 de xu\u00f1o de 1804, 8 de setembro de 1805, 11 de febreiro e 5 de agosto de 1807, e 22 de outubro de 1808.\nMarcas e cecas dos napole\u00f3ns.\nOs napole\u00f3ns levaban inicialmente a sinatura do mestre gravador responsable da gravaci\u00f3n dos cu\u00f1os para a s\u00faa cu\u00f1axe, que posteriormente foi substitu\u00edda por un s\u00edmbolo identificador. Ademais, amosan outra marca (s\u00edmbolo, letra ou monograma) que indica a cidade onde se cu\u00f1ou a moeda. Estas marcas de ceca dan conta, en ocasi\u00f3ns, da escaseza ou da amplitude da emisi\u00f3n; por exemplo, o napole\u00f3n de ouro de 20 francos de 1809 cu\u00f1ado en Par\u00eds (marca A) tivo unha tiraxe de 687.508 moedas, entanto que do de Bordeos (marca K) do mesmo ano se cu\u00f1aron s\u00f3 2.534 exemplares, e do de Lille (marca W) se emitiron 16,911 moedas. \nAo longo dos anos de emisi\u00f3n do napole\u00f3n estiveron en funcionamento vinte e tres casas de moeda, non s\u00f3 en Francia, sen\u00f3n tam\u00e9n nos pa\u00edses anexionados ou ocupados (Italia, Su\u00edza e os Pa\u00edses Baixos).\nAs cu\u00f1axes da ceca de Londres.\nAlgunhas moedas de ouro de vinte francos a nome de Lu\u00eds XVIII foron cu\u00f1adas en Londres en 1815. Os ingleses apoiaron o regreso ao poder do rei franc\u00e9s logo de que Napole\u00f3n o depuxera en 1815, durante o co\u00f1ecido como Imperio dos Cen D\u00edas.\nSupostamente, estas cu\u00f1axes londinienses foron autorizadas por Lu\u00eds XVIII, e utiliz\u00e1ronse para o pagamento das tropas brit\u00e1nicas que ocupaban parte do noroeste de Francia. Algunhas destas moedas chegaron a Par\u00eds, onde na \u00e9poca foron consideradas falsificaci\u00f3ns por parte das autoridades monetarias francesas. Estas cu\u00f1axes detiv\u00e9ronse en novembro de 1815 logo dun intercambio de cartas diplom\u00e1ticas entrambos os pa\u00edses. \nO afamado artista ingl\u00e9s que gravou os cu\u00f1os das cu\u00f1axes londinienses, Thomas Wyon, Jr. (1792-1817), foi moi criticado polo feito de que os seus cu\u00f1os ti\u00f1an un relevo inferior ao das pezas orixinais francesas, elaborados polo franc\u00e9s de orixe londiniense Pierre Joseph Tiolier (1763-1819). Mesmo xurdiron alegaci\u00f3ns acerca de que as moedas de procedencia londiniense non cumpr\u00edan as especificaci\u00f3ns m\u00e9tricas esixidas pola lei francesa. No entanto, os ensaios metalogr\u00e1ficos contempor\u00e1neos demostraron que a lei destas moedas era acorde \u00e1 normativa.\nOs gravadores.\nJean Pierre Droz (1746-1823).\nLogo dunha competici\u00f3n entre os dese\u00f1os de diversos artistas, como Nicholas Guy Antoine Brenet (1773-1846), Andr\u00e9 Galle (1761-1844) ou Romain Vincent Jeuffroy (1749-1826), a proposta presentada polo su\u00edzo Jean Pierre Droz (1746-1823) foi a seleccionada para a primeira tiraxe de moedas co busto do novo emperador.\nDroz naceu en La-Chaux-de-Fonds, no cant\u00f3n de Neuch\u00e2tel, e, logo de estudar en Par\u00eds, foi moi reco\u00f1ecido pola s\u00faa proposta ga\u00f1adora para unha nova moeda de ouro (que non se chegou a cu\u00f1ar), nun certame convocado polo Ministerio de Finanzas franc\u00e9s. As probas desta moeda foran cu\u00f1adas cunha inscrici\u00f3n no canto utilizando un colar de seis segmentos inventado polo propio Droz na \"Monnaie de Paris\". Logo dunha breve estad\u00eda na ceca de Soho, en Birmingham, propiedade de Matthew Boulton, Droz regresou a Francia e en 1799 foi nomeado conservador de moedas e medallas do Directorio, cargo que mantivo durante toda a era napole\u00f3nica. Na moeda francesa, a efixie de Napole\u00f3n tal e como el a dese\u00f1ou, a partir da proba de cinco francos coa que ga\u00f1ara o concurso, aparece en todas as moedas de ouro de 20 e de 40 francos cu\u00f1adas entre 1804 e 1814. \nA el d\u00e9benselle tam\u00e9n outros traballos, como as medallas de coroaci\u00f3n de Napole\u00f3n en 1804 e diversas moedas de cobre para a s\u00faa circulaci\u00f3n en Inglaterra e nas s\u00faas colonias.\nPierre Joseph Tiolier (1763-1819).\nNado en Londres, foi nomeado gravador xeral de moeda na Ceca de Par\u00eds entre 1803 e 1816. Tiolier gravou os cu\u00f1os para as primeiras moedas bonapartinas como Primeiro C\u00f3nsul. No exercicio do seu cargo desenvolv\u00e9ronse na \"Monnaie de Paris\" moitas melloras na maquinaria e nas t\u00e9cnicas de cu\u00f1axe. \nNas moedas batidas con cu\u00f1os gravados pola s\u00faa man, Tiolier inclu\u00edu a s\u00faa sinatura completa, en tanto que nas cu\u00f1axes da s\u00faa responsabilidade como gravador xeral pero gravadas por outras persoas amosa simplemente a marca .\nVixencia e extensi\u00f3n dos napole\u00f3ns.\nO napole\u00f3n de ouro continuou en circulaci\u00f3n en Francia durante todo o s\u00e9culo XIX e mesmo lle cedeu a s\u00faa denominaci\u00f3n \u00e1s posteriores moedas de 20 francos emitidas en per\u00edodos tanto mon\u00e1rquicos como republicanos. Ademais, non s\u00f3 se cu\u00f1aron en territorio franc\u00e9s, sen\u00f3n tam\u00e9n noutros baixo control napole\u00f3nico, como \u00e9 o caso de X\u00e9nova e Tur\u00edn (1803 a 1813), e Roma (1812 a 1813), en Italia; Utrecht (1812 a 1813), nos Pa\u00edses Baixos; e Xenebra, en Su\u00edza.\nEn territorio espa\u00f1ol, malia non se cu\u00f1aren estas moedas, circularon tam\u00e9n tanto o napole\u00f3n de prata (de 5 francos) como o de ouro (de 20 francos), a\u00ednda que non co valor que en principio lles corresponder\u00eda, ao cambio co sistema monetario espa\u00f1ol (peso de 20 reais e 80 reais, respectivamente), sen\u00f3n cun valor rebaixado de 18 reais e 24 marabed\u00eds, no primeiro caso, e 75 reais, no segundo.\n1814: fin do napole\u00f3n (propiamente dito).\nEn 1814 cando Lu\u00eds XVIII foi restaurado no trono de Francia, o pa\u00eds mudou a s\u00faa bandeira. As s\u00faas moedas, por\u00e9n, foron simplemente modificadas para amosaren o busto do novo monarca. D\u00e1base a posibilidade de que Lu\u00eds XVIII suprimise as reformas levadas a cabo pola Revoluci\u00f3n Francesa e retomase o sistema duodecimal, coas libras do antigo r\u00e9xime. No entanto, as novas moedas foron cu\u00f1adas co mesmo peso e a mesma lei que determinara Napole\u00f3n na s\u00faa Lei do 7 xerminal do ano XI, co \u00fanico cambio das efixies reais.\nUn antecedente do euro.\nMalia os cambios nos retratos e nas lendas ao longo de todo o s\u00e9culo XIX, para facer referencia \u00e1s diferentes situaci\u00f3ns pol\u00edticas de Francia, a denominaci\u00f3n de napole\u00f3n para a moeda de 20 francos ficou en uso ata a primeira guerra mundial, baixo o que se co\u00f1eceu como Uni\u00f3n Monetaria Latina. Varios pa\u00edses europeos emitiron a s\u00faa moeda equivalente, e todas elas circulaban libremente en toda esa \u00e1rea: os 20 francos de Su\u00edza, as 20 pesetas de Espa\u00f1a, as 20 liras de Italia, os 20 francos de B\u00e9lxica e os 20 dracmas de Grecia. S\u00f3 por raz\u00f3ns pol\u00edticas o Reino Unido e o Imperio Alem\u00e1n rexeitaron seguir esta mesma direcci\u00f3n.\nTipolox\u00eda dos napole\u00f3ns de ouro.\nTodas estas emisi\u00f3ns de 20 francos son de ouro de 900 mil\u00e9simas, cun peso bruto de 6,45 gramos e un di\u00e1metro de 21 mm.\nCotizaci\u00f3n como moeda de investimento.\nOs napole\u00f3ns de ouro de 20 francos cu\u00f1ados de 1803 a 1914 tiveron cotizaci\u00f3n na Bolsa de Par\u00eds desde 1948 ata a suspensi\u00f3n das cotizaci\u00f3ns do ouro en Par\u00eds o 30 de xullo de 2004. Logo do pechamento definitivo do mercado do ouro deixaron de existir as cotizaci\u00f3ns oficiais das moedas de ouro en todos os mercados do mundo. As ofertas presentadas por alg\u00fans comerciantes que suxiren a existencia dalg\u00fan tipo de mercado, ao utilizaren termos como \"cotizaci\u00f3n\", \"orde de bolsa\", etc., carecen de lexitimidade, ao non estaren avaladas por autoridade nin oficialidade ningunha.\nO mercado de napole\u00f3ns de ouro est\u00e1 exento de IVE por se consideraren moedas de investimento, consonte os criterios definidos pola Directiva europea do 12 de outubro de 1998."}
{"id": "475484", "revid": "85894", "url": "https://gl.wikipedia.org/wiki?curid=475484", "title": "Manuel Villar Cimadevila", "text": "Manuel Enrique Villar Cimadevila, nado en Vila de Cruces en 1896 e finado en Gondomar o 6 de outubro de 1936, foi un pol\u00edtico e xornalista galego.\nTraxectoria.\nInstalouse en Vigo traballando como empregado no comercio \"La innovaci\u00f3n\" da Porta do Sol. Foi candidato \u00e1s municipais de 1931 pola ORGA e dirixente provincial do Partido Republicano Gallego e despois de Izquierda Republicana. Foi detido en xaneiro de 1935 acusado de pertencer ao Socorro Rojo Internacional. Foi promotor e logo director do semanario \"Clar\u00edn\" de Pontevedra. Co golpe de Estado do 18 de xullo de 1936 foi detido e trasladado ao Front\u00f3n de Mar\u00eda Berdiales. Foi paseado na Volta da Matanza, en Vichic\u00e1ns (Vincios) o 6 de outubro, con Fernando Costas Iglesias e Emilio Comesa\u00f1a Sobreira. Foron soterrados no cemiterio de Ma\u00f1ufe.\nVida persoal.\nCasou en Vigo con Enriqueta Villar Montes."}
{"id": "475485", "revid": "89787", "url": "https://gl.wikipedia.org/wiki?curid=475485", "title": "Yemima Avidar-Tchernovitz", "text": "Yemima Avidar-Tchernovitz (), nada en Vilnius (Lituania) en outubro de 1909 e finada en Xerusal\u00e9n o 20 de marzo de 1998, foi unha escritora israel\u00ed, autora de obras de literatura infantil e xuvenil en lingua hebrea.\nTraxectoria.\nEn 1921 chegou a Palestina, por ent\u00f3n rexida polo Mandato brit\u00e1nico de Palestina. Foi profesora e directora de escola. Colaborou na radio infantil con Kol Yerushalayim, co Teatro do Profesorado da Escola de Enfermer\u00eda e na editorial de \"Dvar HaPo\u2019elet\". As s\u00faas obras son do x\u00e9nero de banda de amigos. Foi tam\u00e9n tradutora."}
{"id": "475488", "revid": "15490", "url": "https://gl.wikipedia.org/wiki?curid=475488", "title": "Ramiro Ledesma Ramos", "text": "Ramiro Ledesma Ramos, nado en Alfaraz de Sayago, provincia de Zamora, o 23 de maio de 1905, e finado en Aravaca, provincia de Madrid, o 29 de outubro de 1936, foi un ensa\u00edsta, fil\u00f3sofo e pol\u00edtico espa\u00f1ol. Director do semanario \"La Conquista del Estado\", foi unha figura clave na articulaci\u00f3n intelectual do fascismo espa\u00f1ol; en opini\u00f3n de autores como Gonz\u00e1lez Cuevas, foi o \"m\u00e1ximo teorizante do fascismo espa\u00f1ol\".\nAliado con On\u00e9simo Redondo, ambos fundar\u00edan en 1931 as Juntas de Ofensiva Nacional-Sindicalista (JONS), que se fusionaron en 1934 coa Falanxe Espa\u00f1ola de Jos\u00e9 Antonio Primo de Rivera e Julio Ruiz de Alda para dar lugar a Falange Espa\u00f1ola de las JONS (FE de las JONS). Enfrontado con Primo de Rivera, foi expulsado da organizaci\u00f3n en 1935, volvendo, tras fracasar na reactivaci\u00f3n das antigas JONS, para dedicarse \u00e1 actividade intelectual. Despois do inicio da guerra civil, que o sorprendeu no Madrid leal \u00e1 Segunda Rep\u00fablica, foi detido por milicianos e finalmente fusilado durante unha saca de presos.\nTraxectoria.\nOrixes e anos de formaci\u00f3n.\nNaceu o 23 de maio de 1905 en Alfaraz de Sayago, unha pequena localidade da provincia de Zamora que apenas chegaba aos cincocentos habitantes. Aos poucos anos trasladouse coa s\u00faa familia a Torrefrades, onde o seu pai exerc\u00eda a profesi\u00f3n de mestre.\nIngresou moi novo no corpo de Correos e Tel\u00e9grafos, e despois de varios destinos chegou a Madrid, onde rematou o bacharelato. Frecuentou o Ateneo e conseguiu darse unha ampla e s\u00f3lida cultura, en boa medida autodidacta. En 1926 matriculouse na Facultade de Ciencias e na de Filosof\u00eda da Universidade de Madrid, na que coincidiu con docentes como Jos\u00e9 Ortega y Gasset, Juli\u00e1n Besteiro, Xavier Zubiri, Manuel Garc\u00eda Morente, Manuel B. Coss\u00edo e Fernando de los R\u00edos, mostrando Ledesma particular predilecci\u00f3n polo primeiro, de quen se acabou convertendo nun dos seus m\u00e1is asiduos seguidores. Profundou no estudo do fil\u00f3sofo Martin Heidegger e colaborou, desde moi novo, en \"La Gaceta Literaria\", revista literaria fundada e dirixida por Ernesto Gim\u00e9nez Caballero, onde se expresaba a xeraci\u00f3n do 27, e na que a partir de 1929-1930 empezar\u00edan a cobrar eco \u2014por influencia do seu director\u2014 posici\u00f3ns de inspiraci\u00f3n fascista.\nEn 1929 a s\u00faa colaboraci\u00f3n alcanzaba a m\u00e1is selecta das publicaci\u00f3ns culturais espa\u00f1olas: a \"Revista de Occidente\", fundada e dirixida por Ortega. Sufr\u00eda dun defecto na pronuncia do \"erre\" o que limitou o seu potencial como orador e do cal se mofar\u00eda en \u00faltima instancia Jos\u00e9 Antonio Primo de Rivera.\nParticipaci\u00f3n pol\u00edtica.\nContra 1930, despois de acumular unha inxente cantidade de lecturas filos\u00f3ficas (de autores espa\u00f1ois, alem\u00e1ns, franceses e italianos), \u00abo novo concepto m\u00e1is importante para el foi o \"Angst\" heideggeriano\u00bb, en opini\u00f3n de Payne. As\u00ed, \u00aba angustia e a ameaza da nada \u2014concl\u00fae o historiador estadounidense\u2014 s\u00f3 pod\u00edan ser superadas pola vontade e o logro, por unha acci\u00f3n que se fose convertendo cada vez m\u00e1is en acci\u00f3n directa\u00bb.\nFoi a comezos de 1931, en febreiro, cando d\u00e1 o paso de intelectual a activista pol\u00edtico dando a co\u00f1ecer o manifesto titulado \"La conquista del Estado\" que ser\u00e1 a orixe do movemento que, posteriormente, se denominou como nacionalsindicalista. Este movemento \u00e9 unha doutrina de \u00abterceira posici\u00f3n\u00bb partidaria da planificaci\u00f3n econ\u00f3mica cualificada como sindicalismo nacional ou fascismo \u00e1 espa\u00f1ola. Para a s\u00faa difusi\u00f3n, de marzo a outubro de 1931 serviuse dos vinte e tres n\u00fameros do semanario \"A Conquista do Estado\" \u2014refllexo do xornal italiano \"La conquista dello Stato\", dirixido por Curzio Malaparte\u2014 na que \u00abpropugnaba unha pol\u00edtica parecida \u00e1 dos nazis\u00bb.\nO 10 de outubro de 1931, produciuse a creaci\u00f3ns das JONS (Xuntas de Ofensiva Nacional\u2013Sindicalista) a partir da fusi\u00f3n do grupo que estaba ao redor do semanario, dirixida por Ledesma, coa Junta Castellana de Actuaci\u00f3n Hisp\u00e1nica de On\u00e9simo Redondo. Nos seguintes tres anos, t\u00e9ntase aumenta-la presenza da nova organizaci\u00f3n, creando unha nova revista denominada JONS, mais apenas chegou a ter certa influencia entre os universitarios en Madrid e os agricultores en Valladolid at\u00e9 que, paseni\u00f1amente, Ledesma Ramos comezou un achegamento a Falanxe Espa\u00f1ola, que o conduciu ao triunvirato, por fusi\u00f3n de \u00e1mbalas d\u00faas formaci\u00f3ns pol\u00edticas, de FE das JONS xunto a Julio Ruiz de Alda e Jos\u00e9 Antonio Primo de Rivera en febreiro de 1934. A unificaci\u00f3n entre as devanditas organizaci\u00f3ns xurdiu da iniciativa do propio Ledesma Ramos, asistente ao acto fundacional de Falanxe Espa\u00f1ola.\nExpulsi\u00f3n de FE de las JONS.\nCon todo, Ledesma Ramos foi expulsado da formaci\u00f3n en xaneiro de 1935, interpret\u00e1ndose a s\u00faa sa\u00edda polos antigos jonsistas como froito da s\u00faa desconformidade coa evoluci\u00f3n de FE das JONS, pr\u00f3xima ao reformismo burgu\u00e9s e afastado da v\u00eda revolucionaria proletaria que dic\u00edan defender os seus partidarios. \u00abA literatura falanxista, ao interpretar estas querelas, deu \u00e9nfases \u00e1s diferenzas te\u00f3ricas e pol\u00edticas; pero fundamentalmente foron o resultado das ambici\u00f3ns persoais de \u00e1mbolos dous lados\u00bb. En calquera caso, trala s\u00faa sa\u00edda levou a cabo un intento errado de reactivaci\u00f3n das JONS como grupo independente e mant\u00edvose claramente afastado da Falanxe, a pesar de que presentar\u00eda de novo a s\u00faa axuda a t\u00edtulo persoal a Jos\u00e9 Antonio Primo de Rivera en 1936.\nEn 1935 publicara o libro \"Fascismo en Espa\u00f1a?\" (co pseud\u00f3nimo de \u00abRoberto Lanzas\u00bb), que inclu\u00eda fortes descualificaci\u00f3ns contra Primo de Rivera e Falanxe. De 1935 \u00e9 tam\u00e9n o seu \"Discurso \u00e1s mocidades de Espa\u00f1a\", que pode considerarse como a obra doctrinal m\u00e1is consistente do fascismo espa\u00f1ol.\nGuerra civil espa\u00f1ola.\nNada m\u00e1is producirse o abandono de Falanxe, o 16 de febreiro de 1935 editou o primeiro n\u00famero do semanario \"La Patria Libre\" (do que s\u00f3 sa\u00edron sete n\u00fameros, o derradeiro no 30 de marzo de 1935). E unha semana antes da sublevaci\u00f3n militar, o 11 de xullo de 1936, publicou o primeiro e \u00fanico n\u00famero da revista \"Nuestra Revoluci\u00f3n\", onde ped\u00eda aos seus lectores \u00abapoios, adhesi\u00f3ns, ombreiros que se xunten cos nosos para levar ao triunfo a bandeira social, nacional e revolucionaria que hoxe necesitan de modo urxente os espa\u00f1ois\u00bb.\nPoucos d\u00edas despois do golpe militar contra a Rep\u00fablica que ao fracasar dar\u00eda paso \u00e1 guerra civil espa\u00f1ola, foi detido na r\u00faa Santa Juliana, no barrio de Catro Cami\u00f1os, de Madrid, preto do seu domicilio, por milicianos socialistas e internado na prisi\u00f3n de Ventas. De al\u00ed foi \u00absacado\u00bb, xunto a outros presos, entre os que se atopaba o destacado intelectual contrarrevolucionario Ramiro de Maeztu e o xefe da Falanxe Espa\u00f1ola de Villaverde Albino Hern\u00e1ndez L\u00e1zaro, para ser fusilado nas tapias do cemiterio de Aravaca o 29 de outubro de 1936.\nIdeolox\u00eda.\nNa s\u00faa ideolox\u00eda, tense sinalado a influencia de Nietzsche, que para Simancas e Moraleja \u00e9 a m\u00e1is relevante. Ademais tam\u00e9n lle influ\u00edron outros autores como Fichte (Borr\u00e1s afirma que o \"Discurso a las juventudes de Espa\u00f1a\" de Ledesma ti\u00f1a a pretensi\u00f3n de cumpri-la mesma funci\u00f3n que o \"Discurso \u00e1 naci\u00f3n alemana\" de Fichte), Hegel, Heidegger, Unamuno (a quen adicou a s\u00faa novela \"El sello de la muerte)\", Ortega e Gasset, Giovanni Gentile, Georges Sorel, Valois, Joaqu\u00edn Costa, Oswald Spengler e Nicolai Hartmann.\nFoi admirador do nacionalsocialismo e de Adolf Hitler, at\u00e9 o punto de imitar o peiteado deste \u00faltimo. De acordo con Stanley G. Payne, foi \u00abo primeiro intelectual que definiu un fascismo espa\u00f1ol relativamente claro e preciso\u00bb. A s\u00faa mensaxe era accidentalista na cuesti\u00f3n da forma de Estado. Ledesma, que desprezaba a Jos\u00e9 Mar\u00eda Albi\u00f1ana \u2014ao que adscribiu unha \u00abxesticulaci\u00f3n reaccionaria\u00bb\u2014, foi cualificado en 2004 polo escritor falanxista Gustavo Morales como \u00abo m\u00e1is claro engarce co fascismo orixinal\u00bb. Chegou a expor a posibilidade de articular unha alianza coa CNT fronte ao marxismo \u2014proposici\u00f3n cualificada como \u00abilusi\u00f3n sen porvir\u00bb por Ferran Gallego\u2014.\nLedesma opinaba que rematara o tempo do terrorismo secreto e que se abr\u00eda unha nova etapa na que ser\u00edan milicias uniformadas e perfectamente disciplinadas as que exercesen a violencia que os seus obxectivos pol\u00edticos precisaban, ao estilo das camisas negras italianas ou as camisas pardas de Hitler. A\u00ednda que Ramiro Ledesma xogou en ocasi\u00f3ns \u00e1 confusi\u00f3n e chegou a publicar \u00abA Ramiro Ledesma e aos seus camaradas \u2014escribiu co pseud\u00f3nimo de Roberto Lanzas en \"Fascismo en Espa\u00f1a?\u2014\" vanlles mellor as camisas vermellas de Garibaldi c\u00e1s negras de Mussolini\u00bb.\nA violencia destes grupos, especialmente contra grupos de esquerda, non tardou en ser frecuente. Un forte antiliberalismo e antimarxismo (inclu\u00edndo neste a todas as correntes obreristas) impregnaba a s\u00faa propaganda, as\u00ed como un rexeitamento ao sistema parlamentario e democr\u00e1tico. A\u00ednda que en \"La Conquista del Estado\" esix\u00eda a extirpaci\u00f3n do marxismo por ser \u00abmaterialista, antiespa\u00f1ol e subversivo\u00bb, daba a benvida a t\u00f3dolos r\u00e9ximes revolucionarios do estranxeiro, inclu\u00edndo a Uni\u00f3n Sovi\u00e9tica, e mesmo declarou que prefer\u00eda un sistema econ\u00f3mico de tipo sovi\u00e9tico en Espa\u00f1a sempre que este fora puramente espa\u00f1ol antes c\u00f3 dominio da \u00abburgues\u00eda estranxeira\u00bb.\nO n\u00famero catro da publicaci\u00f3n (4 de abril) ped\u00eda a inmediata revogaci\u00f3n de t\u00f3dalas concesi\u00f3ns ao capital estranxeiro. Esa edici\u00f3n foi retirada pola polic\u00eda, pois no n\u00famero anterior insist\u00edrase na intenci\u00f3n do grupo de \u00abimpor violentamente a s\u00faa pol\u00edtica\u00bb. No n\u00famero do 4 de xu\u00f1o, a mesma publicaci\u00f3n sosti\u00f1a:\nTrala s\u00faa sa\u00edda de FE das JONS, Ledesma chegou a esbozar no \"Discurso \u00e1s mocidades de Espa\u00f1a\" (1935) un proxecto imperial que consideraba imprescindible para a realizaci\u00f3n nacional plena, detallando unha serie de reivindicaci\u00f3ns, que, comezando por \u00abrecuperar\u00bb Xibraltar pasar\u00eda pola uni\u00f3n co \u00abgran pobo portugu\u00e9s\u00bb, abr\u00edndose como marco de expansi\u00f3n unha li\u00f1a norteafricana \u00abdende o Atl\u00e1ntico a Tunes\u00bb con \u00abmoitas ilusi\u00f3ns\u00bb enterradas e \u00abmoito sangue espa\u00f1ol\u00bb, apostando tam\u00e9n polo afondamento de v\u00ednculos \u00abcon todo o gran bloque hispano da nosa Am\u00e9rica\u00bb.\nFundamentalmente agn\u00f3stico, non se mostra nos seus escritos unha marcada inquietude de signo relixioso marcada e, mesmo, chegou a se mofar da relixiosidade de Redondo. Con todo, o seu agnosticismo entrar\u00eda en crise, ao parecer, pouco antes da s\u00faa execuci\u00f3n."}
{"id": "475489", "revid": "65337", "url": "https://gl.wikipedia.org/wiki?curid=475489", "title": "Xos\u00e9 Napole\u00f3n I", "text": ""}
{"id": "475490", "revid": "89787", "url": "https://gl.wikipedia.org/wiki?curid=475490", "title": "Hideaki Anno", "text": ", nado en Ube o 22 de maio de 1960, \u00e9 un animador, director de cinema e actor xapon\u00e9s. \u00c9 co\u00f1ecido por ser o creador do popular anime \"Neon Genesis Evangelion\". O seu estilo quedou definido pola incorporaci\u00f3n do posmodernismo e da extensa representaci\u00f3n dos pensamentos e emoci\u00f3ns dos personaxes, a mi\u00fado a trav\u00e9s de escenas non convencionais que presentan a s\u00faa deconstruci\u00f3n mental.\nOutras obras cinematogr\u00e1ficas de Anno incl\u00faen \"Gunbuster\" (1988), ' (1990), \"Kare Kano\" (1998), \"Love &amp; Pop\" (1998), \"Shiki-Jitsu\" (2000), \"Cutie Honey\" (2004), ' (2004), \"Rebuild of Evangelion\" (2007\u2013) e \"Shin Godzilla\" (2016).\nEntre os animes dirixido por Anno que ga\u00f1aron o Gran Premio \"Animage\" est\u00e1n ' en 1990, \"Neon Genesis Evangelion\" en 1995 e 1996, e ' en 1997."}
{"id": "475492", "revid": "23204", "url": "https://gl.wikipedia.org/wiki?curid=475492", "title": "The End of Evangelion", "text": ""}
{"id": "475494", "revid": "98629", "url": "https://gl.wikipedia.org/wiki?curid=475494", "title": "Purple Haze", "text": "\"Purple Haze\" \u00e9 unha canci\u00f3n grabada en 1967 por The Jimi Hendrix Experience, lanzada como sinxelo en Estados Unidos e Reino Unido, e que forma parte do \u00e1lbum \"Are You Experienced\".\nSegundo contou o propio artista, para compo\u00f1ela inspirouse nun sono que tivo despois de ler o libro \"Night of Light: Day of Dreams\", de Philip Jos\u00e9 Farmer. Neste sono, o propio Hendrix atop\u00e1base cami\u00f1ando sobre o mar e unha n\u00e9boa p\u00farpura afund\u00edao na escuridade do mar, ent\u00f3n, xusto antes de afogarse, Deus acud\u00eda a salvalo.\nNo ano 2004 a revista \"Rolling Stone\" colocouna no posto 17 da s\u00faa lista das 500 mellores canci\u00f3ns da historia."}
{"id": "475495", "revid": "23204", "url": "https://gl.wikipedia.org/wiki?curid=475495", "title": "Yoshiyuki Sadamoto", "text": ", nado en Tokuyama (hoxe Sh\u016bnan, na Prefectura de Yamaguchi) o 29 de xaneiro de 1962, \u00e9 un dese\u00f1ador, animador e artista manga xapon\u00e9s, e un dos membros fundadores do estudio de anime Gainax.\nTraxectoria.\nAntes de que Gainax fose fundado co seu nome oficial (anteriormente co\u00f1ec\u00edase como Daicon Film), Yoshiyuki traballou como animador no segundo proxecto de animaci\u00f3n, o Daicon IV. O seu primeiro traballo como dese\u00f1ador de personaxes en Gainax foi para \"\", lanzado en 1987. Dende ent\u00f3n, Sadamoto ten acreditadas moitas obras de sona, sendo a m\u00e1is reco\u00f1ecible \"Neon Genesis Evangelion\", onde traballou como dese\u00f1ador de personaxes. Os tres filmes m\u00e1is recentes de Yoshiyuki incl\u00faen \"Toki o Kakeru Sh\u014djo\" (2006), \"Sam\u0101 W\u014dzu\" (2009) e \"\u014ckami Kodomo no Ame to Yuki\" (2012)."}
{"id": "475496", "revid": "785", "url": "https://gl.wikipedia.org/wiki?curid=475496", "title": "Lu\u00eds I de Navarra", "text": ""}
{"id": "475498", "revid": "1505", "url": "https://gl.wikipedia.org/wiki?curid=475498", "title": "S\u00e9culo IX a. C.", "text": ""}
{"id": "475499", "revid": "1505", "url": "https://gl.wikipedia.org/wiki?curid=475499", "title": "Oriente de Asia", "text": ""}
{"id": "475500", "revid": "89787", "url": "https://gl.wikipedia.org/wiki?curid=475500", "title": "Berserker", "text": "No corpus literario do antigo n\u00f3rdico, o berserker (ou \"berserk\"; ) era un guerreiro que supostamente loitaba con furia en estado de transo. Os berserkers aparecen documentados en numerosas fontes do n\u00f3rdico antigo, e o seu nome p\u00f3dese interpretar literalmente como \"abrigos de oso\", xunto con \"\u00falfh\u00e9\u00f0nar\" (\"abrigos de lobo\").\nEtimolox\u00eda.\nO termo deriva dos termos en n\u00f3rdico antigo \"ber-serkr\" (en plural \"ber-serkir\") que posiblemente quere dicir \"camisa de oso\" ou \"abrigo de oso\", como un guerreiro salvaxe ou un campi\u00f3n da era viquinga, a\u00ednda que esta interpretaci\u00f3n \u00e9 controvertida. O elemento \"ber-\" foi interpretado polo historiador do s\u00e9culo XIII Snorri Sturluson como \"espido\", segundo o cal se entende que os guerreiros entraban en batalla co torso espido, ou sen armadura. Esta palabra tam\u00e9n \u00e9 usada en \"ber-skjalda\u00f0r\" que quere dicir \"espido de escudo\", ou sen escudo. Outros derivan este termo de \"berr\" (do alem\u00e1n, b\u00e4r = oso); O punto de vista de Snorri foi amplamente abandonado.\nOrixe.\nAlg\u00fans autores afirman que esa tradici\u00f3n guerreira tivo orixe na maxia da caza aparecendo, principalmente, tres cultos relacionados con animais: o oso, o lobo e o xabaril."}
{"id": "475501", "revid": "23204", "url": "https://gl.wikipedia.org/wiki?curid=475501", "title": "Berserk", "text": ""}
{"id": "475502", "revid": "23204", "url": "https://gl.wikipedia.org/wiki?curid=475502", "title": "\u00dalfh\u00e9\u00f0nar", "text": ""}
{"id": "475503", "revid": "23204", "url": "https://gl.wikipedia.org/wiki?curid=475503", "title": "Transo", "text": "O transo \u00e9 un estado anormal da conciencia no cal unha persoa non \u00e9 consciente de si mesma e tampouco responde completamente a est\u00edmulos externos (mais si \u00e9 quen de perseguir e alcanzar unha finalidade) ou ben responde selectivamente a seguir as instruci\u00f3ns da persoa (se a hai) que induciu o transo. Os estados de transo poden ocurrer involuntariamente e sen autorizaci\u00f3n.\nEtimolox\u00eda.\nTranso no seu significado moderno prov\u00e9n dun significado m\u00e1is antigo como \"unha condici\u00f3n ou estado de temor aturdido, semiconsciente ou insensible\", a trav\u00e9s do franc\u00e9s antigo \"transe\" \"medo \u00f3 mal\", \u00e1 s\u00faa vez do lat\u00edn \"trans\u012bre\" \"cruzar\", \"pasar\". Esta definici\u00f3n est\u00e1 no presente obsoleta."}
{"id": "475524", "revid": "89787", "url": "https://gl.wikipedia.org/wiki?curid=475524", "title": "Ond\u0159ej Balv\u00edn", "text": "Ond\u0159ej Balv\u00edn, nado o 20 de setembro de 1992 en \u00dast\u00ed nad Labem, \u00e9 un xogador profesional de baloncesto checo que xoga para o Gunma Crane Thunders da B.League. Cunha estatura de 2,17 metros xoga na posici\u00f3n de pivote.\nTraxectoria.\nBalv\u00edn comezou a s\u00faa etapa profesional no USK Praha, onde xogou de 2009 a 2010. En 2010 asinou co CB Sevilla da Liga ACB, onde xogou durante seis tempadas. En 2014, presentouse \u00f3 Draft da NBA, pero non foi seleccionado.\nEn xullo de 2016, Balv\u00edn uniuse \u00f3s Denver Nuggets para a Liga de Ver\u00e1n da NBA de 2016. O 25 de xullo de 2016, asinou un contrato de dous anos co Bayern M\u00fcnchen da Basketball Bundesliga. O 31 de xaneiro de 2017, foi cedido ata o final de tempada 2016-17 \u00f3 CB Estudiantes da Liga ACB.\nO 1 de xullo de 2017, Balv\u00edn asinou un contrato por unha tempada co CB Gran Canaria da Liga ACB. O 23 de xullo de 2019, Balv\u00edn asinou un contrato dun ano co Bilbao Basket. O 3 de xu\u00f1o de 2020, anunciouse a renovaci\u00f3n do contrato de Balv\u00edn co Bilbao Basket unha tempada m\u00e1is."}
{"id": "475525", "revid": "7523", "url": "https://gl.wikipedia.org/wiki?curid=475525", "title": "Ondrej Balvin", "text": ""}
{"id": "475529", "revid": "7523", "url": "https://gl.wikipedia.org/wiki?curid=475529", "title": "Josh Okogie", "text": "Joshua Aloiye Okogie, nado o 1 de setembro de 1998 en Lagos, \u00e9 un xogador profesional de baloncesto nixeriano que xoga para os Phoenix Suns da National Basketball Association (NBA). Cunha estatura de 1,93 metros xoga na posici\u00f3n de escolta.\nTraxectoria profesional.\nO 21 de xu\u00f1o de 2018, Okogie foi elixido na 20\u00aa posici\u00f3n do Draft da NBA de 2018 polos Minnesota Timberwolves. O 2 de xullo de 2018, asinou cos Timberwolves. O 29 de xaneiro de 2019, foi elixido para xogar no World Team do Rising Stars Challenge de 2019.\nO 2 de xullo de 2022, Okogie asinou cos Phoenix Suns."}
{"id": "475542", "revid": "98629", "url": "https://gl.wikipedia.org/wiki?curid=475542", "title": "Partido Ortodoxo", "text": "O Partido do Pobo Cubano (Ortodoxos), en castel\u00e1n Partido del Pueblo Cubano (Ortodoxos), ou Partido Ortodoxo foi un partido pol\u00edtico cubano fundado o 15 de maio de 1947 por Eduardo Chib\u00e1s.\nFoi, xunto co Partido Aut\u00e9ntico, un dos dous partidos principais de Cuba antes da Revoluci\u00f3n cubana. En 1951, tras o suicidio de Eduardo Chib\u00e1s, o liderado do partido quedou na cabeza de Emilio Ochoa.\nAcci\u00f3n pol\u00edtica.\nO Partido Ortodoxo foi tradicionalmente opositor do Partido Aut\u00e9ntico, dirixido por ent\u00f3n por Carlos Pr\u00edo Socarr\u00e1s, xa que Chib\u00e1s se separara precisamente do Partido Aut\u00e9ntico debido \u00e1 corrupci\u00f3n que denunciaba nos seus dirixentes.\nTi\u00f1a como lemas \"\u00abVergo\u00f1a contra di\u00f1eiro\u00bb\" e \"\u00abPrometemos non roubar\u00bb\" e como s\u00edmbolo unha vasoira que varr\u00eda todos os males dun estado corrupto. Sosti\u00f1a unha ideolox\u00eda fundada no antiimperialismo e a loita contra a corrupci\u00f3n pol\u00edtica. O programa do Partido ortodoxo base\u00e1base sobre a diversificaci\u00f3n da produci\u00f3n agr\u00edcola, a supresi\u00f3n do latifundio, o desenvolvemento da industria, a nacionalizaci\u00f3n dos servizos p\u00fablicos, a loita contra a corrupci\u00f3n e a xustiza social.\nNun memorando confidencial, os Estados Unidos analizaban con preocupaci\u00f3n o programa ortodoxo: \u00abEn canto \u00e1 pol\u00edtica interna, Chib\u00e1s favorece a \u2018cubanizaci\u00f3n\u2019 de toda a actividade econ\u00f3mica, para \u2018emancipar a Cuba do imperialismo estranxeiro\u2019; nacionalizaci\u00f3n gradual, baseada nunha compensaci\u00f3n adecuada, de todos os sectores e empresas p\u00fablicas de natureza monopol\u00edstica; \u2018libre mercado\u2019 baseado en controis estritos de produci\u00f3n e exportaci\u00f3n [\u2026]; distribuci\u00f3n forzada de terra de cultivo, impostos \u00e1s propiedades non cultivadas, eliminaci\u00f3n do sistema feudal e colonial, uso masivo da maquinar\u00eda agr\u00edcola e o desenvolvemento de proxectos de irrigaci\u00f3n e de cooperativas agr\u00edcolas. Chib\u00e1s desenvolver\u00eda un sistema de seguridade social controlado polo goberno que brindar\u00eda aos cidad\u00e1ns unha protecci\u00f3n adecuada fronte aos riscos econ\u00f3micos da vellez, a enfermidade, o desemprego e o deceso, cunha protecci\u00f3n particular \u00e1s mulleres e os orfos. Establecer\u00eda unha estrutura tributaria sobre unha base clara, xusta e cient\u00edfica\u00bb.\nHugo Mir Laurencio foi fundador do Partido do Pobo Cubano (ortodoxo) e primeiro presidente da Mocidade Ortodoxa en 1947.\nEn 1951, suicidouse Chib\u00e1s, cando hab\u00eda un consenso xeral de que era o pol\u00edtico con m\u00e1is probabilidades de ga\u00f1ar as elecci\u00f3ns presidenciais que se celebrar\u00edan en abril de 1952. Morto Chib\u00e1s, todo parec\u00eda indicar que o candidato ortodoxo Roberto Agramonte ser\u00eda o ga\u00f1ador, pero as elecci\u00f3ns interromp\u00e9ronse un mes antes debido ao golpe de estado que derrubou a Pr\u00edo Socarr\u00e1s, do Partido Aut\u00e9ntico, e impuxo a Fulgencio Batista como ditador o 10 de marzo de 1952.\nO 2 de xu\u00f1o de 1953, o expresidente de Cuba, Carlos Pr\u00edo Socarr\u00e1s, presidente do Partido Aut\u00e9ntico, e Emilio Ochoa, presidente do Partido Ortodoxo, xunto con l\u00edderes doutras tendencias, asinaron a \"Carta de Montreal\" ou o \"Pacto de\" \"Montreal\" establecendo un programa pol\u00edtico de m\u00ednimos fronte a Batista: restauraci\u00f3n da Constituci\u00f3n de 1940, convocatoria de elecci\u00f3ns libres sen Batista e formaci\u00f3n dun goberno provisional para ordenar a convocatoria de elecci\u00f3ns.\nO 26 de xullo de 1953, un importante n\u00famero de membros da Xuventude Ortodoxa, dirixidos por Fidel Castro, ent\u00f3n referencia da mocidade ortodoxa, participaron no asalto ao cuartel de Moncada.\nOutros membros destacados do Partido Ortodoxo foron Hugo Mir Laurencio, Roberto Agramonte, Jos\u00e9 Pardo Llada, Pepe Su\u00e1rez, Manuel Dorta Duque, Fidel Castro, Jorge Ma\u00f1ach, Manuel F. Gran, Fernando Ortiz, Vicentina Antu\u00f1a, Pastor Albear, Carlos Israel Cabrera Rodr\u00edguez, Jos\u00e9 Smith Comas, Tom\u00e1s David Royo Vald\u00e9z, C\u00e1ndido Gonz\u00e1lez Morales, Miguel Saavedra P\u00e9rez, \u00d1ico L\u00f3pez, Ren\u00e9 Bedia Morales, Eduardo Reyes Canto, Ren\u00e9 Orestes Rein\u00e9 Garc\u00eda, Noelio Capote Figueroa, Andr\u00e9s Luj\u00e1n V\u00e1zquez (\"Chib\u00e1s\"), Armando Mestre Mart\u00ednez, Juan Manuel M\u00e1rquez, Hayd\u00e9e Santamar\u00eda, Huber Matos, entre outros."}
{"id": "475543", "revid": "88215", "url": "https://gl.wikipedia.org/wiki?curid=475543", "title": "Partido do Pobo Cubano (Ortodoxos)", "text": ""}
{"id": "475544", "revid": "88215", "url": "https://gl.wikipedia.org/wiki?curid=475544", "title": "Partido del Pueblo Cubano (Ortodoxos)", "text": ""}
{"id": "475545", "revid": "88215", "url": "https://gl.wikipedia.org/wiki?curid=475545", "title": "Partido del Pueblo Cubano", "text": ""}
{"id": "475546", "revid": "88215", "url": "https://gl.wikipedia.org/wiki?curid=475546", "title": "Partido do Pobo Cubano", "text": ""}
{"id": "475553", "revid": "89787", "url": "https://gl.wikipedia.org/wiki?curid=475553", "title": "Hermann Heinrich Gossen", "text": "Hermann Heinrich Gossen, nado en D\u00fcren o 7 de setembro de 1810 e finado en Colonia o 13 de febreiro de 1858, foi un economista alem\u00e1n, autor de \"Evoluci\u00f3n das leis do intercambio humano\", obra en que enuncia unha serie de leis que logo serviron de base para a teor\u00eda da utilidade marxinal.\nGossen estudou en Bonn e traballou na administraci\u00f3n prusiana ata a s\u00faa retirada en 1847. Posteriormente, dedicouse \u00e1 venda de seguros. Precursor do marxinalismo e da econom\u00eda matem\u00e1tica, permaneceu totalmente ignorado ata que o primeiro Jevons e despois Walras rescat\u00e1rono do esquecemento, po\u00f1endo de manifesto os importantes logros do seu \"Entwicklung der Gesetze des menschlichen Verkehrs\" (\"Desenvolvemento das leis do intercambio entre os humanos\") de 1854.\nObra.\nAntes de Gossen, numerosos te\u00f3ricos, inclu\u00eddos Gabriel Cramer, Daniel Bernoulli, William Forster Lloyd, Nassau William Senior, e Jules Dupuit empregaron ou afirmaron a importancia dalg\u00fan concepto de utilidade marxinal. Por\u00e9n, Cramer, Bernoulli e Dupuit centr\u00e1ronse en problemas espec\u00edficos, Lloyd non presentou ningunha aplicaci\u00f3n e se Senior realmente empregou o desenvolvemento dunha teor\u00eda m\u00e1is xeral, f\u00edxoo cunha linguaxe que provocou que a maior\u00eda dos lectores non se desen de conta da aplicaci\u00f3n.\nGossen part\u00eda da idea de que o obxecto da conduta humana era conseguir o m\u00e1ximo gozo posible. Base\u00e1ndose nisto, formulou d\u00faas leis que levan o seu nome:\nA partir delas, os autores neocl\u00e1sicos puxeron de manifesto a s\u00faa oposici\u00f3n \u00e1 explicaci\u00f3n te\u00f3rica de que os valores de cambio (prezos) dos bens son os custos de produci\u00f3n, tal como sosti\u00f1an os autores cl\u00e1sicos, para quen o valor de uso dun bien (ou utilidade) non serv\u00eda para explicar os prezos aos que se efectuaba o intercambio."}
{"id": "475561", "revid": "47401", "url": "https://gl.wikipedia.org/wiki?curid=475561", "title": "Elena V\u0103c\u0103rescu", "text": "Elena V\u0103c\u0103rescu ou H\u00e9l\u00e8ne Vacaresco, nada en Bucarest o 21 de setembro de 1864 e finada en Par\u00eds o 17 de febreiro de 1947 foi unha escritora arist\u00f3crata romanesa-francesa, laureada en d\u00faas ocasi\u00f3ns pola Academia francesa.\nTraxectoria.\nA trav\u00e9s do seu pai, Ioan V\u0103c\u0103rescu, descend\u00eda dunha longa li\u00f1a de boiardos de Valaquia (a familia V\u0103c\u0103rescu), que inclu\u00eda a Ien\u0103chi\u021b\u0103 V\u0103c\u0103rescu, poeta que escribiu a primeira gram\u00e1tica romanesa. Era tam\u00e9n neta do poeta roman\u00e9s Iancu V\u0103c\u0103rescu. Pola s\u00faa nai, Eufrosina F\u0103lcoianu, descend\u00eda da familia F\u0103lcoianu, un prominente clan dos tempos do pr\u00edncipe Miguel o Valente.\nPasou a maior parte da s\u00faa mocidade na propiedade V\u0103c\u0103rescu preto de T\u00e2rgovi\u015fte. Elena familiarizouse coa literatura inglesa grazas \u00e1 s\u00faa institutriz, Miss Allan. Tam\u00e9n estudou literatura francesa en Par\u00eds, onde co\u00f1eceu a Victor Hugo, a quen logo mencionou na s\u00faas memorias. Asistiu a clases de filosof\u00eda, est\u00e9tica e historia, e tam\u00e9n esudou poes\u00eda coa direcci\u00f3n de Sully Prudhomme.\nOutra influencia na s\u00faa vida temper\u00e1 foi a Guerra ruso-turca, 1877-1878 que tam\u00e9n involucrou Roman\u00eda, xa que o pa\u00eds declarou a independencia do Imperio Otom\u00e1n e se uniu ao bando da Rusia imperial. O pai de Elena loitou na guerra, experiencia que influ\u00edu no seu primeiro libro (publicado en 1886).\nO encontro que cambiou a s\u00faa vida foi o que tivo con Isabel de Wied, ra\u00ed\u00f1a de Roman\u00eda, esposa do rei Carlos I. A ra\u00ed\u00f1a invitouna ao palacio en 1888. Interesada nas achegas literarias de V\u0103c\u0103rescu, interesouse moito m\u00e1is na s\u00faa persoa. Sen acabar de recuperarse da morte da s\u00faa \u00fanica filla en 1874, Isabel transferiu o seu amor maternal a Elena.\nEn 1889, debido \u00e1 falta de herdeiros ao trono roman\u00e9s, o rei adoptara o seu sobri\u00f1o Fernando de Hohenzollern-Sigmaringen que, dada a s\u00faa soidade nun pa\u00eds estranxeiro, creceu achegado a Elena, namorouse dela e eventualmente expresou o seu desexo de casar con ela. Por\u00e9n, segundo a Constituci\u00f3n de Roman\u00eda de 1866, o herdeiro ao trono non pod\u00eda casar cunha romanesa. O resultado da relaci\u00f3n foi que a ra\u00ed\u00f1a (que impulsara o romance) se exiliase a Neuwied durante dous anos, Elena se exiliase a Par\u00eds de por vida e Fernando fose enviado a buscar unha nova parella, que finalmente atopou en Mar\u00eda de Edimburgo.\nV\u0103c\u0103rescu foi delegada substituta da Liga das Naci\u00f3ns entre 1922 e 1924. Foi delegada permanente dende 1925 a 1926. Foi de novo delegada substituta de 1926 e 1938. Foi a \u00fanica muller que serviu co rango de embaixadora (delegada permanente) na histoira da Liga das Naci\u00f3ns.\nEn 1925 foi aceptada como membro da Academia Romanesa. Traduciu ao franc\u00e9s obras de poetas romaneses como Mihai Eminescu, Lucian Blaga, Octavian Goga, George Top\u00eerceanu, Ion Minulescu e Ion Vinea.\nXusto antes da s\u00faa morte, V\u0103c\u0103rescu era membro da delegaci\u00f3n romanesa encabezada por Gheorghe T\u0103t\u0103rescu na conferencia de paz ao final da segunda guerra mundial. Est\u00e1 enterrada na cripta da familia V\u0103c\u0103rescu no cemiterio de Bellu de Bucarest."}
{"id": "475562", "revid": "47401", "url": "https://gl.wikipedia.org/wiki?curid=475562", "title": "H\u00e9l\u00e8ne Vacaresco", "text": ""}
{"id": "475564", "revid": "47401", "url": "https://gl.wikipedia.org/wiki?curid=475564", "title": "Elena Vacarescu", "text": ""}
{"id": "475577", "revid": "785", "url": "https://gl.wikipedia.org/wiki?curid=475577", "title": "Xo\u00e1n I de Navarra", "text": ""}
{"id": "475583", "revid": "785", "url": "https://gl.wikipedia.org/wiki?curid=475583", "title": "Filipe I de Navarra", "text": ""}
{"id": "475609", "revid": "5863", "url": "https://gl.wikipedia.org/wiki?curid=475609", "title": "Dora V\u00e1zquez Iglesias", "text": ""}
{"id": "475611", "revid": "5863", "url": "https://gl.wikipedia.org/wiki?curid=475611", "title": "Eva Veiga Torre", "text": ""}
{"id": "475612", "revid": "5863", "url": "https://gl.wikipedia.org/wiki?curid=475612", "title": "Xos\u00e9 Verea e Aguiar", "text": ""}
{"id": "475617", "revid": "5863", "url": "https://gl.wikipedia.org/wiki?curid=475617", "title": "Arximiro Villar Gonz\u00e1lez", "text": ""}
{"id": "475769", "revid": "89787", "url": "https://gl.wikipedia.org/wiki?curid=475769", "title": "Augustin Dupr\u00e9", "text": "Augustin Dupr\u00e9, nado na localidade de Saint-Etienne, na rexi\u00f3n francesa de Auvernia-R\u00f3dano-Alpes, o 16 de outubro de 1748 e finado en Armenti\u00e8res-en-Brie, na Illa de Francia, o 30 de xaneiro de 1833, foi un medallista e dese\u00f1ador e gravador de moeda franc\u00e9s.\nDupr\u00e9 foi o d\u00e9cimo cuarto en ostentar o t\u00edtulo de Gravador Xeral de Moeda (\"Graveur G\u00e9n\u00e9ral des Monnaies\").\nTraxectoria.\nAugustin Dupr\u00e9 comezou a s\u00faa carreira como gravador nunha f\u00e1brica real de armamento. En 1768 trasladouse a Li\u00f3n e cara a 1770 pasou a establecerse en Par\u00eds, onde tivo como mestre o escultor David d'Angers. Foi cara a 1770 cando se introduciu no gravado de medallas. Entre 1777 e 1782 seguiu as ensinanzas de Houdon na Academia Real de Pintura e Escultura.\nA Revoluci\u00f3n Francesa daralle a oportunidade de desenvolver a s\u00faa arte. O cambio de r\u00e9xime levou consigo unha reforma monetaria que supu\u00f1a un cambio completo dos tipos monetarios. Neste contexto, a Convenci\u00f3n Nacional organizou en abril de 1791 un concurso a instancias do pintor Jacques-Louis David, no que Dupr\u00e9 participou e onde logrou que a s\u00faa proposta fose a aceptada para a cu\u00f1axe do lu\u00eds convencional.\nDupr\u00e9 pretend\u00eda realizar as novas cu\u00f1axes nunha gran casa de moeda unificada en Par\u00eds, en lugar das 17 existentes naqueles momentos en Francia. Por\u00e9n, A Asemblea Nacional rexeitou a s\u00faa proposta e ficou con oito cecas: Par\u00eds, Li\u00f3n, Bordeos, Baiona, Perpi\u00f1\u00e1n, Nantes, Lille e Estrasburgo.\nAugustin Dupr\u00e9 foi nomeado Gravador Xeral de Moeda (\"Graveur G\u00e9n\u00e9ral des Monnaies\") mediante un decreto da Asemblea Nacional do 11 de xullo de 1791. Como gravador, nalgunhas das s\u00faas moedas imprimiu a s\u00faa sinatura completa, en tanto que noutras optou pola figura dun galo. Ocupou este cargo ata 1803, cando foi destitu\u00eddo por Pierre Joseph Tiolier, mediante por un decreto do Primeiro C\u00f3nsul datado o 12 de marzo.\nDurante un breve per\u00edodo de tempo, en 1794, ocupou o posto de Director de Fabricaci\u00f3n de \"La Monnaie de Paris\".\nTraballos salientables.\nMoedas.\nA Revoluci\u00f3n Francesa incitou os artistas a celebraren a nova orde pol\u00edtica e social. Nesa conxuntura, Augustin Dupr\u00e9 inspirouse para as s\u00faas composici\u00f3ns aleg\u00f3ricas no simbolismo da Antig\u00fcidade (T\u00e1boas da Lei, xenios romanos, H\u00e9rcules, gorro frixio, fasces etc.). Foi o triunfo do estilo neocl\u00e1sico.\nA s\u00faa primeira contribuci\u00f3n no \u00e1mbito das moedas foi o lu\u00eds de 24 libras caracterizado por amosar no seu reverso a figura dun xenio, en tanto que no anverso aparece o busto do rei Lu\u00eds XVI xunto coa lenda e a data de 1792. O xenio do reverso escribe nunha estela a palabra e aparece rodeado pola lenda e no exergo a data , consonte o calendario republicano. Esta tipolox\u00eda do xenio aparecer\u00e1 tam\u00e9n noutras moedas, non s\u00f3 da \u00e9poca de Lu\u00eds XVI, sen\u00f3n mesmo na serie do napole\u00f3n de ouro da III Rep\u00fablica.\nLogo de se proclamar a Rep\u00fablica, encarg\u00f3uselle a gravaci\u00f3n dos cu\u00f1os para a cu\u00f1axe da maior parte da moeda do novo sistema decimal: 1 e 5 c\u00e9ntimos, 1 e 2 d\u00e9cimos (coa \"Marianne\" no anverso) e a peza de 5 francos de prata (con H\u00e9rcules e a lenda \"). Nestas moedas, Dupr\u00e9 imprimiu a s\u00faa sinatura como gravador.\nA figura da \"Marianne\" con gorro frixio de Dupr\u00e9, mesmo coa sinatura do gravador, utilizouse novamente en 1992 para a emisi\u00f3n dunha moeda de n\u00edquel dun franco conmemorativa da Primeira Rep\u00fablica.\nA figura dos H\u00e9rcules de Dupr\u00e9 chegou a se converter en ic\u00f3nica na numism\u00e1tica francesa dos s\u00e9culos XIX, XX e XXI, xa que foi retomada, con modificaci\u00f3ns, en diferentes per\u00edodos republicanos de Francia. Este motivo utilizouse nas moedas de cinco francos cu\u00f1adas entre os anos 4 e 11 da Revoluci\u00f3n, logo nas de 1848 e 1849 e novamente nas emitidas entre 1870 e 1889.\nMesmo, m\u00e1is preto dos nosos d\u00edas, reviviu para as prestixiosas cu\u00f1axes en prata de 10 francos (1964-1973) e de 50 francos (1974-1980), e posteriormente para a emisi\u00f3n dunha moeda conmemorativa de 5 francos de 1996 en cupron\u00edquel. En todas estas cu\u00f1axes modernas resp\u00e9ctase exactamente o dese\u00f1o de Dupr\u00e9 e mesmo se engade a s\u00faa sinatura como gravador.\nEn 2011, o motivo de H\u00e9rcules retomouse novamente, a\u00ednda que modernizado, para os cu\u00f1os das moedas conmemorativas de 100 euros de prata e de 1.000 e 5.000 euros de ouro, nunha reinterpretaci\u00f3n do gravador franc\u00e9s Joaquin Jimenez, e en 2012 aplic\u00f3uselle este mesmo motivo \u00e1s pezas de prata de 10 euros.\n\u00c1 parte das moedas oficiais do reino ou da rep\u00fablica de Francia, Dupr\u00e9 encargouse tam\u00e9n dos dese\u00f1os e da gravaci\u00f3n dos cu\u00f1os das moedas de necesidade de cobre con valores dun soldo e de 5 soldos emitidas pola familia de comerciantes Monneron, de Par\u00eds, para combater a escaseza de moeda mi\u00fada en circulaci\u00f3n. Estas moedas comezaron a cu\u00f1arse baixo o coidado de Jean Pierre Droz na ceca de Soho, en Birmingham, propiedade de Matthew Bolton, a finais de 1791, e circularon ata 1793.\nAs ferramentas e os papeis de Dupr\u00e9, que levou con el cando deixou o posto de gravador f\u00f3ronse dispersando ao longo do s\u00e9culo XIX. Unha parte destes fondos, que puido ser adquirida por diversas instituci\u00f3ns p\u00fablicas francesas, at\u00f3panse hoxe en Par\u00eds, no Departamento de Moedas, Medallas e Antig\u00fcidades da Biblioteca Nacional de Francia, no Museo da \"Monnaie de Paris\" e no Museo Carnavalet.\nMedallas.\nCando se iniciou a Revoluci\u00f3n Francesa, Dupr\u00e9 xa era co\u00f1ecido polo seu labor como un dos m\u00e1is prestixiosos medallista, xunto con Pierre Droz e outros. Unha das s\u00faas medalla m\u00e1is reco\u00f1ecida foi gravada e cu\u00f1ada en bronce en 1802 na Honra do cient\u00edfico Antoine Lavoisier (1743-1794). No seu anverso am\u00f3sase o busto \u00e1 dereita do pai da qu\u00edmica moderna rodeado pola lenda . O seu reverso est\u00e1 integramente ocupado pola lenda .\nOutra das s\u00faas medallas destacadas, batida en prata e datada en 1784, foi dedicada ao almirante Pierre Andr\u00e9 de Suffren.\nDupr\u00e9 \u00e9 tam\u00e9n o autor dunha serie de sete medallas relacionadas con Norteam\u00e9rica, nos albores da nova rep\u00fablica:"}
{"id": "475804", "revid": "89787", "url": "https://gl.wikipedia.org/wiki?curid=475804", "title": "Eduardo Chib\u00e1s", "text": "Eduardo Ren\u00e9 Chib\u00e1s y Ribas, nado en Santiago de Cuba o 15 de agosto de 1907 e finado na Habana o 16 de agosto de 1951, foi un pol\u00edtico cubano.\nFoi o fundador o 15 de maio de 1947, do Partido do Pobo Cubano ou Partido Ortodoxo, caracterizado polo seu acento na denuncia da corrupci\u00f3n que exist\u00eda por parte de membros destacados do Partido Aut\u00e9ntico e do goberno. Entre os mozos que ingresaron ao Partido Ortodoxo atra\u00eddos pola personalidade e as ideas de Chib\u00e1s atop\u00e1base o avogado Fidel Castro, futuro l\u00edder da Revoluci\u00f3n Cubana de 1959 e Primeiro Ministro de Cuba.\nTraxectoria.\nNos seus anos universitarios, contribu\u00edu \u00e1s loitas contra a ditadura de Gerardo Machado (1925-1933) e manifestouse o 17 de decembro de 1925 para esixir a liberdade de Julio Antonio Mella, fundador do Primeiro Partido Comunista de Cuba. Participou de modo solidario na s\u00faa folga de fame. En agosto de 1931 foi encarcerado e logo condenado a exiliarse en 1932.\n\u00c1 ca\u00edda de Machado en agosto de 1933, regresou a Cuba e participou na Revoluci\u00f3n de setembro de 1933. Forma parte do Goberno Revolucionario de Ram\u00f3n Grau San Mart\u00edn.\nTras o golpe de estado de Fulgencio Batista, quen liderar\u00eda o pa\u00eds entre bambolinas de 1933 a 1940, Chib\u00e1s, que condenou firmemente a traiz\u00f3n do novo home forte, integrou o movemento \"Izquierda Revolucionaria\".En 1934, participa na creaci\u00f3n do Partido Aut\u00e9ntico. En 1947, fronte \u00e1 corrupci\u00f3n no Partido, separouse para fundar o Partido Ortodoxo (ou Partido do Pobo Cubano).\nChib\u00e1s, que foi tam\u00e9n senador, ti\u00f1a un pensamento antiimperialista e consideraba esencial loitar contra a corrupci\u00f3n administrativa existente en Cuba naquel ent\u00f3n, convert\u00e9ndose por este motivo nunha figura de resonancia na opini\u00f3n p\u00fablica, debido \u00e1s graves denuncias que realizaba tanto na prensa escrita como nun programa radial que transmit\u00eda cada domingo na emisora CMQ.\nEn consonancia con esas ideas o Partido Ortodoxo ti\u00f1a como lemas \"\u00abVergo\u00f1a contra di\u00f1eiro\u00bb\" e \"\u00abPrometemos non roubar\u00bb\" e como s\u00edmbolo unha vasoira que varr\u00eda todos os males dun estado corrupto.\nChib\u00e1s foi candidato \u00e1 presidencia nas elecci\u00f3ns de 1948, nas cales resultou electo Carlos Pr\u00edo Socarr\u00e1s. A deterioraci\u00f3n da imaxe de Pr\u00edo e a pr\u00e9dica opositora de Chib\u00e1s convert\u00e9rano no virtual triunfador para as elecci\u00f3ns de 1952.\nA historiadora Marta Harnecker describe a Chib\u00e1s do seguinte modo:En 1950 acusou ao Ministro de Educaci\u00f3n do roubo de grandes sumas de di\u00f1eiro do orzamento nacional. Con todo, debido a que non puido obter probas da s\u00faa denuncia, Chib\u00e1s entrou nun ciclo depresivo que o levou a dispararse durante o seu programa semanal de radio. Ao parecer a decisi\u00f3n de dispararse un tiro \"como \u00faltima aldrabada\" debeuse a que lle prometeran uns documentos que probaban o roubo de fondos do goberno que deb\u00edan usarse para o almorzo escolar, pero estes documentos nunca se lle foron entregados. Disparouse ao finalizar o seu \u00faltimo discurso o 5 de agosto de 1951, o famoso discurso de \"A \u00faltima aldrabada\". Morreu once d\u00edas m\u00e1is tarde no Centro M\u00e9dico Cir\u00farxico na Habana. Disparouse no baixo ventre. Foi esa ferida e complicaci\u00f3ns posteriores, o que lle provocou a morte, d\u00edas despois.\nNunha das s\u00faas frases, pronunciadas nese \u00faltimo discurso dixo: Tras o golpe de estado que bloqueou a posibilidade dun triunfo do Partido Ortodoxo nas elecci\u00f3ns presidenciais que deb\u00edan realizarse un mes despois e impuxo a Fulgencio Batista como ditador de Cuba, un grupo de mozos seguidores de Chib\u00e1s, dirixidos por Fidel Castro realizar\u00eda, o 26 de xullo de 1953 o asalto ao Cuartel Moncada.\nO 16 de xaneiro de 1959, tras a ca\u00edda de Fulgencio Batista, Fidel Castro acudiu \u00e1 tumba de Chib\u00e1s e rendeulle homenaxe."}
{"id": "475806", "revid": "25871", "url": "https://gl.wikipedia.org/wiki?curid=475806", "title": "S\u00e1ndalo (hom\u00f3nimos)", "text": "S\u00e1ndalo pode referirse a:"}
{"id": "475811", "revid": "23204", "url": "https://gl.wikipedia.org/wiki?curid=475811", "title": "Eduardo Ren\u00e9 Chib\u00e1s y Ribas", "text": ""}
{"id": "475814", "revid": "23204", "url": "https://gl.wikipedia.org/wiki?curid=475814", "title": "Cholpon Orozobekova", "text": "Cholpon Orozobekova (en lingua kirguiz \u0427\u043e\u043b\u043f\u043e\u043d \u041e\u0440\u043e\u0437\u043e\u0431\u0435\u043a\u043e\u0432\u0430), nada no distrito de At-Bashy (provincia de Narin) o 17 de novembro de 1975, \u00e9 unha xornalista, analista e activista polos dereitos humanos kirguiz.\nTraxectoria.\nNaceu nunha familia de profesores na por ent\u00f3n Rep\u00fablica Socialista Sovi\u00e9tica de Kirguizist\u00e1n. Estudou no instituto de Pogranichnik, vila chamada na actualidade Kazybek, en memoria de Kazybek Mambetimin-uulu. Estudou Xornalismo na Universidade Nacional de Kirguizist\u00e1n. Fixo dous mestrados en Xenebra, un en negociaci\u00f3n internacional no Graduate Institute of International and Development Studies, e outro en Seguridade Europea e Internacional na Universidade de Xenebra.\nEntre 1999 e 2007, mentres viv\u00eda en Bixkek, traballou para delegaci\u00f3ns internacionais de medios como RFE/RL, BBC ou o IWPR. En 2006 fundou o xornal en lingua kirguiz \"De Facto\", copropiedade do seu marido Jengishbek Edigeev, e que dirixe ela.\nNo ver\u00e1n de 2008 tivo que exiliarse en Su\u00edza por ameazas do c\u00edrculo de Janybek Bakiev, irm\u00e1n do por ent\u00f3n presidente Kurmanbek Bakiev, quen deixou o cargo en 2010 tras a revoluci\u00f3n dos tulip\u00e1ns. Traballa como analista na revista \"The Diplomat\"."}
{"id": "475815", "revid": "15490", "url": "https://gl.wikipedia.org/wiki?curid=475815", "title": "Universidade da Habana", "text": "A Universidade da Habana (UH), en castel\u00e1n Universidad de La Habana, foi fundada o 5 de xaneiro de 1728 polos frades dominicos pertencentes \u00e1 Orde dos Predicadores. \u00c9 unha universidade p\u00fablica e \u00e9 a instituci\u00f3n educativa superior m\u00e1is antiga de Cuba.\nHistoria.\nO seu primeiro nome foi Real e Pontificia Universidade de San Ger\u00f3nimo da Habana. Na \u00e9poca as universidades necesitaban autorizaci\u00f3n real ou papal, o que explica os nomes \"Real e Pontificia\"; Quen autorizaron a fundaci\u00f3n da universidade foron o papa Inocencio XIII e o rei Filipe V de Espa\u00f1a.\nPosteriormente foi fundada a Universidade da Habana (U-H) o 5 de xaneiro de 1728 polos frades dominicos do convento de San Juan de Letr\u00e1n, sendo esta a primeira universidade de Cuba. No acto de inauguraci\u00f3n nomeouse a frei Tom\u00e1s Linares del Castillo como o seu primeiro reitor, quen a partir dese momento rexer\u00eda as primeiras facultades: Artes e Filosof\u00eda, Teolox\u00eda, Canons, Leis e Medicina.\nOs primeiros estatutos da Universidade present\u00e1ronse o 2 de xaneiro de 1733; con todo, non \u00e9 ata agosto de 1735 que entran en vigor. Establec\u00edan que o goberno da Universidade deber\u00eda estar constitu\u00eddo por un reitor, un vicerreitor, catro conseller\u00edas, un mestre de cerimonias e un secretario. Cada ano o Claustro Maior levar\u00eda a cabo as elecci\u00f3ns para estes cargos. Nesta primeira etapa destacou un importante profesor: Tom\u00e1s Romay, autor de investigaci\u00f3ns transcendentais no campo da medicina e a biolox\u00eda.\nTras un proceso de reformas, a Universidade de San Ger\u00f3nimo da Habana pasou a ser unha instituci\u00f3n laica, e en 1850 cambiou o seu nome por Real e Literaria Universidade da Habana. Nesta segunda etapa prof\u00fandase no desenvolvemento cient\u00edfico na Universidade. Con tal obxectivo fundouse o museo de historia natural e o xard\u00edn bot\u00e1nico nacional pasou a ser rexido pola instituci\u00f3n. Para ese ent\u00f3n o ensino contaba coas facultades de Xurisprudencia, Medidina, Cirurx\u00eda e Farmacia. Logo, en tempos republicanos, o nome cambiouse a Universidade Nacional.\nA universidade foi inicialmente establecida no convento de San Juan de Letr\u00e1n hoxe desaparecido e situada no centro hist\u00f3rico colonial da cidade (no que agora se co\u00f1ece como A Habana Vella ).\nBaixo as ideas do plan Varona, neste per\u00edodo lev\u00e1ronse \u00e1 universidade as ideas m\u00e1is modernas da docencia da \u00e9poca. Non obstante, as condici\u00f3ns estruturais do edificio San Juan de Letr\u00e1n non eran as mellores: f\u00edxose inc\u00f3modo e pouco apropiado. O 1 de maio de 1902 comezou o traslado da Universidade ao outeiro de Ar\u00f3stegui, situado no Vedado, preto da Quinta de los Molinos; hoxe en d\u00eda co\u00f1\u00e9cese como \"\"colina universitaria\" ou tam\u00e9n como a \"loma de la pirotecnia\"\". Neste momento comezou tam\u00e9n unha etapa importante da s\u00faa historia; acontecementos como a fundaci\u00f3n da Federaci\u00f3n Estudantil Universitaria, a pronunciaci\u00f3n dos discursos de Jos\u00e9 Antonio Echeverr\u00eda, a baixada pola s\u00faa ampla e ampla escaleira da Xeraci\u00f3n do Centenario na s\u00faa hist\u00f3rica marcha dos fachos e a valent\u00eda amosada polos seus estudantes, son alg\u00fans dos acontecementos que se poden mencionar. \nOs interiores da Aula Magna da Universidade da Habana onde descansan os restos do pensador cubano F\u00e9lix Varela, foron decorados polo artista cubano Armando Menocal. Estes representan ou fan alegor\u00eda \u00e1s principais facultades que exist\u00edan na \u00e9poca, Medicina, Ciencia, Arte, Pensamento, Artes Liberais, Literatura e Dereito .\nNa entrada principal, \u00e1lzase coa s\u00faa arquitectura neocl\u00e1sica o reitorado, inspirado no Parten\u00f3n grego, e xusto entre o reitorado e a gran escalinata de 88 niveis at\u00f3pase unha estatua de bronce, a Alma M\u00e1ter, s\u00edmbolo da universidade e que cos brazos abertos acolle aos estudantes. A escultura foi creada en 1919 polo artista checo Mario Korbel, o modelo para o rostro foi a moza cubana Feliciana Villal\u00f3n y Wilson que ent\u00f3n ti\u00f1a 16 anos, filla de Jos\u00e9 Ram\u00f3n Villal\u00f3n y S\u00e1nchez, profesor de matem\u00e1ticas anal\u00edticas, e para o corpo o artista tomou como modelo a unha muller criolla mestiza de m\u00e1is idade.\nEn varias ocasi\u00f3ns durante o s\u00e9culo XX esta Universidade viuse obrigada a pechar temporalmente as s\u00faas portas ou impux\u00e9ronse limitaci\u00f3ns significativas no rexistro dalgunhas das s\u00faas facultades, destacando o peche da Facultade de Dereito e Econom\u00eda durante anos. E estas medidas foron tomadas, porque os seus profesores e estudantes ti\u00f1an unha longa tradici\u00f3n de activismo pol\u00edtico.\nFoi unha das primeiras universidades latinoamericanas en adoptar a autonom\u00eda universitaria, que se rompeu desde a chegada de Fidel Castro ao poder e pola aplicaci\u00f3n do credo de que \"a Universidade \u00e9 para os revolucionarios\".\nA Universidade da Habana conta cun importante estadio onde se celebran os xogos deportivos universitarios con m\u00e1is tradici\u00f3n no continente, os \"Xogos Caribes\" dos que xurdiron destacados deportistas co\u00f1ecidos polos seus resultados internacionais. Seguindo esta tradici\u00f3n deportiva, nos curr\u00edculos de todas as facultades a materia de Educaci\u00f3n F\u00edsica \u00e9 obrigatoria durante polo menos dous anos.\nA biblioteca principal Rub\u00e9n Mart\u00ednez Villena foi creada m\u00e1is tarde en 1936 .\nPola Lei do 11 de agosto de 1919, sancionada polo presidente da Rep\u00fablica D. Mario Garc\u00eda Menocal (1913-1921), a Universidade da Habana foi autorizada a conceder t\u00edtulos acad\u00e9micos honorarios denominados Doutor Honoris Causa. Tal poder tam\u00e9n se inclu\u00edu nos Estatutos da Universidade de 1942 e despois na Lei de reforma universitaria de 1960. \nA Lei do Sistema de Condecoraci\u00f3ns e T\u00edtulos Honor\u00edficos (Lei n\u00famero 17, do 28 de xu\u00f1o de 1978) derrogou tacitamente toda a lexislaci\u00f3n honor\u00edfica universitaria, pero a s\u00faa forza \u00e9 tal que a\u00ednda hoxe, con pouco rigor normativo, seguen a ser concedidos os t\u00edtulos de Doutor Honoris Causa. Porque, as\u00ed como en case todas as instituci\u00f3ns universitarias do pa\u00eds, a\u00ednda sen estar autorizadas para iso, segundo o principio de legalidade da actividade administrativa.\nA Universidade da Habana, ademais de ocupar un lugar de honra na historia pola s\u00faa contribuci\u00f3n \u00e1 loita patri\u00f3tica, foi o centro de grandes educadores cubanos como Enrique Jos\u00e9 Varona, Luis de Soto, Vicentina Antu\u00f1a, Mirta Aguirre, Hortensia Pichardo e un grupo de pedagogos cubanos que ao longo dos 280 anos de vida da Universidade ofreceron os seus co\u00f1ecementos para o beneficio das novas xeraci\u00f3ns.\nAs\u00ed mesmo, figuras destacadas da pol\u00edtica e da arte foron froito das s\u00faas aulas, como Fidel Castro. Actualmente ten 17 facultades (Facultade de Biolox\u00eda, Facultade de Artes e Letras, Facultade de Farmacia e Alimentos, Facultade de Educaci\u00f3n a Distancia, Facultade de Dereito, Facultade de Psicolox\u00eda, Facultade de Filosof\u00eda, Historia e Sociolox\u00eda, Facultade de Comunicaci\u00f3n, Facultade de Econom\u00eda, Facultade de Contabilidade e Finanzas, Facultade de Xeograf\u00eda, Facultade de Matem\u00e1tica-Computaci\u00f3n, Facultade de Qu\u00edmica, Facultade de F\u00edsica, Facultade de Estudos Tur\u00edsticos e o Colexio de San Ger\u00f3nimo, que se encarga de formar especialistas en restauraci\u00f3n, museolox\u00eda e outras materias art\u00edsticas, ademais de 15 filiais municipais nas que se imparten as carreiras de psicolox\u00eda, dereito, contabilidade e finanzas, sociolox\u00eda, estudos socioculturais e comunicaci\u00f3n social). Actualmente ten unha matr\u00edcula de 60 mil estudantes e nela est\u00fadanse 32 carreiras (de cinco anos cada unha, a excepci\u00f3n das linguas estranxeiras que son seis).\nDespois de 1959.\nJuan Marinello, vello intelectual comunista, era o reitor da Universidade da Habana cando en 1962 se promulga a reforma universitaria. O ministro de Educaci\u00f3n era Armando Hart, quen tam\u00e9n tivo un papel relevante nesa reforma. A\u00ednda daquela non se procedeu \u00e1 centralizaci\u00f3n do labor docente universitario que se consagrar\u00eda ata os d\u00edas de hoxe coa creaci\u00f3n, en 1976, do Ministerio de Educaci\u00f3n Superior. Dende ent\u00f3n, o traballo universitario en Cuba e dentro da Universidade da Habana quedar\u00eda subordinado a unha instituci\u00f3n allea que tivo como ministro ao Comandante de brigada Fernando Vecino Alegret durante m\u00e1is de tres d\u00e9cadas.\nEntre 1966 e 1972, Jos\u00e9 Millar Barruecos, alcumado \"Chomi\" e man dereita de Fidel Castro, foi o reitor deste centro docente. Naqueles anos, Fidel adoitaba visitar a Universidade, unha intimidade que diminuir\u00eda ata desaparecer por completo.\nA Millar Barruecos como reito seguiuno brevemente Oscar Garc\u00eda, que foi substitu\u00eddo por Hermes Herrera. No curto per\u00edodo de Hermes Herrera conced\u00e9uselle, o 18 de xu\u00f1o de 1975, o t\u00edtulo de Doutor Honoris Causa en Ciencias Hist\u00f3ricas a Eric Williams, primeiro ministro de Trinidad e Tobago. A Hermes Herrera seguiuno como reitor da Universidade da Habana Jos\u00e9 Eustaquio Remedios, que proced\u00eda do reitorado da Universidade Central de Las Villas.\nA chegada ao reitor de Fernando Rojas \u00c1valos marcou o inicio dunha fecunda etapa para a universidade que se prolongou ata a sa\u00edda, en 1994, de Armando P\u00e9rez Perdomo, que substitu\u00edra a Rojas \u00e1 fronte da casa de estudos. Armando P\u00e9rez ti\u00f1a, cando asumiu o seu cargo, unha ampla experiencia docente e foi, como poucos reitores antes e despois del, un home da Universidade da Habana.\nDespois Armando P\u00e9rez veu Juan Vela V\u00e1ldez, que chegaba da reitor\u00eda do Instituto de Ciencias M\u00e9dicas da Habana. Home pr\u00f3ximo \u00e1 c\u00fapula do poder, que actuou como reitor durante uns doce anos, ata que no 2006 foi ascendido a Ministro de Educaci\u00f3n Superior, posto que ocupar\u00eda durante moi pouco tempo.\nJuan Vela representou unha nova etapa de institucionalizaci\u00f3n da Universidade da Habana, que tivo, tras el, outros tres reitores. Por un curto per\u00edodo de tempo Rub\u00e9n Zardoya sa\u00eddo da mesma instituci\u00f3n e Gustavo Cobreiro durante varios anos. En novembro de 2018 sucedeuno Miriam Nicado, a primeira muller \u00e1 fronte desta instituci\u00f3n e tam\u00e9n a primeira negra. A s\u00faa carreira acad\u00e9mica non se fixo na Universidade da Habana sen\u00f3n na Universidade de Las Villas e, posteriormente, na Universidade das Ciencias Inform\u00e1tica (UCI).\nCursos.\nA Universidade da Habana est\u00e1 formada por 21 facultades e 18 centros de investigaci\u00f3n en diferentes campos como econom\u00eda, ciencias naturais, ciencias sociais e humanidades . Actualmente, a Universidade da Habana conta cunha matr\u00edcula de 60 mil estudantes distribu\u00eddos en 32 carreiras."}
{"id": "475816", "revid": "88215", "url": "https://gl.wikipedia.org/wiki?curid=475816", "title": "Universidad de La Habana", "text": ""}
{"id": "475829", "revid": "88215", "url": "https://gl.wikipedia.org/wiki?curid=475829", "title": "Rafael Trujillo", "text": ""}
{"id": "475830", "revid": "98629", "url": "https://gl.wikipedia.org/wiki?curid=475830", "title": "Constanza de Arag\u00f3n e de Anjou", "text": "Constanza de Arag\u00f3n, nada en Valencia o 4 de abril de 1300 e finada no Castelo de Garcimu\u00f1oz o 19 de outubro de 1327, foi unha infanta de Arag\u00f3n. \nTraxectoria.\nEra a cuarta filla de Xaime o Xusto e Branca de N\u00e1poles. Por li\u00f1a paterna era neta do conde-rei Pedro o Grande e de Constanza de Sicilia, e por li\u00f1a materna de Carlos II de N\u00e1poles e Mar\u00eda de Hungr\u00eda. Era a irm\u00e1 m\u00e1is nova do conde-rei Afonso o Benigno, as\u00ed como dos condes Pedro IV de Ribagorza e Ram\u00f3n Berenguer I de Empuries. O 5 de abril de 1312 casou en X\u00e0tiva con Xo\u00e1n Manuel de Castela, fillo do infante Xo\u00e1n Manuel de Borgo\u00f1a e Suabia. Desta uni\u00f3n naceron catro fillos, a infante Constanza Manuel (~ 1320 - 1345) casada en 1325 co rei Afonso XI de Castela e en 1339 con Pedro I de Portugal; e a infanta Beatriz Manuel, morta moi nova."}
{"id": "475832", "revid": "624", "url": "https://gl.wikipedia.org/wiki?curid=475832", "title": "Constanza de Arag\u00f3n (1300-1327)", "text": ""}
{"id": "475833", "revid": "75439", "url": "https://gl.wikipedia.org/wiki?curid=475833", "title": "M\u00e9todo comunicativo de ensino de linguas", "text": "O M\u00e9todo Comunicativo \u00e9 unha abordaxe no ensino de linguas que pon a \u00e9nfase na interacci\u00f3n como medio de estudo e como fin \u00faltimo. Pon o foco no sentido, isto \u00e9, no significado, na interacci\u00f3n entre os falantes, nas s\u00faas intenci\u00f3ns e funci\u00f3ns ling\u00fc\u00edsticas. O ensino da gram\u00e1tica dos modelos tradicionais \u00e9 abandonado ou permanece nun segundo plano.\nOs aprendentes de linguas nos contextos en que se usa o m\u00e9todo comunicativo practican a lingua meta a trav\u00e9s da interacci\u00f3n con outros estudantes e co profesor ou instrutor. \u00dasanse xeralmente \"textos aut\u00e9nticos\" (escritos na lingua meta con prop\u00f3sitos adicionais \u00f3s da mera aprendizaxe ling\u00fc\u00edstica), tanto na aula coma f\u00f3ra da aula.\nOs estudantes conversan acerca de experiencias persoais cos seus compa\u00f1eiros e os profesores tratan temas fora do \u00e1mbito da gram\u00e1tica tradicional co fin de promover as \nen todos os tipos de situaci\u00f3ns.\nO obxectivo do m\u00e9todo comunicativo \u00e9 crear condici\u00f3ns que axuden na adquisici\u00f3n dun desempe\u00f1o real nunha nova lingua a trav\u00e9s da pr\u00e1ctica con actividades que simulan unha interacci\u00f3n verdadeira sobre t\u00f3picos reais, e en ocasi\u00f3ns mesmo conflitivos.\nNas clases en que se adopta este m\u00e9todo, o profesor act\u00faa como coordinador e facilitador da aprendizaxe, provendo materiais e situaci\u00f3ns para que o estudante pense e interact\u00faa na lingua meta. Entre as actividades que se levan a cabo nas aulas t\u00e9ndese a facer tarefas en pares ou grupos, normalmente colaborativas.\nUn aspecto importante deste m\u00e9todo \u00e9 que se concentra na capacidade do alumno en transmitir as s\u00faas ideas e experiencias."}
{"id": "475834", "revid": "88215", "url": "https://gl.wikipedia.org/wiki?curid=475834", "title": "Ex\u00e9rcito Rebelde (Cuba)", "text": ""}
{"id": "475835", "revid": "88215", "url": "https://gl.wikipedia.org/wiki?curid=475835", "title": "Iate Granma", "text": ""}
{"id": "475836", "revid": "88215", "url": "https://gl.wikipedia.org/wiki?curid=475836", "title": "Movemento 26 de Xullo", "text": ""}
{"id": "475840", "revid": "89787", "url": "https://gl.wikipedia.org/wiki?curid=475840", "title": "EcuRed", "text": "EcuRed \u00e9 un proxecto de enciclopedia en rede do goberno de Cuba. Est\u00e1 desenvolvido e administrado principalmente por persoas af\u00edns aos \"Joven Club de Computaci\u00f3n y Electr\u00f3nica\", entidade do Ministerio de Inform\u00e1tica e Comunicaci\u00f3ns, que pos\u00fae m\u00e1is de 600 filiais en todo o pa\u00eds encargadas de ensinar computaci\u00f3n. Lanzouse oficialmente o 14 de decembro de 2010, co auspicio do goberno cubano e apoiado pola Oficina Nacional para a Informatizaci\u00f3n (ONI) e o Instituto de Informaci\u00f3n Cient\u00edfica e Tecnol\u00f3xica (IDICT).\nA s\u00faa filosof\u00eda \u00e9 a acumulaci\u00f3n e o desenvolvemento do co\u00f1ecemento cun obxectivo democratizador e non lucrativo, desde un punto de vista descolonizador. O seu nome v\u00e9n de \"ec\u00famene\", que significa mundo. Polo momento conta con m\u00e1is de 200 000 artigos e 286 000 arquivos, moitos deles relacionados con biograf\u00edas e historia cubana, pos\u00fae ademais m\u00e1is de 50 000 usuarios rexistrados e 3,5 mill\u00f3ns de edici\u00f3ns realizadas.\nCaracter\u00edsticas.\nEcuRed utiliza o software MediaWiki, similar ao de Wikipedia, a\u00ednda que en aparencia o dese\u00f1o da p\u00e1xina mostra as cores da bandeira cubana.\nA totalidade dos contidos de EcuRed s\u00f3 poden ser modificados por usuarios rexistrados. O rexistro na wiki \u00e9 como en calquera sitio a trav\u00e9s dun correo de confirmaci\u00f3n e pode rexistrase calquera persoa sen importar o pa\u00eds. Inicialmente previuse permitir o libre rexistro aos meses seguintes da inauguraci\u00f3n do sitio. Os cubanos que non te\u00f1en correo electr\u00f3nico poden editar as p\u00e1xinas mediante os \"Joven Club de Computaci\u00f3n\" estendidos por toda a illa.\nContidos.\nA maior parte das s\u00faas p\u00e1xinas div\u00eddense entre artigos de historia e biograf\u00edas de personalidades, a\u00ednda que non est\u00e1n ausentes os asuntos xeogr\u00e1ficos e de divulgaci\u00f3n cient\u00edfica.\nEcuRed ocupa o lugar 20 entre os sitios que m\u00e1is se visitan en Cuba segundo datos do sitio web Alexa. Unha das raz\u00f3ns para esta cifra \u00e9 que a enciclopedia p\u00f3dese consultar dende a intranet cubana (.cu) que \u00e9 10 veces m\u00e1is barata que a conexi\u00f3n a internet desde a illa.\nEcuRed Port\u00e1til.\nComo parte do proxecto EcuRed, o 14 de decembro de 2011 foi lanzada oficialmente a EcuRed Port\u00e1til, tam\u00e9n chamada EcuRed Portable, que \u00e9 unha aplicaci\u00f3n de escritorio multiplataforma que permite xestionar toda a informaci\u00f3n que est\u00e1 contida dentro desta enciclopedia colaborativa cubana e ser utilizada por todas as persoas tanto cubanas como estranxeiras.\nFoi creada polo Centro de Desenvolvemento Territorial Holgu\u00edn, entidade produtiva pertencente \u00e1 Universidade das Ciencias Inform\u00e1ticas (UCI) e posteriormente asumido polo Grupo T\u00e9cnico de EcuRed, que atende directamente a hospedaxe e funcionalidade da enciclopedia.\nO 7 de setembro de 2013 foi lanzada a versi\u00f3n 2.0i, que entre outras melloras cont\u00e9n as imaxes dos modelos dos artigos.\nO 7 de setembro de 2016, comezou a utilizaci\u00f3n do proxecto de software libre Kiwix na s\u00faa versi\u00f3n port\u00e1til para computadoras persoais, quedando sen soporte as versi\u00f3ns anteriores.\nEcuM\u00f3vil.\nO 4 de abril de 2013 lanzouse oficialmente a EcuM\u00f3vil, unha aplicaci\u00f3n para dispositivos m\u00f3biles que cumpre o mesmo obxectivo que EcuRed Port\u00e1til, pero para dispositivos que utilicen sistema operativo Android 2.2 ou superior. O proxecto foi coordinado entre a Oficina Nacional de Informatizaci\u00f3n (investidor), o Grupo T\u00e9cnico de EcuRed (xestor do contido) pertencente aos \"Joven Club de Computaci\u00f3n y Electr\u00f3nica\" e Empresa Nacional de Software (desenvolvedor). Sendo asumida polo Grupo T\u00e9cnico de EcuRed a partir do seu lanzamento.\nO 7 de setembro de 2013, foi lanzada unha versi\u00f3n con imaxes. Entre outras melloras incl\u00fae opci\u00f3ns de autocompletamento nas procuras e posibilidade de xiros e achegamento do texto dentro do tel\u00e9fono m\u00f3bil.\nO 7 de setembro de 2016, comezou a utilizaci\u00f3n do proxecto de software libre Kiwix na s\u00faa versi\u00f3n port\u00e1til para dispositivos m\u00f3biles, quedando sen soporte as versi\u00f3ns anteriores.\nPremios.\nDesde o seu lanzamento EcuRed obtivo varios reco\u00f1ecementos, entre eles:\nCr\u00edticas.\nDebido \u00e1s s\u00faas caracter\u00edsticas finais e editoriais, EcuRed foi valorado por alg\u00fans medios como \"unha versi\u00f3n castrista da Wikipedia, non ecu\u00e1nime e tendenciosa en artigos sobre pol\u00edtica, historia contempor\u00e1nea e biograf\u00edas de figuras relevantes da historia recente de Cuba.\" Foi criticada por verter informaci\u00f3n calumnias contra membros da chamada disidencia cubana e servir como medio oficial de comunicaci\u00f3n do goberno cubano. Por exemplo, a activista Yoani S\u00e1nchez \u00e9 cualificada de \"ciber-mercenaria vinculado ao goberno dos Estados Unidos\". Tam\u00e9n aborda outros temas como \"Terrorismo de Estado en Colombia\" que fai referencia \u00e1 chamada \"pol\u00edtica de seguridade democr\u00e1tica\" do goberno de \u00c1lvaro Uribe .\nO suposto nesgo do seu contido custoulle o alcume de \"Castropedia\" nun artigo publicado polo xornal brit\u00e1nico \"The Guardian\" pouco despois da inauguraci\u00f3n do portal."}
{"id": "475843", "revid": "25871", "url": "https://gl.wikipedia.org/wiki?curid=475843", "title": "Aleksei Nikolaevich Tolstoi", "text": "Aleksei Nikolaevich Tolstoi (en ruso: \u0410\u043b\u0435\u043a\u0441\u0435\u0439 \u041d\u0438\u043a\u043e\u043b\u0430\u0435\u0432\u0438\u0447 \u0422\u043e\u043b\u0441\u0442\u043e\u0439), nado en Pugachov o 10 de xaneiro de 1883 e finado en Moscova o 23 de febreiro de 1945, tam\u00e9n chamado \"Camarada Conde\", foi un escritor ruso sovi\u00e9tico autor de escritos de moitos x\u00e9neros, a\u00ednda que especializado na ficci\u00f3n cient\u00edfica e nas novelas hist\u00f3ricas.\nTraxectoria.\nDe familia nobre, naceu en Pugachov. Aleksei era fillo do conde Nikolai Aleksandrovich Tolstoi (1849\u20131900) e de Aleksandra Leontievna Turgeneva (1854\u20131906). A s\u00faa nai era sobri\u00f1a neta do decembrista Nikolai Turgenev e parente do destacado escritor Ivan Turgenev. O seu pai pertenc\u00eda \u00e1 familia Tolstoi e era parente remoto de Lev Tolstoi.\nCursou o ensino secundario en Samara e os estudos superiores no Instituto Tecnol\u00f3xico de San Petersburgo. Ao terminar a carreira dedicouse \u00e1 literatura e nun principio cultivou a poes\u00eda de tendencia simbolista. Posteriormente afastouse dela. Destacou como prosista, sobre todo cos seus relatos do ciclo \"A rexi\u00f3n do Volga\" (1910-1911), para os que tomou como modelos literarios a Turgenev, a Tolstoi e a Gogol. Entre 1914 e 1916 foi correspondente de guerra.\nHostil \u00e1 Revoluci\u00f3n de Outubro, en 1918 emigrou, mais en 1923 rectificou a s\u00faa posici\u00f3n e volveu ao seu pa\u00eds. Escribiu \"\u0414\u0435\u0442\u0441\u0442\u0432\u043e \u041d\u0438\u043a\u0438\u0442\u044b\" (\"A infancia de Nikita\"), novela autobiogr\u00e1fica; a trilox\u00eda \"\u0425\u043e\u0436\u0434\u0435\u043d\u0438\u0435 \u043f\u043e \u043c\u0443\u043a\u0430\u043c\" (1920-1941); novelas de ficci\u00f3n cient\u00edfica como \"Aelita\" e \"\u0413\u0438\u043f\u0435\u0440\u0431\u043e\u043b\u043e\u0438\u0434 \u0438\u043d\u0436\u0435\u043d\u0435\u0440\u0430 \u0413\u0430\u0440\u0438\u043d\u0430\" (\"O hiperboloide do enxe\u00f1eiro Garin\"); relatos sobre o paso da guerra \u00e1 vida civil como \"\u0413\u0430\u0434\u044e\u043a\u0430\" (\"A v\u00edbora\"); o drama \"\u0418\u0432\u0430\u043d \u0413\u0440\u043e\u0437\u043d\u044b\u0439\" (\"Iv\u00e1n o Terrible\") e a s\u00faa gran novela hist\u00f3rica (da que a terceira parte quedou sen rematar) \"\u041f\u0451\u0442\u0440 I\" (\"Pedro I\"), en que estivo traballando dezaseis anos, de 1919 a 1935.\nDurante a segunda guerra mundial, serviu na Comisi\u00f3n Extraordinaria do Estado de 1942-1947 que \"verificou sen d\u00fabida razoable\" o exterminio en masa de xente nas c\u00e1maras de gas polos ocupantes alem\u00e1ns. Durante os xu\u00edzos de N\u00fcrnberg, os fiscais sovi\u00e9ticos reco\u00f1eceron o seu traballo na investigaci\u00f3n das atrocidades cometidas na rexi\u00f3n de Stavropol.\nAcad\u00e9mico dende 1939, foi laureado con diversos e importantes premios.\nLegado.\nTolstoi est\u00e1 reco\u00f1ecido por producido alg\u00fans dos primeiros exemplos de ficci\u00f3n cient\u00edfica en ruso. As s\u00faas novelas \"Aelita\" (1923) sobre unha viaxe a Marte e \"\u0413\u0438\u043f\u0435\u0440\u0431\u043e\u043b\u043e\u0438\u0434 \u0438\u043d\u0436\u0435\u043d\u0435\u0440\u0430 \u0413\u0430\u0440\u0438\u043d\u0430\" (1927) tiveron unha inmensa popularidade entre o p\u00fablico. A primeira foi adaptada nun filme pioneiro na ficci\u00f3n cient\u00edfico en 1924. O seu relato sobrenatural \"Conde Cagliostro\", inspirou o filme de 1984 \"Formula lyubvi\".\nEn 1974, un planetoide descuberto pola astr\u00f3noma sovi\u00e9tica Lyudmila Zhuravlyova foi nomeado 3771 Alexejtolstoj na s\u00faa honra."}
{"id": "475844", "revid": "47401", "url": "https://gl.wikipedia.org/wiki?curid=475844", "title": "Aleksei Nikolaievich Tolstoi", "text": ""}
{"id": "475845", "revid": "89787", "url": "https://gl.wikipedia.org/wiki?curid=475845", "title": "Marion Jones", "text": "Marion Lois Jones, nada nos \u00c1nxeles o 12 de outubro de 1975, tam\u00e9n co\u00f1ecida como Marion Jones-Thompson, \u00e9 unha ex atleta estadounidense e xogadora de baloncesto cos Tulsa Shock na WNBA. Ga\u00f1ou tres medallas de ouro e d\u00faas de bronce nos Xogos Ol\u00edmpicos de 2000 en Sydney, mais posteriormente foi desposu\u00edda das s\u00faas medallas tras admitir que empregara esteroides. Jones conservou os seus tres t\u00edtulos de campioa do mundo que obtivo entre 1997 e 1999.\nNo momento da s\u00faa confesi\u00f3n e asunci\u00f3n de culpabilidade, Jones era unha das deportistas m\u00e1is c\u00e9lebres ligadas co esc\u00e1ndalo BALCO. O caso contra BALCO afectou a m\u00e1is de vinte deportistas de alto nivel, inclu\u00eddo o ex marido de Jones, o lanzador de peso C.J. Hunter, e o velocista dos 100\u00a0m lisos Tim Montgomery, pai do primeiro fillo de Jones."}
{"id": "475847", "revid": "5863", "url": "https://gl.wikipedia.org/wiki?curid=475847", "title": "Julia Huete Iglesias", "text": ""}
{"id": "475850", "revid": "98629", "url": "https://gl.wikipedia.org/wiki?curid=475850", "title": "Diogo Dias", "text": "Diogo Dias, nado probabelmente antes de 1450 e finado despois de 1500, foi un navegante e explorador portugu\u00e9s, irm\u00e1n de Bartolomeu Dias.\n\u00c9 co\u00f1ecido por ser o primeiro europeo en avistar Madagascar.\nTraxectoria.\nS\u00e1bese moi pouco de Dias, xa que as fontes hist\u00f3ricas non son moi expl\u00edcitas co personaxe. As\u00ed, non queda claro se o Diogo Dias mencionado como o tradutor dunha carta de 1465 enviada pola chanceler\u00eda alem\u00e1 a un tal Alfons V \u00e9 o mesmo que o explorador. Ademais, nos diferentes escritos en que se menciona, ref\u00edrense a el tanto por Diego, Pedro ou Pero, e o seu apelido sen ortograf\u00eda, D\u00edaz.\nO que si se sabe \u00e9 que Diogo Dias partiu en agosto de 1487 como capit\u00e1n dun buque de subministraci\u00f3ns, co seu irm\u00e1n Bartolomeu Dias cara ao cabo da Boa Esperanza. O piloto desta nave era Jo\u00e3o de Santiago, que anteriormente acompa\u00f1ara a Diogo C\u00e3o na s\u00faa viaxe at\u00e9 o r\u00edo Congo.\nDiogo Dias participou no descubrimento da ruta mar\u00edtima \u00e1 India, asistindo como cronista e escritor no barco de Vasco da Gama, o \"S\u00e3o Gabriel\". Sendo respons\u00e1bel dos recentes postos comerciais portugueses en Calicut, foi feito prisioneiro polas autoridades locais, pero logrou escapar.\nDespois participou na segunda expedici\u00f3n de Pedro \u00c1lvares Cabral \u00e1 India e formou parte da expedici\u00f3n que desembarcou en abril de 1500 no actual Brasil. \u00c9 mencionado por Pero Vaz de Caminha na \"Carta de Descubrimento do Brasil\" como un \"home gracioso e encantador\", que fora \"alguacil de Sacav\u00e9m\", e d\u00e9scribeo \"bailando na praia de Porto Seguro do mesmo xeito c\u00f3s indios, ao son dunha harm\u00f3nica\".\nSeguindo cara \u00e1 India, en maio de 1500, debido a unha forte tormenta, o seu barco quedou separado da frota de Cabral no cabo da Boa Esperanza. Co seu barco explorou as augas do oc\u00e9ano \u00cdndico at\u00e9 a entrada do mar Vermello, sendo o primeiro portugu\u00e9s en navegar polas s\u00faas augas. Incapaz de proseguir rumbo \u00e1 India, retornou a Portugal.\nM\u00e1is tarde, poida que fose o primeiro europeo en avistar, ao redor de xullo de 1500, as illas da Reuni\u00f3n e Mauricio, ambas ao leste de Madagascar. (At\u00e9 a s\u00faa partida destas illas en 1575, os portugueses utiliz\u00e1ronas como lugares de reabastecemento de auga e subministraci\u00f3ns para os seus barcos en ruta cara a Goa, na India, e Malaca, na actual Malaisia.)\nTam\u00e9n foi o primeiro europeo en avistar a illa de Madagascar, o 10 de agosto de 1500, \u00e1 que chamou \"ilha de S\u00e3o Louren\u00e7o\". Posteriormente regresou a Portugal bordeando Mozambique, seguindo a costa oriental de \u00c1frica. Preto das illas de Cabo Verde deu, por azar, cos catro barcos da expedici\u00f3n \u00e1 India de Cabral, que estaban coma el, de regreso. Cando chegou a Portugal apenas contaba con sete hombes.\nA data e o lugar exactos da s\u00faa morte seguen sen co\u00f1ecerse."}
{"id": "475851", "revid": "85894", "url": "https://gl.wikipedia.org/wiki?curid=475851", "title": "Manuel Carballal Pena", "text": "Manuel Carballal Pena, nado en Cumeiro (Vila de Cruces) en 1898 e finado na Coru\u00f1a o 15 de decembro de 1948, foi un pol\u00edtico galego.\nTraxectoria.\nTaberneiro en Vila de Cruces. Co golpe de Estado do 18 de xullo de 1936 foi detido e trasladado \u00e1 illa de San Sim\u00f3n. Xulgado e Pontevedra en consello de guerra o 9 de xaneiro de 1937 por auxilio \u00e1 rebeli\u00f3n xunto con outros 18 republicanos de Carbia, foi condenado a cadea perpetua. Foi trasladado ao penal de San Crist\u00f3bal en Pamplona en maio de 1937. Sufriu expediente de incautaci\u00f3n de bens en outubro de 1937. Participou na fuga do penal de Pamplona o 22 de maio de 1938 e foi capturado, reingresando ao d\u00eda seguinte. Foille conmutada a pena a 3 anos o 12 de decembro de 1942 e volveu a Vila de Cruces. En 1948 foi novamente procesado e encarcerado, acusado de axudar \u00e1 guerrilla antifranquista. Suicidouse na Prisi\u00f3n da Coru\u00f1a o 15 de decembro de 1948."}
{"id": "475852", "revid": "89787", "url": "https://gl.wikipedia.org/wiki?curid=475852", "title": "Pierre Joseph Tiolier", "text": "Pierre Joseph Tiolier, nado en Londres, Inglaterra, o 15 de marzo de 1763 e finado en Bourbonne-les-Bains, no departamento franc\u00e9s do Alto Marne, o 27 de xu\u00f1o de 1819, foi un gravador, medallista e dese\u00f1ador de moeda franc\u00e9s, o d\u00e9cimo quinto en ocupar o posto de Gravador Xeral de Moedas (\"Graveur G\u00e9n\u00e9ral des Monnaies\").\nTraxectoria.\nVida familiar.\nProveniente dunha familia acomodada auvernesa, Pierre Joseph Tiolier foi o m\u00e1is novo de, polo menos, catorce irm\u00e1ns. Na s\u00faa familia hab\u00eda avogados, homes de negocios, m\u00e9dicos, cregos e funcionarios. O seu pai, Joseph Tiolier, era un mestre confeiteiro.\nFormouse no gravado de cu\u00f1os da man do seu irm\u00e1n pol\u00edtico, Benjamin Duvivier, o d\u00e9cimo terceiro Gravador Xeral de Moedas.\nGravador de moedas.\nExerceu o cargo de \"controlador de cu\u00f1axe\" na Casa de Moeda de Par\u00eds desde o 14 de decembro de 1795 ata o seu nomeamento como Gravador Xeral de Moedas, o 1 de abril de 1803, por parte do Primeiro C\u00f3nsul, en substituci\u00f3n de Augustin Dupr\u00e9.\nTiolier encargouse do dese\u00f1o e da gravaci\u00f3n dos cu\u00f1os das moedas m\u00e1is significativas de prata e de ouro do per\u00edodo de Bonaparte como Primeiro C\u00f3nsul e tam\u00e9n, en grande medida como Emperador. Nas series de prata am\u00f3sase, baixo o busto dos anversos, o apelido completo de Toilier rubricado, en tanto que nas de ouro o apelido aparece abreviado como TR. Tam\u00e9n c\u00f3mpre mencionar o seu dese\u00f1o e a gravaci\u00f3n dos cu\u00f1os das moedas de 5 francos a nome de Lu\u00eds XVIII (1814-1815).\nPor outra banda, a el confi\u00e1ronselle, as\u00ed mesmo, as cu\u00f1axes napole\u00f3nicas de X\u00e9nova, de Xenebra, o Reino de Westphalia, Roma, Tur\u00edn e Utrecht.\nEn 1816 dimitiu en beneficio do seu fillo Nicolas Pierre Tiolier. Nese mesmo ano, conced\u00e9uselle a Cruz de San Miguel.\nGravador de medallas.\nPierre Joseph Tiolier adquiriu tam\u00e9n repercusi\u00f3n como medallista, con creaci\u00f3ns entre as que se poden salientar as seguintes:\nGaler\u00eda.\nTodas estas moedas amosan a sinatura de Pierre Joseph Tiolier no exergo do anverso, baixo o busto do rei."}
{"id": "475854", "revid": "65699", "url": "https://gl.wikipedia.org/wiki?curid=475854", "title": "Kaarlo Juho St\u00e5hlberg", "text": "Kaarlo Juho St\u00e5hlberg, nado en Suomussalmi (Gran Ducado de Finlandia) o 28 de xaneiro de 1865 e finado en Helsinqui (Rep\u00fablica de Finlandia) o 22 de setembro de 1952, foi un xurista e acad\u00e9mico finland\u00e9s que tivo un papel central na redacci\u00f3n da Constituci\u00f3n de Finlandia en 1919. Foi o primeiro presidente de Finlandia (1919\u20131925) e un nacionalista liberal."}
{"id": "475858", "revid": "98629", "url": "https://gl.wikipedia.org/wiki?curid=475858", "title": "Naxma Idris", "text": "Naxma Abdala Idris (), nada en Kuwait o 25 de decembro de 1952, \u00e9 unha escritora, xornalista e profesora kuwait\u00ed.\nTraxectoria.\nEn 1976 graduouse na Universidade de Kuwait en literatura \u00e1rabe. En 1987 doutorouse pola Escola de Estudos Orientais e Africanos da Universidade de Londres, cunha tese sobre \"O concepto da morte e o seu desenvolvemento na poes\u00eda \u00e1rabe moderna\". Deu clase no ensino secundario en Kuwait entre 1976 e 1981, e na Universidade de Kuwait entre 1987 e 2007.\nIdrees comezou a escribir poes\u00eda e investigar cando estaba na Universidade. Publicou a maior parte dos seus primeiros traballos na revista \"Al-Bayan\", publicada pola Asociaci\u00f3n de Escritores de Kuwait. Uniuse \u00e1 Asociaci\u00f3n de Escritores de Kuwait sendo nova, e atopou moito apoio por parte dos demais membros, e con este est\u00edmulo comezou a participar en recitais organizados pola asociaci\u00f3n. En 2010 pasou a ser redactora xefe da revista \"Al-Bayan\".\nAdoita participar na Semana Cultural que organiza o Consello Nacional de Cultura, Artes e Literatura que ten lugar anualmente en diferentes pa\u00edses de fala \u00e1rabe. A primeira participaci\u00f3n de Idrees coa NCCAL foi en Marrocos en 1979, durante a cal formou parte da delegaci\u00f3n cultural de Kuwait. Desde ent\u00f3n participou en conferencias, foros culturais e recitais en ligares como Bagdad, O Cairo, os Emiratos \u00c1rabes Unidos, Par\u00eds, Rabat, Tunes, Arxel, Muscat ou Iemen.\nPublica unha columna semanal no xornal \"Al-Jarida\", ademais de artigos para revistas mensuais e discusi\u00f3ns abertas na prensa local e entrevistas de radio."}
{"id": "475866", "revid": "89787", "url": "https://gl.wikipedia.org/wiki?curid=475866", "title": "Jes\u00fas Armesto Bra\u00f1a", "text": "Jes\u00fas Armesto Bra\u00f1a, nado en Lugo en 1900 e finado en Manzanillo, Cuba, en 1964, foi un t\u00e9cnico de radio galego, pioneiro da radiodifusi\u00f3n en Manzanillo.\nTraxectoria.\nAos 18 anos emigrou a Cuba, instal\u00e1ndose na oriental cidade de Manzanillo, onde traballou como chofer e fixo un curso de t\u00e9cnico de radio por correspondencia. Durante a crise pol\u00edtica e econ\u00f3mica da ditadura de Gerardo Machado, prop\u00faxose crear un transmisor de radio para a cidade e foi as\u00ed como naceu a primeira emisora de radio de Manzanillo, a CMKM, xerme do que hoxe \u00e9 Radio Granma. A intenci\u00f3n era inaugurala o 10 de outubro de 1932, dende o Teatro Popular, cun acto polo aniversario da Uni\u00f3n de Choferes de Manzanillo, pero por problemas t\u00e9cnicos non se conseguiu. Finalmente f\u00edxose a primeira transmisi\u00f3n o 24 de novembro de 1932.\nNa CMKM inici\u00e1ronse moitos artistas que logo ser\u00edan famosos en toda Cuba, como o cantautor Carlos Puebla, que comezou a s\u00faa carreira nesta emisora."}
{"id": "475867", "revid": "65337", "url": "https://gl.wikipedia.org/wiki?curid=475867", "title": "Electric Ladyland", "text": "Electric Ladyland \u00e9 o nome do terceiro e \u00faltimo \u00e1lbum de The Jimi Hendrix Experience, lanzado en outubro de 1968.\nEn 1998 os lectores da revista \"Q\" ubicaron a \"Electric Ladyland\" no posto 22 dos mellores \u00e1lbums de t\u00f3dolos tempos; en 2003 o canal de televisi\u00f3n VH1 ubicuno no posto 72.\nGravaci\u00f3n.\nA gravaci\u00f3n do \u00e1lbum foi moi problem\u00e1tica. Logo dunha complicada xira por Escandinavia e Inglaterra, Hendrix decidiu regresar ao seu pa\u00eds natal, os Estados Unidos (mud\u00e1rase a Inglaterra antes de ser un m\u00fasico popular). Frustrado polas limitaci\u00f3ns das gravaci\u00f3ns comerciais, decidiu crear un moderno estudio en Nova York, no que non tivera limitaci\u00f3ns para expandir a s\u00faa visi\u00f3n musical. A construci\u00f3n do mesmo, chamado Electric Lady, tivo diversos problemas e non foi rematado ata mediados de 1970, polo que gran parte de \"Electric Ladyland\" foi gravado en The Record Plant, na mesma cidade.\nOs disciplinados h\u00e1bitos de traballo de Hendrix volv\u00e9ronse err\u00e1ticos, e a combinaci\u00f3n de sesi\u00f3ns interminables e de estudios cheos de aduladores finalmente causaron que o produtor Chas Chandler renunciara en maio de 1968. Chandler m\u00e1is tarde queixouse de que Hendrix insist\u00eda en gravar moitas tomas de cada canci\u00f3n (ao parecer, de \"Gypsy Eyes\" fix\u00e9ronse 43 tomas, e malia isto, Hendrix a\u00ednda non estaba satisfeito co resultado). O perfeccionismo de Hendrix levou ao guitarrista Dave Mason a que gravara 20 tomas da guitarra ac\u00fastica de \"All Along The Watchtower\"."}
{"id": "475868", "revid": "1505", "url": "https://gl.wikipedia.org/wiki?curid=475868", "title": "Computadora electr\u00f3nica", "text": ""}
{"id": "475869", "revid": "1505", "url": "https://gl.wikipedia.org/wiki?curid=475869", "title": "Controlador de xogos", "text": ""}
{"id": "475871", "revid": "54334", "url": "https://gl.wikipedia.org/wiki?curid=475871", "title": "Julio Le Riverend", "text": "Julio Le Riverend Brusone, nado na Coru\u00f1a o 22 de decembro de 1912 e finado na Habana o 12 de maio de 1998, foi un pol\u00edtico e historiador cubano especializado na historia econ\u00f3mica de Cuba.\nTraxectoria.\nS\u00faa nai era a francesa Mar\u00eda Magdalena Clara Brusone e seu pai, Luis Le Riverend Marrero, era o c\u00f3nsul de Cuba na Coru\u00f1a, cidade na que naceu Julio e na que viviu 3 anos antes de que a s\u00faa familia marchara a Cuba. Al\u00ed estudou ata obter un doutoramento en Dereito e en Ciencias Pol\u00edticas, Econ\u00f3micas e Sociais na Universidade da Habana. Non obstante, a ditadura de Gerardo Machado obrigouno a exiliarse a Francia en 1932 e 1933, onde foi secretario xeral da Uni\u00f3n Latinoamericana de Estudantes. Despois, dende 1943 ata 1947, exerceu en M\u00e9xico onde obtivo a licenciatura de catedr\u00e1tico de Historia no Instituto Nacional de Antropolox\u00eda e Historia e do Colexio de M\u00e9xico, antes de volver a ensinar no seu pa\u00eds. Entre 1973 e 1976, entrou brevemente na pol\u00edtica pasando a ser viceministro de Educaci\u00f3n e embaixador de Cuba na UNESCO. Despois converteuse en director da Biblioteca Nacional da Habana.\nRecibiu a orde da Rep\u00fablica espa\u00f1ola en 1960, entregada polo goberno da Segunda Rep\u00fablica no exilio.\nObra.\nLista non exhaustiva de obras escritas por Julio le Riverend:"}
{"id": "475872", "revid": "88215", "url": "https://gl.wikipedia.org/wiki?curid=475872", "title": "Julio le Riverend", "text": ""}
{"id": "475873", "revid": "88215", "url": "https://gl.wikipedia.org/wiki?curid=475873", "title": "Julio le Riverend Brusone", "text": ""}
{"id": "475874", "revid": "88215", "url": "https://gl.wikipedia.org/wiki?curid=475874", "title": "Julio Le Riverend Brusone", "text": ""}
{"id": "475875", "revid": "88215", "url": "https://gl.wikipedia.org/wiki?curid=475875", "title": "Ecured", "text": ""}
{"id": "475876", "revid": "89787", "url": "https://gl.wikipedia.org/wiki?curid=475876", "title": "Jos\u00e9 Luis Tasende", "text": "Jos\u00e9 Luis Tasende de las Mu\u00f1ecas, \u00e1s veces escrito Jos\u00e9 Luis Tassende, nado en Manzanillo o 15 de xaneiro de 1925 e finado en Santiago de Cuba o 26 de xullo de 1953, foi un revolucionario cubano, de orixe galega, morto no asalto ao cuartel Moncada.\nTraxectoria.\nInicios.\nA\u00ednda que naceu en Manzanillo, trasladouse logo a Santiago de Cuba, onde seu pai, natural da Coru\u00f1a, traballaba na Compa\u00f1\u00eda Bacard\u00ed. Morto o pai en 1935, a familia emigrou \u00e1 Habana, onde Jos\u00e9 Luis (ou Pepe Luis como era co\u00f1ecido) estudou electromec\u00e1nica e co\u00f1eceu a Fidel e Ra\u00fal Castro. Traballou en varias f\u00e1bricas, onde destacou como l\u00edder laboral e vinculouse ao Partido Ortodoxo, no que tam\u00e9n militaba Fidel. Este prop\u00faxolle destapar uns turbios negocios de compras de terreos do presidente Pr\u00edo Socarr\u00e1s. Xunto a Pedro Trigo foron aos terreos onde simularon realizar un picnic, tomaron fotos das construci\u00f3ns e public\u00e1ronas no diario \"Alerta\".\nAsalto ao cuartel Moncada.\nEn 1952, Fulgencio Batista deu un golpe de Estado e Tasende comezou a recibir lecci\u00f3ns de tiro, prepar\u00e1ndose para seguir os plans revolucionarios de Fidel. O 26 de xullo de 1953, participou xunto a m\u00e1is dun cento de revolucionarios liderados por Fidel, no asalto ao cuartel Moncada. O ex\u00e9rcito cubano repeleu o ataque, que resultou un fracaso. Tasende logrou entrar no cuartel pero foi ferido nunha perna. Confundido cun xeneral do ex\u00e9rcito (polo seu uniforme) foi levado \u00e1 enfermar\u00eda e atendido, ata que uns soldados se deron conta de que era un dos atacantes. Ent\u00f3n foi lanzado da cama e levado ao Hospital Militar. Al\u00ed foi fotografado e acto seguido asasinado, sendo o primeiro \"moncadista\" morto. A s\u00faa foto xusto antes de ser executado converteuse nun s\u00edmbolo da loita antibatistiana.\nVida privada.\nEn 1951 casou con Elita Dubois e un ano despois naceu a s\u00faa filla, Temita. sendo Ra\u00fal Castro o seu padri\u00f1o.\nLegado.\nVarias instituci\u00f3ns levan o seu nome en Cuba, como a Cl\u00ednica Estomatol\u00f3gica Jos\u00e9 Luis Tassende en Santiago de Cuba, a Escuela Primaria Jos\u00e9 Luis Tassende en Puerto Padre, a Escuela B\u00e1sica Secundaria Jos\u00e9 Luis Tassende en Santiago de Cuba, a Escuela y Teatro Jos\u00e9 Luis Tassende en Camag\u00fcey ou a Escuela Especial Jos\u00e9 Luis Tassende de las Mu\u00f1ecas en Cienfuegos.\nEn 1959, durante o acto de entrega do cuartel Moncada ao Ministerio de Educaci\u00f3n, Ra\u00fal Castro levantou ante os micr\u00f3fonos \u00e1 filla de Jos\u00e9 Luis, Temita, e dixo: \"E hoxe aqu\u00ed, Temita, mira a obra de teu pai.\""}
{"id": "475877", "revid": "88215", "url": "https://gl.wikipedia.org/wiki?curid=475877", "title": "Jos\u00e9 Luis Tassende", "text": ""}
{"id": "475878", "revid": "88215", "url": "https://gl.wikipedia.org/wiki?curid=475878", "title": "Jos\u00e9 Luis Tassende de las Mu\u00f1ecas", "text": ""}
{"id": "475879", "revid": "88215", "url": "https://gl.wikipedia.org/wiki?curid=475879", "title": "Jos\u00e9 Luis Tasende de las Mu\u00f1ecas", "text": ""}
{"id": "475880", "revid": "1576", "url": "https://gl.wikipedia.org/wiki?curid=475880", "title": "Anthocerotophyta", "text": ""}
{"id": "475881", "revid": "1576", "url": "https://gl.wikipedia.org/wiki?curid=475881", "title": "Ant\u00f3cero", "text": ""}
{"id": "475882", "revid": "1576", "url": "https://gl.wikipedia.org/wiki?curid=475882", "title": "Antocerota", "text": ""}
{"id": "475883", "revid": "1576", "url": "https://gl.wikipedia.org/wiki?curid=475883", "title": "Antocerotas", "text": ""}
{"id": "475885", "revid": "59564", "url": "https://gl.wikipedia.org/wiki?curid=475885", "title": "Francisco Fern\u00e1ndez Davila", "text": "Francisco Javier Fern\u00e1ndez Davila, nado en Canido (Oia, Vigo) en 1974, \u00e9 un enxe\u00f1eiro e escritor galego.\nTraxectoria.\nLicenciado en Enxe\u00f1ar\u00eda de Minas e Enerx\u00eda e cun MBA en Responsabilidade Social Corporativa na Universidade de Vigo, traballa ligado ao mundo do fr\u00edo industrial dende o ano 2000.\nComezou a escribir no ano 2016, e acadou o Premio de Novela por Entregas de La Voz de Galicia de 2017 coa obra \"A senda de sal\", ademais do XV Concurso de Cartas \"Dillo a quen maltrata\" do Concello de Lal\u00edn. En decembro dese mesmo ano recibiu o acc\u00e9sit do IV Premio de relato Vigo hist\u00f3rico da Editorial Elvira, coa obra \"A pel do coraz\u00f3n\".\nEn 2018 ga\u00f1ou o XVII Certame Literario de Relato de Aventuras Ant\u00f3n Avil\u00e9s de Taramancos do Concello de Noia coa novela \"Alana\" e o primeiro acc\u00e9sit na modalidade de poes\u00eda dos Premios de poes\u00eda, relato curto e traduci\u00f3n literaria da Universidade de Vigo pola obra \"Dama de auga\".\nEn 2019 ga\u00f1ou o XVII Certame de Relato Curto en Galego do Concello de Mugardos coa obra \"O Mendigo\" e o XII Premio de poes\u00eda Victoriano Taibo do Instituto de Estudos Mi\u00f1or\u00e1ns e o Concello de Gondomar co poemario \"Mover os marcos\" , o terceiro premio do VII Certame de Poes\u00eda en Lingua Galega Manuel Mar\u00eda da Casa de Galicia en Gip\u00fascoa, por \"A mi\u00f1a pel en tatuaxes\", e o primeiro premio no XXXIII Certame de poes\u00eda en lingua galega Rosal\u00eda de Castro, por \"Poemas de Aeroporto\"."}
{"id": "475886", "revid": "1888", "url": "https://gl.wikipedia.org/wiki?curid=475886", "title": "Francisco Javier Fern\u00e1ndez Davila", "text": ""}
{"id": "475887", "revid": "1888", "url": "https://gl.wikipedia.org/wiki?curid=475887", "title": "Javier Fern\u00e1ndez Davila", "text": ""}
{"id": "475891", "revid": "88215", "url": "https://gl.wikipedia.org/wiki?curid=475891", "title": "Javi Maneiro", "text": "Francisco Javier V\u00e1zquez Maneiro, co\u00f1ecido como Javi Maneiro ou Maneiro, nado na Pobra do Carami\u00f1al o 10 de decembro de 1973, \u00e9 un cantante galego de m\u00fasica rock, co\u00f1ecido principalmente por ser o vocalista dos Heredeiros da Crus e de Jab\u00f3n Blue.\nTraxectoria.\nEn 1992 Javi Maneiro, \"o fillo da Necha\", participou na fundaci\u00f3n dos Heredeiros da Crus en Casti\u00f1eiras, Ribeira, xunto a Tonhito de Poi, Tuchi\u00f1o, Fran Velo e Avelino Ares. Entrou como o vocalista principal da banda, cuxo primeiro disco, \"A cuadrilla de Pepa a loba\", sa\u00edu en 1994. A ese primeiro traballo segu\u00edronlle outros cinco discos de estudo, un dobre disco en directo (o primeiro da historia do rock en galego) gravado na festa da Dorna de Ribeira, xiras por toda Galicia con algunha sa\u00edda pola Pen\u00ednsula e mesmo f\u00f3ra dela (concertos en Portugal, Londres e Nova York) colaboraci\u00f3ns co Xabar\u00edn Club e unha enorme popularidade entre a mocidade galega. Nas s\u00faas canci\u00f3ns destacan o uso da gheada e do seseo e as letras desenfadadas, en ton humor\u00edstico e en ocasi\u00f3ns de tem\u00e1tica sexual, que levantaron m\u00e1is dunha pol\u00e9mica con grupos feministas e o clero.\nEn 2005 a banda separouse. Javi fundou o grupo Jab\u00f3n Blue con m\u00fasicos de Galicia e Madrid. En 2006 presentaron o primeiro disco, \"La m\u00fasica va por dentro\", coa novidade de que as letras estaban escritas en castel\u00e1n e compostas polo propio Maneiro. O grupo gravou catro discos ata a s\u00faa separaci\u00f3n. En xaneiro de 2012 os Heredeiros da Crus anunciaron o seu regreso para un concerto en Ordes. As 3.000 entradas vend\u00e9ronse en s\u00f3 48 horas. O que \u00eda ser un \u00fanico concerto de reuni\u00f3n converteuse nunha volta definitiva. En 2013 publicaron un novo disco de estudio, \"Jard rock con fe\", e en 2019, \"Derretidos\".\nParalelamente aos Heredeiros, comezou unha carreira en solitario como \"Maneiro\". En marzo de 2017 publicou o seu primeiro traballo, \"Furtivos\". Para a s\u00faa realizaci\u00f3n iniciou unha campa\u00f1a de mecenado coa que tentaba reunir 10.000 euros. A campa\u00f1a foi un \u00e9xito e a cifra mesmo superou a cantidade prevista. Presentou o disco en abril na Sala Capitol de Santiago de Compostela. En 2019 publicou o seu segundo disco en solitario, \"Acaricia mis arrugas\". Segundo el mesmo, o motivo de empregar o castel\u00e1n nas s\u00faas letras \u00e9 chegar a m\u00e1is p\u00fablico. En decembro de 2020 sa\u00edu \u00e1 luz o seu terceiro disco, \"Palabras de un desconocido\".\nTen realizado colaboraci\u00f3ns con numerosas bandas e artistas como Astarot, Dakidarr\u00eda, Iv\u00e1n Ferreiro, Raiba, Tregua, Cuarta Xusta, Trasnochando ou Jacobo Paz &amp; Dos Mundos.\nO 19 de agosto de 2022 rompeulle unha vea na cabeza mentres tocaba cos Heredeiros da Crus en Pant\u00f3n, o que levou \u00e1 banda a suspender os concertos do que restaba de ano En xu\u00f1o de 2023 volveu aos escenarios e publicou o seu cuarto disco en solitario, titulado \"Un bonito despertar\"."}
{"id": "475893", "revid": "89787", "url": "https://gl.wikipedia.org/wiki?curid=475893", "title": "Farro", "text": "Symphodus melops \u00e9 unha especie de peixe da familia Labridae da orde dos Perciformes. Co\u00f1\u00e9cese polo nome de farro.\nSemellante \u00e1 maragota, pero m\u00e1is mi\u00fada, tam\u00e9n ten unha cor moi variable dependendo do ambiente e da idade do peixe. Vese no Atl\u00e1ntico oriental, desde Noruega at\u00e9 Marrocos e os Azores. Tam\u00e9n no Mediterr\u00e1neo occidental e o mar Adri\u00e1tico. Enc\u00f3ntrase en zonas de rocha ou zosteras a profundidades de 1 a 30 m."}
{"id": "475894", "revid": "27249", "url": "https://gl.wikipedia.org/wiki?curid=475894", "title": "Symphodus melops", "text": ""}
{"id": "475895", "revid": "1888", "url": "https://gl.wikipedia.org/wiki?curid=475895", "title": "Leopoldo Calvo Sotelo", "text": "Leopoldo Calvo Sotelo, nado en Tui o 15 de novembro de 1894 e finado en Madrid o 13 de xu\u00f1o de 1933, foi un xurista e escritor galego.\nTraxectoria.\nFillo de Pedro Calvo Camina e irm\u00e1n de Jos\u00e9 e Joaqu\u00edn Calvo Sotelo. Foi oficial maior letrado do Consello de Estado, secretario xeral da C\u00e1mara do Libro e letrado da asesor\u00eda t\u00e9cnica do Consello do Traballo.\nVida persoal.\nCasou en Madrid en setembro de 1923 con Mercedes Bustelo V\u00e1zquez, filla de Ram\u00f3n Bustelo Gonz\u00e1lez, e foi pai de Leopoldo Calvo-Sotelo Bustelo."}
{"id": "475896", "revid": "1505", "url": "https://gl.wikipedia.org/wiki?curid=475896", "title": "Torre Sears", "text": ""}
{"id": "475897", "revid": "22570", "url": "https://gl.wikipedia.org/wiki?curid=475897", "title": "Chanida Phaengdara Potter", "text": "Chanida Phaengdara Potter, nada en Vieng Xai o 28 de maio de 1984, \u00e9 unha escritora e activista de Laos, traballadora nas comunidades da di\u00e1spora do sueste asi\u00e1tico e lao nos Estados Unidos de Am\u00e9rica.\nTraxectoria.\nNaceu na zona agr\u00edcola de Viengxai, onde a s\u00faa familia fora levada como prisioneiros pol\u00edticos despois da guerra a campos de traballo e reeducaci\u00f3n. En 1987, logo de tres anos en campos de refuxiados, a familia solicitou asilo pol\u00edtico nos Estados Unidos e estableceuse en Minneapolis (Minnesota).\nFixo Estudos Globais e Comunicaci\u00f3n na Universidade de Minnesota-Twin Cities, e fixo un mestrado na Universidade Hamline. Traballou no \"Twin Cities Daily Planet\", \"Asian American Press\", \"The Uptake\", \"Minnesota Public Radio\", \"Star Tribune\", \"Pioneer Press\" e \"Voice of America\". As s\u00faas publicaci\u00f3ns c\u00e9ntranse na di\u00e1spora lao, os asuntos internacionais e o desenvolvemento sustentable a trav\u00e9s dos medios de comunicaci\u00f3n.\nEn 2010 estivo presente na primeira Conferencia de Escritores Lao dos Estados Unidos canda a Saymoukda Vongsay, Catzie Vilayphonh e Bryan Thao Worra. Tam\u00e9n estivo presente na segunda Conferencia de 2015, celebrada co Simposio Lao-estadounidense, co tema \"A nosa viaxe compartida\". En 2011 cofundou a publicaci\u00f3n dixital \"Little Laos on the Prairie\" canda a Danny Khotsombath."}
{"id": "475904", "revid": "5863", "url": "https://gl.wikipedia.org/wiki?curid=475904", "title": "Ditadura de Franco", "text": ""}
{"id": "475905", "revid": "89787", "url": "https://gl.wikipedia.org/wiki?curid=475905", "title": "Symphodus", "text": "Symphodus \u00e9 un x\u00e9nero de peixes da familia dos Labridae e da orde dos Perciformes.\nEspecies.\nExisten 10 especies clasificadas dentro deste x\u00e9nero, de acordo coa FishBase:"}
{"id": "475906", "revid": "5863", "url": "https://gl.wikipedia.org/wiki?curid=475906", "title": "Estado espa\u00f1ol (hom\u00f3nimos)", "text": "O concepto Estado espa\u00f1ol pode referirse a:"}
{"id": "475907", "revid": "785", "url": "https://gl.wikipedia.org/wiki?curid=475907", "title": "Historia da moeda en Galiza", "text": ""}
{"id": "475908", "revid": "785", "url": "https://gl.wikipedia.org/wiki?curid=475908", "title": "Moeda en Galiza", "text": ""}
{"id": "475909", "revid": "54334", "url": "https://gl.wikipedia.org/wiki?curid=475909", "title": "Lista de capitais nacionais por poboaci\u00f3n", "text": "Esta \u00e9 unha lista das capitais nacionais ordenadas segundo a poboaci\u00f3n. As capitais de territorios dependentes e territorios disputados est\u00e1n marcados en \"cursiva\". As estat\u00edsticas de poboaci\u00f3n que se indican ref\u00edrense s\u00f3 \u00e1 \u00e1rea de capital oficial e non incl\u00faen o distrito metropolitano / urbano m\u00e1is amplo."}
{"id": "475910", "revid": "85894", "url": "https://gl.wikipedia.org/wiki?curid=475910", "title": "Ram\u00f3n Ramos Lamas", "text": "Ram\u00f3n Ramos Lamas, nado en Fontao (Vila de Cruces) en 1911 e finado na mesma parroquia o 16 de setembro de 1941, foi un mineiro e sindicalista galego.\nTraxectoria.\nMineiro en Fontao, foi secretario do Sindicato de Obreros de las Minas de Esta\u00f1o. Co golpe de Estado do 18 de xullo de 1936 foi detido o 23 de xullo e trasladado \u00e1 illa de San Sim\u00f3n. Xulgado e Pontevedra en consello de guerra o 9 de xaneiro por auxilio \u00e1 rebeli\u00f3n xunto con outros 18 republicanos de Carbia, foi condenado a cadea perpetua. Foi trasladado ao penal de San Crist\u00f3bal en Pamplona en xullo. Participou na fuga do penal de Pamplona o 22 de maio de 1938 e foi capturado en Olave, reingresando o 23 de maio. Foille conmutada a pena en 1941 e retornou a Fontao, onde morreu a consecuencia dos padecementos da prisi\u00f3n o 16 de setembro dese ano.\nVida persoal.\nCasou con Luisa Penalta e tivo unha filla."}
{"id": "475911", "revid": "89787", "url": "https://gl.wikipedia.org/wiki?curid=475911", "title": "Pardal mont\u00e9s", "text": "O pardal mont\u00e9s, tam\u00e9n chamado pardal orelleiro ou gorri\u00f3n orelleiro, (Passer montanus) \u00e9 unha especie de ave paseriforme da familia Passeridae. \u00c9 unha ave pequena, coa caluga e p\u00edleo de cor casta\u00f1a e unha mancha negra sobre as meixelas brancas. Ambos os sexos te\u00f1en igual plumaxe, e os xoves son unha versi\u00f3n m\u00e1is clara do adulto. Habita na maior parte de Eurasia temperada e o sueste asi\u00e1tico e foi introducido noutras rexi\u00f3ns, como nos Estados Unidos. En Galicia \u00e9 unha especie sedentaria relativamente com\u00fan. A\u00ednda que se reco\u00f1ecen varias subespecies, a aparencia var\u00eda moi pouco entre elas. Constr\u00fae o ni\u00f1o nunha cavidade natural, o burato dun edificio ou un ni\u00f1o abandonado por outras especies. A posta de ovos consta de cinco ou seis ovos, os cales fan eclosi\u00f3n en menos de d\u00faas semanas. Este pardal alim\u00e9ntase principalmente de sementes e en menor medida de invertebrados, sobre todo durante a tempada de reproduci\u00f3n. Igual que con outros paxaros pequenos, \u00e9 com\u00fan que sufra infecci\u00f3ns por parasitos, doenzas ou sexa depredado por aves rapaces. A s\u00faa esperanza de vida \u00e9 de aproximadamente dous anos.\n\u00c9 moi com\u00fan nas vilas e cidades de Asia oriental, mais en Europa vive en bosques e campos abertos, mentres que o seu parente, o pardal com\u00fan (\"Passer domesticus\"), nidifica en zonas m\u00e1is urbanas. A\u00ednda que a nivel mundial est\u00e1 catalogada en canto ao seu estado de conservaci\u00f3n como unha \"especie pouco preocupante\", en Europa occidental produciuse unha gran diminuci\u00f3n nas s\u00faas poboaci\u00f3ns, debido en parte aos cambios nas pr\u00e1cticas agr\u00edcolas que implican un aumento do uso de herbicidas e a perda de restroballos en inverno. En Asia oriental e o oeste de Australia esta especie \u00e9 considerada unha praga, a\u00ednda que tam\u00e9n serviu de inspiraci\u00f3n na arte do oriente distante.\nDescrici\u00f3n.\nA maior\u00eda dos pardais miden de media de 10 a 20\u00a0cm de longo, te\u00f1en unha plumaxe predominantemente parda ou cincenta, con cola curta e cadrada, e peteiro curto e c\u00f3nico. O pardal mont\u00e9s \u00e9 lixeiramente m\u00e1is pequeno (aproximadamente un 10\u00a0%) que o pardal com\u00fan. As s\u00faas medidas son 12,5 a 14\u00a0cm de lonxitude, unha envergadura alar de aproximadamente 21\u00a0cm e un peso de 24\u00a0g. No adulto, o p\u00edleo e a caluga son de cor casta\u00f1a e baixo o o\u00eddo ten unha mancha negra en forma de ril que contrasta coa meixela branca pura; o queixo, a gorxa e o peteiro son negros. As partes superiores do corpo e as \u00e1s son de cor marr\u00f3n clara con franxas negras, e salientan d\u00faas li\u00f1as brancas distintivas nas \u00e1s. As patas son marr\u00f3ns claras, mentres que o peteiro, dun ton azul chumbo en ver\u00e1n, faise case negro en inverno.\nEsta especie \u00e9 a \u00fanica do seu grupo taxon\u00f3mico sen diferenzas na plumaxe entre os sexos. A plumaxe dos xoves \u00e9 moi similar \u00e1 dos adultos, a\u00ednda que as cores tenden a ser m\u00e1is apagadas. Os xoves te\u00f1en as meixelas e a mancha da gorxa en tons cincentos e as partes superiores do corpo con franxas grises verticais. O padr\u00f3n de cores na face \u00e9 distintivo en calquera idade; na cabeza do macho xove obs\u00e9rvase unha coloraci\u00f3n gris parda, mentres que no adulto o p\u00edleo \u00e9 de cor cobre, sen tons grises. Os adultos e xoves fan unha lenta muda completa en outono, \u00e9poca do ano na que aumentan a s\u00faa masa corporal e reducen a graxa almacenada. \u00c1 vez que ocorren estes cambios, aumenta a cantidade de auga e sangue no corpo para apoiar o crecemento activo de plumas.\nNon ten un canto afinado (ou \u00e9 bastante silencioso), e as s\u00faas vocalizaci\u00f3ns incl\u00faen unha serie sons de tipo \"tschip\" nas chamadas de machos sen parella ou en cortexo. Utiliza outros renxidos monosil\u00e1bicos nos contactos sociais, e a chamada de voo \u00e9 un \"tec\" \u00e1spero. Un estudo comparativo das vocalizaci\u00f3ns dunha poboaci\u00f3n de aves procedentes de Alema\u00f1a introducida en Missouri demostrou que, en comparaci\u00f3n cos pardais europeos, as aves estadounidenses ti\u00f1an unha variedade reducida de s\u00edlabas compartidas (ou memes) e unha maior estrutura dentro da poboaci\u00f3n. Isto poder\u00eda ser o resultado do pequeno tama\u00f1o da primeira poboaci\u00f3n de Am\u00e9rica do Norte e a conseguinte perda de diversidade xen\u00e9tica.\nTaxonom\u00eda.\nO pardal mont\u00e9s \u00e9 unha das especies do x\u00e9nero \"Passer\", clasificado dentro da familia ds Passeridae. \u00c9 un grupo de pequenas aves paseriformes que cont\u00e9n entre 15 e 25 especies. Estudos xen\u00e9ticos indican que o pardal mont\u00e9s se separou relativamente cedo dos demais membros eurasi\u00e1ticos do seu x\u00e9nero, \u00e9 dicir, antes da especiaci\u00f3n de \"P. domesticus\", \"P. flaveolus\" e \"P. hispaniolensis\". En contra das suposici\u00f3ns de moitos norteamericanos, ningunha das especies euroasi\u00e1ticas est\u00e1 relacionada co \"Spizelloides arborea\", que \u00e9 un Emberizidae.\nO nome binomial deriva de d\u00faas palabras latinas: \"passer\", 'pardal' e \"montanus\", 'das monta\u00f1as'. A especie foi descrita por primeira vez por Carl von Linn\u00e9 na s\u00faa obra \"Systema natur\u00e6\" (1758) co nome \"Fringilla montana\". . Posteriormente, foi trasladada, xunto co pardal com\u00fan, desde os pimp\u00edns (familia Fringillidae) ao novo x\u00e9nero \"Passer\", creado polo zo\u00f3logo franc\u00e9s Mathurin Jacques Brisson en 1760. O ep\u00edteto espec\u00edfico \"montanus\" non reflicte axeitadamente as preferencias de h\u00e1bitat desta especie. O nome \"orelleiro\" fai referencia \u00e1 mancha escura que ten na zona do o\u00eddo.\nSubespecies.\nO aspecto da especie var\u00eda pouco en toda a s\u00faa distribuci\u00f3n xeogr\u00e1fica e as diferenzas entre as sete subespecies existentes reco\u00f1ecidas son leves. A\u00ednda que se propuxeron polo menos quince subespecies, a mayor\u00eda son h\u00edbridos das subespecies enumeradas.\nDistribuci\u00f3n e h\u00e1bitat.\nA \u00e1rea de reproduci\u00f3n natural comprende a maior parte da Europa temperada e Asia ata o sur do paralelo 68\u00b0\u00a0 N (en latitudes m\u00e1is ao norte os ver\u00e1ns son demasiado fr\u00edos e con temperaturas medias por debaixo dos 12\u00a0\u00b0C en xullo) e desde o sueste asi\u00e1tico ata Xava e Bal\u00ed. En Europa est\u00e1 ausente en Islandia, nalgunhas rexi\u00f3ns de Escocia e Irlanda, as\u00ed como grandes zonas de Escandinavia, Finlandia, Grecia e parcialmente en Asia Menor. Antigamente nidificaba nas illas Feroe, Malta e Gozo. No sur de Asia enc\u00f3ntrase principalmente nas zonas temperadas. \u00c9 sedentaria na maior parte da s\u00faa distribuci\u00f3n xeogr\u00e1fica, pero as poboaci\u00f3ns m\u00e1is setentrionais migran ao sur para invernar, polo que a densidade poboacional aumenta nos meses de inverno no norte de \u00c1frica, sur de Europa, Turqu\u00eda e o norte do subcontinente indio. Alg\u00fans grupos m\u00e1is reducidos parten desde o sur de Europa cara ao norte de \u00c1frica e Oriente Medio. A subespecie \"P. m. dilutus\" chega \u00e1 franxa costeira de Paquist\u00e1n en inverno e bandadas de miles destas aves poden atravesar o leste da China en outono.\nA especie introduciuse f\u00f3ra da s\u00faa distribuci\u00f3n xeogr\u00e1fica natural, pero non sempre conseguiu establecerse permanentemente, quizais debido \u00e1 competencia co pardal com\u00fan. Foi introducida con \u00e9xito en Sarde\u00f1a, no leste de Indonesia, Filipinas, as illas Canarias e Micronesia, pero as introduci\u00f3ns en Nova Zelandia e as Bermudas non prosperaron. Certas poboaci\u00f3ns que viaxaron en barcos lograron colonizar a illa de Borneo. Tam\u00e9n apareceu como ave errante en Xibraltar, Tunisia, Alxeria, Exipto, Israel e Dubai. Un pequeno grupo cruza o estreito de Xibraltar entre setembro e metade de novembro para pasar o inverno no norte de \u00c1frica; regresan en marzo ou abril.\nOs membros de \"Passer\" enc\u00f3ntranse, polo xeral, en h\u00e1bitats abertos (lixeiramente boscosos), a\u00ednda que varias especies, en particular o pardal com\u00fan (\"P. domesticus\"), adapt\u00e1ronse \u00e1s zonas urbanas. En Am\u00e9rica do Norte, unha poboaci\u00f3n de arredor de 15\u00a0000 aves estableceuse en St. Louis, nas \u00e1reas lindantes de Illinois e no sueste de Iowa. Este grupo descende de doce aves importadas de Alema\u00f1a e ceibadas a finais de abril de 1870, como parte dun proxecto para aumentar a avifauna nativa norteamericana. Dentro da s\u00faa limitada distribuci\u00f3n xeogr\u00e1fica nos Estados Unidos, a especie ten que competir co pardal com\u00fan nos centros urbanos e, por tanto, enc\u00f3ntrase principalmente en parques, granxas e bosques rurais. En Australia, est\u00e1 presente en Melbourne, cidades do centro e norte de Victoria e algunhas localidades de Riverina en Nova Gales do Sur. En Australia Occidental \u00e9 unha praga para a agricultura, onde moitas veces chega en barcos desde o sueste asi\u00e1tico.\nMalia o que indica o seu nome cient\u00edfico, \"Passer montanus\" non habita en zonas moi monta\u00f1osas e s\u00f3 alcanza os 700\u00a0m en Su\u00edza, a\u00ednda que ten nidificado a 1700\u00a0m no norte do C\u00e1ucaso e ata 4270\u00a0m no Nepal. En Europa, enc\u00f3ntrase con frecuencia en cant\u00eds costeiros, edificios baleiros, salgueiros podados ao longo dos cursos lentos de auga, ou en campo aberto con pequenos parches illados de bosque. Manifesta unha forte preferencia por h\u00e1bitats pr\u00f3ximos a zonas h\u00famidas e rexeita nidificar en explotaci\u00f3ns agr\u00edcolas mixtas xestionadas de maneira intensiva.\nEn xeral, cando o pardal mont\u00e9s e o com\u00fan habitan na mesma zona, este \u00faltimo nidifica nas zonas urbanas mentres que o mont\u00e9s o fai no campo; en gran parte de Australia ocorre o oposto. En rexi\u00f3ns con poucas \u00e1rbores, como en Mongolia, ambas as especies poden utilizar estruturas artificiais para faceren o ni\u00f1o. O pardal mont\u00e9s \u00e9 unha ave rural en Europa, pero \u00e9 urbana no leste de Asia; en Asia meridional e central, ambos os pas\u00e9ridos poden establecerse nos arredores de cidades e vilas. Nalgunhas partes do Mediterr\u00e1neo, como en Italia, tanto \"P. montanus\" coma \"P. hispaniolensis\" e \"P. italiae\" habitan en colonias.\nComportamento e ecolox\u00eda.\nReproduci\u00f3n.\nA ave acada a madureza sexual un ano despois da eclosi\u00f3n, e habitualmente constr\u00fae o seu ni\u00f1o na cavidade dunha \u00e1rbore ou na parede rochosa de cant\u00eds. Alg\u00fans ni\u00f1os non est\u00e1n no interior de buratos, sen\u00f3n que est\u00e1n constru\u00eddos entre as ra\u00edces sobresa\u00edntes de \"Ulex\" ou alg\u00fan arbusto similar. Pode facer o ni\u00f1o en cavidades sobre o teito das casas; nos tr\u00f3picos, as copas de \u00e1rbores de palma ou o tellado de verandas poden servir como sitios de nidificaci\u00f3n. Esta especie pode reutilizar ni\u00f1os con forma de c\u00fapula que foron abandonados por pegas, ou un ni\u00f1o de rami\u00f1as (en uso ou non) dunha ave de gran tama\u00f1o, como a cego\u00f1a branca, o pigargo, a aguia pescadora, o mi\u00f1ato queimado ou a garza real. \u00c1s veces intenta apoderarse do ni\u00f1o doutras aves en cavidades ou espazos pechados, como os das andori\u00f1as de cu branco, as com\u00fans e as das barreiras ou do abellaruco com\u00fan.\nAs parellas poden reproducirse de forma illada ou en colonias, e utilizan facilmente caixas de nidaci\u00f3n. Nun estudo realizado en Espa\u00f1a, as caixas de nidaci\u00f3n elaboradas con madeira e cemento tiveron un \u00edndice de ocupaci\u00f3n moito m\u00e1is alto que as caixas de nidaci\u00f3n s\u00f3 de madeira (76,5\u00a0% fronte a 33,5\u00a0%), e as aves que se aloxaron en caixas de nidaci\u00f3n de cemento tiveron roladas m\u00e1is cedo, un per\u00edodo de incubaci\u00f3n dos ovos m\u00e1is curto e realizaron m\u00e1is intentos de reproduci\u00f3n por tempada. O tama\u00f1o da posta e a condici\u00f3n f\u00edsica dos polos non foi diferente entre as d\u00faas clases de caixas de nidaci\u00f3n, pero o \u00e9xito reprodutivo aumentou nas de cemento (posiblemente porque os ni\u00f1os al\u00ed eran 1,5\u00a0\u00b0C m\u00e1is quentes que nas de madeira).\nEn Europa central a tempada de reproduci\u00f3n comenza a metade de abril e est\u00e9ndense ata principios de maio. Durante a primavera o macho canta preto do sitio de nidificaci\u00f3n para proclamar o seu territorio e atraer unha parella. Tam\u00e9n pode transportar material para constru\u00edr o ni\u00f1o na cavidade de nidificaci\u00f3n. A exhibici\u00f3n e a construci\u00f3n do ni\u00f1o repitese en outono. Os lugares preferidos para a exhibici\u00f3n de outono son vellos ni\u00f1os de pardais monteses, especialmente aqueles nos que incubaron. Poucas veces ocupan ni\u00f1os baleiros ou constru\u00eddos por pardais com\u00fans e outras aves para a exhibici\u00f3n de outono, como p\u00e1ridos, papamoscas negros ou rabirrubios.\nO ni\u00f1o est\u00e1 composto de feo, herba, la ou outro material, e forrado con plumas que favorecen o illamento t\u00e9rmico. Un ni\u00f1o completo consta de tres capas; base, forro e c\u00fapula. A posta de ovos t\u00edpica consiste en cinco ou seis ovos (en Malaisia adoitan ser catro ovos), de cor branca a gris clara e fortemente marcados con pequenas manchas, puntos ou lunares; miden 20\u00a0x\u00a014\u00a0mm e pesan 2,1\u00a0g, dos cales o 7\u00a0% corresponde \u00e1 casca do ovo. Ambos os proxenitores incuban durante 12 ou 13 d\u00edas antes da eclosi\u00f3n. Os polos nacen espidos e son altriciais e son coidados polos seus pais durante 15 a 18 d\u00edas antes de que abandonen o ni\u00f1o. A rolada pode ter dous ou tres polos adicionais cada ano. Os xoves te\u00f1en unha muda completa de cinco a oito semanas despois de emplumaren e reciben a s\u00faa primeira plumaxe adulta aproximadamente uns 77 d\u00edas despois.\nAs aves que nidifican en colonias producen m\u00e1is ovos e polos na s\u00faa primeira posta que as parellas solitarias, pero ocorre todo o contrario na posta segunda e terceira. As femias que copulan con maior frecuencia adoitan po\u00f1er m\u00e1is ovos e te\u00f1en un per\u00edodo de incubaci\u00f3n m\u00e1is curto, polo que o acoplamento poder\u00eda traducirse como un indicador da capacidade reprodutiva das parellas. O pardal mont\u00e9s \u00e9 mon\u00f3gamo (unha vez que se forma a parella, a relaci\u00f3n persiste ata que un dos dous morre), pero documentouse un grao significativo de promiscuidade. Nun estudo realizado en Hungr\u00eda, m\u00e1is do 9\u00a0% dos polos descend\u00eda dun pai distinto e o 20\u00a0% das roladas ti\u00f1a polo menos un polo dese tipo.\nDocumentouse a hibridaci\u00f3n entre o pardal mont\u00e9s e o pardal com\u00fan en moitas partes do mundo: os machos h\u00edbridos tenden a parecerse ao pardal mont\u00e9s, mentres que as femias son m\u00e1is similares ao pardal com\u00fan. Unha poboaci\u00f3n nidificante nos Ghats Orientais da India, supostamente introducida, posiblemente hibridou con pardais com\u00fans. Polo menos nunha ocasi\u00f3n, unha parella de ambas as especies enxendrou descendencia f\u00e9rtil. En Malta informouse dunha hibridaci\u00f3n salvaxe entre \"P. montanus\" e os pardais residentes (estes \u00faltimos, \u00e1 vez, eran h\u00edbridos dos pardais \"Passer hispaniolensis\" e \"Passer italiae\").\nO tama\u00f1o do ovo non infl\u00fae na mortalidade dos polos; por\u00e9n os nacidos de ovos grandes medran m\u00e1is r\u00e1pido.\nAlimentaci\u00f3n.\nOs pardais alim\u00e9ntanse principalmente de sementes no chan. O pardal mont\u00e9s atopa o seu alimento buscando no chan en bandadas, moitas veces xunto a pimp\u00edns, ember\u00edcidos ou outros pardais. O seu principal alimento son as sementes de herb\u00e1ceas (como as pertencentes \u00e1s Caryophyllaceae e \"Chenopodium\"), a\u00ednda que tam\u00f1en consome invertebrados e \"Arachis hypogaea\" que obt\u00e9n de comedeiros artificiais. Durante a \u00e9poca de cr\u00eda a alimentaci\u00f3n dos polos require aumentar a captura de invertebrados como insectos, onisc\u00eddeos, milp\u00e9s, cemp\u00e9s, ara\u00f1as e Opiliones. Os adultos ach\u00e9ganse \u00e1s zonas h\u00famidas en busca de invertebrados para os seus polos. Os sitios acu\u00e1ticos xogan un papel importante na diversidade e dispo\u00f1ibilidade de ditas presas, permitindo unha ni\u00f1ada exitosa ao longo dos dous meses que dura a tempada de reproduci\u00f3n. O paso da agricultura tradicional a outra m\u00e1is intensiva fixo que grandes extensi\u00f3ns de terreo deixen de proporcionar os nutrientes suficientes para este pas\u00e9rido. A proximidade e dispo\u00f1ibilidade das sementes non infl\u00faen na elecci\u00f3n do sitio de nidificaci\u00f3n nin afectan negativamente ao tama\u00f1o da rolada.\nEn inverno, cando as sementes te\u00f1en m\u00e1is probabilidades de converterse nun factor limitante clave, os membros dunha bandada forman xerarqu\u00edas de dominio lineais. Para o pardal mont\u00e9s, a posici\u00f3n na xerarqu\u00eda non depende do tama\u00f1o da mancha na gorxa; isto \u00e9 o contrario no pardal com\u00fan, xa que o tama\u00f1o de dita mancha act\u00faa como un indicador da s\u00faa eficacia biol\u00f3xica e reduce a necesidade de loitar polo dominio da bandada. Os estudos s\u00f3 mostraron de maneira conclu\u00ednte que as manchas aumentan de tama\u00f1o coa idade. Por\u00e9n, hai probas de que a mancha negra dos pardais monteses influir\u00eda no \u00e9xito dos machos nas liortas internas nas bandadas de alimentaci\u00f3n.\nO perigo de depredaci\u00f3n afecta as estratexias de alimentaci\u00f3n. Segundo un estudo publicado polo Departamento de Zoolox\u00eda Evolutiva da Universidade de Debrecen (Hungr\u00eda), as fontes de alimento m\u00e1is afastadas eran visitadas por bandadas m\u00e1is pequenas, que pasaron menos tempo aliment\u00e1ndose e estiveron m\u00e1is alerta. No estudo, os pardais que obtiveron comida ou procuraron alimento directamente denom\u00ednanse \u00abprodutores\u00bb e os que acababan de unirse a unha bandada que atopara comida cham\u00e1ronse \u00aboportunistas\u00bb. Este oportunismo aumentaba un 30\u00a0% en sitios de alimentaci\u00f3n a ceo aberto, a\u00ednda que isto non se debeu a unha maior vixilancia contra os depredadores. Unha posible explicaci\u00f3n \u00e9 que os sitios con maior risco son utilizados por aves con menores reservas de graxa corporal.\nDepredadores.\nEntre os depredadores est\u00e1n varias aves dos x\u00e9neros \"Accipiter\", \"Falco\" e Strigiformes, como o gabi\u00e1n (\"Accipiter nisus\"), o lagarteiro (\"Falco tinnunculus\"), o moucho com\u00fan (\"Athene noctua\") e, en ocasi\u00f3ns, o bufo pequeno (\"Asio otus\") e a cego\u00f1a branca (\"Ciconia ciconia\"). Aparentemente, o risco de depredaci\u00f3n \u00e9 m\u00ednimo durante a s\u00faa muda de outono, malia contaren cun menor n\u00famero de plumas de voo nese momento. Os ni\u00f1os poden sufrir incursi\u00f3ns de pegas, gaios, denosi\u00f1as, ratas, gatos e serpes constritoras, como a cobra de ferradura.\nParasitos e doenzas.\nVarias especies de piollos aviarios parasitan os adultos ou os polos, quer aloxados entre a plumaxe quer nos ni\u00f1os. Os \u00e1caros do x\u00e9nero \"Knemidocoptes\" est\u00e1n moi estendidos, e causan lesi\u00f3ns nas patas e dedas. As larvas de moscas calif\u00f3ridas (\"Protocalliphora\") son unha causa significativa de morte dos polos. \nOs pardais, tanto o mont\u00e9s coma o com\u00fan, poden sufrir doenzas infecciosas, provocadas por bacterias ou por virus. As infecci\u00f3ns bacterianas constit\u00faen a causa m\u00e1is importante de morte embrional (fracaso na eclosi\u00f3n) e de morte temper\u00e1 dos polos. Tam\u00e9n parecen ter influencia na morte temepr\u00e1 os niveis relativamente baixos de metais pesados e de pesticidas organoclorados. Tanto os polos coma os adultos son v\u00edtimas de infecci\u00f3ns por \"Salmonella\", que poden causar mortalidades masivas de forma epis\u00f3dica. \u00c9 menos com\u00fan a infecci\u00f3n por parasitos causantes de malaria aviaria (varias especies de \"Plasmodium\" ou de \"Leucocytozoon\"). \nNa China, en 2004, atopouse a cepa mutante H5N1 do virus da gripe aviaria en pardais monteses, identificada como a causa da elevada mortalidade (principalmente en polos e aves xoves) e moi virulenta para as gali\u00f1as. A resposta inmunol\u00f3xica do pardal mont\u00e9s \u00e9 menos potente que a do pardal com\u00fan e prop\u00faxose que \u00e9 un factor no potencial invasivo deste \u00faltimo. Ambas as especies son as v\u00edtimas m\u00e1is frecuentes de atropelos nas estradas de Europa central, oriental e meridional. A idade m\u00e1xima rexistrada \u00e9 de 13,1 anos, mais a maior\u00eda non supera os tres anos.\nEstado de conservaci\u00f3n.\nA ave ten unha distribuci\u00f3n xeogr\u00e1fica extensa, pero con l\u00edmites pouco definidos. A s\u00faa poboaci\u00f3n mundial desco\u00f1\u00e9cese, pero est\u00edmase en de 52 a 96 mill\u00f3ns de individuos en Europa. A\u00ednda que as tendencias poboacionais non foron avaliadas, non se cre que a especie se estea achegando a l\u00edmites preocupantes como para considerala ameazada na Lista vermella da UICN (non cumpre o criterio de diminuci\u00f3n maior do 30\u00a0% en dez anos ou en tres xeraci\u00f3ns consecutivas). Por estes motivos, a nivel mundial o estado de conservaci\u00f3n da especie aval\u00edase como de \u00abespecie pouco preocupante\u00bb.\nA\u00ednda que o pardal mont\u00e9s ampliou a s\u00faa distribuci\u00f3n xeogr\u00e1fica en Fenoscandia e Europa oriental, as poboaci\u00f3ns de gran parte de Europa occidental diminu\u00edron (unha tendencia observada noutras aves de zonas agr\u00edcolas, como as lavercas, o trigueir\u00f3n e a avefr\u00eda). Entre 1980 e 2003, o n\u00famero de aves de zonas agr\u00edcolas reduciuse nun 28\u00a0%. Esta ca\u00edda das poboaci\u00f3ns parece que foi particularmente grave en Gran Breta\u00f1a, onde se produciu un descenso do 95\u00a0% entre 1970 e 1998, e Irlanda, que s\u00f3 ti\u00f1a entre 1000 e 1500 parellas a finais de 1990. Nas illas brit\u00e1nicas tales descensos poder\u00edan deberse a flutuaci\u00f3ns naturais, \u00e1s que os pardais monteses son proclives. Neste caso, o rendemento da posta mellora considerablemente a medida que dimin\u00fae o n\u00famero de individuos, o que indica que a diminuci\u00f3n na posta non foi responsable da reduci\u00f3n da poboaci\u00f3n e que a supervivencia era un factor cr\u00edtico. A intensificaci\u00f3n e especializaci\u00f3n agr\u00edcola e en especial, o uso de herbicidas e unha tendencia crecente nas colleitas de campos sementados de outono a expensas de colleitas primaverais que producen restroballos en inverno, probablemente sexa a causa dun forte descenso na poboaci\u00f3n, xa que estes cambios reducen a cantidade de insectos dispo\u00f1ibles para os polos.\nNa cultura popular.\nO pardal mont\u00e9s \u00e9 considerado unha praga nalg\u00fans pa\u00edses. En Australia, por exemplo, causa danos en moitos cultivos de cereais e froitas, e estraga cultivos de cereais, alimento para animais e gran almacenado cos seus excrementos. As normas de corentena prohiben a circulaci\u00f3n desta especie en Australia Occidental. \nEn abril de 1958, o presidente chin\u00e9s Mao Zedong intentou reducir os danos aos cultivos xerados por pardais monteses (estimados en 4,5 kg de gran por ave cada ano) mediante a mobilizaci\u00f3n de tres mill\u00f3ns de persoas e moitos espantallos para matar estas aves. A\u00ednda que inicialmente foi exitosa, a \u00abgran campa\u00f1a dos pardais\u00bb pasou por alto a gran cantidade de lagostas e outras pragas de insectos que eran consumidas polas aves. As consecuencias foron a ca\u00edda da produci\u00f3n das colleitas e unha fame que provociou a morte de 30 mill\u00f3ns de persoas entre 1959 e 1961, as\u00ed como unha proliferaci\u00f3n masiva de pragas de insectos entre a primavera e o ver\u00e1n de 1959 en Shanghai e outras cidades. O 18 de marzo de 1960, Mao tomou a decisi\u00f3n persoal de suspender a loita contra os pardais. Paradoxalmente, a principios do s\u00e9culo XXI, o goberno chin\u00e9s comezou unha campa\u00f1a para protexer os pardais. Non obstante, a preferencia da ave por certas especies de insectos levou ao seu uso na agricultura para controlar as pragas en \u00e1rbores froiteiras e en \"Crioceris asparagi\".\nDurante moito tempo esta ave inspirou obras de arte chinesa e xaponesa, e era frecuentemente ilustrada sobre poli\u00f1as de plantas ou en bandadas voando no ceo, e as representaci\u00f3ns de artistas orientais como Utagawa Hiroshige volveron a utilizarse nos selos postais de Antiga e Barbuda, China, Gambia e Rep\u00fablica Centroafricana. Outras ilustraci\u00f3ns m\u00e1is sinxelas utiliz\u00e1ronse nos selos de B\u00e9lxica, Belar\u00fas, Camboxa, Estonia e Taiw\u00e1n. O peculiar aleteo destas aves deu orixe a unha danza tradicional xaponesa, o , popular en Sendai e que foi representada por artistas como Hokusai. En Filipinas, onde \u00e9 unha das varias especies co\u00f1ecidas vulgarmente como \"maya\" \u2014e en ocasi\u00f3ns se lle chama especificamente \"mayang Simbahan\" (\u00abmaya de igrexa\u00bb ou \u00abpardal de igrexa\u00bb)\u2014, o pardal mont\u00e9s \u00e9 a ave m\u00e1is com\u00fan nas cidades. Moitos filipinos nas cidades conf\u00fandeno coa anterior ave nacional de Filipinas, o \"Lonchura atricapilla\" \u2014tam\u00e9n chamado al\u00ed \"maya\", pero foi diferenciada na linguaxe popular como \"mayang pula\" (\u00abmaya vermella\u00bb)\u2014."}
{"id": "475912", "revid": "85894", "url": "https://gl.wikipedia.org/wiki?curid=475912", "title": "Antonio G\u00f3mez L\u00f3pez", "text": "Antonio G\u00f3mez L\u00f3pez, nado en Vila de Cruces en 1902 e finado en Pontevedra o 26 de xaneiro de 1937, foi un pol\u00edtico galego.\nTraxectoria.\nEmigrante retornado. Foi elixido tesoureiro de Izquierda Republicana en febreiro de 1935. Co triunfo do Frente Popular foi nomeado concelleiro de Carbia e elixido primeiro tenete alcalde na corporaci\u00f3n presidida por Benjam\u00edn Salgado Uribe. Co golpe de Estado do 18 de xullo de 1936 era o alcalde en funci\u00f3ns. Foi detido e trasladado a illa de San Sim\u00f3n, a espera de xu\u00edzo. Xulgado en Pontevedra en consello de guerra o 9 de xaneiro por rebeli\u00f3n xunto con outros 18 republicanos de Carbia, foi condenado a pena de morte. Foi executado en Pontevedra o 26 de xaneiro de 1937 \u00e1s 17:30 con Primo L\u00f3pez Rivadulla, Manuel Sarmiento Deb\u00e9n e Eduardo Brea Cajide."}
{"id": "475917", "revid": "88215", "url": "https://gl.wikipedia.org/wiki?curid=475917", "title": "Gaku Shibasaki", "text": "Gaku Shibasaki (\u67f4\u5d0e \u5cb3 Shibasaki Gaku), nado en Noheji (Aomori) o 28 de maio de 1992, \u00e9 un futbolista xapon\u00e9s. Xoga de centrocampista e o seu equipo actual \u00e9 o CD Legan\u00e9s da Segunda Divisi\u00f3n.\nTraxectoria.\nO 14 de xullo de 2019 fichou polo Deportivo da Coru\u00f1a, en Segunda Divisi\u00f3n, procedente do Getafe CF e firmando por catro temporadas. Tr\u00e1tase do primeiro xogador nip\u00f3n en vestir a camisola do Deportivo. O traspaso foi a custo cero, no que o club s\u00f3 abonar\u00eda unha parte en caso de ascenso. Foi presentado en Riazor uns d\u00edas m\u00e1is tarde.\nO 4 de setembro de 2020, Shibasaki fichou polo CD Legan\u00e9s da Segunda Divisi\u00f3n, asinando un contrato por tres tempadas."}
{"id": "475918", "revid": "56817", "url": "https://gl.wikipedia.org/wiki?curid=475918", "title": "Band of Gypsys", "text": "Band of Gypsys \u00e9 un \u00e1lbum en directo de Jimi Hendrix, o primeiro sen o seu grupo The Jimi Hendrix Experience. Lanzado en marzo de 1970, pouco antes da s\u00faa morte aos 27 anos, foi o \u00faltimo \u00e1lbum que autorizou en persoa, e o \u00fanico baixo o selo Capitol Records."}
{"id": "475919", "revid": "1131", "url": "https://gl.wikipedia.org/wiki?curid=475919", "title": "ALICE", "text": "ALICE (acr\u00f3nimo de A Large Ion Collider Experiment) \u00e9 un dos sete experimentos do gran colisor de hadr\u00f3ns nas instalaci\u00f3ns da Organizaci\u00f3n Europea para a Investigaci\u00f3n Nuclear en Xenebra.\nCaracter\u00edsticas.\nALICE, \u00e9 un experimento de f\u00edsica nuclear dese\u00f1ado para facer chocar i\u00f3ns de chumbo de alta enerx\u00eda con outros i\u00f3ns e con prot\u00f3ns, para explorar un estado ex\u00f3tico superquente da materia, co\u00f1ecido como plasma quark-glu\u00f3n, que se pensa exist\u00eda no universo primitivo.\nEn 2019 est\u00e1 a ser mellorado coa participaci\u00f3n de cinco laboratorios a nivel mundial, entre eles, Berkeley. constar\u00e1 de 24 000 sensores de silicio e esp\u00e9rase que entre en operaci\u00f3n no 2021."}
{"id": "475920", "revid": "89787", "url": "https://gl.wikipedia.org/wiki?curid=475920", "title": "Charles Algernon Parsons", "text": "Charles Algernon Parsons, nado en Londres o 13 de xu\u00f1o de 1854 e finado en Kingston (Xamaica) o 11 de febreiro de 1931, foi un enxe\u00f1eiro e inventor anglo-irland\u00e9s, m\u00e1is co\u00f1ecido pola invenci\u00f3n da turbina de vapor e por dar nome \u00e1 C. A. Parsons and Company. Traballou no proxecto de d\u00ednamos e turbinas para a xeraci\u00f3n de electricidade, con grande influencia no campo naval e no campo da enxe\u00f1ar\u00eda el\u00e9ctrica. Tam\u00e9n desenvolveu equipamentos \u00f3pticos, como reflectores e telescopios.\nTraxectoria.\nParsons naceu en Londres nunha familia angloirlandesa. Era o fillo m\u00e1is novo do astr\u00f3nomo irland\u00e9s William Parsons (Lord Rosse). A casa familiar \u00e9 o castelo de Birr, no condado de Offaly (Irlanda), e a cidade de Birr recibiu o nome de Parsonstown pola familia entre 1620 e 1899.\nCos seus tres irm\u00e1ns, Parsons foi educado na casa en Irlanda por titores privados (inclu\u00eddo John Purser). Posteriormente estudou no Trinity College (Dubl\u00edn) e no Saint John's College (Cambridge), gradu\u00e1ndose brillantemente en matem\u00e1ticas neste \u00faltimo en 1877. Logo de graduarse en Cambridge, comezou a fabricaci\u00f3n dunha revolucionaria turbina de vapor, capaz de xerar unha alta velocidade (ata 18\u00a0000 revoluci\u00f3ns por minuto), que rematou en 1884. Con ela equipou un veloz barco de vapor que bautizou co nome de \"Turbinia\" (1894), co que demostrou a superioridade da turbina de vapor sobre outro tipo de motores da \u00e9poca.\nNos inicios do s\u00e9culo XX todos os barcos comezaron a estaren equipados con ese tipo de motor, especialmente cando en 1912 perfeccionou a turbina de engrenaxe, unha mellora revolucionaria da s\u00faa turbina inicial. En 1925, Charles Parsons adquiriu a Grubb Telescope Company e renomeouna Grubb Parsons.\nParsons faleceu o 11 de febreiro de 1931 a bordo do buque \"Duchess of Richmond\" durante un cruceiro coa s\u00faa esposa a causa dunha neuropat\u00eda. O 3 de marzo de 1931, celebrouse un servizo conmemorativo na abad\u00eda de Westminster. Parsons foi enterrado na igrexa parroquial de San Bertomeu en Kirkwhelpington en Northumberland.\nVida privada.\nEn 1883 Parsons casou con Katharine Bethell, filla de William F. Bethell. Tiveron dous fillos: Rachel Mary Parsons (nada en 1885) e Algernon George Parsons (nado en 1886), que faleceu en acto de servizo durante a primeira guerra mundial en 1918, aos 31 anos. Katharine morreu na s\u00faa casa de Ray Demesne, Kirkwhelpington, Northumberland en 1933. Rachel Parsons morreu en 1956; o mozo de corte Denis James Pratt foi condenado por homicidio imprudente.\nEn 1919 Katharine e a s\u00faa filla cofundaron Women's Engineering Society, que a\u00ednda existe."}
{"id": "475921", "revid": "23204", "url": "https://gl.wikipedia.org/wiki?curid=475921", "title": "Gran Premio de Singapur de 2019", "text": "O Gran Premio de Singapur de 2019, oficialmente 2019 Formula 1 Singapore Airlines Singapore Grand Prix, foi unha carreira de F\u00f3rmula Un, que se celebrou o 22 de setembro de 2019 no Circu\u00edto urbano de Marina Bay de Singapur. Foi a d\u00e9cimo quinta carreira da tempada de F\u00f3rmula Un de e foi o vix\u00e9simo Gran Premio de Singapur e a duod\u00e9cima vez que se disputou a carreira en Marina Bay.\nAntecedentes.\nCambios de pista.\nAntes da carreira, anunciouse que se engadir\u00eda unha terceira zona DRS entre as curvas 13 e 14, no tramo da Esplanade Drive, para axudar aos adiantamentos.\nPr\u00e1ctica.\nQ1.\nCharles Leclerc retirouse cedo na FP1 e o Mercedes de Valtteri Bottas sufriu unha rotura por sobreviraxe, provocando un choque na curva 19. aparecendo a bandeira vermella. Max Verstappen encabezou os tempos, 0,167 segundos por diante do 2\u00ba posto de Sebastian Vettel durante a sesi\u00f3n de pr\u00e1cticas. Nico H\u00fclkenberg estableceu un tempo impresionante, quedando no sexto lugar nas listas de tempo, a\u00ednda que a 1,5 segundos de Verstappen.\nQ2.\nA principios da sesi\u00f3n Alexander Albon perdeu a \u00e1 dianteira tras bloquear e golpear o muro na curva 10. Lewis Hamilton ga\u00f1ou vantaxe sobre Verstappen durante a sesi\u00f3n e superouno nos cadros de tempos con 0.184 segundos por diante. Leclerc conseguiu dar unha volta, a\u00ednda que quedou a 1.245 segundos de Hamilton. Os dous pilotos de Ferrari estaban frustrados tras atoparse con numerosos incidentes de tr\u00e1fico. Carlos Sainz logrou a 7\u00aa posici\u00f3n a 1,3 segundos de Hamilton."}
{"id": "475923", "revid": "1888", "url": "https://gl.wikipedia.org/wiki?curid=475923", "title": "Cami\u00f1o Noia Campos", "text": ""}
{"id": "475924", "revid": "23204", "url": "https://gl.wikipedia.org/wiki?curid=475924", "title": "Hoda Barakat", "text": "Hoda Barakat (), nada en 1952, \u00e9 unha escritora libanesa en lingua \u00e1rabe. Pasou boa parte da s\u00faa mocidade en Beirut e despois foi vivir a Par\u00eds, onde reside. Na s\u00faa obra reflicte o trauma da guerra. As s\u00faas tres primeiras novelas est\u00e1n narradas por homes que viven nas marxes da sociedade na guerra civil libanesa. A s\u00faa obra foi traducida ao ingl\u00e9s, hebreo, franc\u00e9s, italiano, castel\u00e1n, turco, neerland\u00e9s e grego.\nTraxectoria.\nCreceu na vila de Bxari, de poboaci\u00f3n maioritaria maronita. Estudou Literatura Francesa na Universidade Libanesa, en Beirut, onde se graduou en 1975. En 1975 e 1976 viviu en Par\u00eds preparando o doutoramento, pero regresou ao seu pa\u00eds ao comezo da guerra civil. Nesa \u00e9poca traballou como profesora, tradutora e xornalista. En 1989 regresou a Par\u00eds, e viviu al\u00ed desde ent\u00f3n.\nEn 1985 publicou a colecci\u00f3n de relatos \"Za'irat\" (\"Mulleres visitantes\"). Despois publicou as novelas \"Hajar al-Dahik\" (1990), \"Ahl el-Hawa\" (1993) e \"Harit al-miyah\". \"Hajar al-Dahik\", a primeira novela en \u00e1rabe cun personaxe protagonista homosexual, ga\u00f1ou o Premio Al-Naqid.\nA\u00ednda que viva na Europa dende a fin da guerra civil libanesa, a autora sempre escribiu en \u00e1rabe, que declara respectar e amar inmensamente. O seu estilo \u00e9 bastante elevado, caracteriz\u00e1ndose pola adhesi\u00f3n total \u00e1s regras da gram\u00e1tica cl\u00e1sica do idioma e a utilizaci\u00f3n dunha linguaxe formal destitu\u00edda de coloquialismos inclusive nos di\u00e1logos entre os personaxes das s\u00faas obras (xustamente al\u00f3 onde outros escritores \u00e1rabes ser\u00edan menos refractarios a usa-lo \u00e1rabe dialectal). "}
{"id": "475925", "revid": "89787", "url": "https://gl.wikipedia.org/wiki?curid=475925", "title": "Ilse Bing", "text": "Ilse Bing, nada en Frankfurt o 23 de marzo de 1899 e finada en Nova York o 10 de marzo de 1998, foi unha fot\u00f3grafa alem\u00e1 de vangarda e comercial, pioneira na produci\u00f3n de imaxes monocromas durante o per\u00edodo de entreguerras.\nTraxectoria.\nBing naceu nunha familia xud\u00eda acomodada de comerciantes en Frankfurt en 1899. Recibiu unha boa educaci\u00f3n, con atenci\u00f3n particular nas artes e na m\u00fasica.\nEstudou historia da arte na Universidade de Frankfurt, a\u00ednda que iniciara os seus estudos universitarios nos campos das matem\u00e1ticas e da f\u00edsica. Como importante complemento \u00e1 s\u00faa formaci\u00f3n, durante o curso 1923-24 estudou na Academia de Belas Artes de Viena. A s\u00faa aprendizaxe da fotograf\u00eda realizouno de modo autodidacta en 1925 coa fin de ilustrar a s\u00faa tese sobre o arquitecto Friedrich Gilly. Catro anos despois comprou unha c\u00e1mara Leica que empregou durante vinte anos como a s\u00faa m\u00e1quina principal.\nEn 1929, inspirada polo traballo de Florence Henri, Bing mudouse a Par\u00eds para traballar con Henri e outros modernistas. Al\u00ed co\u00f1eceu tam\u00e9n a Andr\u00e9 Kert\u00e9sz e Emmanuel Sougez e realizou reportaxes para diversas revistas como \"Das Illustrierte Blatt\", \"Ars et M\u00e9tiers Graphiques\", \"Photo-Graphie\", \"Vu\" e \"Harper's Bazaar\". Sougez deulle o nome de \"Ra\u00ed\u00f1a da Leica\". Realizou a s\u00faa primeira exposici\u00f3n na galer\u00eda Julien Levy de Nova York en 1932 formando parte dunha mostra de fotograf\u00eda europea e en 1937 participou na exposici\u00f3n organizada no Museo de Arte Moderna de Nova York por Beaumont Newhall co t\u00edtulo de \"Photography (1839-1937)\".\nEn 1937 casou co pianista Konrad Wolff con quen emigrou en 1941 aos Estados Unidos, xa que eran xudeus e a Alema\u00f1a nazi dominaba Europa. Establec\u00e9ronse en Nova York e en 1946 Bing adoptou a nacionalidade estadounidense. A\u00ednda que viaxou en diversas ocasi\u00f3ns a Par\u00eds, nos anos cincuenta a s\u00faa actividade fotogr\u00e1fica perdeu contido experimental e f\u00edxose m\u00e1is convencional. Non obstante, continuou a realizar fotograf\u00edas en branco e negro ata 1957 en que comezou a realizar fotograf\u00edas en cor que ela mesma revelaba.\nEn 1959 abandonou a fotograf\u00eda para dedicarse \u00e1 poes\u00eda, \u00e1 pintura e \u00e1 colaxe e ocasionalmente incorporou fragmentos de fotograf\u00edas. Estaba interesada en combinar as matem\u00e1ticas, as palabras e as imaxes. Cando deixou a fotograf\u00eda, Bing afirmou que xa dixera todo o que quer\u00eda dicir cunha c\u00e1mara.\nO seu traballo foi valorado de novo tras unha exposici\u00f3n colectiva realizada en 1976 no Museo de Arte Moderna de Nova York e no Instituto de Arte de Chicago. Dende ent\u00f3n o seu traballo foi exposto en museos de todo o mundo como en Nova Orle\u00e1ns en 1985, no Museo Carnavalet en 1987, no Museo Folkwang en 1994, no Museo Ludwig en 1996, no Museo de Vitoria e Alberto en 2004, en Par\u00eds en 2007 e en Barcelona en 2009."}
{"id": "475926", "revid": "98629", "url": "https://gl.wikipedia.org/wiki?curid=475926", "title": "Conrad Ferdinand Meyer", "text": "Conrad Ferdinand Meyer, nado en Z\u00faric o 11 de outubro de 1825 e finado en Kilchberg o 28 de novembro de 1898, foi un escritor su\u00edzo en lingua alem\u00e1 e puntualmente en lingua francesa.\nTraxectoria.\nDescendente dunha familia patricia, o seu pai (falecido a unha idade temper\u00e1, en 1840) era deputado e historiador, mentres que a nai era unha muller culta e refinada. Ao finalizar os estudos no \"gymnasium\", comezou Leis, pero interrompeu a carreira por causa dunha depresi\u00f3n. Dedicouse m\u00e1is tarde \u00e1 Historia e traballou como tradutor.\nViaxou por Alema\u00f1a, Francia e Italia. As\u00ed mesmo, interesouse pola arte cl\u00e1sica e do Renacemento. En 1863 publicou o seu primeiro volume de poes\u00eda, \"Zwanzig Balladen von einem Schweizer\". Destacou sobre todo como escritor de novela hist\u00f3rica."}
{"id": "475927", "revid": "23204", "url": "https://gl.wikipedia.org/wiki?curid=475927", "title": "Aladdin (filme de 2019)", "text": "Aladdin \u00e9 un filme estadounidense de 2019 producido por Walt Disney Pictures. Foi dirixido por Guy Ritchie, quen tam\u00e9n escribiu o gui\u00f3n xunto con John August, e \u00e9 adaptaci\u00f3n de acci\u00f3n en vivo do cl\u00e1sico de Disney hom\u00f3nimo, que est\u00e1 baseado no conto de Aladino de \"As mil e unha noites\". Est\u00e1 protagonizado por Will Smith, Mena Massoud, Naomi Scott, Marwan Kenzari, Navid Negahban, Nasim Pedrad, Billy Magnussen e Numan Acar, as\u00ed como polas voces de Alan Tudyk e Frank Welker. Conta a historia de Aladdin, un ladr\u00f3n da r\u00faa que se namora da princesa Jasmine, e se fai amigo dun Xenio para derrotar o malvado Jafar."}
{"id": "475928", "revid": "85894", "url": "https://gl.wikipedia.org/wiki?curid=475928", "title": "Ngerulmud", "text": "Ngerulmud \u00e9 a sede do goberno da Rep\u00fablica de Palau, unha naci\u00f3n insular no Oc\u00e9ano Pac\u00edfico. Substitu\u00edu a Koror, a cidade m\u00e1is grande de Palau, como capital en 2006. O asentamento est\u00e1 situado no estado de Melekeok en Babeldaob, a illa m\u00e1is grande do pa\u00eds, situada a 20\u00a0km. ao nord\u00e9s de Koror e 2\u00a0km. ao noroeste de Melekeok City.\nEtimolox\u00eda.\nNgerulmud deriva do Palauano que significa \"lugar do peixe fermentado\" (\"mud\" \u00e9 o nome nativo para o \"Centropyge tibicen\", o peixe anx\u00f3 anano). Antes de ser elixida como a sede da nova capital, Ngerulmud foi o nome dado a un grande outeiro \u00e1 vista do oc\u00e9ano no que as mulleres se reunian comunalmente para ofrecer peixes anxos fermentados aos deuses.\nHistoria.\nA anterior capital de Palau estaba situada provisionalmente en Koror. A constituci\u00f3n do pa\u00eds, ratificada en 1979, ordenou ao Congreso Nacional de Palau a establecer unha capital permanente en Babeldaob no prazo de dez anos desde a data de entrada en vigor da constituci\u00f3n. A planificaci\u00f3n da nova capital comezou en 1986, cando se asignou un contrato para a construci\u00f3n do complexo do capitolio a unha empresa de arquitectura con sede en Hawai, Architects Hawaii Ltd. (AHL), que anteriormente dese\u00f1ara o complexo do capitolio dos Estados Federados de Micronesia, situado en Palikir. O progreso foi lento, xa que Palau carec\u00eda de enxe\u00f1eiros e arquitectos e a maior parte dos materiais de construci\u00f3n tiveron que importalos.\nNon se comezou a traballar ata principios dos anos 2000, cando Palau conseguiu un pr\u00e9stamo de 20 mill\u00f3ns de d\u00f3lares de Taiw\u00e1n como parte dos esforzos para mellorar as relaci\u00f3ns entre os dous pa\u00edses e as relaci\u00f3ns para asegurar o reco\u00f1ecemento diplom\u00e1tico de Taiw\u00e1n de Palau. Que cont\u00e9n edificios separados para o \"Olbiil era Kelulau\" (lexislatura do pa\u00eds), e tam\u00e9n as ramas xudicial e executiva, conectadas a trav\u00e9s dunha praza central aberta, o complexo custou 45 mill\u00f3ns de d\u00f3lares estadounidenses e foi inaugurado o 7 de outubro de 2006, ante m\u00e1is de 5.000 persoas. Os funcionarios gobernamentais trasladaron as s\u00faas oficinas desde Koror a Ngerulmud pouco despois.\nUn artigo de 2013 no \"The Wall Street Journal\" informou que o edificio do capitolio, que \"inadeucado para o clima local\", endeudara a Palau, e unha falla no sistema de ventilaci\u00f3n causara unha infestaci\u00f3n de mofo. En abril de 2013, a oficina de correos de Ngerulmud pechou definitivamente, como parte das medidas de reduci\u00f3n de custos postas en marcha polo director, Tommy Sinsak. Cre\u00e1rase en decembro de 2011, tras unha 'Olbiil era Kelulau' resoluci\u00f3n, e era unha das d\u00faas do pa\u00eds (a outra est\u00e1 en Koror). Durante os seus 16 meses operando, os gastos superaron os 30.000 d\u00f3lares estadounidenses, mentres que os ingresos, principalmente por selos, foron inferiores aos 2.000 d\u00f3lares. Ngerulmud \u00e9 o \u00fanico asentamento en Palau que ten o seu propio c\u00f3digo postal (96939), co resto do pa\u00eds usando 96940, o Servizo Postal dos Estados Unidos presta servizos a Palau como parte do Tratado de Libre Asociaci\u00f3n cos Estados Unidos.\nEn xullo de 2014, Ngerulmud acolleu a apertura oficial do 45\u00ba Foro das Illas do Pac\u00edfico. Non obstante, a maior\u00eda dos eventos no foro tiveron lugar en Koror, co retiro dos l\u00edderes en Peleliu. En febreiro de 2016, Ngerulmud acolleu o 16\u00ba Cumio de Presidentes de Micronesia, \u00f3 que asistiron os presidentes de Palau, as Illas Marshall e os Estados Federados de Micronesia."}
{"id": "475929", "revid": "89787", "url": "https://gl.wikipedia.org/wiki?curid=475929", "title": "Gran Premio de Rusia de 2019", "text": "O Gran Premio de Rusia de 2019, (), oficialmente co\u00f1ecido como 2019 Formula 1 VTB Russian Grand Prix, foi unha carreira de F\u00f3rmula Un, que se celebrou o 29 de setembro de 2019 sobre 53 voltas ao Circu\u00edto urbano de Sochi, na cidade de Sochi no Krai de Krasnodar, Rusia. A carreira foi a d\u00e9cimo sexta rolda da tempada , o oitavo Gran Premio de Rusia e a sexta vez que a carreira disputase como unha rolda do Campionato Mundial de F\u00f3rmula 1 desde que se iniciou a serie en ."}
{"id": "475930", "revid": "56817", "url": "https://gl.wikipedia.org/wiki?curid=475930", "title": "Turn! Turn! Turn!", "text": "Turn! Turn! Turn! \u00e9 segundo \u00e1lbum do grupo de rock The Byrds, lanzado en decembro de 1965 por Columbia Records. Ao igual que o seu predecesor, \"Mr. Tambourine Man\", o \u00e1lbum \u00e9 un ep\u00edtome do x\u00e9nero folk rock e continuou coa exitosa mestura da harmon\u00eda vocal e da guitarra Rickenbacker de doce cordas."}
{"id": "475931", "revid": "89787", "url": "https://gl.wikipedia.org/wiki?curid=475931", "title": "V\u00edctor Mollejo", "text": "V\u00edctor Mollejo Carpintero, nado en La Villa de Don Fadrique (Toledo) o 21 de xaneiro de 2001, \u00e9 un futbolista espa\u00f1ol. Xoga de centrocampista no Real Zaragoza, cedido polo Atl\u00e9tico de Madrid.\nTraxectoria.\nComezou a xogar ao f\u00fatbol no CD Villa do seu pobo natal e aos 12 anos entrou na canteira do Atl\u00e9tico de Madrid. Foi subindo polas diferentes categor\u00edas inferiores do club e no ver\u00e1n de 2017, con 16 anos, fixo a pre-tempada co primeiro equipo. Ese ver\u00e1n debutou nun partido amigable contra o Legan\u00e9s en Butarque, sendo o primeiro futbolista nacido no s\u00e9culo XXI en vestir a camiseta do Atl\u00e9tico.\nNa tempada 2017/18, xogando co equipo xuvenil, proclamouse campi\u00f3n do seu grupo da Divisi\u00f3n de Honra, da Copa de Campi\u00f3ns e da Copa do Rei Xuvenil. Na tempada seguinte debutou co filial na Segunda Divisi\u00f3n B e xogou a Liga Xuvenil da UEFA co equipo sub-19. \nO 19 de xaneiro de 2019, a\u00ednda con ficha do filial e dous d\u00edas antes de cumprir os 18 anos, debutou co primeiro equipo en partido oficial, d\u00e1ndolle entrada o adestrador Simeone no minuto 72 da xornada 20 da Primeira Divisi\u00f3n contra o Huesca no Alcoraz, substitu\u00edndo a Koke.\nO 2 de setembro de 2019 fichou polo Deportivo da Coru\u00f1a, cedido polo Atl\u00e9tico de Madrid\u00a0at\u00e9 o final da temporada. Xogou 38 partidos, 28 deles como titular, e marcou seis goles. Con todo, viviu unha tempada convulsa no club galego, con tres adestradores diferentes, a irrupci\u00f3n da pandemia de COVID-19 e finalmente o descenso \u00e1 Segunda Divisi\u00f3n B.\nNa primeira metade da tempada 2020/21 o Atl\u00e9tico cedeuno ao Getafe CF. Con todo, nos cinco meses que militou no equipo de Bordal\u00e1s disputou s\u00f3 71 minutos, polo que en febreiro deixou o club madrile\u00f1o e foi cedido ao Mallorca, de Segunda Divisi\u00f3n. No equipo de Luis Garc\u00eda tampouco dispuxo de moitos minutos, actuando en 10 partidos, a maior\u00eda como suplente. Con todo, marcou dous goles, contra Lugo e Tenerife, e contribu\u00edu ao regreso do club balear \u00e1 m\u00e1xima categor\u00eda.\nSelecci\u00f3n espa\u00f1ola.\nFoi internacional coa selecci\u00f3n espa\u00f1ola nas categor\u00edas sub-16, sub-17, sub-18 e sub-19, proclam\u00e1ndose campi\u00f3n de Europa con esta \u00faltima, no torneo celebrado en Armenia en 2019.\nPalmar\u00e9s.\nSelecci\u00f3n espa\u00f1ola"}
{"id": "475932", "revid": "98629", "url": "https://gl.wikipedia.org/wiki?curid=475932", "title": "Sistema LTI", "text": "A teor\u00eda lineal invariante no tempo, comunmente co\u00f1ecida como teor\u00eda do sistema LTI, investiga a resposta dun sistema lineal e invariante no tempo a un sinal de entrada arbitrario. As traxectorias destes sistemas m\u00eddense e rastrexan comunmente a medida que avanzan no tempo (por exemplo, unha forma de onda ac\u00fastica), pero en aplicaci\u00f3ns como o procesamento de imaxes e a teor\u00eda de campo, os sistemas LTI tam\u00e9n te\u00f1en traxectorias en dimensi\u00f3ns espaciais. Por tanto, estes sistemas tam\u00e9n se chaman linealmente invariantes na translaci\u00f3n para dar \u00e1 teor\u00eda o alcance m\u00e1is xeral. No caso de sistemas xen\u00e9ricos de tempo discreto (\u00e9 dicir, mostreados), linealmente invariante no desprazamento \u00e9 o termo correspondente. Un bo exemplo dos sistemas LTI son os circu\u00edtos el\u00e9ctricos que poden estar formados por resistencias, condensadores e inductores. Utilizouse en matem\u00e1ticas aplicadas e ten aplicaci\u00f3ns directas en espectroscopia RMN, sismolox\u00eda, circu\u00edtos, procesamento de sinais, teor\u00eda de control e outras \u00e1reas t\u00e9cnicas.\nPropiedades.\nAs propiedades definitorias de calquera sistema LTI son a linearidade e a invariancia no tempo."}
{"id": "475933", "revid": "98629", "url": "https://gl.wikipedia.org/wiki?curid=475933", "title": "Pobo ch\u00f3cue", "text": "O pobo ch\u00f3cue, ou chokwe, \u00e9 unha etnia bant\u00fa que se concentra sobre todo no nordeste de Angola e nunha larga faixa que desde al\u00e1 se estende at\u00e9 ao sur do pa\u00eds, pero tam\u00e9n no extremo suroeste da Rep\u00fablica Democr\u00e1tica do Congo e no extremo noroeste de Zambia.\nOutros nomes.\nNos tempos coloniais foron adoptadas diversas variantes, algunhas aportuguesadas, outras atribu\u00eddas aos pobos ch\u00f3cues, polo que poden aparecer citados na bibliograf\u00eda como \"quiocos, chocu\u00e9, ciokwe, djok, shioko, tchocu\u00e9, tshokwe, tchokwe\" e \"tschiokloe\".\nLingua.\nO idioma dos ch\u00f3cue \u00e9 a lingua ch\u00f3cue, ou chokwe (ISO 639-3: \"cjk\"), pero moitos individuos falan hoxe outros idiomas como lingua franca: portugu\u00e9s en Angola (a\u00ednda que pouco f\u00f3ra das cidades), franc\u00e9s na R. D. do Congo, e ingl\u00e9s en Zambia.\nHistoria.\nHistoricamente, os ch\u00f3cue estiveron envoltos no colapso do reino Lunda e, no nordeste de Angola contin\u00faan a vivir nunha estreita cohabitaci\u00f3n coa etnia lunda. A s\u00faa migraci\u00f3n cara ao sur, onde moitas veces se estableceron alg\u00fans grupos en espazos non utilizados por outras etnias, continuou at\u00e9 mediados do s\u00e9culo XX. A cohesi\u00f3n entre ambas as etnias debe moito a unha rede de autoridades tradicionais que incl\u00fae o seu \"habitat\" nos pa\u00edses veci\u00f1os. En termos econ\u00f3micos, a s\u00faa base contin\u00faa a ser a agricultura de subsistencia, as\u00ed como a caza. At\u00e9 o d\u00eda de hoxe m\u00f3stranse pouco abertos ao cristianismo, salvo cando pasan a establecerse en contextos urbanos.\nOs ch\u00f3cue implic\u00e1reonse pouco na guerra anticolonial e na guerra civil angolana. Despois da independencia de Angola, foron a \u00fanica etnia que, nas d\u00faas primeiras elecci\u00f3ns parlamentarias, conseguiu que foran elixidos deputados dun pequeno partido, o PRS (Partido de Renova\u00e7\u00e3o Social), que representa os seus intereses espec\u00edficos.\nEtnolox\u00eda.\nRelixi\u00f3n.\nNa s\u00faa relixi\u00f3n tradicional, \"Kalunga\" \u00e9 o creador e o poder supremo. Ademais, segundo as descrici\u00f3ns etnogr\u00e1ficas da primeira metade do s\u00e9culo XX, existen os \"mahamba\", varios esp\u00edritos ancestrais (esp\u00edritos dos mortos) e esp\u00edritos da natureza, que se veneran e que se encontran en cultos dos \"pose\u00eddos\". Os esp\u00edritos indutores dos cultos son, sobre todo, a serpente da fertilidade, o paxaro da fertilidade (\"kajila\") e o can sagrado (tam\u00e9n o le\u00f3n, \"kawa, muta\" ou \"tambwe\"). A posesi\u00f3n expr\u00e9sase nunha enfermidade, moitas veces nunha enfermidade nerviosa. Despois do diagn\u00f3stico, o sandador/adivi\u00f1o coloca ao paciente nun estado de transo e realiza cerimonias que, nalg\u00fans casos, van acompa\u00f1adas de cantos e m\u00fasica de tambor. Un esp\u00edrito ancestral especial \u00e9 o esp\u00edrito adivi\u00f1ador (\"ngombo\"), do cal o adivi\u00f1o \u2014normalmente masculino\u2014 est\u00e1 posu\u00eddo para practicar a s\u00faa actividade. O esp\u00edrito \"chikusa\" \u00e9 un esp\u00edrito de m\u00e1scara que subministra fertilidade e sorte na caza. \"Kalamba\" \u00e9 unha mente que se sente esquecida e, polo tanto, pode causar unha enfermidade nas persoas para chamar a atenci\u00f3n. Debe ser ofrendado, en imaxe, o nunha festa celebrada no seu honor. A estes esp\u00edritos tradicionais \u00fanense outros esp\u00edritos coloniais, como os europeos chamados \"chindele\". Os posu\u00eddos por el comenzan a bailar en transo cun coitelo e un garfo e ofrendan a comida europea (pan, vi\u00f1o ou augardente).\nArte.\nDesde unha perspectiva etnol\u00f3xica, os ch\u00f3cues destacan pola s\u00faa tradici\u00f3n art\u00edstica, particularmente polas s\u00faas esculturas e m\u00e1scaras."}
{"id": "475935", "revid": "1505", "url": "https://gl.wikipedia.org/wiki?curid=475935", "title": "Ch\u00f3cue", "text": "O adxectivo ch\u00f3cue, (\u00e1s veces escrito chokwe), pode referirse a:\nO termo tam\u00e9n se usa como substantivo cando se fala de dito pobo, ou da s\u00faa lingua."}
{"id": "475936", "revid": "72012", "url": "https://gl.wikipedia.org/wiki?curid=475936", "title": "Pobo chokwe", "text": ""}
{"id": "475937", "revid": "98629", "url": "https://gl.wikipedia.org/wiki?curid=475937", "title": "Lingua ch\u00f3cue", "text": "O ch\u00f3cue, chokwe, ou quioco \u00e9 unha lingua bant\u00fa falada en zonas de Angola, a Rep\u00fablica Democr\u00e1tica do Congo e Zambia.\nOutros nomes.\nO ch\u00f3cue ten varios nomes alternativos, sendo co\u00f1ecido tam\u00e9n, ademais de pola forma vern\u00e1cula \"c\u00f4kwe\", por \"chokwe, ciokwe, djok, kioko, quioco, tchokw\u00ea, shioko, tchocu\u00e9, tshokwe\" e \"tschiokloe\".\nDialectos.\nDist\u00edngunse tres dialectos do ch\u00f3cue: o minungo, o ulanda e o ukhongo.\nDistribuci\u00f3n e falantes.\nEn 1991 en Angola fal\u00e1bano unhas 456 000 persoas, localizadas no nordeste, o sur e o norte de Lunda, no leste de Bi\u00e9, o oeste do Moxico, na rexi\u00f3n central de Cuando Cubango, en Cunene e en Malanje. Na provincia de Luanda, a capital, \u00e9 m\u00e1is falado no municipio de Viana.\nEsta lingua s\u00f3 est\u00e1 oficiamente reco\u00f1ecida en Angola, onde \u00e9 usada como lingua franca no leste do pa\u00eds. Nese ano aproximadamente medio mill\u00f3n fal\u00e1bana na Rep\u00fablica Democr\u00e1tica do Congo, e tan s\u00f3 uns 44 200 en Zambia, en 1986, Neste \u00faltimo pa\u00eds, no ano 2000 os falantes reduc\u00edranse a 20 000.\n\u00c9 unha das principais linguas nacionais de Angola, tendo o \"Instituto de L\u00ednguas Nacionais de Angola\" estableceu unhas nomas ortogr\u00e1ficas b\u00e1sicas para estandarizaren esta lingua para s\u00faa mellor divulgaci\u00f3n e utilizaci\u00f3n."}
{"id": "475938", "revid": "85894", "url": "https://gl.wikipedia.org/wiki?curid=475938", "title": "Palmira (hom\u00f3nimos)", "text": "O top\u00f3nimo Palmira pode referirse a:\nAdemais, como antrop\u00f3nimo feminino pode referirse a:"}
{"id": "475939", "revid": "5863", "url": "https://gl.wikipedia.org/wiki?curid=475939", "title": "Eduardo Brea Cajide", "text": "Eduardo Brea Cajide, nado en Besexos (Vila de Cruces) en 1903 e finado en Pontevedra o 26 de xaneiro de 1937, foi un pol\u00edtico galego.\nTraxectoria.\nCo triunfo do Frente Popular foi nomeado concelleiro de Carbia. Co golpe de Estado do 18 de xullo de 1936 foi detido e trasladado a illa de San Sim\u00f3n, a espera de xu\u00edzo. Xulgado en Pontevedra en consello de guerra o 9 de xaneiro por rebeli\u00f3n xunto con outros 18 republicanos de Carbia, foi condenado a pena de morte. Foi executado en Pontevedra o 26 de xaneiro de 1937 \u00e1s 17:30 con Primo L\u00f3pez Rivadulla, Antonio G\u00f3mez L\u00f3pez e Manuel Sarmiento Deb\u00e9n."}
{"id": "475940", "revid": "5863", "url": "https://gl.wikipedia.org/wiki?curid=475940", "title": "O sector da lousa en Valdeorras", "text": ""}
{"id": "475941", "revid": "98629", "url": "https://gl.wikipedia.org/wiki?curid=475941", "title": "Monneron", "text": "Monneron \u00e9 o apelido dunha familia francesa relevante na fin do s\u00e9culo XVIII nos \u00e1mbitos comercial, financeiro e pol\u00edtico.\nTres dos seus membros fundaron a compa\u00f1\u00eda \"Monneron Fr\u00e8res Negociants\", no sector da banca e os investimentos, que emitiu as primeiras moedas de necesidade de Francia, co\u00f1encidas no \u00e1mbito numism\u00e1tico como monnerons.\nA familia.\nEsta familia era orixinaria da vila de Empurany, departamento de Arn\u00e9che, na rexi\u00f3n francesa de Auvernia-R\u00f3dano-Alpes, a\u00ednda que se estableceu en Chanas, Is\u00e8re, despois de 1550. Antoine Monneron (1703-1791), un comerciante de sal nado nesta \u00faltima vila, e a s\u00faa esposa, Barbe Catherine Arnault (1718-1792), tiveron unha vintena de fillos, dos que polo menos oito morreron nos primeiros anos. Antoine, que era membro da Loxa da Verdadeira Virtude, chegou a ser avogado no Parlamento de Antibes, nos Alpes Mar\u00edtimos, e Controlador Xeral de Granxas do Rei.\nOs irm\u00e1ns Monneron.\nEstes son os fillos de Antoine Monneron e Barbe Catherine Arnault dos que se co\u00f1ecen datos:\nVarios dos irm\u00e1ns ligaron o seu destino \u00e1 incipiente Rep\u00fablica Francesa e \u00e1 s\u00faa historia pol\u00edtica, financeira e comercial.\nO m\u00e1is vello, Charles, membro como o seu pai da Loxa da Verdadeira Virtude, foi o primeiro intendente xeral da Compa\u00f1\u00eda Francesa das Illas Orientais. Logo da proclamaci\u00f3n dos Estados Xerais, o reino entrou en dificultades orzamentarias e os tres irm\u00e1ns m\u00e1is vellos amosaron as s\u00faas intenci\u00f3ns de xogar un papel pol\u00edtico como representantes dos intereses econ\u00f3micos de Francia en ultramar.\nConvertidos en membros da burgues\u00eda mercantil e colonial, Charles Claude, Pierre Antoine e Jean Louis foron elixidos representantes, en abril de 1789, na asemblea que se deb\u00eda reunir para os Estados Xerais. Representaban respectivamente, para o Terceiro Estado, as xuridici\u00f3ns de Annonay, a colonia de Illa de Francia e as Indias Orientais, e foron confirmados nos seus postos o 9 de xullo tras a constituci\u00f3n da Asemblea Nacional Constitu\u00ednte. En 1792 presentaron a s\u00faa dimisi\u00f3n como consecuencia dunha operaci\u00f3n financeira.\n\"Monneron Fr\u00e8res Negociants\" (\"Banque Monneron\").\nOs tres deputados monneron asoci\u00e1ronse para constitu\u00edren unha compa\u00f1\u00eda con sede en Par\u00eds, que denominaron \"Monneron Fr\u00e8res Negociants\", co\u00f1ecida tam\u00e9n como \"Banque Monneron,\" coa que fixeron contratos coa Convenci\u00f3n, e estableceron sucursais polas principais vilas de Francia. Esta compa\u00f1\u00eda xogou un importante papel nas finanzas francesas da \u00e9poca e os tres irm\u00e1ns chegaron a fundar unha instituci\u00f3n bancaria, a \"Caisse des Comptes Courants\", que acabou por se fusionar co Banco de Francia en 1800.\nPor\u00e9n, unha serie de operaci\u00f3ns sen \u00e9xito deu cos negocios dos Monner\u00f3n na ru\u00edna, en marzo de 1792, e coa fuxida de Pierre Antoine.\nAs moedas \"monneron\".\nOs irm\u00e1ns Monneron encargaron a Matthew Boulton a fabricaci\u00f3n en Inglaterra de moedas con valores de dous e de cinco soldos (\"sols\") no seu taller de Soho, en Birmingham, en 1791, aproveitando as posibilidades que outorgaba a nova m\u00e1quina de vapor de James Watt. O dese\u00f1o das moedas de cinco soldos e o gravado dos seus cu\u00f1os correu a cargo de Augustin Dupr\u00e9, e o das de dous soldos a cargo de Ponton, en tanto que do proceso de cu\u00f1axe se ocupou Jean Pierre Droz.\nEstas moedas de necesidade ti\u00f1an como misi\u00f3n suplir a escaseza de circulante de valores baixos en cobre que reinaba na Francia da \u00e9poca, e a s\u00faa calidade tanto t\u00e9cnica como est\u00e9tica superou con moito as mediocres cu\u00f1axes oficiais.\nMediante unha comisi\u00f3n, os irm\u00e1ns Monneron propu\u00f1an cambiar as s\u00faas moedas (que denominaban \"moedas de confianza\") contra \"assignats\" (o papel moeda emitido pola Asemblea Nacional durante a Revoluci\u00f3n) consonte un baremo invariable de 50 libras tornesas. Mais o seu exceso de confianza nas emisi\u00f3ns de \"assignats\" revolucionarios e a s\u00faa r\u00e1pida desvalorizaci\u00f3n deixounos cun enorme stock de \"assignats\", en tanto que a poboaci\u00f3n acumulaba as moedas, \u00e1 medida que o cobre \u00eda escaseando. Os Monneron cu\u00f1aran unha tiraxe de varios mill\u00f3ns de exemplares en Inglaterra, para o que tiveran que desembolsar importantes cantidades de di\u00f1eiro efectivo en ouro e en prata, o que trouxo consigo unhas perdas de tal envergadura que acabaron por provocar a creba.\nTras a bancarrota de marzo de 1792 e a conseguinte fuxida de Pierre Antoine, o seu irm\u00e1n Augustin intentou retomar estas emisi\u00f3ns, mais unha lei do 3 de maio dese mesmo ano prohibiu a circulaci\u00f3n de calquera tipo de moeda privada, o que se viu confirmado despois cun decreto do 3 de setembro que imped\u00eda a circulaci\u00f3n de moedas de confianza. Nesta conxuntura, os monneron acabaron a s\u00faa circulaci\u00f3n na fin de 1793.\nTipolox\u00eda das moedas.\n\u00c1 parte das sinaladas nas seguintes t\u00e1boas, existen pequenas variantes de cu\u00f1o e ensaios destas mesmas moedas noutros metais, as\u00ed como probas doutros dese\u00f1os, mesmo con valor dun soldo, algunhas delas supostamente de \u00e9poca posterior. Ningunha desas probas e ensaios chegou a fabricarse en serie nin, xa que logo, a circular.\nAs moedas de dinco soldos te\u00f1en un di\u00e1metro de 40 mm e un peso que oscila entre 30 g e 33 g. O di\u00e1metro das de dous soldos \u00e9 de 32\u00a0mm e o seu peso entre 17 e 18 g."}
{"id": "475942", "revid": "65337", "url": "https://gl.wikipedia.org/wiki?curid=475942", "title": "Familia Monneron", "text": ""}
{"id": "475943", "revid": "65337", "url": "https://gl.wikipedia.org/wiki?curid=475943", "title": "Banco Monneron", "text": ""}
{"id": "475944", "revid": "98629", "url": "https://gl.wikipedia.org/wiki?curid=475944", "title": "Longyearbyen", "text": "Longyearbyen ( (literalmente \"A cidade de Longyear\") \u00e9 o asentamento m\u00e1is grande e o centro administrativo de Svalbard, Noruega. En decembro de 2015, a cidade ti\u00f1a 2.144 habitantes. Longyearbyen est\u00e1 situado no Val Longyear e na costa de Adventfjorden, unha ba\u00eda de Isfjorden situada na costa oeste de . Desde 2002, o Consello da Comunidade de Longyearbyen ten moitas das mesmas responsabilidades dun municipio de Noruega, inclu\u00edndo servizos p\u00fablicos, educaci\u00f3n, instalaci\u00f3ns culturais, bombeiros, estradas e portos. A cidade \u00e9 a sede do gobernador de Svalbard. \u00c9 o asentamento m\u00e1is setentrional do mundo con m\u00e1is de 1.000 residentes permanentes. Desde 2011 goberna o alcalde Christin Kristoffersen..\nCo\u00f1ecida como \"Longyear City\" ata 1926, a cidade fundouna John Munro Longyear, cuxa Arctic Coal Company iniciou as operaci\u00f3ns de miner\u00eda de carb\u00f3n en 1906. As operaci\u00f3ns foron tomadas pola en 1916, que a\u00ednda segue explotando. A cidade foi destru\u00edda case completamente polo alem\u00e1n \"\" o 8 de agosto de 1943, pero reconstru\u00eduse despois da segunda guerra mundial. Longyearbyen foi tradicionalmente unha colonia industrial, pero a maior\u00eda das operaci\u00f3ns mineiras mud\u00e1ronse a desde a d\u00e9cada de 1990, mentres que a cidade experimentou un grande aumento no turismo e na investigaci\u00f3n. Isto viu a chegada de instituci\u00f3ns como o Centro Universitario en Svalbard, o Svalbard Global Seed Vault e a Estaci\u00f3n de Sat\u00e9lite de Svalbard. A comunidade est\u00e1 servida polo Aeroporto de Svalbard.\nHistoria.\nEn 1896, Vesteraalens Dampskibsselskab comezou a facer viaxes tur\u00edsticas a Hotellneset. Para aloxar aos turistas, constru\u00edu un hotel, que foi pechado en 1897. D\u00faas familias instal\u00e1ronse al\u00ed en 1898\u201399 e a Oficina de correos noruegu\u00e9s operaron unha oficina de correos en Hotellneset de 1897 a 1899. e a Oficina de correos noruegu\u00e9s operaron unha oficina de correos en Hotellneset de 1897 a 1899. Tam\u00e9n se estableceron temporalmente na zona de S\u00f8ren Zakariassen en 1899 e a empresa Bergen-Spitsbergen Kullgrube-kompani en 1901, con establecemento en Adventtoppen.\nO industrial estadounidense John Munro Longyear visitou a illa de Spitsbergen en 1901, volvendo a ela en 1903. Co seu compa\u00f1eiro, Frederick Ayer, Longyear ignorou as reclamaci\u00f3ns noruegas da parte occidental de Adventfjorden. En 1906, a compa\u00f1\u00eda Boston Arctic Coal Company comezou a actividade mineira. A compa\u00f1\u00eda chamou o asentamento Longyear City, exportando \u00e1 cidade de Troms\u00f8. Foi destru\u00edda polos alem\u00e1ns en 1943, durante a segunda guerra mundial e reconstru\u00edda logo do final do conflito.\nCaracter\u00edsticas.\n\u00c9 unha cidade \u00e1rtica na que a actividade mineira estivo sempre presente. A s\u00faa vexetaci\u00f3n \u00e9 polar no inverno e tundra no ver\u00e1n. \u00c9 a cidade con m\u00e1is de 1000 habitantes m\u00e1is ao norte do mundo.\nAdemais, \u00e9 a sede de UNIS (Universitetssenteret p\u00e5 Svalbard), o centro de estudos universitarios m\u00e1is setentrional do mundo. Concentra estudantes de m\u00e1is de 25 nacionalidades diferentes para continuar estudos de xeolox\u00eda, xeof\u00edsica, tecnolox\u00eda (enxe\u00f1ar\u00eda) e biolox\u00eda.\nO pequeno cemiterio local deixou de enterrar aos mortos hai 70 anos, despois de comprobar que os corpos non se descompo\u00f1ian. Os cad\u00e1veres est\u00e1n conservados por xeo permanente (permafrost) e isto creou unha morbilidade crecente. D\u00e1se o caso de que alg\u00fans cient\u00edficos recuperaron o tecido dun home falecido en 1917, e ao analizalo descubriron que foi v\u00edtima dunha epidemia que acabou coa vida de moitas persoas na illa."}
{"id": "475945", "revid": "85894", "url": "https://gl.wikipedia.org/wiki?curid=475945", "title": "Ernesto Pamp\u00edn Gont\u00e1n", "text": "Ernesto Pamp\u00edn Gont\u00e1n, nado en Lo\u00f1o (Vila de Cruces) cara a 1935 e finado na mesma parroquia o 16 de setembro de 2014, foi un pol\u00edtico galego.\nTraxectoria.\nComerciante en Arteixo. Nas primeiras elecci\u00f3ns democr\u00e1ticas encabezou a candidatura da UCD \u00e1 alcald\u00eda de Arteixo e foi elixido alcalde. Deuse de baixa en UCD en 1982 e foi forzado a dimitir como alcalde en setembro dese ano. Posterieormente integrouse no CDS e foi concelleiro en Arteixo por esta formaci\u00f3n. Finou en Lo\u00f1o aos 79 anos.\nVida persoal.\nCasou con Pilar Pamp\u00edn Gil."}
{"id": "475946", "revid": "98629", "url": "https://gl.wikipedia.org/wiki?curid=475946", "title": "Adibah Amin", "text": "Khalidah Adibah binti Amin, nada en Johor Bahru o 19 de febreiro de 1936, \u00e9 unha escritora, columnista, docente e actriz malaisiana.\nTraxectoria.\nFilla m\u00e1is vella de Ibu Zain, un editor de revistas, e de Tan Sri Zainon Sulaiman, quen loitou pola independencia de Malaisia a trav\u00e9s de Tunku Abdul Rahman. Estudou Literatura inglesa na Universidade de Malaia, licenci\u00e1ndose en 1957. Desde 1958 traballou como profesora, e en 1970 pasou a dirixir a Sekolah Menengah Sri Puteri, en Kuala Lumpur.\nNas d\u00e9cadas de 1970 e 1980 colaborou como columnista no \"New Straits Times\", co pseud\u00f3nimo de Sri Delima. As columnas foron reeditadas en forma de libro en 2009. Escribiu tres novelas en lingua malaia, e unha novela en lingua inglesa.\nObra.\nTam\u00e9n escribiu obras de teatro radiof\u00f3nico e contos."}
{"id": "475947", "revid": "54334", "url": "https://gl.wikipedia.org/wiki?curid=475947", "title": "Los \u00e1ngeles (\u00e1lbum)", "text": ""}
{"id": "475955", "revid": "88628", "url": "https://gl.wikipedia.org/wiki?curid=475955", "title": "Poes\u00eda gallega contempor\u00e1nea", "text": "Poes\u00eda Gallega Contempor\u00e1nea. Ensayo sobre literatura gallega \u00e9 unha obra de Ram\u00f3n Gonz\u00e1lez-Alegre en lingua castel\u00e1, publicada pola Colecci\u00f3n Huguin en 1954.\nCaracter\u00edsticas.\nO libro abrangue a poes\u00eda do segundo cuarto do s\u00e9culo XX, desde 1925 at\u00e9 a publicaci\u00f3n do volume. Est\u00e1 estruturada en 24 cap\u00edtulos, dos cales os oito primeiros son unha visi\u00f3n xeral de aspectos da poes\u00eda galega que o autor considera destacados, e os dezaseis restantes est\u00e1n adicados a diferentes autores e autoras.\nEdici\u00f3n.\nO ensaio foi o terceiro volume publicado na Colecci\u00f3n Huguin, dirixida por Luciano del R\u00edo. O volume conta cun pr\u00f3logo de Rafael Ben\u00edtez Claros, unha introduci\u00f3n do propio autor, e unha nota de Luciano del R\u00edo.\nO texto xurdiu a partir dunhas conferencias sobre poes\u00eda galega que deu o autor en 1952 nos cursos de ver\u00e1n que organizou a Asociaci\u00f3n Cultural Iberoamericana da Coru\u00f1a, do Instituto de Cultura Hisp\u00e1nica."}
{"id": "475956", "revid": "5863", "url": "https://gl.wikipedia.org/wiki?curid=475956", "title": "Poes\u00eda gallega contempor\u00e1nea. Ensayo sobre literatura gallega", "text": ""}
{"id": "475957", "revid": "1131", "url": "https://gl.wikipedia.org/wiki?curid=475957", "title": "Otto Jos\u00e9 Cameselle", "text": ""}
{"id": "475961", "revid": "1131", "url": "https://gl.wikipedia.org/wiki?curid=475961", "title": "Santuario da Nosa Se\u00f1ora dos Remedios", "text": "O nome de Santuario dos Remedios pode referirse a varios templos coa advocaci\u00f3ns da Nosa Se\u00f1ora dos Remedios:"}
{"id": "475965", "revid": "1131", "url": "https://gl.wikipedia.org/wiki?curid=475965", "title": "Santuario dos Remedios", "text": ""}
{"id": "475971", "revid": "34155", "url": "https://gl.wikipedia.org/wiki?curid=475971", "title": "Provincia da Habana", "text": "A provincia da Habana \u00e9 unha provincia de Cuba, que comprende o territorio da capital do pa\u00eds, A Habana.\nHistoria.\nA Provincia da Habana creouse en 1878, sendo unha das 6 provincias nas que se dividiu a illa, a\u00ednda baixo o dominio colonial espa\u00f1ol. Na divisi\u00f3n pol\u00edtica administrativa de 1976, na que o pa\u00eds quedou dividido en 14 provincias, a primeira provincia da Habana dividiuse en Cidade da Habana (capital) e A Habana, coas \u00e1reas que rodeaban a capital. A primeira delas integraba os territorios da rexi\u00f3n metropolitana da Habana, basicamente, os antigos municipios da Habana, Marianao, Guanabacoa, Regla, Santiago de las Vegas e Santa Mar\u00eda del Rosario as\u00ed como outras \u00e1reas adxacentes.\nO 1 de agosto de 2010 a Asemblea Nacional decidiu outra modificaci\u00f3n da organizaci\u00f3n territorial de Cuba, segmentando a ent\u00f3n co\u00f1ecida como Provincia da Habana, chamada coloquialmente \"Habana Campo\" en d\u00faas novas provincias, chamadas Artemisa, ao oeste, e Mayabeque, ao este, o que implicaba que, a partir do 1 de xaneiro de 2011 (data de entrada en vigor da devandita resoluci\u00f3n), s\u00f3 hai unha provincia cubana chamada \"de La Habana\", en lugar de d\u00faas; polo que tam\u00e9n se acordou o cambio de denominaci\u00f3n de \"Provincia da Cidade da Habana\" pola de \"Provincia da Habana\", sen necesidade de engadidos importantes, para distinguilo ou individualizalo. Ademais, tres municipios da provincia de Pinar del R\u00edo (Bahia Honda, Candelaria e San Crist\u00f3bal) foron trasladados \u00e1 nova provincia de Artemisa.\nEntre 1976 e 2010, a administraci\u00f3n provincial da ent\u00f3n co\u00f1ecida como Provincia da Habana tivo a s\u00faa sede no territorio da Provincia da Cidade da Habana, xa que carec\u00eda de capital propia.\nSituaci\u00f3n anterior (entre 1976 e 2010):\nSituaci\u00f3n actual (desde 2011):"}
{"id": "475988", "revid": "72012", "url": "https://gl.wikipedia.org/wiki?curid=475988", "title": "Chokwe", "text": ""}
{"id": "475989", "revid": "23204", "url": "https://gl.wikipedia.org/wiki?curid=475989", "title": "Evangelion", "text": ""}
{"id": "475990", "revid": "98629", "url": "https://gl.wikipedia.org/wiki?curid=475990", "title": "Nikolai Nekrasov", "text": "Nikolai Alekseevich Nekrasov (en ruso \"\u041d\u0438\u043a\u043e\u043b\u0430\u0439 \u0410\u043b\u0435\u043a\u0441\u0435\u0435\u0432\u0438\u0447 \u041d\u0435\u043a\u0440\u0430\u0441\u043e\u0432\"), nado en Nemirov (Gobernaci\u00f3n de Podolia) o 10 de decembro de 1821 e finado en San Petersburgo o 8 de xaneiro de 1878, foi un poeta e autor teatral ruso.\nTraxectoria.\nNaceu nunha familia de terratenentes e a s\u00faa infancia transcorreu nas beiras do r\u00edo Volga, das que contou as s\u00faas grandezas e miserias nos seus versos. Dende moi neno padeceu un ambiente familiar tenso, coas cacer\u00edas e ruidosas bacanais que organizaba o seu pai, e as escenas de castigos, maltratos e desprezos que este, home desp\u00f3tico e cruel, inflix\u00eda aos seus servos campesi\u00f1os deixaron fonda impresi\u00f3n na mente e no esp\u00edrito do futuro poeta. Cursou estudos en distintos internados e no instituto p\u00fablico de Iaroslavl, onde comezou a escribir algunhas poes\u00edas sat\u00edricas e se interesou polo teatro; por\u00e9n, estudaba mal e apenas foi capaz de facer cinco cursos en seis anos. En 1838 chegou a Moscova e intentou dous anos consecutivos ingresar na universidade, mais non logrou superar os exames de ingreso. Malviviu os tres anos seguintes, durmindo en albergues para vagabundos e escribindo cartas de encargo na praza do mercado a cambio de comida. A s\u00faa primeira poes\u00eda, \"\u0414\u0443\u043c\u0430\" (\"O pensamento\"), publicouse en 1838 na revista \"Syn otechestva\".\nEn febreiro de 1840 Nekrasov publicou a s\u00faa primeira colecci\u00f3n de poemas empregando as iniciais \"N. N.\" seguindo o consello do seu patr\u00f3n Vasili Zhukovski que suxeriu que o autor pod\u00eda sentirse avergo\u00f1ado polos seus exercicios infant\u00eds nalg\u00fans anos. O libro, con cr\u00edticas favorables de Piotr Pletniov e Ksenofont Polevoi, foi rexeitado por Alexei Galakhov e Vissarion Belinsky. Varios meses m\u00e1is tarde, Nekrasov destru\u00edu os exemplares non vendidos. Algunhas copias que sobreviviron convert\u00e9ronse nunha rareza dende ent\u00f3n.\nBuscando a s\u00faa identidade literaria, escribiu varios vodev\u00eds que se estrearon con \u00e9xito e boa cr\u00edtica, mais tampouco era este o cami\u00f1o que quer\u00eda seguir.\nA s\u00faa verdadeira actividade chegou coa adquisici\u00f3n dos dereitos de publicaci\u00f3n das revistas \"Sovremennik\" en 1847 e \"Anais da Patria\" en 1866, onde colaboraron as plumas m\u00e1is importantes das letras rusas. Na medida que se \u00eda radicalizando cara \u00e1 esquerda a postura da primeira delas, foron marchando dela os arist\u00f3cratas Lev Tolstoi, Ivan Turgenev, Goncharov, Saltikov-Shchedrin, e entraron os narodniki ou \"populistas\" e \"heterox\u00e9neos\", homes m\u00e1is af\u00edns \u00e1s ideas social-revolucionarias, como Nikolai Dobroliubov, Nikolai Chernishevski, Vissarion Belinski, Nikolai Pomialovski, Fiodor Reshetnikov e outros, amigos e colaboradores de Nekrasov.\nAs \"Obras completas\" de Nekrasov, do grupo de poetas populistas e cantor do campo e das liberdades c\u00edvicas, ocupan doce tomos. Est\u00e1 enterrado no cemiterio Novodevichi de San Petersburgo. Catro mil persoas acudiron ao seu enterro, e a comitiva converteuse nunha manifestaci\u00f3n pol\u00edtica.\nObra.\nA obra po\u00e9tica de Nekrasov \u00e9 ampla, polifac\u00e9tica e rica, cunha tem\u00e1tica variada: poes\u00eda l\u00edrica e intimista, c\u00edvica e social e, moi especialmente, de tem\u00e1tica campesi\u00f1a, mais sempre cun car\u00e1cter de denuncia social, protesta e inconformismo. A actitude cr\u00edtica e negativa ante o estado das cousas constit\u00fae a caracter\u00edstica esencial da s\u00faa creaci\u00f3n po\u00e9tica.\nTam\u00e9n se ocupou dos nenos escribindo para eles unha serie de poemas como \"\u0414\u0435\u0434\u0443\u0448\u043a\u0430 \u041c\u0430\u0437\u0430\u0439 \u0438 \u0437\u0430\u0439\u0446\u044b\" (1870).\nNos seus \u00faltimos anos, canso de loitar e enfermo, escribiu fermosas elex\u00edas e poes\u00edas l\u00edricas intimistas, en que intenta resumir a s\u00faa vida, pr\u00f3xima \u00e1 s\u00faa fin."}
{"id": "475991", "revid": "88215", "url": "https://gl.wikipedia.org/wiki?curid=475991", "title": "Materiais de construci\u00f3n", "text": ""}
{"id": "475992", "revid": "1131", "url": "https://gl.wikipedia.org/wiki?curid=475992", "title": "Kadokawa Shoten", "text": ", anteriormente , \u00e9 unha editorial xaponesa e unha divisi\u00f3n de Kadokawa Future Publishing con sede en Toquio, no Xap\u00f3n. Converteuse nunha divisi\u00f3n interna de Kadokawa Corporation o 1 de outubro de 2013. Kadokawa publicou mangas como \"Sora no Otoshimono\" ou \"Neon Genesis Evangelion\" e revistas, como \"Newtype\". Dende a s\u00faa fundaci\u00f3n, Kadokawa expandiuse no sector multimedia, como os videoxogos (como Kadokawa Games) e filmes (como Kadokawa Pictures)."}
{"id": "475993", "revid": "88215", "url": "https://gl.wikipedia.org/wiki?curid=475993", "title": "Antiga Provincia da Habana", "text": ""}
{"id": "475994", "revid": "23204", "url": "https://gl.wikipedia.org/wiki?curid=475994", "title": "Kadokawa Shoten Co., Ltd.", "text": ""}
